var sequence = {"name":"Athenaeus of Naucratis. Deipnosophistae","data":"Ἀθήναιος μὲν ὁ τῆς βίβλου πατήρ· ποιεῖται δὲ τὸν λόγον πρὸς\nΤιμοκράτην· Δειπνοσοφιστὴς δὲ ταύτῃ τὸ ὄνομα. ὑπόκειται δὲ\nτῷ λόγῳ Λαρήνσιος Ῥωμαῖος, ἀνὴρ τῇ τύχῃ περιφανής, τοὺς\nκατὰ πᾶσαν παιδείαν ἐμπειροτάτους ἐν τοῖς αὑτοῦ\nδαιτυμόνας ποιούμενος· ἐν οἷς οὐκ ἔσθ’ οὗτινος τῶν\nκαλλίστων οὐκ ἐμνημόνευσεν. ἰχθῦς τε γὰρ τῇ βίβλῳ ἐνέθετο\nκαὶ τὰς τούτων χρείας καὶ τὰς τῶν ὀνομάτων ἀναπτύξεις καὶ\nλαχάνων γένη παντοῖα καὶ ζῴων παντοδαπῶν καὶ ἄνδρας\nἱστορίας συγγεγραφότας καὶ ποιητὰς καὶ φιλοσόφους καὶ\nὄργανα μουσικὰ καὶ σκωμμάτων εἴδη μυρία καὶ ἐκπωμάτων\nδιαφορὰς καὶ πλούτους βασιλέων διηγήσατο καὶ νηῶν μεγέθη\nκαὶ ὅσα ἄλλα οὐδ’ ἂν εὐχερῶς ἀπομνημονεύσαιμι, ἢ ἐπιλίποι\nμ’ ἂν ἡ ἡμέρα κατ’ εἶδος διεξερχόμενον. καί\nἐστιν ἡ τοῦ λόγου οἰκονομία μίμημα τῆς τοῦ\nδείπνου πολυτελείας καὶ ἡ τῆς βίβλου διασκευὴ τῆς ἐν τῷ\nδείπνῳ παρασκευῆς. τοιοῦτον ὁ θαυμαστὸς οὗτος τοῦ λόγου\nοἰκονόμος Ἀθήναιος ἥδιστον λογόδειπνον εἰσηγεῖται κρείττων\nτε αὐτὸς ἑαυτοῦ γινόμενος, ὥσπερ οἱ Ἀθήνησι ῥήτορες, ὑπὸ\nτῆς ἐν τῷ λέγειν θερμότητος πρὸς τὰ ἑπόμενα τῆς βίβλου\nβαθμηδὸν ὑπεράλλεται.\nοἱ δ’ ἐν τῷ δείπνῳ δῆθεν ἐπιδημήσαντες δειπνοσοφισταὶ ἦσαν\nΜανσούριος, νόμων ἐξηγητὴς καὶ πάσης παιδείας οὐ παρέργως\nἐπιμέλειαν ποιούμενος, μόνος ποιητής, ἀνὴρ καὶ κατὰ τὴν\nἄλλην παιδείαν οὐδενὸς δεύτερος καὶ τὴν ἐγκύκλιον οὐ\nπαρέργως ἐζηλωκώς· ἕκαστον γὰρ ὧν ἐπεδείκνυτο ὡς μόνον\nτοῦτο ἠσκηκὼς ἐφαίνετο, τοιαύτῃ πολυμαθείᾳ ἐκ παίδων\nσυνετράφη· ἰάμβων δὲ ἦν ποιητὴς οὐδενὸς δεύτερος, φησί, τῶν\nμετ’ Ἀρχίλοχον ποιητῶν. παρῆν δὲ καὶ Πλούταρχος καὶ\nΛεωνίδης ὁ Ἠλεῖος καὶ Αἰμιλιανὸς ὁ Μαυρούσιος καὶ Ζωίλος,\nγραμματικῶν οἱ χαριέστατοι. φιλοσόφων δὲ παρῆσαν Ποντιανὸς\nκαὶ Δημόκριτος οἱ Νικομηδεῖς, πολυμαθείᾳ πάντας\nὑπερηκοντικότες, Φιλάδελφός τε ὁ Πτολεμαεύς, ἀνὴρ οὐ μόνον\nἐν φιλοσόφῳ θεωρίᾳ τεθραμμένος, ἀλλὰ καὶ κατὰ τὸν ἄλλον\nβίον ἐξητασμένος. τῶν δὲ κυνικῶν εἷς ἦν ὃν Κύνουλκον καλεῖ·\nᾧ οὐ μόνον δύο κύνες ἀργοὶ εἵποντοOd. 2.11, ὡς τῷ Τηλεμάχῳ ἐκκλησιάζοντι, ἀλλὰ τῶν Ἀκταίωνος\nπολὺ πλείονες. ῥητόρων τε ἦν ἄγυρις τῶν κυνικῶν\nκατ’ οὐδὲν ἀπολειπομένη· ὧν κατέτρεχε μετὰ καὶ τῶν ἄλλων\nὅσοι τι ἐφθέγγοντο Οὐλπιανὸς ὁ Τύριος, ὃς διὰ τὰς συνεχεῖς\nζητήσεις, ἃς ἀνὰ πᾶσαν ὥραν ποιεῖται ἐν ταῖς ἀγυιαῖς,\nπεριπάτοις, βιβλιοπωλείοις, βαλανείοις, ἔσχεν ὄνομα τοῦ\nκυρίου διασημότερον Κειτούκειτος. οὗτος ὁ ἀνὴρ νόμον εἶχεν\nἴδιον μηδενὸς ἀποτρώγειν πρὶν εἰπεῖν ‘κεῖται\nἢ οὐ κεῖται;’ οἷον εἰ κεῖται ὥρα ἐπὶ τοῦ τῆς ἡμέρας μορίου,\nεἰ ὁ μέθυσος ἐπὶ ἀνδρός, εἰ ἡ μήτρα κεῖται\nἐπὶ τοῦ ἐδωδίμου βρώματος, εἰ σύαγρος κεῖται τὸ σύνθετον\nἐπὶ τοῦ συός. ἰατρῶν δὲ παρῆσαν Δάφνος Ἐφέσιος, ἱερὸς τὴν\nτέχνην καὶ κατὰ τὰ ἤθη, τῶν Ἀκαδημαικῶν λόγων οὐ παρέργως\nἁπτόμενος, Γαληνός τε ὁ Περγαμηνός, ὃς τοσαῦτ’ ἐκδέδωκε\nσυγγράμματα φιλόσοφά τε καὶ ἰατρικὰ ὡς πάντας ὑπερβαλεῖν\nτοὺς πρὸ αὐτοῦ, καὶ κατὰ τὴν ἑρμηνείαν οὐδενὸς ὢν τῶν\nἀρχαίων ἀδυνατώτερος, Ῥουφῖνός τε ὁ Νικαεύς. μουσικὸς δὲ\nπαρῆν Ἀλκείδης ὁ Ἀλεξανδρεύς. καὶ ἦν ὁ κατάλογος οὗτος\nστρατιωτικός, φησί (p. 4 e), μᾶλλον ἢ\nσυμποτικός.\nδραματουργεῖ δὲ τὸν διάλογον ὁ Ἀθήναιος ζήλῳ Πλατωνικῷ\n(cf. Plat. Phaed. init.)· οὕτως γοῦν\nἄρχεται· ‘αὐτός, ὦ Ἀθήναιε, μετειληφὼς τῆς καλῆς ἐκείνης συνουσίας τῶν νῦν ἐπικληθέντων δειπνοσοφιστῶν,\nἥτις ἀνὰ τὴν πόλιν πολυθρύλητος ἐγένετο, ἢ παρ’ ἄλλου μαθὼν\nτοῖς ἑταίροις διεξῄεις’; ‘αὐτός, ὦ Τιμόκρατες,\nμετασχών’. ‘ἆρ’ οὖν ἐθελήσεις καὶ ἡμῖν τῶν καλῶν\nἐπικυλικίων λόγων μεταδοῦναι — τρὶς δ’ ἀπομαξαμένοισι θεοὶ διδόασιν ἄμεινον, ὥς πού φησιν ὁ Κυρηναῖος ποιητής (Eratosth.\nfr. 37 Hill) — ἢ παρ’ ἄλλου τινὸς ἡμᾶς\nἀναπυνθάνεσθαι δεῖ;’\nεἶτα εἰσβάλλει μετ’ ὀλίγον εἰς τὸν τοῦ Λαρηνσίου ἔπαινον\nκαὶ λέγει· ὃς ὑπὸ φιλοτιμίας πολλοὺς τῶν ἀπὸ παιδείας\nσυναθροίζων οὐ μόνον τοῖς ἄλλοις ἀλλὰ καὶ λόγοις εἱστία, τὰ\nμὲν προβάλλων τῶν ἀξίων ζητήσεως, τὰ δὲ ἀνευρίσκων, οὐκ\nἀβασανίστως οὐδ’ ἐκ τοῦ παρατυχόντος τὰς ζητήσεις\nποιούμενος, ἀλλ’ ὡς ἔνι μάλιστα μετὰ κριτικῆς τινος καὶ\nΣωκρατικῆς ἐπιστήμης, ὡς πάντας θαυμάζειν τῶν ζητήσεων τὴν\nτήρησιν. λέγει δ’ αὐτὸν καὶ καθεσταμένον ἐπὶ τῶν ἱερῶν\nεἶναι καὶ θυσιῶν ὑπὸ τοῦ πάντα ἀρίστου βασιλέως Μάρκου καὶ\nμὴ ἔλαττον τῶν πατρίων τὰ τῶν Ἑλλήνων μεταχειρίζεσθαι.\nκαλεῖ δὲ αὐτὸν καὶ Ἀστεροπαῖόν τινα, ἐπ’ ἴσης ἀμφοτέρων τῶν\nφωνῶν προιστάμενον. λέγει δ’ αὐτὸν καὶ ἔμπειρον εἶναι\nἱερουργιῶν τῶν νομισθεισῶν ὑπό τε τοῦ τῆς πόλεως ἐπωνύμου\nῬωμύλου καὶ Πομπιλίου Νουμᾶ καὶ ἐπιστήμονα νόμων πολιτικῶν.\nπάντα δὲ ταῦτα μόνον ἐξευρεῖν ἐκ παλαιῶν ψηφισμάτων καὶ\nδογμάτων τηρήσεως, ἔτι δὲ νόμων συναγωγῆς οὓς ἔτι\nδιδάσκουσιν, ὡς τὰ Πινδάρου ὁ κωμῳδιοποιὸς\nΕὔπολίς φησιν ἤδη κατασεσιγασμένα ὑπὸ τῆς τῶν πολλῶν\nἀφιλοκαλίας (fr. 366 K). ἦν δέ, φησί, καὶ\nβιβλίων κτῆσις αὐτῷ ἀρχαίων Ἑλληνικῶν\nτοσαύτη ὡς ὑπερβάλλειν πάντας τοὺς ἐπὶ συναγωγῇ\nτεθαυμασμένους, Πολυκράτην τε τὸν Σάμιον καὶ Πεισίστρατον\nτὸν Ἀθηναίων τυραννήσαντα Εὐκλείδην τε τὸν καὶ αὐτὸν\nἈθηναῖον καὶ Νικοκράτην τὸν Κύπριον ἔτι τε τοὺς Περγάμου\nβασιλέας Εὐριπίδην τε τὸν ποιητὴν Ἀριστοτέλην τε τὸν\nφιλόσοφον καὶ Θεόφραστον καὶ τὸν τὰ τούτων\nδιατηρήσαντα βιβλία Νηλέα· παρ’ οὗ πάντα, φησί, πριάμενος ὁ\nἡμεδαπὸς βασιλεὺς Πτολεμαῖος, Φιλάδελφος δὲ ἐπίκλην, μετὰ\nτῶν Ἀθήνηθεν καὶ τῶν ἀπὸ Ῥόδου εἰς τὴν καλὴν Ἀλεξάνδρειαν\nμετήγαγε. διόπερ ἐκεῖνα τῶν Ἀντιφάνους ἐρεῖ τις εἰς αὐτόν\n(II 124 K)· ἀεὶ δὲ πρὸς Μούσαισι καὶ λόγοις πάρει,ὅπου τι σοφίας ἔργον ἐξετάζεται. —ἀγλαίζεται δὲ καὶμουσικᾶς ἐν ἀώτῳ·οἷα παίζομεν φίλανἄνδρες ἀμφὶ θαμὰ τράπεζαν, κατὰ τὸν Θηβαῖον μελοποιόν (Pind. O I\n14). καὶ ἐπὶ τὰς ἑστιάσεις δὲ παρακαλῶν πατρίδα,\nφησί, τὴν Ῥώμην πᾶσιν ἀποφαίνει. τίς γὰρ τὰ οἴκοι ποθεῖ\nτούτῳ ξυνὼν ἀναπεπταμένην ἔχοντι τοῖς φίλοις τὴν οἰκίαν;\nκατὰ γὰρ τὸν κωμῳδιοποιὸν Ἀπολλόδωρον (IV 455\nM)· εἰς οἰκίαν ὅταν τις εἰσίῃ φίλου,ἔστιν θεωρεῖν, Νικοφῶν, τὴν τοῦ φίλουεὔνοιαν εὐθὺς εἰσιόντα τὰς θύρας.ὁ θυρωρὸς ἱλαρὸς πρῶτόν ἐστιν, ἡ κύων\nἔσηνε καὶ προσῆλθ᾽, ὑπαντήσας δέ τιςδίφρον εὐθέως ἔθηκε, κἂν μηδεὶς λέγῃμηδέν.\nτοιούτους ἔδει καὶ τοὺς λοιποὺς εἶναι πλείους ὡς τοῖς γε μὴ\nτοῦτο ποιοῦσιν ἐρεῖ τις ‘τί μικρολόγος εἶ;’ — ‘πλεῖαί τοι\nοἴνου κλισίαι· δαίνυ δαῖτα γέρουσι θάλειαν· ἔοικέ τοι\n(I 70. 71. H 475).’ τοιοῦτος ἦν τῇ\nμεγαλοψυχίᾳ ὁ μέγας Ἀλέξανδρος. Κόνων δὲ τῇ περὶ Κνίδον\nναυμαχίᾳ νικήσας Λακεδαιμονίους καὶ τειχίσας τὸν Πειραιᾶ\nἑκατόμβην τῷ ὄντι θύσας καὶ οὐ ψευδωνύμως πάντας Ἀθηναίους\nεἱστίασεν. Ἀλκιβιάδης δὲ Ὀλύμπια νικήσας ἅρματι πρῶτος καὶ\nδεύτερος καὶ τέταρτος, εἰς ἃς νίκας καὶ Εὐριπίδης ἔγραψεν\nἐπινίκιον (II 266 B4), θύσας Ὀλυμπίῳ Διὶ τὴν\nπανήγυριν πᾶσαν εἱστίασε. τὸ αὐτὸ ἐποίησε καὶ Λεώφρων\nὈλυμπίασιν, ἐπινίκιον γράψαντος τοῦ Κείου Σιμωνίδου\n(cf. Bgk ad fr. 7). Ἐμπεδοκλῆς δ’ ὁ\nἈκραγαντῖνος ἵπποις Ὀλύμπια νικήσας, Πυθαγορικὸς ὢν καὶ\nἐμψύχων ἀπεχόμενος, ἐκ σμύρνης καὶ λιβανωτοῦ καὶ τῶν\nπολυτελεστάτων ἀρωμάτων βοῦν ἀναπλάσας διένειμε τοῖς εἰς\nτὴν πανήγυριν ἀπαντήσασιν. ὁ δὲ Χῖος Ἴων τραγῳδίαν νικήσας\nἈθήνησιν ἑκάστῳ τῶν Ἀθηναίων ἔδωκε Χίου κεράμιον. τοῦ γάρ τις ἄλλου πρὸς θεῶν ἂν οὕνεκαεὔξαιτο πλουτεῖν εὐπορεῖν τε χρημάτων\nἢ τοῦ δύνασθαι παραβοηθεῖν τοῖς φίλοιςσπείρειν τε καρπὸν Χάριτος, ἡδίστης θεῶν; τοῦ μὲν πιεῖν γὰρ καὶ φαγεῖν τὰς ἡδονὰς ἔχομεν ὁμοίας· οὐδὲ τοῖς λαμπροῖσι γὰρδείπνοις τὸ πεινῆν παύεται, Ἀντιφάνης φησίν (II 111 K).\nὅτι Ξενοκράτης ὁ Χαλκηδόνιος καὶ Σπεύσιππος ὁ Ἀκαδημαικὸς\nκαὶ Ἀριστοτέλης βασιλικοὺς νόμους ἔγραψε.\nἀλλὰ μὴν καὶ ὁ Ἀκραγαντῖνος Τελλίας, φιλόξενος ὢν καὶ\nπάντας πολυωρῶν, πεντακοσίοις ἱππεῦσιν ἐκ Γέλας ποτὲ\nκαταλύσασιν ὡς αὐτὸν χειμῶνος ὥρᾳ ἔδωκεν ἑκάστῳ χιτῶνα καὶ\nἱμάτιον.\nὁ τρεχέδειπνος, φησί, σοφιστής. Κλέαρχός φησι (FHG II 308) Χάρμον τὸν\nΣυρακούσιον εὐτρεπίσθαι στιχίδια καὶ παροιμίας εἰς ἕκαστον\nτῶν ἐν τοῖς δείπνοις παρατιθεμένων· εἰς μὲν τὸν ἰχθύν·\nἥκω λιπὼν Αἰγαῖον ἁλμυρὸν βάθος (Eur. Tro.\n1), εἰς δὲ τοὺς κήρυκας· χαίρετε, κήρυκες, Διὸς ἄγγελοι (A\n334), εἰς δὲ τὴν χορδήν· ἑλικτὰ κοὐδὲν ὑγιές (Eur. Andr.\n448), εἰς δὲ τὴν ὠνθυλευμένην τευθίδα· σοφή, σοφὴ σύ (Eur. Andr. 245), εἰς δὲ τὸ ἐν τοῖς ἑψητοῖς ὡραῖον·\nοὐκ ἀπ’ ἐμοῦ σκεδάσεις ὄχλον, εἰς δὲ τὴν ἀποδεδαρμένην ἔγχελυν· οὐ προκαλυπτομένα βοστρυχώδεα (Eur. Phoen.\n1485). τοιούτους πολλούς φησι τῷ Λαρηνσίου παρεῖναι\nδείπνῳ, ὥσπερ συμβολὰς κομίζοντας τὰ ἀπὸ τῶν στρωματοδέσμων\nγράμματα. φησὶ δὲ καὶ ὅτι ὁ Χάρμος εἰς ἕκαστον τῶν\nπαρατιθεμένων ἔχων τι πρόχειρον, ὡς προείρηται (Litt.\na), ἐδόκει τοῖς Μεσσηνίοις πεπαιδευμένος εἶναι,\nὡς καὶ Καλλιφάνης ὁ τοῦ Παραβρύκοντος κληθεὶς ἀρχὰς\nποιημάτων πολλῶν καὶ λόγων ἐκγραψάμενος\nἀνειλήφει μέχρι τριῶν καὶ τεσσάρων στίχων, πολυμαθείας\nδόξαν προσποιούμενος.\nπολλοὶ δὲ καὶ ἄλλοι διὰ στόματος εἶχον τὰς ἐν τῷ Σικελικῷ\nμυραίνας, τὰς πλωτὰς ἐγχέλεις, τῶν Παχυνικῶν θύννων τὰς\nἠτριαίας, τοὺς ἐν Μήλῳ ἐρίφους, τοὺς ἐν Σκιάθῳ κεστρέας·\nκαὶ τῶν ἀδόξων δὲ τὰς Πελωρίδας κόγχας, τὰς ἐκ Λιπάρας\nμαινίδας, τὴν Μαντινικὴν γογγυλίδα, τὰς ἐκ Θηβῶν βουνιάδας\nκαὶ τὰ παρ’ Ἀσκραίοις τεῦτλα.\nΚλεάνθης δὲ ὁ Ταραντῖνος, ὥς φησι Κλέαρχος (FHG II\n309), πάντα παρὰ τοὺς πότους ἔμμετρα ἔλεγε, καὶ\nΠάμφιλος δὲ ὁ Σικελός, ὡς ταῦτα· ‘ἔγχει πιεῖν μοι καὶ τὸ\nπέρδικος σκέλος.’ ‘ἀμίδα δότω τις ἢ πλακοῦντά τις\nδότω.’\nτὸν βίον, φησίν, εὐσταθεῖς, οὐκ ἐγχειρογάστορες. ‘γυργάθους ψηφισμάτων φέροντες,’\nἈριστοφάνης φησίν (fr. 217 K).\nὅτι Ἀρχέστρατος ὁ Συρακούσιος ἢ Γελῷος ἐν τῇ ὡς Χρύσιππος\nἐπιγράφει Γαστρονομίᾳ, ὡς δὲ Λυγκεὺς καὶ Καλλίμαχος\nἩδυπαθείᾳ, ὡς δὲ Κλέαρχος Δειπνολογίᾳ, ὡς δ’ ἄλλοι Ὀψοποιίᾳ\n— ἐπικὸν δὲ τὸ ποίημα, οὗ ἡ ἀρχή (fr. 1\nRibb.)· ἱστορίης ἐπίδειγμα ποιούμενος Ἑλλάδι πάσῃ — φησί (fr. 61 R)· πρὸς δὲ μιᾷ πάντας δειπνεῖν ἁβρόδαιτι τραπέζῃ.ἔστωσαν δ’ ἢ τρεῖς ἢ τέσσαρες οἱ ξυνάπαντεςἢ τῶν πέντε γε μὴ πλείους· ἤδη γὰρ ἂν εἴημισθοφόρων ἁρπαξιβίων σκηνὴ στρατιωτῶν. ἀγνοεῖ δ’ ὅτι οἱ ἐν τῷ Πλάτωνος συσσιτίῳ ὀκτὼ καὶ\nεἴκοσι ἦσαν. οὗτοι δὲ πρὸσ τὰ δεῖπνα τῶν ἐν τῇ\nπόλειἀφορῶσιν ἀεὶ καὶ πέτονται δεξιῶςἐπὶ ταῦτ’ ἄκλητοι, Ἀντιφάνης φησί (II 112 K), καὶ\nἐπάγει· οὓς ἔδειτὸν δῆμον ἐκ κοινοῦ τρέφειν, ἀεί θ’ ὅπερὈλυμπίασί φασι ταῖς μυίαις ποιεῖν,βοῦν τοῖς ἀκλήτοις προκατακόπτειν πανταχοῦ. —\nτὰ μὲν θέρεος, τὰ δὲ γίνεται ἐν χειμῶνι, φησὶν ὁ Συρακούσιος ποιητής (Theocr. XI\n58)· οὐχ ἅμα μὲν οὖν πάντα παρασκευάζεσθαι\nδυνατόν, λέγεσθαι δὲ ῥᾴδιον.\n\nὅτι δείπνων ἀναγραφὰς πεποίηνται ἄλλοι τε καὶ Τιμαχίδας ὁ\nῬόδιος δι’ ἐπῶν ἐν ἕνδεκα βιβλίοις ἢ καὶ πλείοσι καὶ\nΝουμήνιος ὁ Ἡρακλεώτης, ὁ Διεύχους τοῦ ἰατροῦ\nμαθητής, καὶ Ματρέας ὁ Πιταναῖος ὁ παρῳδὸς καὶ Ἡγήμων ὁ\nΘάσιος ὁ ἐπικληθεὶς Φακῆ, ὃν τῇ ἀρχαίᾳ κωμῳδίᾳ τινὲς\nἐντάττουσιν.\nὅτι Ἀρτεμίδωρος ὁ Ψευδαριστοφάνειος ὀψαρτυτικὰς λέξεις\nσυνήγαγε. τοῦ Φιλοξένου δὲ τοῦ Λευκαδίου Δείπνου Πλάτων ὁ\nκωμῳδιοποιὸς μέμνηται (I 646 K)· ἐγὼ δ’ ἐνθάδ’ ἐν τῇ ἐρημίᾳτουτὶ διελθεῖν βούλομαι τὸ βιβλίονπρὸς ἐμαυτόν. Β. ἐστὶ δ᾽, ἀντιβολῶ σε, τοῦτο τί;Α. Φιλοξένου καινή τις ὀψαρτυσία.Β. ἐπίδειξον αὐτὴν ἥτις ἔστ᾽. Α. ἄκουε δή.‘ἄρξομαι ἐκ βολβοῖο, τελευτήσω δ’ ἐπὶ θύννον.’Β. ἐπὶ θύννον; οὐκοῦν τῆς τελευτῆς\nπολὺκράτιστον ἐνταυθὶ τετάχθαι τάξεως.Α. ‘βολβοὺς μὲν σποδιᾷ δαμάσας καταχύσματι δεύσαςὡς πλείστους διάτρωγε· τὸ γὰρ δέμας ἀνέρος ὀρθοῖ.καὶ τάδε μὲν δὴ ταῦτα· θαλάσσης δ’ ἐς τέκν᾽\nἄνειμι.’ εἶτα μετὰ μικρόν· οὐδὲ λοπὰς κακόν ἐστιν· ἀτὰρ τὸ τάγηνον ἄμεινον,οἶμαι. καὶ μετ’ ὀλίγα·\nὀρφὼν αἰολίαν συνόδοντά τε καρχαρίαν τεμὴ τέμνειν, μή σοι νέμεσις θεόθεν καταπνεύσῃ,ἀλλ’ ὅλον ὀπτήσας παράθες· πολλὸν γὰρ ἄμεινον.πουλύποδος πλεκτὴ δ᾽, ἂν πιλήσῃς κατὰ καιρόν,ἑφθὴ τῆς ὀπτῆς, ἢν ᾖ μείζων, πολὺ κρείττων·ἢν ὀπταὶ δὲ δύ’ ὦσ᾽, ἑφθῇ κλαίειν ἀγορεύω.τρίγλη δ’ οὐκ ἐθέλει νεύρων ἐπιήρανος εἶναι·παρθένου Ἀρτέμιδος γὰρ ἔφυ καὶ στύματα μισεῖ.σκορπίος αὖ — Β. παίσειέ γέ σου τὸν πρωκτὸν\nὑπελθών.\nἀπὸ τούτου τοῦ Φιλοξένου καὶ Φιλοξένειοί τινες πλακοῦντες\nὠνομάσθησαν. περὶ τούτου Χρύσιππός φησιν· ‘ἐγὼ κατέχω τινὰ\nὀψοφάγον ἐπὶ τοσοῦτον ἐκπεπτωκότα τοῦ μὴ ἐντρέπεσθαι τοὺς\nπλησίον ἐπὶ τοῖς γινομένοις ὥστε φανερῶς ἐν τοῖς βαλανείοις\nτήν τε χεῖρα συνεθίζειν πρὸς τὰ θερμὰ καθιέντα εἰς ὕδωρ\nθερμὸν καὶ τὸ στόμα ἀναγαργαριζόμενον θερμῷ, ὅπως δηλονότι\nἐν τοῖς θερμοῖς δυσκίνητος ᾖ. ἔφασαν γὰρ αὐτὸν καὶ τοὺς\nὀψοποιοῦντας ὑποποιεῖσθαι, ἵνα θερμότατα παρατιθῶσι καὶ\nμόνος καταναλίσκῃ αὐτὸς τῶν λοιπῶν συνακολουθεῖν μὴ\nδυναμένων.’ τὰ δ’ αὐτὰ καὶ περὶ τοῦ Κυθηρίου Φιλοξένου\nἱστοροῦσι καὶ Ἀρχύτου καὶ ἄλλων πλειόνων, ὧν τις παρὰ\nΚρωβύλῳ τῷ κωμικῷ φησιν (IV 568 M)· ἐγὼ δὲ πρὸς τὰ θερμὰ ταῦθ’ ὑπερβολῇτοὺς δακτύλους δήπουθεν Ἰδαίους ἔχωκαὶ τὸν λάρυγγ’ ἥδιστα πυριῶ τεμαχίοις.Β. κάμινος, οὐκ ἄνθρωπος.\nΚλέαρχος δέ φησι (FHG II 309)\nΦιλόξενον προλουόμενον ἐν τῇ πατρίδι κἀν ἄλλαις\nπόλεσι περιέρχεσθαι τὰς οἰκίας, ἀκολουθούντων αὐτῷ\nπαίδων καὶ φερόντων ἔλαιον οἶνον γάρον ὄξος καὶ\nἄλλα ἡδύσματα· ἔπειτα εἰσιόντα εἰς τὰς ἀλλοτρίας οἰκίας τὰ\nἑψόμενα τοῖς ἄλλοις ἀρτύειν ἐμβάλλοντα ὧν ἐστι χρεία, κἆθ᾽\nοὕτως εἰς ἑαυτὸν κύψαντα εὐωχεῖσθαι. οὗτος εἰς\nἜφεσον καταπλεύσας εὑρὼν τὴν ὀψοπώλιδα κενὴν ἐπύθετο τὴν\nαἰτίαν· καὶ μαθὼν ὅτι πᾶν εἰς γάμους συνηγόρασται\nλουσάμενος παρῆν ἄκλητος ὡς τὸν νυμφίον. καὶ μετὰ τὸ\nδεῖπνον ᾄσας ὑμέναιον, οὗ ἡ ἀρχὴ ‘Γάμε θεῶν λαμπρότατε’\n(III 614 B4), πάντας ἐψυχαγώγησεν· ἦν δὲ\nδιθυραμβοποιός. καὶ ὁ νυμφίος ‘Φιλόξενε, εἶπε, καὶ αὔριον\nὧδε δειπνήσεις·’ καὶ ὁ Φιλόξενος ‘ἂν ὄψον, ἔφη, μὴ πωλῇ\nτις.’\nΘεόφιλος δέ φησιν (FHG IV 516)· ‘οὐχ ὥσπερ\nΦιλόξενον τὸν Ἐρύξιδος· ἐκεῖνος γάρ, ὡς ἔοικεν,\nἐπιμεμφόμενος τὴν φύσιν εἰς τὴν ἀπόλαυσιν ηὔξατό ποτε\nγεράνου τὴν φάρυγγα σχεῖν· ἀλλὰ πολὺ μᾶλλον ἵππον ὅλως ἢ\nβοῦν ἢ κάμηλον ἢ ἐλέφαντα δεῖ σπουδάζειν γενέσθαι. οὕτω γὰρ\nκαὶ αἱ ἐπιθυμίαι καὶ αἱ ἡδοναὶ πολλῷ μείζους καὶ\nσφοδρότεραι· πρὸς γὰρ τὰς δυνάμεις ποιοῦνται τὰς\nἀπολαύσεις.’ Κλέαρχος δὲ Μελάνθιόν φησι (FHG II\n309) τοῦτ’ εὔξασθαι λέγων· ‘Τιθωνοῦ Μελάνθιος\nἔοικε βουλεύσασθαι βέλτιον. ὃ μὲν γὰρ\nἀθανασίας ἐπιθυμήσας ἐν θαλάμῳ κρέμαται πάντων ὑπὸ γήρως\nἐστερημένος τῶν ἡδέων· Μελάνθιος δὲ τῶν ἀπολαύσεων ἐρῶν\nηὔξατο τῆς μακραύχενος ὄρνιθος τὸν τράχηλον ἔχειν, ἵν’ ὅτι\nπλεῖστον τοῖς ἡδέσιν ἐνδιατρίβῃ.’ ὁ αὐτός φησι Πίθυλλον τὸν\nΤένθην καλούμενον οὐ περιγλωττίδα μόνον ὑμενίνην φορεῖν,\nἀλλὰ καὶ προσελυτροῦν τὴν γλῶσσαν πρὸς τὰς ἀπολαύσεις· καὶ\nτέλος ἰχθύαν τρίβων ἀπεκάθαιρεν αὐτήν. μόνος δ’ οὗτος τῶν\nἀπολαυστικῶν καὶ δακτυλήθρας ἔχων ἐσθίειν λέγεται τὸ ὄψον,\nἵν’ ὡς θερμότατον ὁ τρισάθλιος ἀναδιδῷ τῇ γλώττῃ.’ ἄλλοι δὲ\nφίλιχθυν τὸν Φιλόξενόν φασιν· Ἀριστοτέλης δὲ φιλόδειπνον\nἁπλῶς, ὃς καὶ γράφει που ταῦτα (fr. 63 R)·\n‘δημηγοροῦντες ἐν τοῖς ὄχλοις κατατρίβουσιν ὅλην τὴν ἡμέραν\nἐν τοῖς θαύμασι καὶ πρὸς τοὺς ἐκ τοῦ Φάσιδος ἢ Βορυσθένους\nκαταπλέοντας, ἀνεγνωκότες οὐδὲν πλὴν εἰ τὸ Φιλοξένου\nΔεῖπνον οὐχ ὅλον.’\nΦαινίας δέ φησιν (FHG II 297) ὅτι Φιλόξενος ὁ\nΚυθήριος ποιητής, περιπαθὴς ὢν τοῖς ὄψοις, δειπνῶν ποτε\nπαρὰ Διονυσίῳ ὡς εἶδεν ἐκείνῳ μὲν μεγάλην τρῖγλαν\nπαρατεθεῖσαν, ἑαυτῷ δὲ μικράν, ἀναλαβὼν αὐτὴν εἰς τὰς\nχεῖρας πρὸς τὸ οὖς προσήνεγκε. πυθομένου δὲ τοῦ Διονυσίου\nτίνος ἕνεκεν τοῦτο ποιεῖ, εἶπεν ὁ Φιλόξενος ὅτι γράφων τὴν\nΓαλάτειαν βούλοιτό τινα παρ’ ἐκείνης τῶν κατὰ Νηρέα\nπυθέσθαι· τὴν δὲ ἠρωτημένην ἀποκεκρίσθαι διότι νεωτέρα\nἁλοίη· διὸ μὴ παρακολουθεῖν· τὴν δὲ τῷ Διονυσίῳ παρατεθεῖσαν πρεσβυτέραν οὖσαν εἰδέναι\nπάντα σαφῶς ἃ βούλεται μαθεῖν. τὸν οὖν Διονύσιον γελάσαντα\nἀποστεῖλαι αὐτῷ τὴν τρῖγλαν τὴν παρακειμένην αὐτῷ.\nσυνεμέθυε δὲ τῷ Φιλοξένῳ ἡδέως ὁ Διονύσιος. ἐπεὶ δὲ τὴν\nἐρωμένην Γαλάτειαν ἐφωράθη διαφθείρων, εἰς τὰς λατομίας\nἐνεβλήθη· ἐν αἷς ποιῶν τὸν Κύκλωπα συνέθηκε τὸν μῦθον εἰς\nτὸ περὶ αὑτὸν γενόμενον πάθος, τὸν μὲν Διονύσιον Κύκλωπα\nὑποστησάμενος, τὴν δ’ αὐλητρίδα Γαλάτειαν, ἑαυτὸν δ᾽\nὈδυσσέα (III 609 B4).\nἐγένετο δὲ κατὰ τοὺς Τιβερίου χρόνους ἀνήρ τις Ἀπίκιος,\nπλουσιώτατος τρυφητής, ἀφ’ οὗ πλακούντων γένη πολλὰ Ἀπίκια\nὀνομάζεται. οὗτος ἱκανὰς μυριάδας καταναλώσας εἰς τὴν\nγαστέρα ἐν Μιντούρναις (πόλις δὲ Καμπανίας) διέτριβε τὰ\nπλεῖστα καρίδας ἐσθίων πολυτελεῖς, αἳ γίνονται αὐτόθι ὑπέρ\nγε τὰς ἐν Σμύρνῃ μέγισται καὶ τοὺς ἐν Ἀλεξανδρείᾳ ἀστακούς.\nἀκούσας οὖν καὶ κατὰ Λιβύην γίνεσθαι\nὑπερμεγέθεις ἐξέπλευσεν οὐδ’ ἀναμείνας μίαν ἡμέραν. καὶ\nπολλὰ κακοπαθήσας κατὰ τὸν πλοῦν ὡς πλησίον ἧκε τῶν τόπων\nπρὶν ἐξορμῆσαι τῆς νεὼς (πολλὴ δ’ ἐγεγόνει παρὰ Λίβυσι φήμη\nτῆς ἀφίξεως αὐτοῦ), προσπλεύσαντες ἁλιεῖς προσήνεγκαν αὐτῷ\nτὰς καλλίστας καρίδας. ὃ δ’ ἰδὼν ἐπύθετο εἰ μείζους\nἔχουσιν· εἰπόντων δὲ μὴ γίνεσθαι ὧν ἤνεγκαν, ὑπομνησθεὶς\nτῶν ἐν Μιντούρναις ἐκέλευσε τῷ κυβερνήτῃ τὴν αὐτὴν ὁδὸν ἐπὶ Ἰταλίαν ἀναπλεῖν μηδὲ\nπροσπελάσαντι τῇ γῇ.\nἈριστόξενος δ’ ὁ Κυρηναῖος φιλόσοφος, ὁ ὄντως μετελθὼν τὴν\nπάτριον φιλοσοφίαν, ἀφ’ οὗ καὶ κωλήν τις καλεῖται\nἈριστόξενος ἰδίως σκευαζόμενος, ὑπὸ τῆς ἀνυπερβλήτου τρυφῆς\nκαὶ τὰς ἐν τῷ κήπῳ γινομένας θριδακίνας οἰνομέλιτι ἐπότιζεν\nἑσπέρας καὶ ὑπὸ τὴν ἕω λαμβάνων χλωροὺς ἔχειν ἔλεγε\nπλακοῦντας ὑπὸ τῆς γῆς ἀναπεμπομένους αὐτῷ.\nΤραιανῷ δὲ τῷ αὐτοκράτορι ἐν Παρθίᾳ ὄντι καὶ τῆς θαλάσσης\nἀπέχοντι ἡμερῶν παμπόλλων ὁδὸν Ἀπίκιος ὄστρεα νεαρὰ\nδιεπέμψατο ὑπὸ σοφίας αὐτοῦ τεθησαυρισμένα· καὶ οὐχ ὡς\nΝικομήδει τῷ Βιθυνῶν βασιλεῖ ἐπιθυμήσαντι ἀφύης (μακρὰν δὲ\nκαὶ οὗτος ἦν τῆς θαλάσσης) μάγειρός τις μιμησάμενος τὸ\nἰχθύδιον παρέθηκεν ὡς ἀφύας. ὁ γοῦν παρ’ Εὔφρονι\nτῷ κωμικῷ μάγειρός φησιν (IV 494 M)· ἐγὼ μαθητὴς ἐγενόμην Σωτηρίδου,ὃς ἀπὸ θαλάσσης Νικομήδει δώδεκαὁδὸν ἀπέχοντι πρῶτος ἡμερῶν ποτεἀφύης ἐπιθυμήσαντι χειμῶνος μέσουπαρέθηκε νὴ Δί᾽, ὥστε πάντας ἀνακραγεῖν.Β. πῶς δὲ δυνατὸν τοῦτ’ ἐστι; Α. θήλειαν λαβὼνγογγυλίδα ταύτην ἔτεμε λεπτὰ καὶ μακρὰτὴν ὄψιν αὐτῆς τῆς ἀφύης μιμούμενος,ἀποζέσας, ἔλαιον ἐπιχέας, ἅλας\nδοὺς μουσικῶς, μήκωνος ἐπιπάσας ἄνωκόκκους μελαίνης τετταράκοντα τὸν ἀριθμόν,περὶ τὴν Σκυθίαν ἔπαυσε τὴν ἐπιθυμίαν.καὶ Νικομήδης γογγυλίδα μασώμενοςἀφύης τοτ’ ἔλεγε τοῖς φίλοις ἐγκώμιον.οὐδὲν ὁ μάγειρος τοῦ ποιητοῦ διαφέρει·ὁ νοῦς γάρ ἐστιν ἑκατέρῳ τούτων τέχνη.\nὅτι περὶ Περικλέους φησὶν Ἀρχίλοχος ὁ Πάριος ποιητὴς\n(fr. 78 B) ὡς ἀκλήτου ἐπεισπαίοντος εἰς τὰ\nσυμπόσια Μυκονίων δίκην. δοκοῦσι δ’ οἱ Μυκόνιοι διὰ τὸ\nπένεσθαι καὶ λυπρὰν νῆσον οἰκεῖν ἐπὶ γλισχρότητι καὶ\nπλεονεξίᾳ διαβάλλεσθαι· τὸν γοῦν γλίσχρον Ἰσχόμαχον\nΚρατῖνος Μυκόνιον καλεῖ (I 109 K)· ‘πῶς ἂν σύγ᾽ Ἰσχομάχου γεγονὼς\nτοῦ Μυκονίουφιλόδωρος ἂν εἴης;ἀγαθὸς πρὸς ἀγαθοὺς ἄνδρας ἑστιασόμενος ἧκον· κοινὰ γὰρ τὰ τῶν φίλων. .... πολλὸν δὲ πίνων καὶ χαλίκρητον μέθυ,οὔτε τῖμον εἰσενέγκας οὔτε ....,οὐδὲ μὲν κληθεὶς .... ἦλθες, οἷα δὴ φίλος·ἀλλά σ’ ἡ γαστὴρ νόον τε καὶ φρένας παρήγαγενεἰς ἀναιδείην, Ἀρχίλοχος φησίν (fr. 718 B4). Εὔβουλος ὁ κωμικός φησί που (II 206 K)·\n\nεἰσὶν ἡμῖν τῶν κεκλημένων δύοἐπὶ δεῖπνον ἄμαχοι, Φιλοκράτης καὶ Φιλοκράτης.ἕνα γὰρ ἐκεῖνον ὄντα δύο λογίζομαι,μεγάλους ..... μᾶλλον δὲ τρεῖς.ὅν φασί ποτε κληθέντ’ ἐπὶ δεῖπνον πρός τινος,εἰπόντος αὐτῷ τοῦ φίλου, ὁπηνίκ’ ἂνεἴκοσι ποδῶν μετροῦντι τὸ στοιχεῖον ᾖ,ἥκειν, ἕωθεν αὐτὸν εὐθὺς ἡλίουμετρεῖν ἀνέχοντος, μακροτέρας δ’ οὔσης ἔτιπλεῖν ἢ δυοῖν ποδοῖν παρεῖναι τῆς σκιᾶς·ἔπειτα φάναι μικρὸν ὀψιαίτερονδι’ ἀσχολίαν ἥκειν, παρόνθ’ ἅμ’ ἡμέρᾳ. —ἀσυμβόλου δείπνου γὰρ ὅστις ὑστερεῖ,τοῦτον ταχέως νόμιζε κἂν τάξιν λιπεῖν, Ἄμφις φησὶν ὁ κωμικός (II 248 K).\nΧρύσιππος δέ φησιν· ἀσύμβολον κώθωνα μὴ παραλίμπανε.κώθων δ’ οὐ παραλειπτὸς ἀσύμβολος, ἀλλὰ διωκτός. Ἀντιφάνης δέ φησι (II 117 K)· βίος θεῶν γάρ ἐστιν, ὅταν ἔχῃς ποθὲντἀλλότρια δειπνεῖν, μὴ προσέχων λογίσμασι. καὶ πάλιν· μακάριος ὁ βίος, ᾧ δεῖ μ’ ἀεὶ καινὸν πόρονεὑρίσκειν, ὡς μάσημα ταῖς γνάθοις ἔχω.\n\n\nταῦτα οἴκοθεν ἔχων εἰς τὸ συμπόσιον ἦλθον καὶ προμελετήσας,\nἵνα κἀγὼ τὸ στεγανόμιον κομίζων παραγένωμαι. ἄκαπνα γὰρ αἰὲν ἀοιδοὶ θύομεν.ὅτι τὸ μονοφαγεῖν ἐστιν ἐν χρήσει τοῖς παλαιοῖς. Ἀντιφάνης (II 128 K)· .. μονοφαγεῖς, ἤδη τι καὶ βλάπτεις ἐμέ. Ἀμειψίας (I 677 K)· ἔρρ’ ἐς κόρακας, μονοφάγε καὶ τοιχωρύχε. περὶ τοῦ τῶν ἡρώων καθ’ Ὅμηρον βίου.\nὅτι Ὅμηρος ὁρῶν τὴν σωφροσύνην οἰκειοτάτην ἀρετὴν οὖσαν\nτοῖς νέοις καὶ πρώτην, ἔτι δὲ ἁρμόττουσαν καὶ πάντων τῶν\nκαλῶν χορηγὸν οὖσαν, βουλόμενος ἐμφῦσαι πάλιν αὐτὴν ἀπ᾽\nἀρχῆς καὶ ἐφεξῆς, ἵνα τὴν σχολὴν καὶ τὸν ζῆλον ἐν τοῖς\nκαλοῖς ἔργοις ἀναλίσκωσι καὶ ὦσιν εὐεργετικοὶ καὶ\nκοινωνικοὶ πρὸς ἀλλήλους, εὐτελῆ κατεσκεύασε πᾶσι τὸν βίον\nκαὶ αὐτάρκη, λογιζόμενος τὰς ἐπιθυμίας καὶ τὰς ἡδονὰς\nἰσχυροτάτας γίνεσθαι καὶ πρώτας ἔτι τε καὶ ἐμφύτους\nτὰσ περὶ ἐδωδὴν καὶ πόσιν, τοὺς δὲ διαμεμενηκότας\nἐν εὐτελείᾳ εὐτάκτους καὶ περὶ τὸν ἄλλον βίον γίνεσθαι\nἐγκρατεῖς. ἁπλῆν οὖν ἀποδέδωκε τὴν δίαιταν πᾶσι καὶ τὴν\nαὐτὴν ὁμοίως βασιλεῦσιν ἰδιώταις, νέοις πρεσβύταις,\nλέγων·\nπαρὰ δὲ ξεστὴν ἐτάνυσσε τράπεζαν,σῖτον δ’ αἰδοίη ταμίη παρέθηκε φέρουσα (Od. 7.174).δαιτρὸς δὲ κρειῶν πίνακας παρέθηκεν ἀείρας (Od. 1.141), καὶ τούτων ὀπτῶν καὶ ὡς ἐπὶ τὸ πολὺ βοείων·\nπαρὰ δὲ ταῦτα οὔτε ἐν ἑορταῖς οὔτ’ ἐν γάμοις οὔτ’ ἐν\nἄλλῃ συνόδῳ παρατίθησιν οὐδέν, καίτοι πολλάκις τὸν\nἈγαμέμνονα ποιήσας δειπνίζοντα τοὺς ἀρίστους· καὶ\nοὐ θρῖα καὶ κάνδυλον καὶ ἄμητας μελίπηκτά τε τοῖς\nβασιλεῦσιν ἐξαίρετα παρατίθησιν Ὅμηρος, ἀλλ’ ἀφ’ ὧν εὖ\nἕξειν ἔμελλον τὸ σῶμα καὶ τὴν ψυχήν. Αἴαντα οὖν μετὰ τὴν\nμονομαχίαν νώτοισι βοῶν γέραιρενIl. 7.321 ὁ Ἀγαμέμνων· καὶ Νέστορι δ’ ἤδη ὄντι γηραιῷ (Od. 3.33) καὶ Φοίνικι\nδὲ (Il.\n9.215) κρέας ὀπτὸν δίδωσι, ἀφιστῶν ἡμᾶς τῶν ἀτάκτων\nἐπιθυμιῶν. καὶ Ἀλκίνους δὲ ὁ τὸν τρυφερὸν ᾑρημένος βίον\nτοὺς τρυφερωτάτους ἑστιῶν Φαίακας καὶ τὸν Ὀδυσσέα\nξενίζων, ἐπιδεικνύμενος αὐτῷ τὴν τοῦ κήπου κατασκευὴν\nκαὶ τῆς οἰκίας καὶ τὸν αὑτοῦ βίον, τοιαύτας παρατίθεται\nτραπέζας. καὶ Μενέλαος δὲ τοὺς τῶν παίδων γάμους\nποιούμενος καὶ τοῦ Τηλεμάχου πρὸς αὐτὸν\nπαραγενομένου\nνῶτα βοὸς παρέθηκενὄπτ’ ἐν χερσὶν ἑλών, τά ῥά οἱ γέρα\nπάρθεσαναὐτῷOd. 4.64\nκαὶ Νέστωρ δὲ βόας θύει Ποσειδῶνι παρὰ\nτῇ θαλάσσῃ διὰ τῶν φιλτάτων καὶ οἰκειοτάτων τέκνων,\nβασιλεὺς ὢν καὶ πολλοὺς ἔχων ὑπηκόους, τάδε\nπαρακελευόμενος· Od. 3.421ἀλλ’ ἄγ᾽, ὃ μὲν πεδίονδ’ ἐπὶ βοῦν ἴτω καὶ τὰ ἑξῆς· ὁσιωτέρα γὰρ αὕτη ἡ θυσία\nθεοῖς καὶ προσφιλεστέρα ἡ διὰ τῶν οἰκείων καὶ εὐνουστάτων\nἀνδρῶν. καὶ τοὺς μνηστῆρας δὲ ὑβριστὰς ὄντας καὶ πρὸς\nἡδονὰς ἀνειμένους οὔτε ἰχθῦς ἐσθίοντας ποιεῖ οὔτε ὄρνιθας\nοὔτε μελίπηκτα, περιελὼν παντὶ σθένει τὰς μαγειρικὰς\nμαγγανείας καὶ τά, ὡς ὁ Μένανδρός φησιν (IV 206\nM), ὑποβινητιῶντα βρώματα καὶ τὸ παρὰ πολλοῖς\nλασταυροκάκαβον καλούμενον βρῶμα, ὥς φησι Χρύσιππος ἐν\nτῷ περὶ καλοῦ καὶ ἡδονῆς, οὗ ἡ κατασκευὴ\nπεριεργοτέρα.\nΠρίαμος δὲ παρὰ τῷ ποιητῇ καὶ ὀνειδίζει τοῖς υἱοῖς\nἀναλίσκουσι τὰ μὴ νενομισμένα· Il. 24.262ἀρνῶν ἠδ’ ἐρίφων ἐπιδήμιοι ἁρπακτῆρες. Φιλόχορος δὲ ἱστορεῖ (FHG I 394) καὶ\nκεκωλῦσθαι Ἀθήνησιν ἀπέκτου ἀρνὸς μηδένα γεύεσθαι,\nἐπιλιπούσης ποτὲ τῆς τῶν ζῴων τούτων γενέσεως.\nἙλλήσποντον δὲ Ὅμηρος ἰχθυόεντα προσαγορεύων (Il. 9.360) καὶ τοὺς Φαίακας\nπλωτικωτάτους ποιῶν καὶ ἐν τῇ Ἰθάκῃ εἰδὼς λιμένας πλείους\nκαὶ νήσους προσεχεῖς πολλάς, ἐν αἷς ἰχθύων ἐγίνετο πλῆθος\nκαὶ ἀγρίων ὀρνίθων, καὶ εἰς εὐδαιμονίαν\nδὲ καταριθμῶν τὸ τὴν θάλασσαν ἰχθῦς παρέχειν, ὅμως τούτων\nοὐδὲν οὐδένα ποιεῖ προσφερόμενον· καὶ μὴν οὐδ’ ὀπώραν\nπαρατίθησί τινι καίπερ οὖσαν πολλὴν καὶ ἥδιστα ταύτης\nμνημονεύων καὶ πάντα χρόνον παρασκευάζων ἀθάνατον· ὄγχνη γάρ, φησίν, ἐπ’ ὄγχνῃOd. 7.120 καὶ τὰ ἑξῆς. ἀλλὰ μὴν οὐδὲ στεφανουμένους οὐδὲ\nμυρουμένους ποιεῖ ὥσπερ οὐδὲ θυμιῶντας, ἀλλὰ πάντων τούτων\nἀπολυομένους τοὺς ἀνθρώπους εἰς ἐλευθερίαν καὶ αὐτάρκειαν\nἐξαιρεῖται τοὺς πρώτους. καὶ θεοῖς δὲ ἁπλῆν ἀποδίδωσι\nδίαιταν νέκταρ καὶ ἀμβροσίαν. καὶ τοὺς ἀνθρώπους δὲ ποιεῖ\nτιμῶντας αὐτοὺς ἀπὸ τῆς διαίτης, ἀφελὼν λιβανωτὸν καὶ\nσμύρναν καὶ στεφάνους καὶ τὴν περὶ ταῦτα τρυφήν. καὶ τῆς\nἁπλῆς δὲ ταύτης διαίτης οὐκ ἀπλήστως ἀπολαύοντας\nπαρίστησιν, ἀλλ’ ὡς οἱ κράτιστοι τῶν ἰατρῶν ἀφαιρεῖ τὰς\nπλησμονάς, αὐτὰρ ἐπεὶ πόσιος καὶ ἐδητύος ἐξ ἔρον ἕντο (Od. 1.150)·\nκαὶ τὴν ἐπιθυμίαν πληρώσαντες οἳ μὲν ἐξώρμων ἐπὶ μελέτην\nἀθλητικὴν δίσκοισι τερπόμενοι καὶ αἰγανέαις (Od. 4.626), τῇ παιδιᾷ τὰ πρὸς\nσπουδὴν ἐκμελετῶντες· οἳ δὲ κιθαρῳδῶν ἠκροῶντο τὰς ἡρωικὰς\nπράξεις ἐν μέλει καὶ ῥυθμῷ ποιούντων.\nδιὸ οὐδὲν θαυμαστὸν τοὺς οὕτω τεθραμμένους ἀφλεγμάντους\nεἶναι τὰ σώματα καὶ τὰς ψυχάς. ἐνδεικνύμενος οὖν καὶ τὴν\nεὐταξίαν ὡς ὑγιεινόν ἐστι καὶ εὔχρηστον καὶ κοινὸν τὸν\nσοφώτατον Νέστορα πεποίηκε (Il.\n11.639) Μαχάονι τῷ ἰατρῷ τετρωμένῳ τὸν δεξιὸν\nὦμον προσφέροντα οἶνον, ταῖς φλεγμοναῖς\nἐναντιώτατον ὄντα, καὶ τοῦτον Πράμνειον, ὃν ἴδμεν παχὺν καὶ\nπολύτροφον (οὐ δίψης ἄκος, ἀλλ’ ἐμφορήσεως ἕνεκα· πεπωκότι\nγοῦν παρακελεύεται συνεχῶς τοῦτο ποιεῖν· ‘σὺ μέν, φησί\n(Il. 14.5),\nπῖνε καθήμενος), καὶ ἐπιξύοντα τυρὸν αἴγειον,\nἐπὶ δὲ κρόμυον ποτοῦ ὄψον (Il.\n11.630), ἵνα πλεῖον πίνῃ, καίτοι ἀλλαχοῦ λέγων\n(Il. 6.265) τὸν οἶνον\nἐκλύειν τὴν ἰσχὺν καὶ ἀπογυιοῦν. περὶ δὲ τοῦ Ἕκτορος Ἑκάβη\n(Il. 6.258) οἰομένη\nμενεῖν αὐτὸν τὸ καταλειπόμενον τῆς ἡμέρας παρακαλεῖ πιεῖν\nσπείσαντα, προτρεπομένη εἰς θυμηδίαν· ὃ δ’ ὑπερτίθεται πρὸς\nπρᾶξιν ἐξιών. καὶ ἣ μὲν ἀπερισπάστως ἐπαινεῖ τὸν οἶνον, ὃ\nδὲ μετὰ ἄσθματος ἥκων ἀπωθεῖται· καὶ ἣ μὲν ἀξιοῖ σπείσαντα\nπιεῖν, ὃ δὲ καθῃμαγμένος ἀσεβὲς ἡγεῖται. οἶδε δὲ ὁ Ὅμηρος\nκαὶ τὸ ὠφέλιμον καὶ τὸ σύμμετρον τοῦ οἴνου ἐν\nοἷς τὸν χανδὸν ἕλκοντα αὐτὸν βλάπτεσθαι φησί (Od. 22.294). καὶ κράσεων δὲ\nγένη διάφορα ἐπίσταται· οὐκ ἂν γὰρ Ἀχιλλεὺς τὸ ζωρότερον\nκεραίρειν διέστειλε (Il.\n9.203), μὴ οὔσης τινὸς καθημερινῆς κράσεως. ἴσως\nοὖν οὐκ ἐγίνωσκεν αὐτὸν εὐδιαφόρητον ἄνευ στερεμνίου σιτίου\nμίγματος, ὃ τοῖς ἰατροῖς διὰ τὴν τέχνην ἐστὶ δῆλον· τοῖς\nγοῦν καρδιακοῖς μετὰ οἴνου σιτῶδες ἀναμίσγουσί τι πρὸς\nκατοχὴν τῆς δυνάμεως. ἀλλ’ ἐκεῖνος τῷ μὲν Μαχάονι μετ᾽\nἀλφίτου καὶ τυροῦ δέδωκε τὸν οἶνον, τὸν δ’ Ὀδυσσέα ποιεῖ\nσυνάπτοντα τὴν ἀπὸ τῶν σιτίων καὶ οἴνου ὠφέλειαν (Il. 19.167)·\nὃς δέ κ’ ἀνὴρ οἴνοιο κορεσσάμενος καὶ ἐδωδῆς. τῷ δὲ κωθωνιζομένῳ δίδωσι τὸν ἡδύποτον, οὕτω\nκαλέσας αὐτόν· Od. 2.340ἐν δὲ πίθοι οἴνοιο παλαιοῦ ἡδυπότοιο.\nποιεῖ δὲ Ὅμηρος καὶ τὰς κόρας καὶ τὰς γυναῖκας λουούσας\nτοὺς ξένους, ὡς οὔτε φλεγμονὴν οὔτε ἀκρασίαν τῶν εὖ\nβεβιωκότων καὶ σωφρόνως ἁπτομένας. ἀρχαῖον δὲ τοῦτο ἔθος·\nλούουσι γοῦν καὶ αἱ Κωκάλου θυγατέρες, ὡς νενομισμένον, τὸν\nΜίνω παραγενόμενον εἰς Σικελίαν.\nτῆς μέθης δὲ κατατρέχων ὁ ποιητὴς τὸν τηλικοῦτον Κύκλωπα\nὑπὸ μικροῦ σώματος διὰ ταύτην ἀπολλύμενον παρίστησι καὶ\nΕὐρυτίωνα τὸν Κένταυρον (Od.\n22.295)· τούς τε παρὰ Κίρκῃ λέοντας ποιεῖ καὶ\nλύκους ταῖς ἡδοναῖς ἐπακολουθήσαντας. τὸν δὲ Ὀδυσσέα σῴζει\nτῷ Ἑρμοῦ λόγῳ πεισθέντα· διὸ καὶ ἀπαθὴς γίνεται. Ἐλπήνορα\nδὲ πάροινον ὄντα καὶ τρυφερὸν κατακρημνίζει. καὶ Ἀντίνοος\nδ’ ὁ λέγων πρὸς Ὀδυσσέα οἶνός σε τρώει μελιηδήςOd. 22.293 αὐτὸς οὐκ ἀπείχετο τοῦ πώματος· διὸ καὶ τρωθεὶς\nἀπώλετο, ἔτι κρατῶν τὸ ποτήριον. ποιεῖ δὲ καὶ τοὺς Ἕλληνας\nἐν τῷ ἀπόπλῳ μεθύοντας, διὸ καὶ στασιάζοντας· ὅθεν καὶ\nἀπόλλυνται. ἱστορεῖ δὲ καὶ τὸν δεινότατον Αἰνείαν τῶν Τρώων\nἐν τῷ βουλεύεσθαι διὰ τὴν ἐν τῇ μέθῃ παρρησίαν καὶ τὰς\nἀπειλὰς ἃς Τρωσὶν ὑπέσχετο οἰνοποτάζων (Il. 20.84) ὑπομείναντα τὴν\nἈχιλλέως ὁρμὴν καὶ μικροῦ παραπολλύμενον. καὶ Ἀγαμέμνων δὲ\nλέγει που περὶ αὑτοῦ (Il.\n9.119)·\nἀλλ’ ἐπεὶ ἀασάμην φρεσὶ λευγαλέῃσι πιθήσαςἢ οἴνῳ μεθύων, ἤ μ’ ἔβλαψαν θεοὶ αὐτοί, εἰς τὴν αὐτὴν τιθεὶς πλάστιγγα τὴν μέθην τῇ μανίᾳ.\n(οὕτω δὲ καὶ τὰ ἔπη ταῦτα προηνέγκατο Διοσκουρίδης ὁ\nἸσοκράτους μαθητής). καὶ ὁ Ἀχιλλεὺς δ’ ὀνειδίζων τῷ\nἈγαμέμνονί φησιν (Il.\n1.225)· ‘οἰνοβαρές, κυνὸς ὄμματ’ ἔχων.’\nταῦτ’ εἶπε τὸ Θετταλὸν σόφισμα ἤτοι ὁ ἐκ Θετταλίας\nσοφιστής· παίζει δ’ ἴσως πρὸς τὴν παροιμίαν ὁ Ἀθήναιος.\nὅτι τροφαῖς ἐχρῶντο οἱ ἥρωες παρ’ Ὁμήρῳ πρῶτον\nμὲν τῷ καλουμένῳ ἀκρατίσματι, ὃ λέγει ἄριστον· οὗ ἅπαξ\nμέμνηται ἐν Ὀδυσσείᾳ (Od.\n16.2)· ‘Ὀδυσεὺς καὶ δῖος ὑφορβὸς ἐντύνοντ᾽\nἄριστον κειαμένω πῦρ,’ καὶ ἅπαξ ἐν Ἰλιάδι· Il. 24.124ἐσσυμένως ἐπένοντο καὶ ἐντύνοντ’ ἄριστον. λέγει δὲ τὸ πρωινὸν ἔμβρωμα, ὃ ἡμεῖς ἀκρατισμὸν\nκαλοῦμεν διὰ τὸ ἐν ἀκράτῳ βρέχειν καὶ προσίεσθαι ψωμούς, ὡς\nἈντιφάνης (II 126 K)· ἄριστον ἐν ὅσῳ .... ὁ μάγειρος ποιεῖ, εἶτ’ ἐπάγει· συνακρατίσασθαι πῶς ἔχεις μετ’ ἐμοῦ; καὶ Κάνθαρος (I 766 K)· οὐκοῦν ἀκρατισώμεθ’ αὐτοῦ. Β. μηδαμῶς·Ἰσθμοῖ γὰρ ἀριστήσομεν. Ἀριστομένης (I 693 K)·\nἀκρατιοῦμαι μικρόν, εἶθ’ ἥξω πάλιν,ἄρτου δὶς ἢ τρὶς ἀποδακών. Φιλήμων δέ φησιν ὅτι τροφαῖς δʹ ἐχρῶντο\nοἱ παλαιοί, ἀκρατίσματι, ἀρίστῳ, ἑσπερίσματι, δείπνῳ. τὸν\nμὲν οὖν ἀκρατισμὸν διανηστισμὸν ἔλεγον, τὸ δ’ ἄριστον\n...... δορπηστόν, τὸ δὲ δεῖπνον ἐπιδορπίδα. ἐστὶ δ’ ἡ τάξις\nκαὶ παρ’ Αἰσχύλῳ τῶν ὀνομάτων ἐν οἷς ὁ Παλαμήδης πεποίηται\nλέγων (fr. 176 N)· καὶ ταξιάρχας καὶ στρατάρχας καὶ ἑκατοντάρχαςἔταξα. σῖτον δ’ εἰδέναι διώρισαἄριστα, δεῖπνα, δόρπα δ’ αἱρεῖσθαι τρίτα. τῆς δὲ τετάρτης τροφῆς οὕτως Ὅμηρος μέμνηται\n(Od. 17.599)· ‘σὺ δ᾽\nἔρχεο δειελιήσας’, ὃ καλοῦσί τινες δειλινόν, ὅ ἐστι μεταξὺ\nτοῦ ὑφ’ ἡμῶν λεγομένου ἀρίστου καὶ δείπνου. καὶ ἄριστον μέν\nἐστι τὸ ὑπὸ τὴν ἕω λαμβανόμενον, δεῖπνον δὲ τὸ μεσημβρινόν,\nὃ ἡμεῖς ἄριστον, δόρπον δὲ τὸ ἑσπερινόν. μήποτε δὲ καὶ\nσυνωνυμεῖ τὸ ἄριστον τῷ δείπνῳ. ἐπὶ γὰρ τῆς πρωινῆς που\nτροφῆς ἔφη (Il. 8.53. 54)·\n‘οἳ δ’ ἄρα δεῖπνον ἕλοντο, ἀπὸ δ’ αὐτοῦ θωρήσσοντο.’ μετὰ\nγὰρ τὴν ἀνατολὴν εὐθὺς δειπνοποιησάμενοι προέρχονται εἰς\nτὴν μάχην.\nεὐωχοῦνται δὲ παρ’ Ὁμήρῳ καθήμενοι. οἴονται δέ τινες καὶ\nἑκάστῳ τῶν δαιτυμόνων κατ’ ἄνδρα παρακεῖσθαι τράπεζαν. τῷ\nγοῦν Μέντῃ, φασίν, ἀφικομένῳ πρὸς Τηλέμαχον τῶν τραπεζῶν\nπαρακειμένων ξεστὴ παρετέθη τράπεζα (Od. 1.138). οὔκ ἐστι δὲ τοῦτο\nἐμφανῶς τοῦ προκειμένου κατασκευαστικόν· δύναται γὰρ ἡ Ἀθηνᾶ ἀπὸ τῆς Τηλεμάχου τραπέζης\nδαίνυσθαι. παρ’ ὅλην δὲ τὴν συνουσίαν παρέκειντο αἱ\nτράπεζαι πλήρεις, ὡς παρὰ πολλοῖς τῶν βαρβάρων ἔτι καὶ νῦν\nἔθος ἐστί, κατηρεφέες παντοίων ἀγαθῶν, κατὰ Ἀνακρέοντα\n(fr. 121 B4). μετὰ δὲ τὴν ἀναχώρησιν αἱ\nδμωαὶ ἀπὸ μὲν σῖτον πολὺν ᾕρεον καὶ τράπεζαν καὶ δέπα\n(Od. 19.61). ἰδιάζον δὲ\nτὸ παρὰ Μενελάῳ εἰσάγει συμπόσιον. δειπνήσαντας γὰρ ποιεῖ\nὁμιλοῦντας (Od. 4.61)· εἶτ᾽\nἀπονιψαμένους ποιεῖ πάλιν δειπνοῦντας καὶ δόρπου ἐξαῦτις\nμεμνημένους (Od. 4.215)\nμετὰ τὸν κλαυθμόν. τῷ δὲ μὴ αἴρεσθαι τὰς τραπέζας\nἐναντιοῦσθαι δοκεῖ τὸ ἐν Ἰλιάδι· Il. 24.476ἔσθων καὶ πίνων, ἔτι καὶ παρέκειτο τράπεζα. ἀναγνωστέον οὖν οὕτω· ἔσθων καὶ πίνων ἔτι, καὶ παρέκειτο τράπεζα, ἢ τὸν καιρὸν αἰτιᾶσθαι τὸν παρόντα δεῖ. πῶς γὰρ ἦν\nπρέπον τῷ Ἀχιλλεῖ πενθοῦντι παρακεῖσθαι τράπεζαν καθάπερ\nτοῖς εὐωχουμένοις παρ’ ὅλην τὴν συνουσίαν; παρετίθεντο δὲ\nοἱ μὲν ἄρτοι σὺν τοῖς κανοῖς, τὰ δὲ δεῖπνα κρέα μόνον ἦν\nὀπτά. ‘ζωμὸν δὲ οὐκ ἐποίει Ὅμηρος θύων βοῦς οὐδ’ ἧψεν κρέαοὐδ’ ἐγκέφαλον· ὤπτα δὲ καὶ τὰς κοιλίας.οὕτω σφόδρ’ ἦν ἀρχαῖος,’ Ἀντιφάνης φησί (II 124 K).\nκαὶ τῶν κρεῶν δὲ μοῖραι ἐνέμοντο· ὅθεν ἐίσας φησὶ τὰς\nδαῖτας ἀπὸ τῆς ἰσότητος. τὰ γὰρ δεῖπνα δαῖτας ἔλεγον ἀπὸ\nτοῦ δατεῖσθαι, οὐ μόνον τῶν κρεῶν διανεμομένων ἀλλὰ καὶ τοῦ\nοἴνου (Od. 8.98)·\nἤδη μὲν δαιτὸς κεκορήμεθα θυμὸν ἐίσης. καί· Il. 9.225χαῖρ᾽, Ἀχιλεῦ, δαιτὸς μὲν ἐίσης οὐκ ἐπιδευεῖς. ἐκ τούτων δ’ ἐπείσθη Ζηνόδοτος δαῖτα ἐίσην τὴν\nἀγαθὴν λέγεσθαι. ἐπεὶ γὰρ ἡ τροφὴ τῷ ἀνθρώπῳ ἀγαθὸν\nἀναγκαῖον ἦν, ἐπεκτείνας, φησίν, εἴρηκεν ἐίσην· ἐπεὶ οἱ\nπρῶτοι ἄνθρωποι, οἷς δὴ οὐ παρῆν ἄφθονος τροφή, ἄρτι\nφαινομένης ἀθρόον ἐπ’ αὐτὴν ἰόντες βίᾳ ἥρπαζον καὶ\nἀφῃροῦντο τοὺς ἔχοντας, καὶ μετὰ τῆς ἀκοσμίας ἐγίνοντο καὶ\nφόνοι. ἐξ ὧν εἰκὸς λεχθῆναι καὶ τὴν ἀτασθαλίαν, ὅτι ἐν ταῖς\nθαλίαις τὰ πρῶτα ἐξημάρτανον οἱ ἄνθρωποι εἰς ἀλλήλους. ὡς\nδὲ παρεγένετο αὐτοῖς πολλὴ ἐκ τῆς Δήμητρος, διένεμον ἑκάστῳ\nἴσην, καὶ οὕτως εἰς κόσμον ἦλθε τοῖς ἀνθρώποις τὰ δόρπα.\nδιὸ ἄρτου τε ἐπίνοια πέμματός τε εἰς ἴσον διαμεμοιραμένου\nκαὶ τοῖς διαπίνουσιν ἄλεισα· καὶ γὰρ ταῦτα εἰς\nτὸ ἴσον χωρούντων ἐγίνετο. ὥστε ἡ τροφὴ δαὶς\nἐπὶ τῷ δαίεσθαι λέγεται, ὅ ἐστι διαμοιρᾶσθαι ἐπ’ ἴσης· καὶ\nὁ τὰ κρέα ὀπτῶν δαιτρός, ἐπεὶ ἴσην ἑκάστῳ μοῖραν ἐδίδου.\nκαὶ ἐπὶ μόνων ἀνθρώπων δαῖτα λέγει ὁ ποιητής, ἐπὶ δὲ θηρίων\nοὐκ ἔτι. ἀγνοῶν δὲ ταύτης τῆς φωνῆς τὴν δύναμιν Ζηνόδοτος\nἐν τῇ κατ’ αὐτὸν ἐκδόσει γράφει · Il. 1.4αὐτοὺς δὲ ἑλώρια τεῦχε κύνεσσινοἰωνοῖσί τε δαῖτα,\nτὴν τῶν γυπῶν καὶ τῶν ἄλλων οἰωνῶν τροφὴν οὕτω\nκαλῶν, μόνου ἀνθρώπου χωροῦντος εἰσ τὸ ἴσον ἐκ\nτῆς πρόσθεν βίας. διὸ καὶ μόνου τούτου ἡ τροφὴ δαίς· καὶ\nμοῖρα τὸ ἑκάστῳ διδόμενον. οὐκ ἔφερον δὲ οἴκαδε παρ’ Ὁμήρῳ\nοἱ δαιτυμόνες τὰ λειπόμενα, ἀλλὰ κορεσθέντες κατέλιπον παρ᾽\nοἷς ἦν ἡ δαίς· καὶ ἡ ταμία λαβοῦσα εἶχεν, ἵνα ἄν τις\nἀφίκηται ξένος, ἔχοι δοῦναι αὐτῷ.\nκαὶ ἰχθύσι δὲ Ὅμηρος ποιεῖ χρωμένους τοὺς τότε καὶ ὄρνισι.\nκατὰ γοῦν τὴν Θρινακίαν οἱ Ὀδυσσέως ἑταῖροι θηρεύουσιν Od. 12.331ἰχθῦς ὄρνιθάς τε φίλας θ’ ὅ τι χεῖρας ἵκοιτογναμπτοῖς ἀγκίστροισιν. οὐ γὰρ ἐν τῇ Θρινακίᾳ ἐκεχάλκευτο τὰ ἄγκιστρα, ἀλλ᾽\nἐπεφέροντο ἐν τῷ πλῷ δηλονότι· ὥστε ἦν αὐτοῖς θήρας ἰχθύων\nἐπιμέλεια καὶ τέχνη. εἰκάζει δὲ καὶ (Od. 12.251) τοὺς ὑπὸ Σκύλλης\nἁρπαζομένους Ὀδυσσέως ἑταίρους ἰχθύσι προμήκει ῥάβδῳ\nἁλισκομένοις καὶ θύραζε ῥιπτομένοις. οὕτω καὶ ταύτην τὴν\nτέχνην ἀκριβοῖ μᾶλλον τῶν τοιαῦτα προηγουμένως ἐκδεδωκότων\nποιήματα ἢ συγγράμματα, Καίκαλον λέγω τὸν Ἀργεῖον καὶ\nΝουμήνιον τὸν Ἡρακλεώτην, Παγκράτην τὸν Ἀρκάδα, Ποσειδώνιον\nτὸν Κορίνθιον καὶ τὸν ὀλίγῳ πρὸ ἡμῶν γενόμενον Ὀππιανὸν τὸν\nΚίλικα· τοσούτοις γὰρ ἐνετύχομεν ἐποποιοῖς Ἁλιευτικὰ\nγεγραφόσι. καταλογάδην δὲ τοῖς Σελεύκου τοῦ Ταρσέως καὶ\nΛεωνίδου τοῦ Βυζαντίου καὶ\nἈγαθοκλέους τοῦ Ἀτρακίου. οὐ μνημονεύει δὲ\nτοιαύτης ἐδωδῆς ἐπὶ τῶν δείπνων, ὡς οὐκ οἰκείας νομιζομένης\nτῆς τροφῆς τοῖς ἐν ἀξιώμασιν ἥρωσι κειμένοις, ὡς οὐδὲ τῆς\nτῶν νεογνῶν ἱερείων. οὐ μόνον δὲ ἰχθύσιν ἀλλὰ καὶ ὀστρείοις\nἐχρῶντο, καίτοι τῆς τούτων ἐδωδῆς οὐ πολὺ ἐχούσης τὸ\nὠφέλιμον καὶ ἡδύ, ἀλλὰ κἀν τῷ βυθῷ κατὰ βάθος κειμένων. καὶ\nοὐκ ἔστιν εἰς ταῦτα ἄλλῃ τινὶ τέχνῃ χρήσασθαι ἢ δύντα κατὰ\nβυθοῦ.\nἦ μάλ’ ἐλαφρὸς ἀνήρ, ὃς ῥεῖα κυβιστᾷ (Il. 16.745), ὃν καὶ λέγει\nπολλοὺς ἂν κορέσαι τήθεα διφῶντα.\nἑκάστῳ δὲ τῶν δαιτυμόνων παρ’ Ὁμήρῳ παράκειται ποτήριον.\nΔημοδόκῳ γοῦν (Od.\n8.69) παρατίθεται κάνεον καὶ τράπεζα καὶ δέπας\n‘πιεῖν ὅτε θυμὸς ἀνώγοι.’ ἐπιστέφονται δὲ ποτοῖο οἱ\nκρητῆρες (Il. 1.470), ἤτοι\nὑπερχειλεῖς οἱ κρατῆρες ποιοῦνται, ὥστε διὰ τοῦ ποτοῦ\nἐπιστεφανοῦσθαι, καὶ ταῦτα ἔπρασσον πρὸς οἰωνοῦ τιθέμενοι.\nκοῦροι δὲ διανέμουσι πᾶσιν ἐπαρξάμενοι δεπάεσσιIl. 1.471. τὸ δὲ πᾶσιν οὐ τοῖς ποτηρίοις, ἀλλὰ τοῖς ἀνδράσιν.\nἈλκίνους γοῦν τῷ Ποντονόῳ φησί (\nOd. 7.179)· ‘μέθυ νεῖμον πᾶσιν ἀνὰ μέγαρον.’ καὶ\nἑξῆς ἐπάγει (183)· νώμησεν δ’ ἄρα πᾶσιν ἐπαρξάμενος δεπάεσσιν. εἰσὶ δὲ καὶ τοῖς ἀρίστοις κατὰ δεῖπνα τιμαί.\nΤυδείδης γοῦν (Il. 8.162)\nκαὶ κρέασι καὶ πλείοις δεπάεσσι τιμᾶται καὶ Αἴας (Il. 7.321) νώτοισι διηνεκέεσσι\nγεραίρεται, καὶ οἱ βασιλεῖς δὲ τοῖς\nαὐτοῖς (Od. 4.65)· ‘νῶτα\nβοός, τά ῥά οἱ πάρθεσαν αὐτῷ’ Μενέλαος δηλονότι.\nκαὶ Ἰδομενέα δέ καὶ Ἀγαμέμνων πλείῳ δέπᾳ τιμᾷ\n(Il. 4.262). καὶ\nΣαρπηδὼν δὲ παρὰ Λυκίοις τοῖς αὐτοῖς τιμᾶται, καὶ ἕδρῃ καὶ\nκρέασιν (Il. 12.310).\nἦν δέ τις αὐτοῖς καὶ διὰ τῆς προπόσεως ἀσπασμός· οἱ γοῦν\nθεοὶ ‘χρυσέοις δεπάεσσι δειδέχατ’ ἀλλήλους’, ἤτοι\nἐδεξιοῦντο προπίνοντες ἑαυτοῖς ταῖς δεξιαῖς. καί τις δὲ δείδεκτ’ ἈχιλλέαIl. 9.224 ἀντὶ τοῦ ἐδεξιοῦτο, ὅ ἐστι προέπινεν αὐτῷ τῇ δεξιᾷ\nδιδοὺς τὸ ποτήριον. ἐδωροῦντο δὲ καὶ ἀπὸ τῆς αὑτῶν μοίρας\nοἷς ἐβούλοντο, ὡς Ὀδυσσεὺς (Od.\n8.475) νώτου ἀποπροταμὼν οὗ αὐτῷ παρέθεντο τῷ\nΔημοδόκῳ.\nἐχρῶντο δ’ ἐν τοῖς συμποσίοις καὶ κιθαρῳδοῖς καὶ ὀρχησταῖς,\nὡς οἱ μνηστῆρες. καὶ παρὰ Μενελάῳ (\nOd. 4.17) ‘ἐμέλπετο θεῖος ἀοιδός’, δύο δὲ\nκυβιστητῆρες μολπῆς ἐξάρχοντες ἐδίνευον. μολπῆς δὲ ἀντὶ τοῦ\nπαιδιᾶς. σῶφρον δέ τι ἦν τὸ τῶν ἀοιδῶν γένος καὶ φιλοσόφων\nδιάθεσιν ἐπέχον. Ἀγαμέμνων γοῦν τὸν ἀοιδὸν καταλείπει τῇ\nΚλυταιμνήστρᾳ φύλακα καὶ παραινετῆρά τινα· ὃς πρῶτον μὲν\nἀρετὴν γυναικῶν διερχόμενος ἐνέβαλλέ τινα φιλοτιμίαν εἰς\nκαλοκἀγαθίαν, εἶτα διατριβὴν παρέχων ἡδεῖαν ἀπεπλάνα τὴν\nδιάνοιαν φαύλων ἐπινοιῶν. διὸ Αἴγισθος οὐ πρότερον\nδιέφθειρε τὴν γυναῖκα πρὶν τὸν ἀοιδὸν ἀποκτεῖναι ἐν νήσῳ\nἐρήμῃ. τοιοῦτός ἐστι καὶ ὁ παρὰ τοῖς μνηστῆρσιν ἀείδων ἀνάγκῃ, ὃς τοὺς ἐφεδρεύοντας τῇ\nΠηνελόπῃ ἐβδελύττετο. κοινῶς δέ που πάντας τοὺς ἀοιδοὺς\nαἰδοίους τοῖς ἀνθρώποις εἶναί φησι· Od. 8.480τοὔνεκ’ ἄρα σφέαςοἴμας Μοῦσ’ ἐδίδαξε φίλησέ τε φῦλον ἀοιδῶν. ὁ δὲ παρὰ Φαίαξι Δημόδοκος ᾄδει Ἄρεος καὶ Ἀφροδίτης\nσυνουσίαν (Od. 8.267), οὐ\nδιὰ τὸ ἀποδέχεσθαι τὸ τοιοῦτον πάθος, ἀλλ’ ἀποτρέπων αὐτοὺς\nπαρανόμων ἔργων, ἢ εἰδὼς ἐν τρυφερῷ τινι βίῳ\nτεθραμμένους κἀντεῦθεν ὁμοιότατα τοῖς τρόποις αὐτῶν τὰ πρὸς\nἀνάπαυσιν προφέρων. καὶ τοῖς μνηστῆρσιν ᾄδει πρὸς τὴν αὐτὴν\nβουλὴν ὁ Φήμιος νόστον Ἀχαιῶν (Od.\n1.326). καὶ αἱ Σειρῆνες δὲ ᾄδουσι τῷ Ὀδυσσεῖ τὰ\nμάλιστα αὐτὸν τέρψοντα καὶ τὰ οἰκεῖα τῇ φιλοτιμίᾳ αὐτοῦ καὶ\nπολυμαθείᾳ λέγουσαι. ‘ἴσμεν γάρ, φασί (Od. 12.189), τά τ’ ἄλλα καὶ\nὅσσα γένηται ἐν χθονὶ πολυβοτείρῃ.’\nὀρχήσεις δ’ εἰσὶ παρ’ Ὁμήρῳ αἳ μέν τινες τῶν κυβιστητήρων,\nαἳ δὲ διὰ τῆς σφαίρας· ἧς τὴν εὕρεσιν Ἀγαλλὶς ἡ Κερκυραία\nγραμματικὴ Ναυσικάᾳ ἀνατίθησιν ὡς πολίτιδι χαριζομένη,\nΔικαίαρχος δὲ (FHG II 249) Σικυωνίοις, Ἵππασος\nδὲ (FHG IV 430) Λακεδαιμονίοις ταύτην τε καὶ\nτὰ γυμνάσια πρώτοις. ταύτην δὲ μόνην τῶν ἡρωίδων Ὅμηρος\nπαράγει σφαιρίζουσαν. διαβόητοι δὲ ἐπὶ σφαιρικῇ Δημοτέλης ὁ\nΘεοκρίτου τοῦ Χίου σοφιστοῦ ἀδελφὸς καί τις Χαιρεφάνης· ὃς\nἀσελγεῖ τινι νέῳ παρακολουθῶν οὐ\nδιελέγετο μέν, ἐκώλυε δὲ πράττειν τὸν νεανίσκον. εἰπόντος\nδὲ ὅτι ‘Χαιρέφανες, ἐὰν παύσῃ ἀκολουθῶν, πάντα σοι ἔσται\nπαρ’ ἡμῶν,’ ‘ἐγὼ δ’ ἄν, ἔφη, σοὶ διαλεχθείην;’ ‘τί οὖν,\nεἶπε, παρακολουθεῖς;’ ‘χαίρω σε θεωρῶν, ἔφη, τὸ δὲ ἦθος οὐ\nδοκιμάζω.’\nὅτι τὸ φούλλικλον καλούμενον (ἦν δὲ ὡς ἔοικε σφαιρίσκιόν\nτι) εὗρεν Ἀττικὸς Νεαπολίτης παιδοτρίβης γυμνασίας ἕνεκα\nΠομπηίου Μάγνου. τὸ δὲ καλούμενον διὰ τῆς σφαίρας ἁρπαστὸν\nφαινίνδα ἐκαλεῖτο, ὃ ἐγὼ πάντων μάλιστα ἀσπάζομαι.\nπολὺ δὲ τὸ σύντονον καὶ καματηρὸν τῆς περὶ τὴν σφαιριστικὴν\nἁμίλλης τό τε κατὰ τοὺς τραχηλισμοὺς ῥωμαλέον. Ἀντιφάνης\n(II 125 K)· οἴμοι κακοδαίμων, τὸν τράχηλον ὡς ἔχω. διηγεῖται δὲ τὴν φαινίνδα παιδιὰν οὕτως Ἀντιφάνης\n(II 114 K)· σφαῖραν λαβὼντῷ μὲν διδοὺς ἔχαιρε, τὸν δ’ ἔφευγ’ ἅμα,τοῦ δ’ ἐξέκρουσε, τὸν δ’ ἀνέστησεν πάλιν,κλαγκταῖσι φωναῖς . . . . . . . . .‘ἔξω, μακράν, παρ’ αὐτόν, ὑπὲρ αὐτόν, κάτω,ἄνω, βραχεῖαν, ἀπόδος ἐν καταστροφῇ.’ ἐκαλεῖτο δὲ φαινίνδα ἀπὸ τῆς ἀφέσεως τῶν\nσφαιριζόντων, ἢ ὅτι εὑρετὴς αὐτοῦ, ὥς φησιν Ἰόβας ὁ Μαυρούσιος (FHG III 482),\nΦαινέστιος ὁ παιδοτρίβης. καὶ Ἀντιφάνης (II 126\nK)· φαινίνδα παίζων ᾔεις ἐν Φαινεστίου. ἐφρόντιζον δὲ εὐρυθμίας οἱ σφαιρίζοντες. Δαμόξενος\nγοῦν φησι (IV 536 M)· νεανίας τις ἐσφαίριζεν εἷςἐτῶν ἴσως ἑκκαίδεκ’ ἢ ἑπτακαίδεκα,Κῷος· θεοὺς γὰρ φαίνεθ’ ἡ νῆσος φέρειν.ὃς ἐπεί ποτ’ ἐμβλέψειε τοῖς καθημένοις,ἢ λαμβάνων τὴν σφαῖραν ἢ διδούς, ἅμαπάντες ἐβοῶμεν· ‘. . . . . . . . . .ἡ δ’ εὐρυθμία, τὸ δ’ ἦθος, ἡ τάξις δ’ ὅση.’ἐν τῷ τι πράττειν ἢ λέγειν ἐφαίνετοτέρας τι κάλλους, ἄνδρες· οὔτ’ ἀκήκοαἔμπροσθεν οὔθ’ ἑόρακα τοιαύτην χάριν.κακὸν ἄν τι μεῖζον ἔλαβον, εἰ πλείω χρόνονἔμεινα· καὶ νῦν δ’ οὐχ ὑγιαίνειν μοι δοκῶ. ἐσφαίριζε δ’ οὐκ ἀηδῶς καὶ Κτησίβιος ὁ\nΧαλκιδεὺς φιλόσοφος· καὶ πολλοὶ διὰ τὴν σφαιρικὴν αὐτῷ\nσυναπεδύοντο τῶν Ἀντιγόνου τοῦ βασιλέως φίλων. συνέγραψε δὲ\nπερὶ σφαιριστικῆς Τιμοκράτης ὁ Λάκων.\nοἱ Φαίακες δὲ παρ’ Ὁμήρῳ καὶ ἄνευ σφαίρας ὀρχοῦνται. καὶ\nὀρχοῦνταί που ἀνὰ μέρος πυκνῶς (τοῦτο γάρ ἐστι τὸ (Od. 8.379) ‘ταρφέ᾽\nἀμειβόμενοιʼ), ἄλλων ἐφεστώτων καὶ ἐπικροτούντων τοῖς\nλιχανοῖς δακτύλοις, ὅ φησι ληκεῖν. οἶδε δὲ ὁ ποιητὴς καὶ\nτὴν πρὸς ᾠδὴν ὄρχησιν· Δημοδόκου γοῦν\nᾄδοντος (Od. 8.262) κοῦροι\nπρωθῆβαι ὠρχοῦντο· καὶ ἐν τῇ Ὁπλοποιίᾳ δὲ παιδὸς\nκιθαρίζοντος ἄλλοι ἐναντίοι μολπῇ τε ὀρχηθμῷ τε ἔσκαιρον\n(Il. 18.572).\nὑποσημαίνεται δὲ ἐν τούτοις ὁ ὑπορχηματικὸς τρόπος, ὃς\nἤνθησεν ἐπὶ Ξενοδήμου καὶ Πινδάρου. καί ἐστιν ἡ τοιαύτη\nὄρχησις μίμησις τῶν ὑπὸ τῆς λέξεως ἑρμηνευομένων πραγμάτων·\nἣν παρίστησι γινομένην Ξενοφῶν ὁ καλὸς ἐν τῇ Ἀναβάσει ἐν τῷ\nπαρὰ Σεύθῃ τῷ Θρᾳκὶ συμποσίῳ. φησὶ γοῦν (VI 1,\n5)· ‘ἐπειδὴ σπονδαί τε ἐγένοντο καὶ ἐπαιώνισαν,\nἀνέστησαν πρῶτοι Θρᾷκες καὶ πρὸς αὐλὸν ὠρχοῦντο σὺν ὅπλοις\nκαὶ ἥλλοντο ὑψηλά τε καὶ κούφως καὶ ταῖς μαχαίραις ἐχρῶντο·\nτέλος δ’ ὁ ἕτερος τὸν ἕτερον παίει, ὡς πᾶσι δοκεῖν\nπεπληγέναι τὸν ἄνδρα. ὃ δ’ ἔπεσε τεχνικῶς πως, καὶ πάντες\nἀνέκραγον οἱ συνδειπνοῦντες Παφλαγόνες. καὶ ὃ μὲν σκυλεύσας\nτὰ ὅπλα τοῦ ἑτέρου ἐξῄει ᾄδων Σιτάλκαν, ἄλλοι δὲ τῶν Θρᾳκῶν\nτὸν ἕτερον ἐξέφερον ὡς τεθνηκότα· ἦν δὲ οὐδὲν πεπονθώς.\nμετὰ τοῦτον Αἰνιᾶνες καὶ Μάγνητες ἀνέστησαν, οἳ ὠρχοῦντο\nτὴν καρπαίαν καλουμένην ἐν τοῖς ὅπλοις. ὁ δὲ τρόπος τῆς\nὀρχήσεως ἦν· ὃ μὲν παραθέμενος τὰ ὅπλα σπείρει καὶ\nζευγηλατεῖ πυκνὰ μεταστρεφόμενος ὡς φοβούμενος, λῃστὴς δὲ\nπροσέρχεται· ὃ δὲ ἐπὰν προίδηται ἁρπάσας τὰ ὅπλα μάχεται\nπρὸ τοῦ ζεύγους ἐν ῥυθμῷ πρὸς τὸν αὐλόν· καὶ τέλος ὁ λῃστὴς δήσας τὸν ἄνδρα τὸ ζεῦγος\nἀπάγει, ἐνίοτε δὲ καὶ ὁ ζευγηλάτης τὸν λῃστήν· εἶτα παρὰ\nτοὺς βοῦς δήσας ὀπίσω τὼ χεῖρε δεδεμένον ἐλαύνει. καί τις,\nφησί, τὸ Περσικὸν ὠρχεῖτο καὶ κροτῶν τὰς πέλτας ὤκλαζε καὶ\nἐξανίστατο· καὶ ταῦτα πάντα ῥυθμῷ πρὸς τὸν αὐλὸν ἐποίει.\nκαὶ Ἀρκάδες δέ, φησίν, ἀναστάντες ἐξοπλισάμενοι ᾔεσαν ἐν\nῥυθμῷ πρὸς τὸν ἐνόπλιον ῥυθμὸν αὐλούμενοι καὶ ἐνωπλίσαντο\nκαὶ ὠρχήσαντο.\nἐχρῶντο δὲ καὶ αὐλοῖς καὶ σύριγξιν οἱ ἥρωες. ὁ\nγοῦν Ἀγαμέμνων (Il. 10.13)\n‘αὐλῶν συρίγγων τ’ ἐνοπὴν’ ἀκούει. εἰς δὲ τὰ συμπόσια οὐ\nπαρήγαγε· πλὴν ἐν τῇ Ὁπλοποιίᾳ (\nIl. 18.495) γάμων γινομένων αὐλῶν μνημονεύει.\nτοῖς δὲ βαρβάροις ἀποδίδωσι τοὺς αὐλούς· παρὰ Τρωσὶ γοῦν ἦν\nαὐλῶν συρίγγων τ’ ἐνοπή.\nἔσπενδον δὲ ἀπὸ τῶν δείπνων ἀναλύοντες καὶ τὰς σπονδὰς\nἐποιοῦντο Ἑρμῇ (Od. 7.137)\nκαὶ οὐχ ὡς ὕστερον Διὶ τελείῳ. δοκεῖ γὰρ Ἑρμῆς ὕπνου\nπροστάτης εἶναι. σπένδουσι δ’ αὐτῷ καὶ ἐπὶ ταῖς γλώσσαις\n(Od. 3.341) ἐκ τῶν\nδείπνων ἀπιόντες. προσνέμονται δ’ αὐτῷ αἱ γλῶσσαι διὰ τὴν\nἑρμηνείαν.\nοἶδε δ’ Ὅμηρος καὶ ποικίλας ἐδωδάς· λέγει γοῦν (Od. 6.76) ‘ἐδωδὴν παντοίην’ καὶ\n(Od. 3.480) ‘ὄψα οἷα\nἔδουσι διοτρεφέες βασιλῆες.’ οἶδε δὲ καὶ πᾶσαν τὴν νῦν\nπολυτέλειαν. οἴκων μὲν οὖν λαμπρότατος ὁ Μενελάου. τοιοῦτον\nδέ τινα ὑφίσταται τῇ κατασκευῇ καὶ λαμπρότητι\nοἵανπερ Πολύβιος (34, 9, 15 Hu)\nἼβηρός τινος βασιλέως οἰκίαν· ὃν καὶ ἐζηλωκέναι λέγει τὴν\nτῶν Φαιάκων τρυφὴν πλὴν τοῦ τοὺς κρατῆρας\nἐν μέσῳ τῆς οἰκίας ἑστάναι πλήρεις οἴνου κριθίνου, ἀργυροῦς\nὄντας καὶ χρυσοῦς. Ὅμηρος δὲ τοπογραφῶν καὶ τὴν Καλυψοῦς\nοἰκίαν ἐκπλήττει τὸν Ἑρμῆν (Od.\n5.75).\nἀπολαυστικὸς δέ ἐστι παρ’ αὐτῷ καὶ ὁ τῶν Φαιάκων βίος·\n‘αἰεὶ γὰρ ἡμῖν δαίς τε φίλη κίθαρίς τε’ καὶ τὰ ἑξῆς (Od. 8.248)..... ἃ ἔπη (Od. 9.5) Ἐρατοσθένης οὕτω\nγεγράφθαι φησίν· οὐ γὰρ ἔγωγέ τί φημι τέλος χαριέστερον εἶναιἢ ὅταν εὐφροσύνη μὲν ἔχῃ κακότητος ἀπούσης,δαιτυμόνες δ’ ἀνὰ δώματ’ ἀκουάζωνται ἀοιδοῦ, κακότητος ἀπούσης φάσκων τῆς ἀφροσύνης. ἀδύνατον\nγὰρ μὴ φρονίμους εἶναι Φαίακας, οἳ μάλα φίλοι εἰσὶ θεοῖσιν,\nὡς ἡ Ναυσικάα φησί (Od.\n6.203).\nκαὶ οἱ μνηστῆρες δὲ παρ’ αὐτῷ πεσσοῖσι προπάροιθε θυράωνOd. 1.107 ἐτέρποντο, οὐ παρὰ τοῦ μεγάλου Διοδώρου ἢ\nΘεοδώρου μαθόντες τὴν πεττείαν οὐδὲ τοῦ\nΜιτυληναίου Λέοντος τοῦ ἀνέκαθεν Ἀθηναίου, ὃς ἀήττητος ἦν\nκατὰ τὴν πεττευτικήν, ὥς φησι Φαινίας (FHG II\n294). Ἀπίων δὲ ὁ Ἀλεξανδρεὺς καὶ ἀκηκοέναι φησὶ\nπαρὰ τοῦ Ἰθακησίου Κτήσωνος τὴν τῶν μνηστήρων πεττείαν οἵα\nἦν. ‘ὀκτὼ γάρ, φησί, καὶ ἑκατὸν ὄντες οἱ μνηστῆρες\nδιετίθεσαν ψήφους ἐναντίας ἀλλήλαις, ἴσας πρὸς ἴσας τὸν\nἀριθμόν, ὅσοιπερ ἦσαν καὶ αὐτοί. γίνεσθαι οὖν ἑκατέρωθεν\nδʹ\nκαὶ πεντήκοντα. τὸ δ’ ἀνὰ μέσον τούτων\nδιαλιπεῖν ὀλίγον· ἐν δὲ τῷ μεταιχμίῳ τούτῳ μίαν τιθέναι\nψῆφον, ἣν καλεῖν μὲν αὐτοὺς Πηνελόπην, σκοπὸν δὲ ποιεῖσθαι\nεἴ τις βάλλοι ψήφῳ ἑτέρᾳ· καὶ κληρουμένων τὸν λαχόντα\nστοχάζεσθαι ταύτης. εἰ δέ τις τύχοι καὶ ἐκκρούσειε πρόσω\nτὴν Πηνελόπην, ἀποτίθεσθαι τὴν ἑαυτοῦ εἰς τὴν τῆς βληθείσης\nκαὶ ἐξωσμένης χώραν, ἐν ᾗ πρότερον ἦν· καὶ πάλιν στάντα τὴν\nΠηνελόπην ἐν ᾧ τὸ δεύτερον ἐγένετο χωρίῳ ἐντεῦθεν βάλλειν\nτὴν ἑαυτοῦ. εἰ δὲ τύχοι ἄνευ τοῦ μηδεμιᾶς τῶν ἄλλων ψαῦσαι,\nνικᾶν καὶ ἐλπίδας ἔχειν πολλὰς γαμήσειν αὐτήν. τὸν δὲ\nΕὐρύμαχον πλείστας εἰληφέναι ταύτῃ τῇ παιδιᾷ καὶ εὔελπιν\nεἶναι τῷ γάμῳ.’ οὕτω δὲ διὰ τὴν τρυφὴν τὰς χεῖρας οἱ\nμνηστῆρες ἔχουσιν ἁπαλὰς ὡς μηδὲ τὸ τόξον ἐντεῖναι δύνασθαι\n(Od. 22.150).\nπολυτελεῖς δ’ αὐτοῖς καὶ οἱ διακονούμενοι.\nδυνατωτάτη δὲ παρ’ Ὁμήρῳ καὶ ἡ τῶν μύρων εὐωδία (Il. 14.173)· οὗ κινυμένου\nΔιὸς ποτὶ χαλκοβατὲς δῶμα ἔμπης εἰς γαῖάν τε καὶ οὐρανὸν ἵκετ’ ἀυτμή. καὶ στρωμνὰς δὲ οἶδε διαπρεπούσας· τοιαύτας οὖν\nἈρήτη Ὀδυσσεῖ ὑποστρωννύειν κελεύει (Od. 7.336), καὶ Νέστωρ αὐχεῖ\nπρὸς Τηλέμαχον πολλῶν τοιούτων εὐπορεῖν.\nτῶν δ’ ἄλλων ποιητῶν ἔνιοι τὰς καθ’ αὑτοὺς πολυτελείας καὶ\nῥᾳθυμίας ἀνέπεμπον ὡς οὔσας καὶ κατὰ τὰ Τρωικά. Αἰσχύλος\nγοῦν ἀπρεπῶς που παράγει μεθύοντας τοὺς\nἝλληνας, ὡς καὶ τὰς ἀμίδας ἀλλήλοις περικαταγνύναι. λέγει\nγοῦν (fr. 174 N)· ὅδ’ ἐστὶν ὅς ποτ’ ἀμφ’ ἐμοὶ βέλοςγελωτοποιόν, τὴν κάκοσμον οὐράνην,ἔρριψεν οὐδ’ ἥμαρτε· περὶ δ’ ἐμῷ κάρᾳπληγεῖσ’ ἐναυάγησεν ὀστρακουμένη,χωρὶς μυρηρῶν τευχέων πνέουσ’ ἐμοί. καὶ Σοφοκλῆς δὲ ἐν Ἀχαιῶν συνδείπνῳ (fr. 141\nN)· ἀλλ’ ἀμφὶ θυμῷ τὴν κάκοσμον οὐράνηνἔρριψεν οὐδ’ ἥμαρτε· περὶ δ’ ἐμῷ κάρᾳκατάγνυται τὸ τεῦχος οὐ μύρου πνέον.ἐδειματούμην δ’ οὐ φίλης ὀσμῆς ὕπο. Εὔπολις δὲ τὸν πρῶτον εἰσηγησάμενον τὸ τῆς ἀμίδος\nὄνομα ἐπιπλήττει λέγων (I 350 K)· ΑΛΚ. μισῶ\nλακωνίζειν, ταγηνίζειν δὲ κἂν πριαίμην. Β. πολλὰς δ’ οἶμαι νῦν βεβινῆσθαι. ΑΛΚ. ..... ὃς δὲ πρῶτος ἐξεῦρεν τὸ πρῲ ᾽πιπίνειν;\nΒ. πολλήν γε λακκοπρωκτίαν ἡμῖν ἐπίστασ’ εὑρών. ΑΛΚ. εἶεν· τίς εἶπεν ‘ἀμίδα παῖ’ πρῶτος μεταξὺ\nπίνων; Β. Παλαμηδικόν γε τοῦτο τοὐξεύρημα καὶ σοφόνσου. παρ’ Ὁμήρῳ δὲ οἱ ἀριστεῖς κοσμίως δειπνοῦσιν ἐν\nἈγαμέμνονος. εἰ δ’ ἐν Ὀδυσσείᾳ (Od.\n8.75) φιλονεικοῦσιν Ἀχιλλεὺς καὶ Ὀδυσσεὺς καὶ\nἈγαμέμνων ‘χαῖρε νόῳ’, ἀλλ’ ὠφέλιμοι αἱ φιλοτιμίαι\nζητούντων εἰ λόγῳ ἢ μάχῃ\nαἱρεθῆναι δεῖ τὸ Ἴλιον. ἀλλ’ οὐδ’ ὅτε μνηστῆρας εἰσάγει\nμεθύοντας, οὐδὲ τότε τοιαύτην ἀκοσμίαν εἰσήγαγεν ὡς\nΣοφοκλῆς καὶ Αἰσχύλος πεποιήκασιν, ἀλλὰ πόδα βόειον ἐπὶ τὸν\nὈδυσσέα ῥιπτούμενον (Od.\n20.299).\nκαθέζονται δ’ ἐν τοῖς συνδείπνοις οἱ ἥρωες, οὐ\nκατακέκλινται. τοῦτο δὲ καὶ παρ’ Ἀλεξάνδρῳ τῷ βασιλεῖ\nἐνίοτε ἦν, ὥς φησι Δοῦρις (FGH II 474). ἑστιῶν\nγοῦν ποτε ἡγεμόνας εἰς ἑξακισχιλίους ἐκάθισεν ἐπὶ δίφρων\nἀργυρῶν καὶ κλιντήρων, ἁλουργοῖς περιστρώσας ἱματίοις.\nἩγήσανδρος δέ φησιν (FGH IV 419) οὐδὲ ἔθος\nεἶναι ἐν Μακεδονίᾳ κατακλίνεσθαί τινα ἐν δείπνῳ, εἰ μή τις\nἔξω λίνων ὗν κεντήσειεν· ἕως δὲ τότε καθήμενοι ἐδείπνουν.\nΚάσανδρος οὖν πέντε καὶ τριάκοντα ὢν ἐτῶν ἐδείπνει παρὰ τῷ\nπατρὶ καθήμενος, οὐ δυνάμενος τὸν ἆθλον ἐκτελέσαι καίπερ\nἀνδρεῖος γεγονὼς καὶ κυνηγὸς ἀγαθός.\nἐς τὸ πρέπον δὲ Ὅμηρος ἀφορῶν τοὺς ἥρωας οὐ παρήγαγεν ἄλλο\nτι δαινυμένους ἢ κρέα καὶ ταῦτα ἑαυτοῖς σκευάζοντας. οὐ γὰρ\nἔχει γέλωτα οὐδ’ αἰσχύνην ὀψαρτύοντας αὐτοὺς καὶ ἕψοντας\nὁρᾶν. ἐπετήδευον γὰρ τὴν αὐτοδιακονίαν καὶ ἐκαλλωπίζοντο,\nφησὶ Χρύσιππος, τῇ ἐν τούτοις εὐστροφίᾳ. Ὀδυσσεὺς γοῦν\nδαιτρεῦσαί τε καὶ ‘πῦρ νηῆσαι’ οἷος οὐκ ἄλλος δεξιὸς εἶναί\nφησι (Od. 15.322). καὶ ἐν\nΛιταῖς δὲ Πάτροκλος καὶ Ἀχιλλεὺς πάντα εὐτρεπίζει (Il. 9.202. 209). καὶ Μενελάου\nδὲ τελοῦντος γάμους ὁ νυμφίος Μεγαπένθης οἰνοχοεῖ (Od.\n15.141). νῦν δὲ ἐπὶ τοσοῦτον ἐκπεπτώκαμεν ὡς\nκατακεῖσθαι δαινύμενοι.\nπροσφάτως δὲ καὶ τὰ βαλανεῖα παρῆκται, τὴν ἀρχὴν οὐδὲ ἔνδον\nτῆς πόλεως ἐώντων εἶναι αὐτά, ὧν τὸ βλαπτικὸν Ἀντιφάνης\nδηλοῖ (II 118 K)· εἰς μακαρίαν τὸ λουτρόν, ὡς διέθηκέ με.ἑφθὸν κομιδῇ πεποίηκεν· ἀποκναίσειεν ἂνκἂν ὁστισοῦν μου λαβόμενος τοῦ δέρματος.οὕτω στερεόν τι πρᾶγμα θερμόν ἐσθ᾽\nὕδωρ. Ἕρμιππος (I 248 K)· μὰ τὸν Δί᾽, οὐ μέντοι μεθύειν τὸν ἄνδρα\nχρὴτὸν ἀγαθὸν οὐδὲ θερμολουτεῖν, ἃ σὺ ποιεῖς. ηὔξηται δὲ καὶ ἡ τῶν ὀψοποιῶν περιεργία καὶ ἡ τῶν\nμυρεψῶν· ὥστ’ ‘οὐδ’ ἂν κολυμβᾶν εἰς κολυμβήθραν μύρου’\nἀρκεῖσθαί τις ἂν δύναιτο, φησὶν Ἄλεξις (II 403\nK). ἀνθοῦσι δὲ καὶ αἱ τῶν περὶ τὰ πέμματα\nδημιουργίαι καὶ αἱ περὶ τὰς συνουσίας περιεργίαι, ὥστ᾽\nἐπιτεχνᾶσθαι σπόγγους ὑποτίθεσθαι· ἐπακτικὸν γὰρ εἶναι τὸ\nτοιοῦτον πρὸς ἀφροδισίων πλῆθος. Θεόφραστος δ’ οὕτω φησί\n(h. pl. IX 18, 9) τινας ὀχευτικὰς δυνάμεις\nεἶναι ὡς καὶ μέχρι ἑβδομήκοντα συνουσιῶν ἐπιτελεῖν καὶ τὸ\nτελευταῖον αὐτοῖς αἷμα ἀποκρίνεσθαι. Φύλαρχος δὲ\nΣανδρόκοττόν φησι (FHG I 344) τὸν Ἰνδῶν\nβασιλέα Σελεύκῳ μεθ’ ὧν ἔπεμψε δώρων ἀποστεῖλαί τινας\nδυνάμεις στυτικὰς τοιαύτας ὡς ὑπὸ τοὺς πόδας τιθεμένας τῶν\nσυνουσιαζόντων οἷς μὲν ὁρμὰς ἐμποιεῖν\nὀρνίθων δίκην, οὓς δὲ καταπαύειν. ηὔξηται δὲ νῦν καὶ ἡ τῆς\nμουσικῆς διαστροφή, καὶ ἡ περὶ τὰς ἐσθήσεις καὶ ὑποδέσεις\nἐπήκμασε πολυτέλεια.\nὍμηρος δὲ τὴν τοῦ μύρου φύσιν εἰδὼς οὐκ εἰσήγαγε μύροις\nἀλειφομένους τοὺς ἥρωας πλὴν τὸν Πάριν ἐν οἷς φησὶ (Il. 3.392) ‘κάλλει στίλβων’,\nὡς καὶ Ἀφροδίτη κάλλει τὰ πρόσωπα καθαίρει (σ\n192). ἀλλ’ οὐδὲ στεφανουμένους εἰσάγει, καίτοι τῷ\nἐκ τῆς μεταφορᾶς ὁμοιώματι σημαίνεται ὅτι ᾔδει τὸν\nστέφανον. φησὶ γοῦν· Od. 10.195νῆσος, ἣν πέρι πόντος ἀπείριτος ἐστεφάνωτο. καί· Il. 13.376πάντῃ γάρ σε περὶ στέφανος πολέμοιο\nδέδηε. παρατηρητέον δὲ καὶ ὅτι ἐν μὲν Ὀδυσσείᾳ\nἀπονιζομένους τὰς χεῖρας ποιεῖ πρὶν μεταλαβεῖν τροφῆς, ἐν\nἸλιάδι δὲ τοῦτο ποιοῦντας οὐκ ἔστιν εὑρεῖν. σχολαζόντων γὰρ\nβίος ὁ ἐν Ὀδυσσείᾳ καὶ διὰ τὴν εἰρήνην τρυφώντων· διὸ οἱ\nἐνταῦθα ἐθεράπευον τὸ σῶμα διὰ λουτρῶν καὶ κατανιμμάτων.\nδιὰ τοῦτο καὶ ἀστραγαλίζουσιν ἐν ταύτῃ τῇ πολιτείᾳ καὶ\nὀρχοῦνται καὶ σφαιρίζουσιν. Ἡρόδοτος δὲ οὐ καλῶς εἴρηκεν\n(I 94) ἐπὶ Ἄτυος διὰ λιμὸν εὑρεθῆναι τὰς\nπαιδιάς· πρεσβεύει γὰρ τοῖς χρόνοις τὰ ἡρωικά. οἱ δ’ ἐν τῇ\nἸλιακῇ πολιτείᾳ μονονοὺ βοῶσι (Pind. fr. 78\nB4)· κλῦθ’ Ἀλαλά, Πολέμου θύγατερ,ἐγχέων προοίμιον.\nὅτι Ἀριστόνικον τὸν Καρύστιον, τὸν Ἀλεξάνδρου σφαιριστήν,\nἈθηναῖοι πολίτην ἐποιήσαντο διὰ τὴν\nτέχνην καὶ ἀνδριάντα ἀνέστησαν. τὰς γὰρ βαναύσους τέχνας\nἝλληνες ὕστερον περὶ πλείστου μᾶλλον ἐποιοῦντο ἢ τὰς κατὰ\nπαιδείαν γινομένας ἐπινοίας. Ἑστιαιεῖς γοῦν καὶ Ὠρεῖται\nΘεοδώρου τοῦ ψηφοκλέπτου ἐν θεάτρῳ χαλκῆν εἰκόνα ἀνέθηκαν\nψῆφον κρατοῦσαν· ὡς δ’ αὕτως Μιλήσιοι Ἀρχελάου τοῦ\nκιθαριστοῦ. ἐν δὲ Θήβαις Πινδάρου μὲν οὐκ ἔστιν εἰκών,\nΚλέωνος δὲ τοῦ ᾠδοῦ, ἐφ’ ἧς ἐπιγέγραπται· Πυθέα υἱὸς ὅδ’ ἐστὶ Κλέων Θηβαῖος ἀοιδός,ὃς πλείστους θνητῶν ἀμφέθετο στεφάνουςκρατὸς ἐπὶ σφετέρου, καί οἱ κλέος οὐρανόμηκες.χαῖρε, Κλέων, Θήβας πατρίδ’ ἐπευκλεΐσας. ὑπὸ τούτου τὸν ἀνδριάντα, ὅτε Ἀλέξανδρος τὰς Θήβας\nκατασκάπτων ...., φησὶ Πολέμων (fr. 25 Pr)\nφεύγοντά τινα χρυσίον εἰς τὸ ἱμάτιον κοῖλον ὂν ἐνθέσθαι,\nκαὶ ἀνοικιζομένης τῆς πόλεως ἐπανελθόντα εὑρεῖν τὸ χρυσίον\nμετὰ ἔτη τριάκοντα. Ἡρόδοτος δὲ ὁ λογόμιμος, ὥς φησιν\nἩγήσανδρος (FHG IV 416), καὶ Ἀρχέλαος ὁ\nὀρχηστὴς παρὰ Ἀντιόχῳ τῷ βασιλεῖ μάλιστα ἐτιμῶντο τῶν\nφίλων. ὁ δὲ πατὴρ αὐτοῦ Ἀντίοχος τοὺς Σωστράτου τοῦ αὐλητοῦ\nυἱεῖς σωματοφύλακας ἐπεποίητο.\nἐθαυμάζετο δὲ παρ’ Ἕλλησι καὶ Ῥωμαίοις Ματρέας ὁ πλάνος ὁ\nἈλεξανδρεύς, ὃς ἔλεγε καὶ θηρίον τρέφειν ὃ αὐτὸ ἑαυτὸ\nκατεσθίει· ὡς καὶ ζητεῖσθαι μέχρι νῦν τὸ Ματρέου θηρίον τί\nἐστιν. ἐποίησε δ’ οὗτος καὶ παρὰ τὰς\nἈριστοτέλους ἀπορίας καὶ ἀνεγίνωσκε δημοσίᾳ, διὰ τί ὁ ἥλιος\nδύνει μὲν κολυμβᾷ δ’ οὔ, καὶ διὰ τί οἱ σπόγγοι συμπίνουσι\nμὲν συγκωθωνίζονται δ’ οὔ, καὶ τὰ τετράδραχμα καταλλάττεται\nμὲν ὀργίζεται δ’ οὔ. Ἀθηναῖοι δὲ Ποθεινῷ τῷ νευροσπάστῃ τὴν\nσκηνὴν ἔδωκαν ἀφ’ ἧς ἐνεθουσίων οἱ περὶ Εὐριπίδην. Ἀθηναῖοι\nδὲ καὶ Εὐρυκλείδην ἐν τῷ θεάτρῳ ἀνέστησαν μετὰ τῶν περὶ\nΑἰσχύλον. ἐθαυμάζετο δὲ καὶ Ξενοφῶν ὁ θαυματοποιός, ὃς\nμαθητὴν κατέλιπε Κρατισθένη τὸν Φλιάσιον· ὃς πῦρ τε\nαὐτόματον ἐποίει ἀναφύεσθαι καὶ ἄλλα πολλὰ φάσματα\nἐτεχνᾶτο, ἀφ’ ὧν ἐξίστα τῶν ἀνθρώπων τὴν διάνοιαν. τοιοῦτος\nἦν καὶ Νυμφόδωρος ὁ θαυματοποιός, ὃς προσκρούσας Ῥηγίνοις,\nὥς φησι Δοῦρις (FHG II 480), εἰς δειλίαν\nαὐτοὺς ἔσκωψε πρῶτος. Εὔδικος δὲ ὁ γελωτοποιὸς ηὐδοκίμει\nμιμούμενος παλαιστὰς καὶ πύκτας, ὥς φησιν Ἀριστόξενος\n(FHG II 284). Στράτων δ’ ὁ Ταραντῖνος\nἐθαυμάζετο τοὺς διθυράμβους μιμούμενος· τὰς δὲ κιθαρῳδίας\nοἱ περὶ τὸν ἐξ Ἰταλίας Οἰνώναν, ὃς καὶ Κύκλωπα εἰσήγαγε\nτερετίζοντα καὶ ναυαγὸν Ὀδυσσέα σολοικίζοντα, ὁ αὐτός φησι.\nΔιοπείθης δὲ ὁ Λοκρός, ὥς φησι Φανόδημος (FHG I\n369), παραγενόμενος εἰς Θήβας καὶ ὑποζωννύμενος\nοἴνου κύστεις μεστὰς καὶ γάλακτος καὶ ταύτας ἀποθλίβων\nἀνιμᾶν ἔλεγεν ἐκ τοῦ στόματος. τοιαῦτα ποιῶν ηὐδοκίμει καὶ\nΝοήμων ὁ ἠθολόγος. ἔνδοξοι δ’ ἦσαν καὶ παρ’ Ἀλεξάνδρῳ\nθαυματοποιοὶ Σκύμνος ὁ Ταραντῖνος, Φιλιστίδης ὁ Συρακούσιος, Ἡράκλειτος ὁ Μιτυληναῖος.\nγεγόνασι δὲ καὶ πλάνοι ἔνδοξοι, ὧν Κηφισόδωρος καὶ\nΠανταλέων. Φιλίππου δὲ τοῦ γελωτοποιοῦ Ξενοφῶν μνημονεύει\n(symp. 1).\nὅρος οἰκουμένης. δῆμον τὴν Ῥώμην φησί. λέγει δὲ καὶ ὅτι οὐκ\nἄν τις σκοποῦ πόρρω τοξεύων λέγοι τὴν Ῥώμην πόλιν ἐπιτομὴν\nτῆς οἰκουμένης· ἐν ᾗ συνιδεῖν ἔστιν οὕτως πάσας τὰς πόλεις\nἱδρυμένας, καὶ κατ’ ἰδίαν δὲ τὰς πολλάς, ὡς Ἀλεξανδρέων μὲν\nτὴν χρυσῆν, Ἀντιοχέων δὲ τὴν καλήν, Νικομηδέων δὲ τὴν\nπερικαλλῆ, προσέτι τε (com. inc. IV 604\nM)τὴν λαμπροτάτην πόλεων πασῶν ὁπόσας ὁ Ζεὺςἀναφαίνει, τὰς Ἀθήνας λέγω. ἐπιλείποι δ’ ἄν με οὐχ ἡμέρα μία\nἐξαριθμούμενον τὰς ἐν τῇ Ῥωμαίων οὐρανοπόλει\nῬώμῃ ἀριθμουμένας πόλεις, ἀλλὰ πᾶσαι αἱ κατὰ\nτὸν ἐνιαυτὸν ἀριθμούμεναι διὰ τὸ πλῆθος. καὶ γὰρ\nὅλα ἔθνη ἀθρόως αὐτόθι συνῴκισται, ὡς τὸ Καππαδοκῶν καὶ\nΣκυθῶν καὶ Ποντίων καὶ ἄλλων πλειόνων. οὗτοι οὖν πάντες, ὁ\nσύμπας δῆμος τῆς οἰκουμένης, τὸν ἐφ’ ἡμῖν, φησί, φιλόσοφον\nὀρχηστὴν Μέμφιν ἐκάλεσαν ἀπαρχαίζοντες τὴν διὰ τοῦ σώματος\nαὐτοῦ κίνησιν τῇ τῶν πόλεων ἀρχαιοτάτῃ καὶ βασιλικωτάτῃ,\nπερὶ ἧς Βακχυλίδης φησί (fr. 39 B)· τὴν ἀχείμαντόν τε Μέμφιν καὶ δονακώδεα Νεῖλον. οὗτος τὴν Πυθαγόρειον φιλοσοφίαν ἐπιδείκνυσιν ἥτις\nἐστί, μετὰ σιωπῆς πάνθ’ ἡμῖν\nἐμφανίζων σαφέστερον ἢ οἱ τὰς τῶν λόγων τέχνας\nἐπαγγελλόμενοι διδάσκειν.\nτῆς δὲ κατὰ τοῦτον ὀρχήσεως τῆς τραγικῆς καλουμένης πρῶτος\nεἰσηγητὴς γέγονε Βάθυλλος ὁ Ἀλεξανδρεύς, ὅν φησι\nπαντομίμους ὀρχήσασθαι Σέλευκος. τοῦτον τὸν Βάθυλλόν φησιν\nἈριστόνικος καὶ Πυλάδην, οὗ ἐστι καὶ σύγγραμμα περὶ\nὀρχήσεως, τὴν Ἰταλικὴν ὄρχησιν συστήσασθαι ἐκ τῆς κωμικῆς,\nἣ ἐκαλεῖτο κόρδαξ, καὶ τῆς τραγικῆς, ἣ ἐκαλεῖτο ἐμμέλεια,\nκαὶ τῆς σατυρικῆς, ἣ ἐλέγετο σίκιννις (διὸ καὶ οἱ σάτυροι\nσικιννισταί), ἧς εὑρετὴς Σίκιννός τις βάρβαρος. οἳ δέ φασιν\nὅτι Κρὴς ἦν ὁ Σίκιννος. ἦν δὲ ἡ Πυλάδου ὄρχησις ὀγκώδης\nπαθητική τε καὶ πολυπρόσωπος, ἡ δὲ Βαθύλλειος ἱλαρωτέρα·\nκαὶ γὰρ ὑπόρχημά τι τοῦτον διατίθεσθαι. Σοφοκλῆς δὲ πρὸς τῷ\nκαλὸς γεγενῆσθαι τὴν ὥραν ἦν καὶ ὀρχηστικὴν δεδιδαγμένος\nκαὶ μουσικὴν ἔτι παῖς ὢν παρὰ Λάμπρῳ. μετὰ γοῦν τὴν ἐν\nΣαλαμῖνι ναυμαχίαν περὶ τρόπαιον γυμνὸς ἀληλιμμένος\nἐχόρευσε μετὰ λύρας· οἳ δὲ ἐν ἱματίῳ φασί. καὶ τὸν Θάμυριν\nδιδάσκων αὐτὸς ἐκιθάρισεν· ἄκρως δὲ ἐσφαίρισεν, ὅτε τὴν\nΝαυσικάαν καθῆκε. τῆς δὲ Μέμφιδος ὀρχήσεως ἤρα καὶ Σωκράτης\nὁ σοφὸς καὶ πολλάκις καταλαμβανόμενος ὀρχούμενος, ὥς φησι\nΞενοφῶν (symp. 2, 16), ἔλεγε τοῖς γνωρίμοις\nπαντὸς εἶναι μέλους τὴν ὄρχησιν γυμνάσιον. ἔταττον γὰρ τὸ\nὀρχεῖσθαι ἐπὶ τοῦ κινεῖσθαι καὶ ἐρεθίζεσθαι. Ἀνακρέων\n(fr. 69 B4)·\nκαλλίκομοι κοῦραι Διὸς ὠρχήσαντ’ ἐλαφρῶς. Ἴων (p. 575 N)· ἐκ τῶν ἀέλπτων μᾶλλον ὤρχησεν φρένας.\nἝρμιππος δέ φησι (FHG III 46) Θεόφραστον\nπαραγίνεσθαι εἰς τὸν περίπατον καθ’ ὥραν λαμπρὸν καὶ\nἐξησκημένον, εἶτα καθίσαντα διατίθεσθαι τὸν λόγον οὐδεμιᾶς\nἀπεχόμενον κινήσεως οὐδὲ σχήματος ἑνός. καί ποτε ὀψοφάγον\nμιμούμενον ἐξείραντα τὴν γλῶσσαν περιλείχειν τὰ χείλη.\nἔμελε δὲ αὐτοῖς καὶ τοῦ κοσμίως ἀναλαμβάνειν τὴν ἐσθῆτα καὶ\nτοὺς μὴ τοῦτο ποιοῦντας ἔσκωπτον. Πλάτων ἐν Θεαιτήτῳ\n(p. 175e)· ‘πάντα δυναμένους ὀξέως τε καὶ\nτορῶς διακονεῖν, ἀναβάλλεσθαι δ’ οὐκ ἐπισταμένους ἐπιδέξι᾽\nἐλευθερίως οὐδ’ ἁρμονίαν λόγων λαβόντας ὀρθῶς ὑμνῆσαι θεῶν\nτε καὶ ἀνθρώπων εὐδαιμόνων βίον.’ Σαπφὼ περὶ Ἀνδρομέδας\nσκώπτει (fr. 70 B4)· τίς δ’ ἀγροιῶτις θέλγει νόονοὐκ ἐπισταμένη τὰ βράκε’ ἕλκειν ἐπὶ τῶν σφυρῶν; Φιλέταιρος (II 235 K)· ἀμφιβάλλου σφυροῖς· οὐ καθήσεις, τάλαν,μηδ’ ἀγροίκως ἄνω γόνατος ἀμφέξει; Ἕρμιππος δέ φησι (FHG III 51)\nΘεόκριτον τὸν Χῖον ὡς ἀπαίδευτον μέμφεσθαι τὴν Ἀναξιμένους\nπεριβολήν· Καλλίστρατός τε ὁ Ἀριστοφάνειος Ἀρίσταρχον ἐν\nσυγγράμματι κακῶς εἴρηκεν ἐπὶ τῷ μὴ εὐρύθμως ἀμπέχεσθαι, φέροντός τι καὶ τοῦ τοιούτου\nπρὸς παιδείας ἐξέτασιν. διὸ καὶ Ἄλεξίς φησιν (II 393\nK)· ἓν γὰρ νομίζω τοῦτο τῶν ἀνελευθέρωνεἶναι, τὸ βαδίζειν ἀρρύθμως ἐν ταῖς ὁδοῖς,ἐξὸν καλῶς. οὗ μήτε πράττεται τέλοςμηδεὶς ... ἡμᾶς μήτε τιμὴν δόντα δεῖἑτέρων λαβεῖν, φέρει δὲ τοῖς μὲν χρωμένοιςδόξης τιν’ ὄγκον, τοῖς δ’ ὁρῶσιν ἡδονήν,κόσμον δὲ τῷ βίῳ — τὸ τοιοῦτον γέραςτίς οὐκ ἂν αὑτῷ κτῷτο φάσκων νοῦν ἔχειν;\nκαὶ Αἰσχύλος δὲ οὐ μόνον ἐξεῦρε τὴν τῆς στολῆς εὐπρέπειαν\nκαὶ σεμνότητα, ἣν ζηλώσαντες οἱ ἱεροφάνται καὶ δᾳδοῦχοι\nἀμφιέννυνται, ἀλλὰ καὶ πολλὰ σχήματα ὀρχηστικὰ αὐτὸς\nἐξευρίσκων ἀνεδίδου τοῖς χορευταῖς. Χαμαιλέων γοῦν πρῶτον\nαὐτόν φησι (fr. 21 Koepke) σχηματίσαι τοὺς\nχοροὺς ὀρχηστοδιδασκάλοις οὐ χρησάμενον, ἀλλὰ καὶ αὐτὸν\nτοῖς χοροῖς τὰ σχήματα ποιοῦντα τῶν ὀρχήσεων, καὶ ὅλως\nπᾶσαν τὴν τῆς τραγῳδίας οἰκονομίαν εἰς ἑαυτὸν περιιστᾶν.\nὑπεκρίνετο γοῦν μετὰ τοῦ εἰκότος τὰ δράματα. Ἀριστοφάνης\nγοῦν (παρὰ δὲ τοῖς κωμικοῖς ἡ περὶ τῶν τραγικῶν ἀπόκειται\nπίστις) ποιεῖ αὐτὸν Αἰσχύλον λέγοντα (I 558\nK)· τοῖσι χοροῖς αὐτὸς τὰ σχήματ’ ἐποίουν. καὶ πάλιν·\nτοὺς Φρύγας οἶδα θεωρῶν,ὅτε τῷ Πριάμῳ συλλυσόμενοι τὸν παῖδ’ ἦλθοντεθνεῶτα,πολλὰ τοιαυτὶ καὶ τοιαυτὶ καὶ δεῦρο\nσχηματίσαντας. καὶ Τέλεσις δὲ ἢ Τελέστης ὁ ὀρχηστοδιδάσκαλος\nπολλὰ ἐξεύρηκε σχήματα, ἄκρως ταῖς χερσὶ τὰ λεγόμενα\nδεικνύς. Φίλλις ὁ Δήλιος μουσικὸς (FHG IV 476)\nτοὺς ἀρχαίους φησὶ κιθαρῳδοὺς κινήσεις ἀπὸ μὲν τοῦ προσώπου\nμικρὰς φέρειν, ἀπὸ ποδῶν δὲ πλείους, ἐμβατηρίους καὶ\nχορευτικάς. Ἀριστοκλῆς οὖν φησιν (FHG IV 332)\nὅτι Τελέστης ὁ Αἰσχύλου ὀρχηστὴς οὕτως ἦν τεχνίτης ὥστε ἐν\nτῷ ὀρχεῖσθαι τοὺς Ἑπτὰ ἐπὶ Θήβας φανερὰ ποιῆσαι τὰ πράγματα\nδι’ ὀρχήσεως. φασὶ δὲ καὶ ὅτι οἱ ἀρχαῖοι ποιηταί, Θέσπις,\nΠρατίνας Κρατῖνος, Φρύνιχος, ὀρχησταὶ ἐκαλοῦντο\nδιὰ τὸ μὴ μόνον τὰ ἑαυτῶν δράματα ἀναφέρειν εἰς ὄρχησιν τοῦ\nχοροῦ, ἀλλὰ καὶ ἔξω τῶν ἰδίων ποιημάτων διδάσκειν τοὺς\nβουλομένους ὀρχεῖσθαι.\nμεθύων δὲ ἐποίει τὰς τραγῳδίας Αἰσχύλος, ὥς φησι Χαμαιλέων\n(fr. 22 Koepke). Σοφοκλῆς γοῦν ὠνείδιζεν\nαὐτῷ ὅτι εἰ καὶ τὰ δέοντα ποιεῖ, ἀλλ’ οὐκ εἰδώς γε.\nὀρχήσεις δὲ ἐθνικαὶ αἵδε· Λακωνικαί, Τροιζήνιαι,\nἘπιζεφύριοι,| Κρητικαί, Ἰωνικαί, Μαντινικαί, ἃς προκρίνει Ἀριστόξενος (FHG II\n284) διὰ τὴν τῶν χειρῶν κίνησιν. οὕτως δ’ ἦν\nἔνδοξον καὶ σοφὸν ἡ ὄρχησις ὥστε Πίνδαρος τὸν Ἀπόλλωνα\nὀρχηστὴν καλεῖ (fr. 148 B4)· ὀρχήστ’ ἀγλαΐας ἀνάσσων,εὐρυφάρετρ’ Ἄπολλον, καὶ Ὅμηρος ἢ τῶν Ὁμηριδῶν τις ἐν τῷ εἰς Ἀπόλλωνα\nὕμνῳ φησίν (v. 515)· Ἀπόλλωνφόρμιγγ’ ἐν χείρεσσιν ἔχων χάριεν κιθάριζε,καλὰ καὶ ὕψι βιβάς. Εὔμηλος δὲ ὁ Κορίνθιος ἢ Ἀρκτῖνος τὸν Δία\nὀρχούμενόν που παράγει λέγων (p. 8 Ki)· μέσσοισιν δ’ ὠρχεῖτο πατὴρ ἀνδρῶν τε θεῶν τε. Θεόφραστος δὲ (fr. 92 W) πρῶτόν φησιν\nἌνδρωνα τὸν Καταναῖον αὐλητὴν κινήσεις καὶ ῥυθμοὺς ποιῆσαι\nτῷ σώματι αὐλοῦντα· ὅθεν σικελίζειν τὸ ὀρχεῖσθαι παρὰ τοῖς\nπαλαιοῖς· μεθ’ ὃν Κλεόλαν τὸν Θηβαῖον. ὀρχησταὶ δὲ ἔνδοξοι\nΒολβὸς μὲν παρὰ Κρατίνῳ καὶ Καλλίᾳ (I 121. 698\nK), Ζήνων δὲ ὁ Κρὴς ὁ πάνυ Ἀρταξέρξῃ\nπροσφιλέστατος παρὰ Κτησίᾳ (fr. 47 M).\nἈλέξανδρος δὲ ἐν τῇ πρὸς Φιλόξενον ἐπιστολῇ μέμνηται\nΘεοδώρου καὶ Χρυσίππου.\nὅτι τὸ Μουσεῖον ὁ Φιλιάσιος Τίμων ὁ σιλλογράφος (fr.\n60 W) τάλαρόν πού φησιν ἐπισκώπτων τοὺς ἐν αὐτῷ\nτρεφομένους φιλοσόφους, ὅτι ὥσπερ ἐν\nπανάγρῳ τινὶ σιτοῦνται καθάπερ οἱ πολυτιμότατοι ὄρνιθες·\nπολλοὶ μὲν βόσκονται ἐν Αἰγύπτῳ πολυφύλῳβιβλιακοὶ χαρακῖται ἀπείριτα δηριόωντεςΜουσέων ἐν ταλάρῳ.ἕως ἂν τῆς λογοδιαρροίας ἀπαλλαγῶσιν οὗτοι οἱ τραπεζορήτορες, οἳ ὑπὸ γλωσσαλγίας ἐπιλελῆσθαί μοι\nδοκοῦσι καὶ τοῦ Πυθικοῦ χρησμοῦ, ὃν ἀναγράφει Χαμαιλέων\n(om. Koepke)· εἴκοσι τὰς πρὸ κυνὸς καὶ εἴκοσι τὰς μετέπειταοἴκῳ ἐνὶ σκιερῷ Διονύσῳ χρῆσθαι ἰητρῷ. καὶ Μνησίθεος δ’ ὁ Ἀθηναῖος Διόνυσον ἰατρόν φησι\nτὴν Πυθίαν χρῆσαι τιμᾶν Ἀθηναίοις. φησὶ δὲ καὶ Ἀλκαῖος ὁ\nΜιτυληναῖος ποιητής (fr. 39 B4)· τέγγε πνεύμονα οἴνῳ· τὸ γὰρ ἄστρον περιτέλλεται·ἡ δ’ ὥρη χαλεπή· πάντα δὲ δίψαισ’ ὑπὸ καύματος. καὶ ἀλλαχοῦ (fr. 40)· πίνωμεν, τὸ γὰρ ἄστρον περιτέλλεται. Εὔπολίς τε τὸν Καλλίαν φησὶν ἀναγκάζεσθαι ὑπὸ\nΠρωταγόρου πίνειν, ἵνα (I 297 K)· πρὸ τοῦ κυνὸς τὸν πνεύμον’ ἔκλυτον φορῇ. ἡμῖν δ’ οὐ μόνον ὁ πνεύμων ἀπεξήρανται, κινδυνεύει\nδὲ καὶ ἡ καρδία. καίτοι Ἀντιφάνης λέγει (II 112\nK)·\nτὸ δὲ ζῆν, εἰπέ μοι,τί ἐστι; τὸ πίνειν φήμ’ ἐγώ.ὁρᾷς παρὰ ῥείθροισι χειμάρροις ὅσαδένδρων ἀεὶ τὴν νύκτα καὶ τὴν ἡμέρανβρέχεται, μέγεθος καὶ κάλλος οἷα γίνεται,τὰ δ’ ἀντιτείνοντ’ [οἱονεὶ δίψαν τινὰἢ ξηρασίαν ἔχοντ᾽] αὐτόπρεμν’ ἀπόλλυται. οὕτω τούτοις, φησί, κυνολογήσασιν ἐδόθη πιεῖν.\nεἴρηται δὲ τὸ βρέχειν καὶ ἐπὶ τοῦ πίνειν. Ἀντιφάνης\n(II 126 K)· δεῖ γὰρ φαγόντας δαψιλῶς βρέχειν. Εὔβουλος (II 209 K)· Σίκων ἐγὼβεβρεγμένος ἥκω καὶ κεκωθωνισμένος.Β. πέπωκας οὗτος; Α. ..... πέπωκ’ ἐγώ,μὰ Δία τὸν Μενδαῖον.\nὅτι τὸ ἀναπίπτειν κυρίως ἐπὶ ψυχῆς ἐστιν, οἷον ἀθυμεῖν,\nὀλιγοδρανεῖν. Θουκυδίδης αʹ (c.\n70)· ‘νικώμενοι ἐπ’ ἐλάχιστον ἀναπίπτουσι.’ Κρατῖνος\nδ’ ἐπὶ ἐρετῶν χρᾶται τῇ λέξει (I 113 K)·\n‘ῥοθίαζε κἀνάπιπτε.’ καὶ Ξενοφῶν ἐν Οἰκονομικῷ (8,\n8)· ‘διὰ τί ἄλυποι ἀλλήλοις εἰσὶν οἱ ἐρέται; ἢ\nὅτι ἐν τάξει μὲν κάθηνται, ἐν τάξει δὲ προνεύουσιν, ἐν\nτάξει δὲ ἀναπίπτουσιν;’ ἀνακεῖσθαι δέ φαμεν ἐπὶ ἀνδριάντος·\nὅθεν τοὺς ἐπὶ κατακειμένων χρωμένους τῇ λέξει διέσυρον.\nΔίφιλος (om. Kock)·\nἐγὼ δ’ ἕως μέν τινος ἀνεκείμην. πρὸς ὃν δυσχεραίνων ὁ ἑταῖρός φησιν· ‘ἀνάκεισο.’\nΦιλιππίδης (IV 477 M)· καὶ δειπνῶν ἀεὶἀνακείμενος παρ’ αὐτόν. καὶ ἐπάγει· πότερον ἀνδριάντας εἱστία; κατακεῖσθαι δὲ λέγεται καὶ κατακεκλίσθαι, ὡς ἐν\nΣυμποσίοις Ξενοφῶν καὶ Πλάτων. Ἄλεξις (II 399\nK)· ὥς ἐστι κατακεῖσθαι πρὸ δείπνου συμφορά·οὔτε γὰρ ὕπνος δήπουθεν οὐδέν’ ἂν λάβοιοὔθ’ ἃν λέγῃ τις οὐδαμῶς μάθοιμεν ἄν·ὁ νοῦς γάρ ἐστι τῆς τραπέζης πλησίον. ἔστι δὲ εὑρεῖν καὶ ἐπὶ τῆς ἐννοίας ταύτης σπανίως\nτὸ ἀνακεῖσθαι. σάτυρος παρὰ Σοφοκλεῖ τοῦτό φησιν\nἐπικαιόμενος τῷ Ἡρακλεῖ (fr. 685 N)· ἀνακειμένῳμέσον εἰς τὸν αὐχέν’ εἰσαλοίμην. Ἀριστοτέλης ἐν Τυρρηνῶν Νομίμοις (fr. 556\nR)· ‘οἱ δὲ Τυρρηνοὶ δειπνοῦσι μετὰ τῶν γυναικῶν\nἀνακείμενοι ὑπὸ τῷ αὐτῷ ἱματίῳ.’ Θεόπομπος (I 750\nK)· ἐπίνομεν μετὰ ταῦτα . . . . . .κατακείμενοι μαλακώτατ’ ἐπὶ τρικλινίῳ,Τελαμῶνος οἰμώζοντες ἀλλήλοις μέλη. Φιλωνίδης (I 256 K)·\nκατάκειμαι, ὡς ὁρᾶτε, δεκάπαλαι. Εὐριπίδης Κύκλωπι (v. 410)· ἀνέπεσε φάρυγος αἰθέρ’ ἐξανιεὶς βαρύν. Ἄλεξις (II 402 K)· μετὰ ταῦτ’ ἀναπεσεῖνἐκέλευον αὐτὴν παρ’ ἐμέ.\nὅτι τὸ πάσασθαι ἐπὶ τοῦ ἀπογεύσασθαι τίθεται. φησὶ γοῦν\nΦοῖνιξ πρὸς Ἀχιλλέα (Il.\n9.486)· ‘οὐκ ἤθελον ἅμ’ ἄλλῳ ἐν μεγάροισι\nπάσασθαι.’ καὶ ἀλλαχοῦ (Od.\n3.9)· ‘εὖθ’ οἳ σπλάγχν’ ἐπάσαντο.’ τῶν γὰρ\nσπλάγχνων ἀπογεύονται μόνον ὡς ἂν ὀλίγων πολὺς ὅμιλος. καὶ\nὁ Πρίαμος δὲ πρὸς Ἀχιλλέα φησί (\nIl. 24.641)· ‘νῦν δὴ καὶ σίτου πασάμην.’ οἰκεῖον\nγὰρ τοῦ τηνικάδε ἀτυχήσαντος ἀπογεύσασθαι μόνον· εἰς κόρον\nγὰρ ἐλθεῖν οὐκ εἴα τὸ πένθος. διὸ καὶ ὁ τὸ σύνολον οὐ\nγευσάμενος τροφῆς ‘κεῖτ’ ἄσιτος, ἄπαστος (Od. 4.788).’ ἐπὶ δὲ τῶν\nἀποπληρουμένων οὐδέποτε λέγει τὸ πάσασθαι, ἀλλ’ ὁπόσα δηλοῖ\nκόρον· αὐτὰρ ἐπεὶ σίτου τάρφθενOd. 6.99 καὶ ‘ἐδητύος ἐξ ἔρον ἕντο (\nOd. 4.68).’ οἱ δὲ νεώτεροι καὶ ἐπὶ τοῦ πληρωθῆναι\nτιθέασι τὸ πάσασθαι. Καλλίμαχος (fr. 261 Sch)·\nμύθου δὲ πασαίμηνἥδιον. Ἐρατοσθένης (fr. 35 H)· ὀπταλέα κρέαἐκ τέφρης ἐπάσαντο τά τ’ ἀγρώσσοντες ἕλοντο.\n‘ποτίκολλον ἅτε ξύλον παρὰ ξύλῳ’ φησὶν ὁ Θηβαῖος μελοποιός (fr. 241\nB4). ἔτι περὶ τοῦ τῶν ἡρώων βίου.\n\nὅτι Σέλευκός φησι τὴν παρ’ Ὁμήρῳ δαῖτα θάλειαν στοιχείων\nμεταθέσει δίαιταν εἶναι· τὸ δὲ ἀπὸ τοῦ δαίσασθαι λέγειν\nβιαιότερόν ἐστι.\nὅτι Καρύστιος ὁ Περγαμηνὸς ἱστορεῖ (FHG IV\n359) τὰς Κερκυραίας γυναῖκας ἔτι καὶ νῦν\nσφαιριζούσας ᾄδειν. σφαιρίζουσι δὲ παρ’ Ὁμήρῳ οὐ μόνον\nἄνδρες ἀλλὰ καὶ γυναῖκες. καὶ δίσκοις δὲ καὶ ἀκοντίοις μετά\nτινος συμμετρίας ἐχρῶντο· Od. 4.626δίσκοισιν τέρποντο καὶ αἰγανέῃσιν ἱέντες. τὸ γὰρ τερπνὸν τὴν κακοπάθειαν κουφίζει. καὶ ἐπὶ\nκυνηγέσια δὲ ἐξίασιν οἱ νέοι πρὸς μελέτην τῶν πολεμικῶν\nκινδύνων καὶ ἐπὶ θήρας παντοίας, ἀφ’ ὧν ῥωμαλεώτεροι καὶ\nὑγιεινότεροι διετέλουν, ὡς ὅτε πυργηδὸν σφέας αὐτοὺς ἀρτύνουσι καὶ ἀντίον\nἱστάμενοι ἀκοντίζουσινIl. 12.43. ἴσασι δὲ καὶ λουτρὰ ἄκη πόνων παντοῖα, κόπον μὲν\nθαλάττῃ λύοντες, ἣ μάλιστα τοῖς νεύροις ἐστὶ πρόσφορος,\nἀναχαλῶντες δὲ ταῖς ἐμβάσεσι τὰς τῶν μυῶν συντάσεις, εἶτ᾽\nἐπαλείφοντες λίπα πρὸς τὸ μὴ ξηρανθέντος τοῦ ὕδατος\nἀπεσκληρυμμένα γίνεσθαι τὰ σώματα. οἱ γοῦν ἀπὸ τῆς σκοπιῆς\nἐπανελθόντες ἱδρῶ πολλὸν ἀπενίζοντο θαλάσσῃ κνήμας ἠδὲ λόφον\nἀμφί τε μηρούςIl. 10.572, καὶ οὕτως ἀναψύξαντες ‘ἐς\nἀσαμίνθους βάντες ἐυξέστας λούσαντο καὶ ἀλειψάμενοι λίπ᾽\nἐλαίῳ δείπνῳ ἐφιζανέτην.’ ἔστι καὶ τρόπος ἕτερος καμάτων\nλύσεως ἐκ τῶν κατὰ κεφαλῆς καταιονήσεων· Od. 10.362θυμῆρες κεράσασα κατὰ κρατός τε καὶ ὤμων. αἱ γὰρ ἐμβάσεις περικεχυμένου πανταχόθεν τοῖς πόροις\nτοῦ ὕδατος φράττουσι τὴν τῶν ἱδρώτων ἔκκρισιν καθάπερ ἂν εἴ\nτις ἠθμὸς εἰς ὕδωρ βληθείς· διέξεισι γὰρ οὐθέν, εἰ μή τις\nαὐτὸν μετεωρίσας τοῖς πόροις ἀναψυχὴν καὶ διέξοδον εἰς τὸ\nἔξω παράσχῃ, ὡς Ἀριστοτέλης εἴρηκεν ἐν τοῖς φυσικοῖς\nπροβλήμασι (fr. 219 R) ζητῶν, διὰ τί οἱ\nἱδροῦντες ἐπὰν ἔλθωσιν εἰς θερμὸν ἢ ψυχρὸν ὕδωρ οὐκ ἔτι\nἱδροῦσιν, ἕως ἂν πάλιν ἐπανέλθωσιν ἀπὸ τῶν\nἐμβάσεων.\nπαρετίθετο δὲ τοῖς ἥρωσι δειπνοῦσι καὶ λάχανα. ὅτι δὲ\nοἴδασι τὰς λαχανείας δῆλον ἐκ τῶν παρὰ νείατον ὄρχον\nκοσμητῶν πρασιῶν (Od.\n7.127). ἀλλὰ μὴν καὶ τοῖσ κακοχυμοτάτοις\nκρομύοις ἐχρῶντο· Il. 11.630ἐπὶ δὲ κρόμυον ποτοῦ ὄψον. ἐπιμελουμένους δὲ αὐτοὺς εἰσάγει καὶ τῶν ἀκροδρύων\n(Od. 7.120)· ‘ὄγχνη γὰρ\nἐπ’ ὄγχνῃ που γηράσκει, σῦκον δ’ ἐπὶ σύκῳ.’ διὸ καὶ τῶν\nδένδρων τὰ μὲν καρποφόρα καλὰ προσαγορεύει (Od. 7.114)· ‘ἔνθα δένδρεα καλὰ\nπεφύκει, ὄγχναι καὶ ῥοιαὶ καὶ μηλέαι.’ τὰ δ’ εἰς ξυλείαν\nεὔθετα μακρά, τοῖς ἐπιθέτοις τὰς χρήσεις διαστέλλων (Od. 5.238)·\nἔνθα δένδρεα μακρὰ πεφύκει,κλήθρη τ’ αἴγειρός τ’ ἐλάτη τ’ ἦν οὐρανομήκης. ἀρχαιοτέρα δ’ ἦν καὶ τῶν Τρωικῶν ἡ τούτων χρῆσις.\nΤάνταλος γοῦν οὐδὲ θανὼν ἀπαλλάττεται τῆς τούτων ἐπιθυμίας·\nεἴπερ ὁ κολάζων αὐτὸν θεὸς προσείων (Plat. Phaedr. p.\n230), καθάπερ οἱ τὰ ἄλογα τῶν ζῴων τοῖς θαλλοῖς\nἄγοντες, τοὺς τοιούτους καρποὺς ἀποκρούεται αὐτὸν τῆς\nἀπολαύσεως, ὅτε τῆς ἐλπίδος ἐγγὺς ἔλθοι. καὶ Λαέρτην δ᾽\nὈδυσσεὺς ἀναμιμνήσκει ὧν ἔδωκεν αὐτῷ παιδὶ ὄντι (Od. 24.340)· ‘ὄγχνας μοι\nδῶκας τρισκαίδεκα’ καὶ τὰ ἑξῆς.\nὅτι δὲ καὶ ἰχθῦς ἤσθιον Σαρπηδὼν δῆλον ποιεῖ (Il. 5.487), ὁμοιῶν τὴν ἅλωσιν\nπανάγρου δικτύου θήρᾳ. καίτοι Εὔβουλος κατὰ τὴν κωμικὴν\nχάριν φησὶ παίζων (II 207 K)· ἰχθὺν δ’ Ὅμηρος ἐσθίοντ’ εἴρηκε ποῦτίνα τῶν Ἀχαιῶν; κρέα δὲ μόνον ὤπτων, ἐπεὶἕψοντά γ’ οὐ πεποίηκεν αὐτῶν οὐδένα.ἀλλ’ οὐδὲ μίαν ἀλλ’ ἑταίραν εἶδέ τιςαὐτῶν, ἑαυτοὺς δ’ ἔδεφον ἐνιαυτοὺς δέκα.πικρὰν στρατείαν δ’ εἶδον, οἵτινες πόλινμίαν λαβόντες εὐρυπρωκτότεροι πολὺτῆς πόλεος ἀπεχώρησαν ἧς εἷλον τότε. οὐδὲ τὸν ἀέρα δ’ οἱ ἥρωες τοῖς ὄρνισιν\nεἴων ἐλεύθερον, παγίδας καὶ νεφέλας ἐπὶ ταῖς κίχλαις καὶ\nπελειάσιν ἱστάντες. ἐγυμνάζοντο δὲ\nπρὸς ὀρνεοθηρευτικὴν καὶ τὴν πελειάδα τῇ μηρίνθῳ\nκρεμάντες ἀπὸ νηὸς ἱστοῦ καὶ τοξεύοντες ἑκηβόλως εἰς αὐτήν,\nὡς ἐν τῷ ἐπιταφίῳ δηλοῦται (Il.\n21.852). παρέλιπε δὲ τὴν χρῆσιν τῶν λαχάνων καὶ\nἰχθύων καὶ τῶν ὀρνίθων διά τε τὴν λιχνείαν καὶ προσέτι τὴν\nἐν ταῖς σκευασίαις ἀπρέπειαν, ἐλάττω κεκρικὼς ἡρωικῶν καὶ\nθείων ἔργων. ὅτι δὲ καὶ ἑφθοῖς ἐχρῶντο κρέασιν ἐμφανίζει ἐν\nοἷς λέγει· Il. 22.362ὡς δὲ λέβης ζεῖ . . . . . . . .κνίσσῃ μελδόμενος ἁπαλοτρεφέος σιάλοιο. καὶ ὁ κατ’ Ὀδυσσέως ἀφεθεὶς ποῦς βοὸς (Od. 20.299) τούτου σημεῖον·\nπόδα γὰρ βόειον οὐδεὶς ὀπτᾷ. καὶ τὸ (Od. 1.141) ‘κρειῶν δὲ πίνακας\nπαρέθηκεν ἀείρας παντοίων’ οὐ μόνον τὴν τῶν κρεῶν ἐξαλλαγὴν\nδηλοῖ, ὡς ὀρνίθεια, χοίρεια, ἐρίφεια, βόεια λέγων, ἀλλὰ τὴν\nσκευασίαν ὡς ποικίλην ἔχοντα καὶ οὐ μονοειδῆ ἀλλὰ\nπεριττήν.\nὡς ἀνακύπτειν τὰς Σικελικὰς καὶ Συβαριτικὰς καὶ\nἸταλικὰς τραπέζας, ἤδη δὲ καὶ Χίας. μαρτυροῦνται\nγὰρ καὶ Χῖοι οὐκ ἔλαττον τῶν προειρημένων ἐπὶ ὀψαρτυτικῇ.\nΤιμοκλῆς (II 466 K)· Χῖοι πολὺἄριστ’ ἀνευρήκασιν ὀψαρτυτικήν. κοιμῶνται δὲ μετὰ γυναικῶν παρ’ Ὁμήρῳ οὐ μόνον οἱ\nνέοι, ἀλλὰ καὶ οἱ γέροντες Φοῖνιξ τε καὶ Νέστωρ. μόνῳ\nΜενελάῳ οὐ συνέζευκται γυνὴ διὰ γυναῖκα\nγαμετὴν ἡρπασμένην τὴν στρατείαν πεποιημένῳ.\n‘παλαιὸν μὲν οἶνον, ἄνθεα δ’ ὕμνων νεωτέρων’ Πίνδαρος ἐπαινεῖ (ol. IX 48).\nΕὔβουλος δέ φησιν (II 209 K)· ἄτοπον δὲ τὸν μὲν οἶνον εὐδοκιμεῖν ἀεὶπαρὰ ταῖς ἑταίραις τὸν παλαιόν, ἄνδρα δὲμὴ τὸν παλαιόν, ἀλλὰ τὸν νεώτερον. τὸ αὐτὸ δὲ καὶ Ἄλεξις σχεδὸν ἀπαραλλάκτως\n(II 400 K), τοῦ σφόδρα μόνου κειμένου ἀντὶ\nτοῦ ἀεί. ὄντως δὲ ὁ παλαιὸς οἶνος οὐ πρὸς ἡδονὴν μόνον,\nἀλλὰ καὶ πρὸς ὑγίειαν προσφορώτερος. πέσσει τε γὰρ μᾶλλον\nτὰ σῖτα καὶ λεπτομερὴς ὢν εὐανάδοτός ἐστι δύναμίν τε τοῖς\nσώμασιν ἐμποιεῖ τὸ αἷμά τε ἐνερευθὲς καὶ εὐανάδοτον\nκατασκευάζει καὶ τοὺς ὕπνους ἀταράχους παρέχει. ἐπαινεῖ δὲ\nὍμηρος τὸν ἐπιδεχόμενον ἱκανὴν κρᾶσιν, ὡς τὸν τοῦ Μάρωνος\n(Od. 9.197). ἐπιδέχεται\nδὲ πλείω κρᾶσιν ὁ παλαιὸς οἶνος διὰ τὸ μᾶλλον θερμὸς\nγίνεσθαι παλαιούμενος. ἔνιοι δὲ καὶ τὴν Διονύσου φυγὴν\n(Il. 6.135) εἰς τὴν\nθάλασσαν οἰνοποιίαν σημαίνειν φασὶ πάλαι γνωριζομένην. ἡδὺν\nγὰρ εἶναι τὸν οἶνον παρεγχεομένης θαλάσσης. ἐπαινῶν δὲ\nὍμηρος τὸν μέλανα οἶνον πολλάκις αὐτὸν καὶ αἴθοπα καλεῖ.\nδυναμικώτατος γάρ ἐστι καὶ μένων ἐν ταῖς ἕξεσι τῶν πινόντων\nπλεῖστον χρόνον. Θεόπομπος δέ φησι (FHG I 328)\nπαρὰ Χίοις πρώτοις γενέσθαι τὸν μέλανα οἶνον, καὶ τὸ\nφυτεύειν δὲ καὶ θεραπεύειν ἀμπέλους Χίους πρώτους μαθόντας\nπαρ’ Οἰνοπίωνος τοῦ Διονύσου, ὃς καὶ συνῴκισε τὴν νῆσον, τοῖς ἄλλοις ἀνθρώποις μεταδοῦναι. ὁ\nδὲ λευκὸς οἶνος ἀσθενὴς καὶ λεπτός. ὁ δὲ κιρρὸς πέττει ῥᾷον\nξηραντικὸς ὤν.\nπερὶ Ἰταλικῶν οἴνων φησὶν ὁ παρὰ τούτῳ τῷ σοφιστῇ Γαληνός·\n‘ὁ Φαλερῖνος οἶνος ἀπὸ ἐτῶν δέκα ἐστὶ πότιμος καὶ ἀπὸ\nπεντεκαίδεκα μέχρι εἴκοσιν· ὁ δ’ ὑπὲρ τοῦτον ἐκπίπτων τὸν\nχρόνον κεφαλαλγὴς καὶ τοῦ νευρώδους καθάπτεται. εἴδη δ᾽\nαὐτοῦ δύο, ὁ αὐστηρὸς καὶ ὁ γλυκάζων· οὗτος δὲ τοιοῦτος\nγίνεται ὅταν ὑπὸ τὸν τρυγητὸν νότοι πνεύσωσι, παρ’ ὃ καὶ\nμελάντερος γίνεται. ὁ δὲ μὴ οὕτω τρυγηθεὶς αὐστηρός τε καὶ\nτῷ χρώματι κιρρός. καὶ τοῦ Ἀλβανοῦ δὲ οἴνου εἴδη δύο, ὃ μὲν\nγλυκάζων, ὃ δ’ ὀμφακίας· ἀμφότεροι δὲ ἀπὸ πεντεκαίδεκα ἐτῶν\nἀκμάζουσι. Συρεντῖνος δὲ ἀπὸ πέντε καὶ εἴκοσιν ἐτῶν ἄρχεται\nγίνεσθαι πότιμος· ὢν γὰρ ἀλιπὴς καὶ λίαν ψαφαρὸς μόλις\nπεπαίνεται· καὶ παλαιούμενος σχεδὸν μόνοις ἐστὶν ἐπιτήδειος\nτοῖς χρωμένοις διηνεκῶς. ὁ δὲ Ῥηγῖνος τοῦ Συρεντίνου\nλιπαρώτερος ὢν χρήσιμος ἀπὸ ἐτῶν πεντεκαίδεκα. χρήσιμος καὶ\nὁ Πριούερνος λεπτομερέστερος ὢν τοῦ Ῥηγίνου ἥκιστά τε\nκαθαπτόμενος κεφαλῆς. τούτῳ ἐμφερὴς ὁ Φορμιανός, ταχὺ δὲ\nἀκμάζει καὶ λιπαρώτερός ἐστιν αὐτοῦ. βράδιον δ’ ἀκμάζει ὁ\nΤριφολῖνος, ἐστὶ δὲ τοῦ Συρεντίνου γεωδέστερος. ὁ δὲ\nΣτατανὸς τῶν πρώτων ἐστὶν οἴνων, ἐμφερὴς τῷ Φαλερίνῳ, κουφότερος δέ, οὐ πληκτικός. ὁ\nΤιβουρτῖνος λεπτός, εὐδιάπνευστος, ἀκμάζων ἀπὸ ἐτῶν δέκα·\nκρείττων δὲ γίνεται παλαιούμενος. ὁ Λαβικανὸς ἡδὺς καὶ\nλιπαρὸς τῇ γεύσει, μεταξὺ Φαλερίνου καὶ Ἀλβανοῦ· ὃ δὲ\nἄρχεται τῆς πόσεως ἀπὸ ἐτῶν δέκα. ὁ Γαυρανὸς δὲ καὶ ὀλίγος\nκαὶ κάλλιστος, προσέτι τε εὔτονος καὶ παχύς, Πραινεστίνου\nδὲ καὶ Τιβουρτίνου λιπαρώτερος. ὁ Μαρσικὸς δὲ\nπάνυ αὐστηρός, εὐστόμαχος δέ. γίνεται δὲ περὶ τὴν Καμπανίας\nΚύμην ὁ καλούμενος Οὐλβανός, κοῦφος, πότιμος ἀπὸ ἐτῶν\nπέντε. ὁ Ἀγκωνιτανὸς χρηστός, λιπαρός, πο ..... ὁ\nΒυξεντῖνος ἐμφερῶς ἔχει τῷ Ἀλβανῷ τῷ ὀμφακίᾳ· ἐστὶ δὲ\nδυνάμει καὶ εὐστόμαχος. ὁ Οὐελίτερνος δὲ ἡδὺς πινόμενος,\nεὐστόμαχος· ἴδιον δ’ αὐτοῦ τὸ μὴ δοκεῖν ἀπαρέγχυτος εἶναι·\nἐμφαίνει γὰρ ὡς ἐμμεμιγμένου αὐτῷ ἑτέρου. ὁ Καληνὸς κοῦφος,\nτοῦ Φαλερίνου εὐστομαχώτερος. εὐγενὴς δὲ καὶ ὁ Καίκουβος,\nπληκτικός, εὔτονος· παλαιοῦται δὲ μετὰ ἱκανὰ ἔτη. ὁ\nΦουνδανὸς εὔτονος, πολύτροφος, κεφαλῆς καὶ στομάχου\nἅπτεται· διὸ οὐ πολὺς ἐν συμποσίοις πίνεται. πάντων δὲ\nτούτων ὁ Σαβῖνος κουφότερος, ἀπὸ ἐτῶν ἑπτὰ ἐπιτήδειος\nπίνεσθαι μέχρι πεντεκαίδεκα. ὁ δὲ Σιγνῖνος μέχρις ἐτῶν ἓξ\nχρήσιμος, παλαιωθεὶς δὲ πολὺ χρησιμώτερος. ὁ Νουμεντανὸς\nἀκμάζει ταχὺ καὶ ἀπὸ ἐτῶν πέντε πότιμός\nἐστιν· ἐστὶ δ’ οὔτε λίαν ἡδὺς οὔτε λεπτός. ὁ Σπωλητῖνος\nοἶνος .... καὶ πινόμενος ἡδὺς καὶ τῷ χρώματι χρυσίζει.\nΑἰκουανὸς κατὰ πολλὰ τῷ Συρεντίνῳ παρεμφερής. ὁ Βαρῖνος\nλίαν αὐστηρὸς καὶ ἀεὶ ἑαυτοῦ κρείττων γίνεται. εὐγενὴς καὶ\nὁ Καυκῖνος καὶ τῷ Φαλερίνῳ ἐμφερής. ὁ Βενεφρανὸς εὐστόμαχος\nκαὶ κοῦφος. ὁ ἐν Νεαπόλει Τρεβιλλικὸς εὔκρατος τῇ δυνάμει\nεὐστόμαχος, εὔστομος. ὁ Ἔρβουλος ἐν ἀρχῇ μέν ἐστι μέλας,\nμετ’ οὐ πολλὰ δὲ ἔτη λευκὸς γίνεται· ἐστὶ δὲ λίαν κοῦφος\nκαὶ τρυφερός. ὁ Μασσαλιήτης καλός· ὀλίγος δὲ γίνεται,\nπαχύς, σαρκώδης. Ταραντῖνος δὲ καὶ οἱ ἀπὸ τοῦ κλίματος\nτούτου πάντες ἁπαλοί, οὐ πλῆξιν, οὐ τόνον ἔχοντες, ἡδεῖς,\nεὐστόμαχοι. ὁ δὲ Μαμερτῖνος ἔξω μὲν τῆς Ἰταλίας γίνεται·\nκαὶ γινόμενος ἐν Σικελίᾳ καλεῖται Ἰωτάλινος. ἡδὺς δ’ ἐστί,\nκοῦφος, εὔτονος.\nὅτι παρ’ Ἰνδοῖς τιμᾶται δαίμων, ὥς φησι Χάρης ὁ Μιτυληναῖος\n(fr. 13 M), ὃς καλεῖται Σοροάδειος·\nἑρμηνεύεται δὲ Ἑλλάδι φωνῇ οἰνοποιός.\nὅτι Ἀντιφάνης που ὁ χαρίεις τὰ ἐξ ἑκάστης πόλεως ἰδιώματα\nοὕτω καταλέγει (II 115 K)·\nἐξ Ἤλιδος μάγειρος, ἐξ Ἄργους λέβης,Φλιάσιος οἶνος, ἐκ Κορίνθου στρώματα,ἰχθῦς Σικυῶνος, Αἰγίου δ’ αὐλητρίδες,τυρὸς Σικελικός, — — — — — —μύρον ἐξ Ἀθηνῶν, ἐγχέλεις Βοιώτιαι. Ἕρμιππος δ’ οὕτως (I 243 K)· ἕσπετε νῦν μοι, Μοῦσαι Ὀλύμπια δώματ’ ἔχουσαι,ἐξ οὗ ναυκληρεῖ Διόνυσος ἐπ’ οἴνοπα πόντον,ὅσσ’ ἀγάθ’ ἀνθρώποις δεῦρ’ ἤγαγε νηὶ μελαίνῃ.ἐκ μὲν Κυρήνης καυλὸν καὶ δέρμα βόειον·ἐκ δ’ Ἑλλησπόντου σκόμβρους καὶ πάντα ταρίχη·ἐκ δ’ αὖ Θετταλίας χόνδρον καὶ πλευρὰ βόεια·καὶ παρὰ Σιτάλκου ψώραν Λακεδαιμονίοισι·καὶ παρὰ Περδίκκου ψεύδη ναυσὶν πάνυ πολλαῖς.αἱ δὲ Συράκουσαι σῦς καὶ τυρὸν παρέχουσι.καὶ Κερκυραίους ὁ Ποσειδῶν ἐξολέσειεναυσὶν ἐπὶ γλαφυραῖς, ὁτιὴ δίχα θυμὸν ἔχουσι.ταῦτα μὲν ἐντεῦθεν· ἐκ δ’ Αἰγύπτου τὰ κρεμαστὰἱστία καὶ βίβλους· ἀπὸ δ’ αὖ Συρίας λιβανωτόν·ἡ δὲ καλὴ Κρήτη κυπάριττον τοῖσι θεοῖσιν,ἡ Λιβύη δ’ ἐλέφαντα πολὺν παρέχει κατὰ πρᾶσιν·ἡ Ῥόδος ἀσταφίδας τε καὶ ἰσχάδας\nἡδυονείρους.αὐτὰρ ἀπ’ Εὐβοίας ἀπίους καὶ ἴφια μῆλα·ἀνδράποδ’ ἐκ Φρυγίας, ἀπὸ δ’ Ἀρκαδίας ἐπικούρους.\nαἱ Παγασαὶ δούλους καὶ στιγματίας παρέχουσι.τὰς δὲ Διὸς βαλάνους καὶ ἀμύγδαλα σιγαλόενταΠαφλαγόνες παρέχουσι· τὰ γάρ τ᾽\nἀναθήματαδαιτός·Φοινίκη δ’ αὖ καρπὸν φοίνικος καὶ σεμίδαλιν·Καρχηδὼν δάπιδας καὶ ποικίλα προσκεφάλαια.\nΠίνδαρος δ’ ἐν τῇ εἰς Ἱέρωνα Πυθικῇ ᾠδῇ (fr. 106\nB4)· ἀπὸ Ταϋγέτοιο μὲν Λάκαινανἐπὶ θηρσὶ κύνα τρέχειν πυκινώτατον ἑρπετόν.Σκύριαι δ’ ἐς ἄμελξιν γάλακτοςαἶγες ἐξοχώταται·ὅπλα δ’ ἀπ’ Ἄργεος, ἅρμα Θηβαῖον, ἀλλ᾽\nἀπὸτῆς ἀγλαοκάρπουΣικελίας ὄχημα δαιδάλεον ματεύειν. Κριτίας δὲ οὕτως (fr. 1 B)· κότταβος ἐκ Σικελῆς ἐστι χθονὸς ἐκπρεπὲς\nἔργον,ὃν σκοπὸν ἐς λατάγων τόξα καθιστάμεθα.εἶτα δ’ ὄχος Σικελὸς κάλλει δαπάνῃ τε κράτιστος.. . . . . . . . . . . . . . . .Θεσσαλικὸς δὲ θρόνος, γυίων τρυφερωτάτη ἕδρα.εὐναίου δὲ λέχους κάλλος ἔχει\nΜίλητός τε Χίος τ’ ἔναλος πόλις Οἰνοπίωνος.Τυρσηνὴ δὲ κρατεῖ χρυσότυπος φιάληκαὶ πᾶς χαλκὸς ὅτις κοσμεῖ δόμον ἔν τινι χρείᾳ.Φοίνικες δ’ εὗρον γράμματα ἀλεξίλογα.Θήβη δ’ ἁρματόεντα δίφρον συνεπήξατο πρώτη·φορτηγοὺς δ’ ἀκάτους Κᾶρες ἁλὸς ταμίαι.τὸν δὲ τροχὸν γαίας τε καμίνου τ’ ἔκγονον εὗρε,κλεινότατον κέραμον, χρήσιμον οἰκονόμον,ἡ τὸ καλὸν Μαραθῶνι καταστήσασα τρόπαιον. καὶ ἐπαινεῖται ὄντως ὁ Ἀττικὸς κέραμος. Εὔβουλος\nδέ φησι (II 211 K) ‘Κνίδια κεράμια, Σικελικὰ\nβατάνια, Μεγαρικὰ πιθάκνια.’ Ἀντιφάνης δέ (II 171\nK)· καὶ νᾶπυ Κύπριον καὶ σκαμωνίας ὀπὸνκαὶ κάρδαμον Μιλήσιον καὶ\nκρόμμυονΣαμοθρᾴκιον καὶ καυλὸν ἐκ Καρχηδόνοςκαὶ σίλφιον θύμον τε τῶν Ὑμηττίωνὀρίγανόν τε Τενέδιον.\nὅτι ὁ Περσῶν βασιλεὺς τὸν Χαλυβώνιον μόνον οἶνον ἔπινεν· ὅν\nφησι Ποσειδώνιος (FHG III 276) κἀν Δαμασκῷ τῆς\nΣυρίας γίνεσθαι, Περσῶν αὐτόθι καταφυτευσάντων τὰς\nἀμπέλους. ἐν δὲ Ἴσσῃ τῇ κατὰ τὸν Ἀδρίαν νήσῳ Ἀγαθαρχίδης\nφησὶν (FHG III 194) οἶνον γίνεσθαι ὃν πᾶσι\nσυγκρινόμενον καλλίω εὑρίσκεσθαι. Χίου δὲ οἴνου καὶ Θασίου\nμέμνηται Ἐπίλυκος (I 804 K)· ‘Χῖος καὶ Θάσιος\nἠθημένος.’ καὶ Ἀντίδοτος δέ (II 411 K)·\nΘάσιον ἔγχει . . . .ὁ γὰρ λαβών μου καταφάγῃ τὴν καρδίαν,ὅταν πίω τοῦδ᾽, εὐθὺς ὑγιὴς γίνεται·Ἀσκληπιὸς κατέβρεξε . . . .οἶνος Λέσβιος,ὃν αὐτὸς ἐποίησεν ὁ Μάρων, μοι δοκῶ, φησὶ Κλέαρχος (IV 564 M). Λεσβίου ... πώματοςοὐκ ἔστιν ἄλλος οἶνος ἡδίων πιεῖν, φησὶν Ἄλεξις (II 398 K). Θασίοις καὶ Λεσβίοις οἰναρίοιςτῆς ἡμέρας τὸ λοιπὸν ὑποβρέχει μέροςκαὶ νωγαλίζει. ὁ αὐτός (ibid.)· ἡδὺς ὁ Βρόμιος τὴν ἀτέλειαν Λεσβίουποιῶν τὸν οἶνον εἰσάγουσιν ἐνθάδε·ὃς ἂν εἰς ἑτέραν ληφθῇ δ’ ἀποστέλλων πόλινκἂν κύαθον, ἱερὰν ἐγγράφων τὴν οὐσίαν. Ἔφιππος (II 264 K)· φιλῶ γε πράμνιον οἶνον Λέσβιον ....πολλὴ δὲ Λεσβία σταγὼν ἐκπίνεταιἄγαν. Ἀντιφάνης (II 117 K)· ἔστιν ὄψον χρηστόν, ἐπαγωγὸν πάνυ\nοἶνός τε Θάσιος καὶ μύρον καὶ στέμματα.ἐν πλησμονῇ γὰρ Κύπρις, ἐν δὲ τοῖς κακῶςπράσσουσιν οὐκ ἔνεστιν Ἀφροδίτη βροτοῖς. Εὔβουλος (II 209 K)· Θάσιον ἢ Χῖον λαβὼνἢ Λέσβιον γέροντα νεκταροσταγῆ. μέμνηται δὲ οὗτος καὶ ψιθίου οἴνου (ib.\n212)· οἶνον γάρ με ψίθιον γεύσαςἡδὺν ἄκρατον, διψῶντα λαβὼνὄξει παίει πρὸς τὰ στήθη. καὶ Ἀναξανδρίδης (II 163 K)· ‘χοῦς\nκεκραμένος | ψιθίου.’\nὅτι Ἀριστοφάνους τὰς δευτέρας Θεσμοφοριαζούσας Δημήτριος ὁ\nΤροιζήνιος Θεσμοφοριασάσας ἐπιγράφει. ἐν ταύτῃ ὁ κωμικὸς\nμέμνηται Πεπαρηθίου οἴνου (I 473 K)· οἶνον δὲ πίνειν οὐκ ἐάσω πράμνιον,οὐ Χῖον, οὐχὶ Θάσιον, οὐ Πεπαρήθιον,οὐδ’ ἄλλον ὅστις ἐπεγερεῖ τὸν ἔμβολον. Εὔβουλος (II 210 K)· ὁ Λευκάδιος πάρεστι καὶ μελίττιοςοἰνίσκος οὕτω πότιμος. Ἀρχεστράτου τοῦ δειπνολόγου (fr. 59\nRi)· εἶθ’ ὁπόταν πλήρωμα Διὸς σωτῆρος ἕλησθε,ἤδη χρὴ γεραόν, πολιὸν σφόδρα κρᾶτα φοροῦνταοἶνον, ὑγρὰν χαίταν λευκῷ πεπυκασμένον ἄνθειπίνειν, ἐκ Λέσβου περικύμονος ἐκγεγαῶτα.\nτόν τ’ ἀπὸ Φοινίκης ἱερᾶς τὸν Βύβλινον αἰνῶ·οὐ μέντοι κείνῳ γε παρεξισῶ αὐτόν. ἐὰν γὰρἐξαίφνης αὐτοῦ γεύσῃ μὴ πρόσθεν ἐθισθείς,εὐώδης μέν σοι δόξει τοῦ Λεσβίου εἶναιμᾶλλον· ἔχει γὰρ τοῦτο χρόνου διὰ μῆκος ἄπλατον·πινόμενος δ’ ἥσσων πολλῷ. κεῖνος δὲ δοκήσειοὐκ οἴνῳ σοι ἔχειν ὅμοιον γέρας, ἀμβροσίᾳ δέ.εἰ δέ τινες σκώπτουσιν ἀλαζονοχαυνοφλύαροι,ὡς ἅδιστος ἔφυ πάντων Φοινίκιος οἶνος,οὐ προσέχω τὸν νοῦν αὐτοῖς . . . .ἐστὶ δὲ καὶ Θάσιος πίνειν γενναῖος, ἐὰν ᾖπολλαῖς πρεσβεύων ἐτέων περικαλλέσιν\nὥραις.οἶδα δὲ κἀξ ἄλλων πόλεων βοτρυοσταγῆ ἔρνηεἰπεῖν αἰνῆσαί τε καὶ οὔ με λέληθ’ ὀνομῆναι·ἀλλ’ οὐθὲν τἄλλ’ ἐστὶν ἁπλῶς πρὸς Λέσβιον οἶνον.ἀλλά τινες χαίρουσιν ἐπαινοῦντες τὰ παρ’ αὑτοῖς.\nφοινικίνου δὲ οἴνου μέμνηται καὶ Ἔφιππος (II 263\nK)· κάρυα, ῥοίας, φοίνικας, ἕτερα νώγαλα,σταμνάριά τ’ οἴνου μικρὰ τοῦ\nφοινικίνου. καὶ πάλιν (p. 255, 8)· φοινικίνου βῖκός τις ὑπανεῴγνυτο. μνημονεύει αὐτοῦ καὶ Ξενοφῶν Ἀναβάσει (II 3,\n14). Μενδαίου δὲ Κρατῖνος (I 69 K)·\n\nνῦν δ’ ἂν ἴδῃ Μενδαῖον ἡβῶντ’ ἀρτίωςοἰνίσκον, ἕπεται κἀκολουθεῖ καὶ λέγει·‘οἴμ’ ὡς ἁπαλὸς καὶ λευκός· ἆρ’ οἴσει τρία;’ Ἕρμιππος δέ που ποιεῖ τὸν Διόνυσον πλειόνων\nμεμνημένον (I 249 K)· Μενδαίῳ ... μὲν καὶ ἐνουροῦσιν θεοὶ αὐτοὶστρώμασιν ἐν μαλακοῖς. Μάγνητα δὲ μειλιχόδωρονκαὶ Θάσιον, τῷ δὴ μήλων ἐπιδέδρομεν ὀδμή,τοῦτον ἐγὼ κρίνω πολὺ πάντων εἶναι ἄριστοντῶν ἄλλων οἴνων μετ’ ἀμύμονα Χῖον ἄλυπον.ἔστι δέ τις οἶνος, τὸν δὴ σαπρίαν καλέουσι,οὗ καὶ ἀπὸ στόματος στάμνων ὑπανοιγομενάωνὄζει ἴων, ὄζει δὲ ῥόδων, ὄζει δ’ ὑακίνθου·ὀσμὴ θεσπεσία κατὰ πᾶν δ’ ἔχει ὑψερεφὲς δῶ,ἀμβροσία καὶ νέκταρ ὁμοῦ. τοῦτ’ ἐστὶ τὸ νέκταρ,τούτου χρὴ παρέχειν πίνειν ἐν δαιτὶ θαλείῃτοῖσιν ἐμοῖσι φίλοις, τοῖς δ’ ἐχθροῖς ἐκ\nΠεπαρήθου· φησὶ δὲ Φαινίας ὁ Ἐρέσιος (FHG II\n301) Μενδαίους τοὺς βότρυς ἐπὶ τῇ ἀμπέλῳ ῥαίνειν τῷ\nἐλατηρίῳ· διὸ γίνεσθαι τὸν οἶνον μαλακόν.\nὅτι Θεμιστοκλῆς ὑπὸ βασιλέως ἔλαβε δωρεὰν τὴν Λάμψακον εἰς\nοἶνον, Μαγνησίαν δ’ εἰς ἄρτον, Μυοῦντα δ’ εἰς ὄψον,\nΠερκώτην δὲ καὶ τὴν Παλαίσκηψιν εἰς στρωμνὴν καὶ ἱματισμόν.\nἐκέλευσε δὲ τούτῳ στολὴν φορεῖν βαρβαρικήν, ὡς καὶ\nΔημαράτῳ, δοὺς τὰ πρότερον ὑπάρχοντα καὶ\nεἰσ στολὴν Γάμβρειον προσθεὶς ἐφ’ ᾧ τε μηκέτι\nἙλληνικὸν ἱμάτιον περιβάληται. καὶ Κῦρος δὲ ὁ μέγας Πυθάρχῳ\nτῷ Κυζικηνῷ φίλῳ ὄντι ἐχαρίσατο ἑπτὰ πόλεις, ὥς φησιν ὁ\nΒαβυλώνιος Ἀγαθοκλῆς (FHG IV 289), Πήδασον,\nὈλύμπιον, Ἀκαμάντιον, Τίον, Σκῆπτρα, Ἀρτύψον,\nΤορτύρην. ‘ὃ δ’ εἰς ὕβριν, φησί, καὶ ἄνοιαν προελθὼν\nτυραννεῖν ἐπεχείρησε τῆς πατρίδος στρατιὰν συναγαγών. καὶ\nοἱ Κυζικηνοὶ ἐξορμήσαντες ἐπ’ αὐτὸν ἐβοηδρόμουν, πρόκροσσοι\nφερόμενοι ἐπὶ τὸν κίνδυνον.’ — τιμᾶται δὲ παρὰ Λαμψακηνοῖς\nὁ Πρίηπος ὁ αὐτὸς ὢν τῷ Διονύσῳ, ἐξ ἐπιθέτου καλούμενος\nοὕτως, ὡς Θρίαμβος καὶ Διθύραμβος.\nὅτι Μιτυληναῖοι τὸν παρ’ αὑτοῖς γλυκὺν οἶνον πρόδρομον\nκαλοῦσι, ἄλλοι δὲ πρότροπον ἢ πρόδρομον.\nθαυμάζεται δὲ καὶ ὁ Ἰκάριος οἶνος, ὡς Ἄμφος (II 248\nK)· ἐν Θουρίοις τοὔλαιον, ἐν Γέλᾳ φακοί,Ἰκάριος οἶνος, ἰσχάδες Κιμώλιαι. γίνεται δὲ ἐν Ἰκάρῳ, φησὶν Ἐπαρχίδης (FHG IV\n404), ὁ πράμνιος. ἐστὶ δὲ οὗτος γένος τι οἴνου.\nκαί ἐστιν οὗτος οὔτε γλυκὺς οὔτε παχύς, ἀλλ’ αὐστηρὸς καὶ\nσκληρὸς καὶ δύναμιν ἔχων διαφέρουσαν· οἵῳ Ἀριστοφάνης οὐχ\nἥδεσθαι Ἀθηναίους φησί (fr. 579 K) λέγων τὸν\nἈθηναίων δῆμον οὔτε ποιηταῖς ἥδεσθαι σκληροῖς καὶ ἀστεμφέσιν οὔτε πραμνίοις\nσκληροῖσιν οἴνοις συνάγουσι τὰς ὀφρῦς τε καὶ\nτὴν κοιλίαν, ἀλλ’ ἀνθοσμίᾳ καὶ πέπονι νεκταροσταγεῖ. εἶναι\nγὰρ ἐν Ἰκάρῳ φησὶ Σῆμος (FHG IV 493) Πράμνιον\nπέτραν καὶ παρ’ αὐτῇ ὄρος μέγα, ἀφ’ οὗ τὸν Πράμνιον οἶνον,\nὃν καὶ φαρμακίτην τινὰς καλεῖν. ἐκαλεῖτο δὲ ἡ Ἴκαρος\nπρότερον Ἰχθυόεσσα διὰ τὸ ἐν αὐτῇ τῶν ἰχθύων πλῆθος, ὡς καὶ\nἘχινάδες ἀπὸ τῶν ἐχίνων καὶ Σηπιὰς ἄκρα ἀπὸ τῶν περὶ αὐτὴν\nσηπιῶν καὶ Λαγοῦσσαι νῆσοι ἀπὸ τῶν ἐν αὐταῖς λαγωῶν καὶ\nἕτεραι Φυκοῦσσαι καὶ Λοπαδοῦσσαι ἀπὸ τῶν παραπλησίων.\nπροσαγορεύεται δέ, φησὶν Ἐπαρχίδης (l. s), ἡ\nἄμπελος ἡ τὸν Ἰκάριον πράμνιον φέρουσα ὑπὸ τῶν ξένων μὲν\nἱερά, ὑπὸ δὲ τῶν Οἰνοαίων Διονυσιάς. Οἰνόη δὲ πόλις ἐν τῇ\nνήσῳ ἐστί. Δίδυμος δὲ (p. 77 Schm) πράμνιόν\nφησιν οἶνον ἀπὸ πραμνίας ἀμπέλου οὕτω καλουμένης, οἳ δὲ\nἰδίως τὸν μέλανα, ἔνιοι δὲ ἐν τῷ καθόλου τὸν πρὸς παραμονὴν\nἐπιτήδειον οἱονεὶ παραμόνιον ὄντα· οἳ δὲ τὸν πραύνοντα τὸ\nμένος, ἐπεὶ οἱ πιόντες προσηνεῖς.\nἐπαινεῖ Ἄμφις καὶ τὸν ἐξ Ἀκάνθου πόλεως οἶνον λέγων\n(II 247 K)· ποδαπὸς εἶ; φράσον. Β. Ἀκάνθιος. Α. εἶτα πρὸς θεῶνοἴνου πολίτης ὢν κρατίστου στρυφνὸς εἶκαὶ τοὔνομ’ αὐτὸ τῆς πατρίδος ἐν τοῖς τρόποιςἔχεις, τὰ δ’ ἤδη τῶν πολιτῶν οὐκ ἔχεις;\nΚορινθίου οἴνου Ἄλεξις μνημονεύει ὡς σκληροῦ\n(II 401 K)· οἶνος ξενικὸς παρῆν· ὁ γὰρ Κορίνθιοςβασανισμός ἐστι. καὶ Εὐβοικοῦ δέ (p. 403)· ‘πολὺν πιὼν\nΕὐβοικὸν οἶνον.’ Ἀρχίλοχος τὸν Νάξιον τῷ νέκταρι παραβάλλει\n(fr. 151 B4)· ὃς καί πού φησιν (fr.\n2)· ἐν δορὶ μέν μοι μᾶζα μεμαγμένη, ἐν δορὶ δ᾽\nοἶνοςἸσμαρικός· πίνω δ’ ἐν δορὶ κεκλιμένος. Στράττις δὲ τὸν Σκιάθιον ἐπαινεῖ (I 729\nK)· οἶνος κοχύζει τοῖς ὁδοιπόροις πιεῖνμέλας Σκιάθιος, ἴσον ἴσῳ κεκραμένος. Ἀχαιὸς δὲ τὸν Βίβλινον (p. 586 N)·\n‘ἐδεξιοῦτο Βιβλίνου μέθης ἐκπώματι.’ ἐκαλεῖτο δ’ οὕτως ἀπό\nτινος χωρίου οὕτω προσαγορευομένου. φησὶ δὲ Φιλύλλιος\n(I 787 K) ὅτι παρέξω Λέσβιον, Χῖον σαπρόν,Θάσιον, Βίβλινον, Μενδαῖον, ὥστε μηδένα\nκραιπαλᾶν. Ἐπίχαρμος δὲ ἀπό τινων ὀρῶν Βιβλίνων φησὶν αὐτὸν\nὠνομάσθαι. Ἀρμενίδας δὲ τῆς Θρᾴκης φησὶν εἶναι χώραν τὴν\nΒιβλίαν, ἣν Ἀντισάρην καὶ Οἰσύμην προσαγορευθῆναι. ἐπιεικῶς\nδὲ ἡ Θρᾴκη ἐθαυμάζετο ὡς ἡδύοινος, καὶ συνόλως τὰ ἀπὸ\nπλησίον αὐτῆς χωρία·\nνῆες δ’ ἐκ Λήμνοιο παρέστασαν οἶνον ἄγουσαι (H\n467). Ἵππυς δ’ ὁ Ῥηγῖνος τὴν εἰλεὸν καλουμένην ἄμπελον\nβιβλίαν φησὶ καλεῖσθαι, ἣν Πόλλιν τὸν Ἀργεῖον, ὃς\nἐβασίλευσε Συρακουσίων, πρῶτον εἰς Συρακούσας κομίσαι ἐξ\nἸταλίας. εἴη ἂν οὖν ὁ παρὰ Σικελιώταις γλυκὺς καλούμενος\nΠόλλιος ὁ Βίβλινος οἶνος.\nχρησμός. ἐν τῷ χρησμῷ, φησίν, ὁ θεὸς ηὐτομάτισε· πῖν’ οἶνον τρυγίαν, ἐπεὶ οὐκ Ἀνθηδόνα ναίειςοὐδ’ ἱερὰν Ὑπέραν, ὅθι γ’ ἄτρυγον οἶνον ἔπινες. ὠνομάζετο δὲ παρὰ Τροιζηνίοις, ὥς φησιν\nἈριστοτέλης ἐν τῇ αὐτῶν πολιτείᾳ (fr. 546 R),\nἄμπελος Ἀνθηδονιὰς καὶ Ὑπερειὰς ἀπὸ Ἄνθου τινὸς καὶ Ὑπέρου,\nὡς καὶ Ἀλθηφιὰς ἀπὸ Ἀλθηφίου τινός, ἑνὸς τῶν Ἀλφειοῦ\nἀπογόνων.\nἈλκμὰν δέ που ‘ἄπυρον οἶνον καὶ ἄνθεος ὄσδοντά’ φησι\n(fr. 117 B4) τὸν ἐκ Πέντε λόφων, ὅς ἐστι\nτόπος Σπάρτης ἀπέχων στάδια ἑπτά· καὶ τὸν ἐκ Δενθιάδων,\nἐρύματός τινος, καὶ τὸν ἐξ Οἰνοῦντος καὶ τὸν ἐξ Ὀνόγλων καὶ\nΣταθμῶν. χωρία δὲ ταῦτα τὰ καὶ πλησίον Πιτάνης. φησὶν οὖν\n‘οἶνον δ’ Οἰνουντιάδαν ἢ Δένθιν ἢ Καρύστιον ἢ Ὄνογλιν ἢ\nΣταθμίταν.’ καὶ τὸν ἐκ Καρύστου, ὅς ἐστι πλησίον Ἀρκαδίας.\nἄπυρον δὲ εἶπε τὸν οὐχ ἡψημένον· ἐχρῶντο\nγὰρ ἑφθοῖς οἴνοις. Πολύβιος δὲ (34, 11, 1)\nδιάφορον οἶνον ἐν Καπύῃ φησὶ γίνεσθαι τὸν ἀναδενδρίτην\nκαλούμενον, ᾧ μηδένα συγκρίνεσθαι. Ἀλκίφρων δ’ ὁ Μαιάνδριος\nπερὶ τὴν Ἐφεσίαν φησὶν εἶναι ὀρείαν κώμην τὴν πρότερον μὲν\nκαλουμένην Λητοῦς, νῦν δὲ Λατώρειαν ἀπὸ Λατωρείας Ἀμαζόνος·\nἐν ᾗ γίνεσθαι τὸν πράμνιον οἶνον. Τιμαχίδας δὲ ὁ Ῥόδιος\nὑπόχυτόν τινα οἶνον ἐν Ῥόδῳ καλεῖ παραπλήσιον τῷ γλεύκει.\nκαὶ γλύξις δ’ οἶνος καλεῖται ὁ τὸ ἕψημα ἔχων. Πολύζηλος δὲ\n(I 790 K) αὐτίτην καλεῖ οἶνον. Πλάτων δ’ ὁ\nκωμικὸς (I 664 K) καπνίαν· κάλλιστος δ’ οὗτος\nγίνεται ἐν Βενεβέντῳ πόλει Ἰταλίας. ἀμφίας δ’ οἶνος ὁ\nφαῦλος καλεῖται παρὰ Σωσικράτει. ἐχρῶντο δ’ οἱ ἀρχαῖοι καὶ\nπόματί τινι ἐξ ἀρωμάτων κατασκευαζομένῳ, ὃ ἐκάλουν τρίμμα.\nΘεόφραστος δὲ ἐν τῇ περὶ φυτῶν ἱστορίᾳ φησὶν (9, 18,\n10) ἐν Ἡραίᾳ τῆς Ἀρκαδίας γίνεσθαι οἶνον ὃς τοὺς\nμὲν ἄνδρας πινόμενος ἐξίστησι, τὰς δὲ γυναῖκας τεκνούσσας\nποιεῖ. περὶ δὲ Κερυνίαν τῆς Ἀχαίας ἀμπέλου τι γένος εἶναι,\nἀφ’ ἧς τὸν οἶνον ἐξαμβλοῦν ποιεῖν τὰς γυναῖκας τὰς\nἐγκύμονας· κἂν τῶν βοτρύων δέ, φησί, φάγωσιν, ἐξαμβλοῦσιν.\nὁ δὲ Τροιζήνιος οἶνος ἀγόνους, φησί,\nποιεῖ τοὺς πίνοντας. ἐν Θάσῳ δὲ λέγει ὡς αὐτοὶ ποιοῦσιν\nοἶνόν τινα ὑπνωτικὸν καὶ ἕτερον ἀγρυπνεῖν ποιοῦντα τοὺς\nπίνοντας.\nπερὶ δὲ τῆς τοῦ ἀνθοσμίου οἴνου σκευασίας Φαινίας ὁ Ἐρέσιός\nφησι τάδε (FHG II 301)· ‘γλεύκει παραχεῖται\nπαρὰ χοῦς πεντήκοντα εἷς θαλάσσης καὶ γίνεται ἀνθοσμίας.’\nκαὶ πάλιν· ‘ἀνθοσμίας γίνεται ἐκ νέων ἀμπέλων ἰσχυρότερος ἢ\nἐκ παλαιῶν.’ ἑξῆς τέ φησι· ‘τὰς ὀμφακώδεις συμπατήσαντες\nἀπέθεντο καὶ ἀνθοσμίας ἐγένετο.’ Θεόφραστος δ’ ἐν Θάσῳ φησὶ\n(de odor. 51) τὸν ἐν τῷ πρυτανείῳ διδόμενον\nθαυμαστὸν εἶναι τὴν ἡδονήν· ἠρτυμένος γάρ ἐστιν.\n‘ἐμβάλλουσι γὰρ εἰς τὸ κεράμιον σταῖς μέλιτι φυράσαντες,\nὥστε τὴν ὀσμὴν ἀπ’ αὐτοῦ, τὴν δὲ γλυκύτητα ἀπὸ τοῦ σταιτὸς\nλαμβάνειν τὸν οἶνον.’ καὶ ἑξῆς δέ φησιν· ‘ἐάν τις κεράσῃ\nσκληρὸν καὶ εὔοσμον μαλακῷ καὶ ἀόσμῳ, καθάπερ τὸν\nἩρακλεώτην καὶ τὸν Ἐρυθραῖον, τοῦ μὲν τὴν μαλακότητα, τοῦ\nδὲ τὴν εὐοσμίαν παρεχομένου.’\nμυρίνης δὲ οἶνος κεῖται παρὰ Ποσειδίππῳ (IV 526\nM)· διψηρὸς ἄτοπος ὁ μυρίνης ὁ τίμιος. καὶ Ἑρμῆς δ’ εἶδος πόσεως παρὰ Στράττιδι (I\n717, 22K) Χαιρέας δὲ ἐν Βαβυλῶνι οἶνόν φησι γίνεσθαι τὸν καλούμενον νέκταρ. ἦν ἄρ’ ἔπος τόδ’ ἀληθές, ὅ τ’ οὐ μόνον ὕδατος αἶσαν,\n\nἀλλά τι καὶ χλεύης οἶνος ἔχειν ἐθέλει. —οὐδὲν ἀπόβλητον Διονύσιον, οὐδὲ γίγαρτον, ὁ Κεῖός φησι ποιητής (fr. 88 B4).\nτῶν οἴνων ὃ μὲν λευκός, ὃ δὲ κιρρός, ὃ δὲ μέλας. καὶ ὁ μὲν\nλευκὸς λεπτότατος τῇ φύσει, οὐρητικός, θερμὸς πεπτικός τε\nὢν τὴν κεφαλὴν ποιεῖ διάπυρον· ἀνωφερὴς γὰρ ὁ οἶνος. ὁ δὲ\nμέλας, ὁ μὴ γλυκάζων, τροφιμώτατος, στυπτικός· ὁ δὲ\nγλυκάζων καὶ τῶν λευκῶν καὶ τῶν κιρρῶν τροφιμώτατος.\nλεαίνει γὰρ κατὰ τὴν πάροδον καὶ παχύνων τὰ ὑγρὰ μᾶλλον\nκεφαλὴν ἧττον παρενοχλεῖ. ὄντως γὰρ ἡ τοῦ γλυκέος οἴνου\nφύσις ἐγχρονίζει περὶ τὰ ὑποχόνδρια καὶ πτυέλου ἐστὶν\nἀναγωγός, ὡς Διοκλῆς καὶ Πραξαγόρας ἱστοροῦσι. Μνησίθεος δ᾽\nὁ Ἀθηναῖός φησιν· ‘ὁ μέλας οἶνός ἐστι θρεπτικώτατος, ὁ δὲ\nλευκὸς οὐρητικώτατος καὶ λεπτότατος, ὁ δὲ κιρρὸς ξηρὸς καὶ\nτῶν σιτίων πεπτικώτερος.’ οἱ δ’ ἐπιμελέστερον\nτεθαλαττωμένοι οἶνοι ἀκραίπαλοί τέ εἰσι καὶ κοιλίας λύουσιν\nἐπιδάκνουσί τε τὸν στόμαχον ἐμφυσήσεις τε ἐνεργάζονται καὶ\nσυγκατεργάζονται τὴν τροφήν. τοιοῦτος δ’ ἐστὶν ὅ τε Μύνδιος\nκαὶ ὁ ἀπὸ Ἁλικαρνασσοῦ. ὁ γοῦν κυνικὸς Μένιππος ἁλμοπότιν\nτὴν Μύνδον φησίν. ἱκανῶς δὲ καὶ ὁ Κῷος τεθαλάττωται. καὶ ὁ\nῬόδιος δὲ ἐλάττονος μὲν κεκοινώνηκε θαλάσσης, ὁ δὲ πολὺς\nαὐτοῦ ἀχρεῖός ἐστιν. ὁ δὲ νησιώτης εἴς τε τοὺς πότους ἐστὶν\nεὖ πεφυκὼς καὶ πρὸς τὴν καθημερινὴν χρῆσιν οὐκ ἀνοίκειος. ὁ\nδὲ Κνίδιος αἵματος γεννητικός, τρόφιμος,\nκοιλίαν εὔλυτον κατασκευάζων· πλείων δὲ πινόμενος ἐκλύει\nτὸν στόμαχον. ὁ δὲ Λέσβιος στῦψιν μικροτέραν ἔχει καὶ\nμᾶλλον οὐρεῖται. χαριέστατος δ’ ἐστὶν ὁ Χῖος καὶ τοῦ Χίου ὁ\nκαλούμενος Ἀριούσιος. διαφοραὶ δὲ αὐτοῦ εἰσι τρεῖς· ὃ μὲν\nγὰρ αὐστηρός ἐστιν, ὃ δὲ γλυκάζων, ὃ δὲ μέσος τούτων τῇ\nγεύσει αὐτόκρατος καλεῖται. ὁ μὲν οὖν αὐστηρὸς εὔστομός\nἐστι καὶ τρόφιμος καὶ μᾶλλον οὐρεῖται, ὁ δὲ γλυκάζων\nτρόφιμος, πλήσμιος, κοιλίας μαλακτικός, ὁ δ’ αὐτόκρατος τῇ\nχρείᾳ μέσος ἐστί. κοινῶς δ’ ὁ Χῖος πεπτικός, τρόφιμος,\nαἵματος χρηστοῦ γεννητικός, προσηνέστατος, πλήσμιος διὰ τὸ\nπαχὺς εἶναι τῇ δυνάμει.\nτῶν δ’ οἴνων χαριέστατος ὁ κατὰ τὴν Ἰταλίαν Ἀλβανὸς καὶ ὁ\nΦαλερνίτης. ὁ δὲ τούτων πεπαλαιωμένος καὶ κεχρονικὼς\nφαρμακώδης ὢν καροῖ λίαν ταχέως. ὁ δὲ Ἀδριανὸς καλούμενος\nεὔπνους, εὐανάδοτος, ἄλυπος τὸ σύνολον. οἰνοποιητέον δὲ\nαὐτοὺς πρό τινος χρόνου καὶ εἰς ἀναπεπταμένον τόπον θετέον\nεἰς τὸ διαπνεῦσαι τὸ παχὺ τῆς δυνάμεως αὐτῶν. χαριέστατος\nδ’ οἶνος εἰς παλαίωσιν ὁ Κερκυραῖος. ὁ δὲ Ζακύνθιος καὶ ὁ\nΛευκάδιος διὰ τὸ γύψον λαβεῖν καὶ κεφαλὴν ἀδικοῦσιν. ὁ δ᾽\nἀπὸ Κιλικίας Ἀβάτης καλούμενος κοιλίας μόνον ἐστὶ\nμαλακτικός. Κῴῳ δὲ καὶ Μυνδίῳ καὶ Ἁλικαρνασσίῳ καὶ παντὶ τῷ\nἱκανῶς τεθαλαττωμένῳ συνᾴδει τὰ σκληρὰ τῶν ὑδάτων οἷον κρηναῖα καὶ ὄμβρια, ἐὰν ᾖ διυλισμένα καὶ\nπλείονα χρόνον καθεσταμένα. χρήσιμοι δ’ εἰσὶν οὗτοι Ἀθήνησι\nκαὶ Σικυῶνι· ἐν ταύταις γὰρ σκληρὰ τὰ ὕδατα. τοῖς δ᾽\nἀθαλάσσοις τῶν οἴνων καὶ τοῖς παρέχουσιν ἱκανωτέραν στύψιν,\nἔτι δὲ τῷ Χίῳ καὶ Λεσβίῳ τὰ ἀποιότατα τῶν ὑδάτων\nεὐθετεῖ.\nὦ γλῶσσα, σιγήσασα τὸν πολὺν χρόνον,πῶς δῆτα τλήσῃ πρᾶγμ’ ὑπεξελθεῖν τόδε;ἦ τῆς ἀνάγκης οὐδὲν ἐμβριθέστερον,ὑφ’ ἧς τὸ κρυφθὲν ἐκφανεῖς ἀνακτόρων, φησὶ Σοφοκλῆς (fr. 686 N). αὐτὸς ἐμαυτοῦ Ἰόλεώς τε καὶ Ἀλκείδης γενήσομαι.ὅτι ὁ Μαρεώτης οἶνος ὁ Ἀλεξανδρεωτικὸς τὴν μὲν προσηγορίαν ἔχει ἀπὸ τῆς ἐν Ἀλεξανδρείᾳ λίμνης\nΜαρείας καὶ τῆς παρ’ αὐτὴν πόλεως ὁμωνύμου, ἣ πρότερον μὲν\nἦν μεγίστη, νῦν δὲ κώμης περιείληφε μέγεθος, τὴν\nπροσηγορίαν λαβοῦσα ἀπὸ Μάρωνος ἑνὸς τῶν μετὰ Διονύσου τὰς\nστρατείας πεποιημένων. πολλὴ δὲ ἡ περὶ τὴν γῆν ταύτην\nἄμπελος, ἧς καὶ ἡ σταφυλὴ πάνυ βρωθῆναι εὔστομος καὶ ὁ\nγινόμενος οἶνος κάλλιστος· λευκός τε γὰρ καὶ ἡδύς, εὔπνους,\nεὐανάδοτος, λεπτός, κεφαλῆς οὐ καθικνούμενος, διουρητικός.\nτούτου δὲ καλλίων ὁ Ταινιωτικὸς καλούμενος. ταινία δ’ ἐστὶν\nἐπιμήκης περὶ τοὺς αὐτοὺς τόπους, ἀφ’ ἧς οἱ γινόμενοι οἶνοί\nεἰσι μὲν ἠρέμα ὑπόχλωροι, ἐμφαίνοντές τι\nἐν αὑτοῖς λιπαρόν, ὃ κατὰ τὴν τοῦ ὕδατος κρᾶσιν ἀναλύεται\nκατὰ βραχύ, ὡς καὶ τὸ μέλι τὸ Ἀττικὸν ἀνακιρνάμενον. οὗτος\nὁ Ταινιωτικὸς πρὸς τῷ ἡδὺς εἶναι ἔχει τι καὶ ἀρωματῶδες\nἠρέμα ἐπιστῦφον. ἡ δὲ περὶ τὸν Νεῖλον ἄμπελος πλείστη μὲν\nαὐτή, ὅσος καὶ ὁ ποταμός. καὶ πολλαὶ τῶν οἴνων αἱ ἰδιότητες\nκατά τε τὰ χρώματα καὶ τὴν προσφοράν. τούτους δ’ ὑπερβάλλει\nὁ κατὰ Ἄντυλλαν πόλιν οὐ μακρὰν οὖσαν Ἀλεξανδρείας, ἧς τοὺς\nφόρους οἱ τότε βασιλεῖς Αἰγύπτιοί τε καὶ Πέρσαι ταῖς\nγαμεταῖς ἐδίδοσαν εἰς ζώνας. ὁ δὲ κατὰ τὴν Θηβαίδα καὶ\nμάλιστα ὁ κατὰ τὴν Κόπτον πόλιν οὕτως ἐστὶ λεπτὸς καὶ\nεὐανάδοτος καὶ ταχέως πεπτικὸς ὡς καὶ τοῖς πυρεταίνουσι\nδιδόμενος μὴ βλάπτειν.\nσαυτὴν ἐπαινεῖς ὥσπερ Ἀστυδάμας, γύναι (Philem. fr.\n190 K). ἦν δὲ τραγικὸς ποιητὴς ὁ Ἀστυδάμας.\nὅτι ὁ Θεόπομπος ὁ Χῖος τὴν ἄμπελον ἱστορεῖ\n(FHG I 328) εὑρεθῆναι ἐν Ὀλυμπίᾳ παρὰ τὸν\nἈλφειόν· καὶ ὅτι τῆς Ἠλείας τόπος ἐστὶν ἀπέχων ὀκτὼ στάδια,\nἐν ᾧ οἱ ἐγχώριοι κατακλείοντες τοῖς Διονυσίοις χαλκοῦς\nλέβητας τρεῖς κενοὺς παρόντων τῶν ἐπιδημούντων\nἀποσφραγίζονται καὶ ὕστερον ἀνοίγοντες εὑρίσκουσιν οἴνου\nπεπληρωμένους. Ἑλλάνικος δέ φησιν (FHG I 67)\nἐν τῇ Πλινθίνῃ πόλει Αἰγύπτου πρώτῃ εὑρεθῆναι τὴν ἄμπελον.\nδιὸ καὶ Δίων ὁ ἐξ Ἀκαδημίας φιλοίνους καὶ φιλοπότας τοὺς\nΑἰγυπτίους γενέσθαι· εὑρεθῆναί τε βοήθημα\nπαρ’ αὐτοῖς ὥστε τοὺς διὰ πενίαν ἀποροῦντας οἴνου τὸν ἐκ\nτῶν κριθῶν γενόμενον πίνειν· καὶ οὕτως ἥδεσθαι τοὺς τοῦτον\nπροσφερομένους ὡς καὶ ᾄδειν καὶ ὀρχεῖσθαι καὶ πάντα ποιεῖν\nὅσα τοὺς ἐξοίνους γινομένους. Ἀριστοτέλης δέ φησιν\n(p. 118 R) ὅτι οἱ μὲν ὑπ’ οἴνου μεθυσθέντες\nἐπὶ πρόσωπον φέρονται, οἱ δὲ τὸν κρίθινον πεπωκότες\nἐξυπτιάζονται τὴν κεφαλήν· ὁ μὲν γὰρ οἶνος καρηβαρικός, ὁ\nδὲ κρίθινος καρωτικός.\nὅτι δὲ φίλοινοι Αἰγύπτιοι, σημεῖον καὶ τὸ παρὰ μόνοις\nαὐτοῖς ὡς νόμιμον ἐν τοῖς δείπνοις πρὸ πάντων ἐδεσμάτων\nκράμβας ἔσθειν ἑφθὰς μέχρι τοῦ δεῦρο\nπαρασκευάζεσθαι. καὶ πολλοὶ εἰς τὰς κατασκευαζομένας\nἀμεθύστους προσλαμβάνουσι τὸ τῆς κράμβης σπέρμα. καὶ ἐν ᾧ\nδ’ ἂν ἀμπελῶνι κράμβαι φύωνται, ἀμαυρότερος ὁ οἶνος\nγίνεται. διὸ καὶ Συβαρῖται, φησὶ Τίμαιος (FHG I\n206), πρὸ τοῦ πίνειν κράμβας ἤσθιον. Ἄλεξις\n(II 401 K)· ἐχθὲς ὑπέπινες, εἶτα νυνὶ κραιπαλᾷς.κατανύστασον· παύσῃ γάρ. εἶτά σοι δότωῥάφανόν τις ἑφθήν. Εὔβουλος δέ πού φησι (II 209 K)·\nγύναι,ῥάφανόν με νομίσασ’ εἰς ἐμέ σου τὴν κραιπάληνμέλλεις ἀφεῖναι πᾶσαν, ὡς ἐμοὶ δοκεῖς. ὅτι δὲ τὴν κράμβην ῥάφανον ἐκάλουν οἱ παλαιοὶ\nἈπολλόδωρος δηλοῖ ὁ Καρύστιος (IV 449 M)·\nεἰ δ’ ὅτι καλοῦμεν ῥάφανον, ὑμεῖς δ’ οἱ ξένοικράμβην, γυναιξὶ διαφέρειν οἴονται. Ἀναξανδρίδης (II 160 K)· ἐὰν λούσησθε νῦνῥάφανόν τε πολλὴν ἐντράγητε, παύσεταιτὸ βάρος διασκεδᾷ τε τὸ προσὸν νῦν νέφοςἐπὶ τοῦ μετώπου. Νικοχάρης (I 773 K)· εἰσαύριον .. ἀντὶ ῥαφάνων ἑψήσομενβαλάνιον, ἵνα νῷν ἐξάγῃ τὴν κραιπάλην. Ἄμφις (II 247 K)· οὐκ ἔστιν, ὡς ἔοικε, φάρμακον μέθηςοὐδὲν τοιοῦτον ὡς τὸ προσπεσεῖν ἄφνωλύπην τιν᾽. οὕτως ἐξελαύνει γὰρ σφόδραλῆρον ὥστε τὰς ῥαφάνους οὕτω δοκεῖν. περὶ δὲ τῆς δυνάμεως ταύτης ἣν ἡ κράμβη ποιεῖ\nἱστορεῖ καὶ Θεόφραστος (h. pl. 4, 16, 6)\nφεύγειν φάσκων καὶ ζῶσαν τὴν ἄμπελον τῆς ῥαφάνου τὴν\nὀδμήν.\nτὸ πολὺ τῆς ἡμέρας προσεπιμετρεῖ τῷ ὕπνῳ. οὐκ εἴων με οἱ λόγοι, οὓς ἀπεμνημόνευσας, ὄντες ποικίλοι ὕπνῳ διδόναι σχολήν. οὐκ ἀπὸ σκοποῦ τοξεύειν.\nὅτι τὸν οἶνον ὁ Κολοφώνιος Νίκανδρος ὠνομάσθαι\nφησὶν ἀπὸ Οἰνέως (fr. 86 Sch)· Οἰνεὺς δ’ ἐν κοίλοισιν ἀποθλίψας δεπάεσσινοἶνον ἔκλησε. φησὶ δὲ καὶ Μελανιππίδης ὁ Μήλιος (III 591\nB4)· ἐπώνυμον, δέσποτ᾽, οἶνον Οἰνέως. Ἑκαταῖος δ’ ὁ Μιλήσιος τὴν ἄμπελον ἐν Αἰτωλίᾳ\nλέγων εὑρεθῆναί φησι καὶ τάδε (FHG I 26)·\n‘Ὀρεσθεὺς ὁ Δευκαλίωνος ἦλθεν εἰς Αἰτωλίαν ἐπὶ βασιλείᾳ,\nκαὶ κύων αὐτοῦ στέλεχος ἔτεκε· καὶ ὃς ἐκέλευσεν αὐτὸ\nκατορυχθῆναι, καὶ ἐξ αὐτοῦ ἔφυ ἄμπελος πολυστάφυλος, διὸ\nκαὶ τὸν αὑτοῦ παῖδα Φύτιον ἐκάλεσε. τούτου δ’ Οἰνεὺς\nἐγένετο κληθεὶς ἀπὸ τῶν ἀμπέλων.’ οἱ γὰρ παλαιοί, φησίν,\nἝλληνες οἴνας ἐκάλουν τὰς ἀμπέλους. ‘Οἰνέως δ’ ἐγένετο\nΑἰτωλός.’ Πλάτων δ’ ἐν Κρατύλῳ (p. 406 c)\nἐτυμολογῶν τὸν οἶνον οἰόνουν αὐτόν φησιν εἶναι διὰ τὸ\nοἰήσεως ἡμῶν τὸν νοῦν ἐμπιπλᾶν. ἢ τάχα ἀπὸ τῆς ὀνήσεως\nκέκληται· παρετυμολογῶν γὰρ Ὅμηρος τὴν φωνὴν ὧδέ πώς φησιν\n(Z 260)· ἔπειτα δὲ καὐτὸς ὀνήσεαι, αἴ κε πίῃσθα. καὶ γὰρ τὰ βρώματα ὀνείατα καλεῖν εἴωθεν ἀπὸ τοῦ\nὀνίσκειν ἡμᾶς.\nοἶνόν τοι, Μενέλαε, θεοὶ ποίησαν ἄριστονθνητοῖς ἀνθρώποισιν ἀποσκεδάσαι μελεδῶνας. ὁ τῶν Κυπρίων τοῦτό φησι ποιητής (fr. 10\nKi), ὅστις ἂν εἴη. Δίφιλος δ’ ὁ κωμικός φησιν\n(II 569 K)·\nὦ πᾶσι τοῖς φρονοῦσι προσφιλέστατεΔιόνυσε καὶ σοφώταθ᾽, ὡς ἡδύς τις εἶ·ὃς τὸν ταπεινὸν μέγα φρονεῖν ποιεῖς μόνος,τὸν τὰς ὀφρῦς αἴροντα συμπείθεις γελᾶντόν τ’ ἀσθενῆ τολμᾶν τι, τὸν δειλὸν θρασύν ... ὁ δὲ Κυθήριος Φιλόξενος λέγει (fr. 16\nB4)· ‘εὐρείτας οἶνος πάμφωνος.’ Χαιρήμων δὲ ὁ\nτραγῳδὸς (p. 611 N) παρασκευάζειν φησὶ τὸν\nοἶνον τοῖς χρωμένοις γέλωτα, σοφίαν, ἀμαθίαν, εὐβουλίαν. Ἴων δ’ ὁ Χῖός φησιν (II 255 B4)·\nἄδαμνονπαῖδα ταυρωπόν, νέον οὐ νέον, ἥδιστον πρόπολονβαρυγδούπων ἐρώτων, οἶνον ἀερσίνοον,— — ἀνθρώπων πρύτανιν. —ὁ Μνησίθεος δ’ ἔφη τὸν οἶνον τοὺς\nθεοὺςθνητοῖς καταδεῖξαι τοῖς μὲν ὀρθῶς χρωμένοιςἀγαθὸν μέγιστον, τοῖς δ’ ἀτάκτως τοὔμπαλιν,(τροφήν τε γὰρ δίδωσι τοῖσι χρωμένοιςἰσχύν τε ταῖς ψυχαῖσι καὶ τοῖς σώμασιν)εἰς τὴν ἰατρικήν τε χρησιμώτατον·καὶ τοῖς ποτοῖς γὰρ φαρμάκοις κεράννυταικαὶ τοῖσιν ἑλκωθεῖσιν ὠφελίαν ἔχει.ἐν ταῖς συνουσίαις τε ταῖς καθ’ ἡμέραντοῖς μὲν μέτριον πίνουσι καὶ κεκραμένον\nεὐθυμίαν· ἐὰν δ’ ὑπερβάλῃς, ὕβριν·ἐὰν δ’ ἴσον ἴσῳ προσφέρῃ, μανίαν ποιεῖ·ἐὰν δ’ ἄκρατον, παράλυσιν τῶν σωμάτων.διὸ καὶ καλεῖσθαι τὸν Διόνυσον πανταχοῦἰατρόν. ἡ δὲ Πυθία εἴρηκέ τισι Διόνυσον ὑγιάτην\nκαλεῖν.\nΕὔβουλος δὲ ποιεῖ τὸν Διόνυσον λέγοντα (II 196\nK)·τρεῖς γὰρ μόνους κρατῆρας ἐγκεραννύωτοῖς εὖ φρονοῦσι· τὸν μὲν ὑγιείας ἕνα,ὃν πρῶτον ἐκπίνουσι· τὸν δὲ δεύτερονἔρωτος ἡδονῆς τε· τὸν τρίτον δ’ ὕπνου,ὃν ἐκπιόντες οἱ σοφοὶ κεκλημένοιοἴκαδε βαδίζουσ᾽. ὁ δὲ τέταρτος οὐκ ἔτιἡμέτερός ἐστ᾽, ἀλλ’ ὕβρεος· ὁ δὲ πέμπτος βοῆς·ἕκτος δὲ κώμων· ἕβδομος δ’ ὑπωπίων·ὁ δ᾽ ὄγδοος κλητῆρος· ὁ δ’ ἔνατος\nχολῆς·δέκατος δὲ μανίας, ὥστε καὶ βάλλειν ποιεῖ.πολὺς γὰρ εἰς ἓν μικρὸν ἀγγεῖον χυθεὶςὑποσκελίζει ῥᾷστα τοὺς πεπωκότας. Ἐπίχαρμος δέ φησιν (p. 271 L)· ἐκ μὲν θυσίας θοίνα ..., ἐκ δὲ θοίνας πόσις ἐγένετο. Β. χάριεν, ὥς γ’ ἐμοὶ\nδοκεῖ. Α. ἐκ δὲ πόσιος μῶκος, ἐκ μώκου δ’ ἐγένεθ’ ὑανία·ἐκ δ’ ὑανίας δίκα ..., ἐκ δίκας δὲ\nκαταδίκα,ἐκ δὲ καταδίκας πέδαι τε καὶ σφαλὸς καὶ ζαμία. Πανύασις δ’ ὁ ἐποποιὸς τὴν μὲν πρώτην πόσιν\nἀπονέμει Χάρισιν, Ὥραις καὶ Διονύσῳ, τὴν δὲ δευτέραν\nἈφροδίτῃ καὶ πάλιν Διονύσῳ, Ὕβρει δὲ καὶ Ἄτῃ τὴν τρίτην.\nΠανύασίς φησι (fr. 13 Ki)· πρῶται μὲν Χάριτές τ’ ἔλαχον καὶ ἐύφρονες Ὧραιμοῖραν καὶ Διόνυσος ἐρίβρομος, οἵπερ ἔτευξαν.τοῖς δ’ ἔπι Κυπρογένεια θεὰ λάχε καὶ Διόνυσος.ἔνθα τε κάλλιστος πότος ἀνδράσι γίνεται οἴνου·εἴ τις τόν γε πίοι καὶ ἀπότροπος οἴκαδ᾽\nἀπέλθοιδαιτὸς ἀπὸ γλυκερῆς, οὐκ ἄν ποτε πήματι κύρσαι·ἀλλ’ ὅτε τις μοίρης τριτάτης πρὸς μέτρον ἐλαύνοιπίνων ἀβλεμέως, τότε δ’ Ὕβριος αἶσα καὶ Ἄτηςγίνεται ἀργαλέα, κακὰ δ’ ἀνθρώποισιν ὀπάζει.ἀλλὰ πέπον, μέτρον γὰρ ἔχεις γλυκεροῖο ποτοῖο,στεῖχε παρὰ μνηστὴν ἄλοχον, κοίμιζε δ’ ἑταίρους·δείδια γὰρ τριτάτης μοίρης μελιηδέος οἴνουπινομένης, μή σ’ Ὕβρις ἐνὶ φρεσὶ θυμὸν ἀέρσῃ,ἐσθλοῖς δὲ ξενίοισι κακὴν ἐπιθῇσι τελευτήν.ἀλλὰ πιθοῦ καὶ παῦε πολὺν πότον.\nκαὶ ἑξῆς περὶ ἀμέτρου οἴνου (fr. 14, 6\nKi)· ἐκ γάρ οἱ Ἄτης τε καὶ Ὕβριος αἶσ’ ἅμ᾽\nὀπηδεῖ. κατὰ γὰρ τὸν Εὐριπίδην (Cycl. 534)·\nπληγὰς ὁ κῶμος λοίδορόν θ’ ὕβριν φέρει. ὅθεν τινὲς τὴν Διονύσου γένεσιν καὶ τὴν τῆς Ὕβρεως\nκατὰ ταὐτὰ γενέσθαι φασίν.\nἌλεξις δέ πού φησιν (II 313 K) ὡς ὁμοιότατος ἄνθρωπος οἴνῳ τὴν φύσιντρόπον τιν’ ἐστί. τὸν γὰρ οἶνον τὸν νέονπολλή ᾽στ’ ἀνάγκη καὶ τὸν ἄνδρ’ ἀποζέσαιπρώτιστον ἀφυβρίσαι τ᾽, ἀπανθήσαντα δὲσκληρὸν γενέσθαι, παρακμάσαντα δ’ ὧν λέγωτούτων ἁπάντων, ἀπαρυθέντα τὴν ἄνωταύτην ἄνοιαν ἐπιπολάζουσαν, τότεπότιμον γενέσθαι καὶ καταστῆναι πάλινἡδύν θ’ ἅπασι τοὐπίλοιπον διατελεῖν. κατὰ δὲ τὸν Κυρηναῖον ποιητὴν (Eratosth. fr.\n34 Hi)· οἶνός θ’ ὃς πυρὶ ἶσον ἔχει μένος, εὖτ’ ἂν ἐς\nἄνδραςἔλθῃ· κυμαίνει δ’ οἷα Λίβυσσαν ἅλαβορρῆς ἠὲ νότος· τὰ δὲ καὶ κεκρυμμένα\nφαίνειβυσσόθεν· ἐκ δ’ ἀνδρῶν πάντ’ ἐτίναξε νόον. ἀλλαχοῦ δὲ τοὐναντίον φησὶν Ἄλεξις (II 399\nK)· οὐδέν .. ἔοικ’ ἄνθρωπος οἴνῳ τὴν φύσιν.ὃ μὲν γὰρ ἀπογηρὰς ἀηδὴς γίνεται,\nοἶνον δὲ τὸν παλαιότατον σπουδάζομεν.ὃ μὲν δάκνει γάρ, ὃ δ’ ἱλαροὺς ἡμᾶς ποιεῖ. Πανύασις δὲ λέγει (fr. 12, 12 Ki)·\nοἶνος γὰρ πυρὶ ἶσον ἐπιχθονίοισιν\nὄνειαρ,ἐσθλόν, ἀλεξίκακον, πάσῃ συνοπηδὸν ἀνίῃ.ἐν μὲν γὰρ θαλίης ἐρατὸν μέρος ἀγλαίης τε,ἐν δὲ χοροιτυπίης, ἐν δ’ ἱμερτῆς φιλότητος.τῷ σε χρὴ παρὰ δαιτὶ δεδεγμένον εὔφρονι θυμῷπίνειν, μηδὲ βορῆς κεκορημένον ἠύτε παῖδαἧσθαι πλημμύροντα, λελησμένον εὐφροσυνάων. καὶ πάλιν (fr. 14)· .. οἶνος θνητοῖσι θεῶν πάρα δῶρον ἄριστον,ἀγλαός· ᾧ πᾶσαι μὲν ἐφαρμόζουσιν ἀοιδαί,πάντες δ’ ὀρχησμοί, πᾶσαι δ’ ἐραταὶ φιλότητες.πάσας δ’ ἐκ κραδίας ἀνίας ἀνδρῶν ἀλαπάζειπινόμενος κατὰ μέτρον· ὑπὲρ μέτρον δὲ χερείων.\nΤίμαιος δὲ ὁ Ταυρομενίτης (FHG I 221) ἐν\nἈκράγαντι οἰκίαν τινά φησι καλεῖσθαι τριήρη ἐξ αἰτίας\nτοιαύτης. νεανίσκους τινὰς ἐν αὐτῇ μεθυσκομένους ἐς\nτοσοῦτον ἐλθεῖν μανίας ἐκθερμανθέντας ὑπὸ τῆς μέθης ὡς\nνομίζειν μὲν ἐπὶ τριήρους πλεῖν, χειμάζεσθαι δὲ χαλεπῶς\nκατὰ τὴν θάλασσαν· καὶ τοσοῦτον ἔκφρονας γενέσθαι ὡς τὰ ἀπὸ\nτῆς οἰκίας πάντα σκεύη καὶ στρώματα ῥίπτειν ὡς εἰς τὴν\nθάλασσαν, τὴν ναῦν διὰ τὸν χειμῶνα ἀποφορτίζεσθαι δόξαν\nαὐτοῖς λέγειν τὸν κυβερνήτην.\nσυναθροιζομένων οὖν πολλῶν καὶ τὰ ῥιπτόμενα διαρπαζόντων\nοὐδ’ ὣς παύεσθαι τῆς μανίας τοὺς νεανίσκους. καὶ τῇ ἐπιούσῃ\nτῶν ἡμερῶν παραγενομένων τῶν στρατηγῶν ἐπὶ τὴν οἰκίαν\nἐγκληθέντες οἱ νεανίσκοι ἔτι ναυτιῶντες ἀπεκρίναντο\nπυνθανομένων τῶν ἀρχόντων ὑπὸ χειμῶνος ἐνοχλούμενοι\nἠναγκάσθαι ἀποφορτίσασθαι τῇ θαλάσσῃ τὰ περιττὰ\nτῶν φορτίων. θαυμαζόντων δὲ τῶν στρατηγῶν τὴν ἔκπληξιν τῶν\nἀνδρῶν εἷς τῶν νεανίσκων, καίτοι δοκῶν τῶν ἄλλων πρεσβεύειν\nκατὰ τὴν ἡλικίαν, ‘ἐγὼ δ᾽, ἔφη, ἄνδρες Τρίτωνες, ὑπὸ τοῦ\nδέους καταβαλὼν ἐμαυτὸν ὑπὸ τοὺς θαλάμους ὡς ἔνι μάλιστα\nκατωτάτω ἐκείμην.’ συγγνόντες οὖν τῇ αὐτῶν ἐκστάσει\nἐπιτιμήσαντες μὴ πλείονος οἴνου ἐμφορεῖσθαι ἀφῆκαν. καὶ οἳ\nχάριν ἔχειν ὁμολογήσαντες ... ‘ἂν λιμένος, ἔφη, τύχωμεν\nἀπαλλαγέντες τοσούτου κλύδωνος, Σωτῆρας ὑμᾶς ἐπιφανεῖς μετὰ\nτῶν θαλασσίων δαιμόνων ἐν τῇ πατρίδι ἱδρυσόμεθα ὡς αἰσίως\nἡμῖν ἐπιφανέντας.’ ἐντεῦθεν ἡ οἰκία τριήρης ἐκλήθη.\nΦιλόχορος δέ φησιν (FHG I 387) ὅτι οἱ πίνοντες\nοὐ μόνον ἑαυτοὺς ἐμφανίζουσιν οἵτινές εἰσιν, ἀλλὰ καὶ τῶν\nἄλλων ἕκαστον ἀνακαλύπτουσι παρρησίαν ἄγοντες. ὅθεν ‘οἶνος\nκαὶ ἀλήθεια’ (Alcaei fr. 57) λέγεται καὶ\n‘ἀνδρὸς δ’ οἶνοσ ἔδειξε νόον’ (Theogn.\n500) καὶ τὸ νικητήριον ἐν Διονύσου τρίπους. καὶ\nγὰρ ἐκ τρίποδος λέγειν φαμὲν τοὺς ἀληθεύοντας· δεῖ δὲ νοεῖν\nτρίποδα τοῦ Διονύσου τὸν κρατῆρα. ἦν γὰρ τὸ ἀρχαῖον δύο γένη τριπόδων, οὓς καλεῖσθαι λέβητας\nσυνέβαινεν ἀμφοτέρους· ἐμπυριβήτης ὁ καὶ λοετροχόος.\nΑἰσχύλος (fr. 1 N)· τὸν μὲν τρίπους ἐδέξατ’ οἰκεῖος λέβηςαἰεὶ φυλάσσων τὴν ὑπὲρ πυρὸς στάσιν. ὁ δ’ ἕτερος κρατὴρ καλούμενος. Ὅμηρος (Il. 9.122)· ‘ἕπτ’ ἀπύρους\nτρίποδας.’ ἐν τούτοις δὲ τὸν οἶνον ἐκίρνων· καὶ οὗτός ἐστιν\nὁ τῆς ἀληθείας οἰκεῖος τρίπους. διὸ Ἀπόλλωνος\nμὲν οἰκεῖος διὰ τὴν ἐκ μαντικῆς ἀλήθειαν, Διονύσου δὲ διὰ\nτὴν ἐν μέθῃ. Σῆμος δ’ ὁ Δήλιός φησι (FHG IV\n495)· ‘τρίπους χαλκοῦς, οὐχ ὁ Πυθικός, ἀλλ’ ὃν\nνῦν λέβητα καλοῦσιν. οὗτοι δ’ ἦσαν οἳ μὲν ἄπυροι, εἰς οὓς\nτὸν οἶνον εἰσεκεράννυον, οἳ δὲ λοετροχόοι, ἐν οἷς τὸ ὕδωρ\nἐθέρμαινον, καὶ ἐμπυριβῆται. καὶ τούτων ἔνιοι ὠτώεντες,\nτρίποδα δὲ τὴν ὑπόβασιν ἔχοντες τρίποδες ὠνομάζοντο.’\nφησί που Ἔφιππος (II 263 K)·οἴνου σε πλῆθος πόλλ’ ἀναγκάζει λαλεῖν.Β. οὐκοῦν μεθύοντάς φασι τἀληθῆ λέγειν. Ἀντιφάνης (II 114 K)· κρύψαι, Φειδία,ἅπαντα τἄλλα τις δύναιτ’ ἂν πλὴν δυοῖν,οἶνόν τε πίνων εἰς ἔρωτά τ’ ἐμπεσών.ἀμφότερα μηνύει γὰρ ἀπὸ τῶν βλεμμάτωνκαὶ τῶν λόγων ταῦθ᾽· ὥστε τοὺς ἀρνουμένους,μάλιστα τούτους .... καταφανεῖς ποιεῖ.\nΦιλόχορος δέ φησιν (FHG I 387) Ἀμφικτύονα τὸν\nἈθηναίων βασιλέα μαθόντα παρὰ Διονύσου τὴν τοῦ οἴνου κρᾶσιν\nπρῶτον κεράσαι. διὸ καὶ ὀρθοὺς γενέσθαι τοὺς ἀνθρώπους οὕτω\nπίνοντας, πρότερον ὑπὸ τοῦ ἀκράτου καμπτομένους· καὶ διὰ\nτοῦτο ἱδρύσασθαι βωμὸν ὀρθοῦ Διονύσου ἐν τῷ τῶν Ὡρῶν ἱερῷ·\nαὗται γὰρ καὶ τὸν τῆς ἀμπέλου καρπὸν ἐκτρέφουσι. πλησίον δ᾽\nαὐτοῦ καὶ ταῖς Νύμφαις βωμὸν ἔδειμεν, ὑπόμνημα τοῖς\nχρωμένοις τῆς κράσεως ποιούμενος· καὶ γὰρ Διονύσου τροφοὶ\nαἱ Νύμφαι λέγονται. καὶ θέσμιον ἔθετο προσφέρεσθαι μετὰ τὰ\nσιτία ἄκρατον μόνον ὅσον γεύσασθαι, δεῖγμα τῆς δυνάμεως τοῦ\nἀγαθοῦ θεοῦ, τὸ δὲ λοιπὸν ἤδη κεκραμένον, ὁπόσον ἕκαστος\nβούλεται· προσεπιλέγειν δὲ τούτῳ τὸ τοῦ Διὸς σωτῆρος ὄνομα\nδιδαχῆς καὶ μνήμης ἕνεκα τῶν πινόντων, ὅτι οὕτω πίνοντες\nἀσφαλῶς σωθήσονται. Πλάτων δ’ ἐν δευτέρῳ Νόμων\n(674b) τὴν τοῦ οἴνου χρῆσίν φησιν ὑγιείας\nἕνεκα ὑπάρχειν.\nἀπὸ τοῦ κατὰ μέθην δὲ καταστήματος καὶ ταύρῳ παρεικάζουσι\nτὸν Διόνυσον καὶ παρδάλει διὰ τὸ πρὸς βίαν τρέπεσθαι τοὺς\nἐξοινωθέντας. Ἀλκαῖος (fr. 47 B4)· ἄλλοτε μὲν μελιαδέος, ἄλλοτε δ᾽ὀξυτέρου τριβόλων ἀρυτημένοι. εἰσὶ δ’ οἳ καὶ θυμικοὶ γίνονται· τοιοῦτος δ’ ὁ\nταῦρος. Εὐριπίδης (Bacch. 743)· ταῦροι δ’ ὑβρισταὶ κεἰς κέρας θυμούμενοι.\nδιὰ δὲ τὸ μάχιμον καὶ θηριώδεις ἔνιοι γίνονται·\nὅθεν καὶ τὸ παρδαλῶδες.\nκαλῶς οὖν Ἀρίστων ὁ Κεῖός φησιν ἥδιστον ποτὸν εἶναι τὸν ἅμα\nμὲν γλυκύτητος, ἅμα δ’ εὐωδίας κοινωνοῦντα. διὸ καὶ τὸ\nκαλούμενον νέκταρ κατασκευάζειν τινὰς περὶ τὸν Λυδίας\nὌλυμπον οἶνον καὶ κηρία συγκιρνάντας εἰς ταὐτὰ καὶ τὰ τῶν\nἀνθῶν εὐώδη. οἶδα δ’ ὅτι Ἀναξανδρίδης τὸ νέκταρ οὐ ποτόν,\nἀλλὰ τροφὴν εἶναι λέγει θεῶν (II 160 K)·\nτὸ νέκταρ ἐσθίω πάνυμάττων διαπίνω τ’ ἀμβροσίαν καὶ τῷ Διὶδιακονῶ καὶ σεμνός εἰμ’ ἑκάστοτεἭρᾳ λαλῶν καὶ Κύπριδι παρακαθήμενος. καὶ Ἀλκμὰν δέ φησι (fr. 100 B4) ‘τὸ\nνέκταρ ἔδμεναι’ αὐτούς. καὶ Σαπφὼ δέ φησιν (fr.\n51)· ἀμβροσίας μὲνκρατὴρ ἐκέκρατο,Ἑρμᾶς δ’ ἕλεν ὄλπινθεοῖς οἰνοχοῆσαι. ὁ δ’ Ὅμηρος θεῶν πόμα τὸ νέκταρ οἶδεν. Ἴβυκος δέ\nφησι (fr. 33) τὴν ἀμβροσίαν τοῦ μέλιτος κατ᾽\nἐπίτασιν ἐννεαπλασίαν ἔχειν γλυκύτητα, τὸ μέλι λέγων ἔνατον\nεἶναι μέρος τῆς ἀμβροσίας κατὰ τὴν ἡδονήν.\nοὐδεὶς φιλοπότης ἐστὶν ἄνθρωπος κακός.ὁ γὰρ διμάτωρ Βρόμιος οὐ χαίρει συνὼνἀνδράσι πονηροῖς οὐδ’ ἀπαιδεύτῳ βίῳ, φησὶν Ἄλεξις (II 400 K), καὶ ὅτι\nοἶνος\nφιλολόγους πάντας ποιεῖ τοὺς πλείοναπίνοντας αὐτόν. ὁ δὲ ποιήσας τὸ εἰς Κρατῖνον ἐπίγραμμά φησιν\n(AP XIII 29)· ‘οἶνός τοι χαρίεντι πέλει μέγας ἵππος ἀοιδῷ,ὕδωρ δὲ πίνων χρηστὸν οὐδὲν ἂν τέκοις.’ταῦτ’ ἔλεγεν, Διόνυσε, καὶ ἔπνεεν οὐχ ἑνὸς ἀσκοῦΚρατῖνος, ἀλλὰ παντὸς ὠδώδει πίθου.τοιγάρ οἱ στεφάνων δόμος ἔβρυεν, εἶχε δὲ κιττῷμέτωπον οἷα καὶ σὺ κεκροκωμένον. Πολέμων φησὶν (fr. 40 Pr) ἐν Μουνυχίᾳ\nἥρωα Ἀκρατοπότην τιμᾶσθαι, παρὰ δὲ Σπαρτιάταις Μάττωνα καὶ\nΚεράωνα ἥρωας ὑπό τινων μαγείρων ἱδρῦσθαι ἐν τοῖς\nφειδιτίοις. τιμᾶται δὲ καὶ ἐν Ἀχαίᾳ Δειπνεὺς ἀπὸ τῶν\nδείπνων σχὼν τὴν προσηγορίαν.\nἐκ τροφῆς ξηρᾶς ‘οὔτ’ ἂν σκώμματα γένοιτο, οὔτ’ αὐτοσχέδια\nποιήματα,’ ἀλλὰ μὴν οὐδὲ κόμπος οὐδὲ ψυχῆς ἀλαζονεία. καλῶς\nοὖν ἐν τῷ (Il. 8.229) ‘πῆ\nἔβαν εὐχωλαὶ ἃς ἐν Λήμνῳ ἠγοράασθε, ἔσθοντες κρέα πολλὰ καὶ\nπίνοντες οἴνου κρατῆρας ἐπιστεφέας’ ἐπεσημήνατο ὁ\nγραμματικὸς Ἀρίσταρχος περιγράφων τὸν στίχον, ὃς περὶ\nκρεωφαγίας αὐχεῖν ποιεῖ τοὺς Ἕλληνας. οὐ γὰρ ἀπὸ πάσης\nεὐθυμίας καὶ πληρώσεως τὸ καυχᾶσθαι καὶ σκώπτειν καὶ\nγελοιάζειν, ἀπὸ δὲ τῆς ἀλλοιούσης τὴν\nγνώμην καὶ πρὸς τὸ ψευδὲς τρεπούσης, ἣ γίνεται κατὰ τὴν\nμέθην.\nδιὸ Βακχυλίδης φησί (fr. 27)· γλυκεῖ’ ἀνάγκασευομένα κυλίκων θάλπησι θυμόν·Κύπριδος δ’ ἐλπὶς διαιθύσσει φρέναςἀμμιγνυμένα Διονυσίοισι δώροις.ἀνδράσι δ’ ὑψοτάτω πέμπει μερίμνας·αὐτίκα μὲν πόλεων κρήδεμνα λύει,πᾶσι δ’ ἀνθρώποις μοναρχήσειν δοκεῖ.χρυσῷ δ’ ἐλέφαντί τε μαρμαίρουσιν οἶκοι·πυροφόροι δὲ κατ’ αἰγλήεντα . . .νῆες ἄγουσιν ἀπ’ Αἰγύπτου μέγιστονπλοῦτον· ὣς πίνοντος ὁρμαίνει κέαρ. Σοφοκλῆς δέ φησι (fr. 687 N)· ... τὸ μεθύειν πημονῆς λυτήριον. οἱ δ’ ἄλλοι ποιηταί φασι τὸν ‘οἶνον ἐύφρονα καρπὸν\nἀρούρης (Il. 3.246).’ καὶ ὁ\nτῶν ποιητῶν δὲ βασιλεὺς τὸν Ὀδυσσέα παράγει λέγοντα (Il. 19.167)· ‘ὃς δέ κ’ ἀνὴρ\nοἴνοιο κορεσσάμενος καὶ ἐδωδῆς πανημέριος πολεμίζῃ,\nθαρσαλέον νύ οἱ ἦτορ’ καὶ τὰ ἑξῆς.\nὅτι Σιμωνίδης (fr. 221) τὴν αὐτὴν ἀρχὴν\nτίθησιν οἴνου καὶ μουσικῆς. ἀπὸ μέθης καὶ ἡ τῆς κωμῳδίας\nκαὶ ἡ τῆς τραγῳδίας εὕρεσις ἐν Ἰκαρίῳ τῆς Ἀττικῆς εὑρέθη,\nκαὶ κατ’ αὐτὸν τὸν τῆς τρύγης καιρόν· ἀφ᾽\nοὗ δὴ καὶ τρυγῳδία τὸ πρῶτον ἐκλήθη ἡ κωμῳδία. τὴν παυσίλυπον ἄμπελον δοῦναι βροτοῖς.οἴνου δὲ μηκέτ’ ὄντος οὐκ ἔστιν Κύπριςοὐδ’ ἄλλο τερπνὸν οὐδὲν ἀνθρώποις ἔτι, Εὐριπίδης ἐν Βάκχαις φησί (771). καὶ\nἈστυδάμας δέ φησι (p. 605 N)· θνητοῖσι τὴν ἀκεσφόρονλύπης ἔφηνεν οἰνομήτορ’ ἄμπελον. —συνεχῶς μὲν γὰρ ἐμπιπλάμενος ἀμελὴς γίνεταιἄνθρωπος, ὑποπίνων δὲ πάνυ φροντιστικός, Ἀντιφάνης φησίν (II 123 K). οὐ μεθύω τὴν φρόνησιν, ἀλλὰ τὸ τοιοῦτον μόνον,τὸ διορίζεσθαι βεβαίως τῷ στόματι τὰ γράμματα, φησὶν Ἄλεξις (II 403 K).\nΣέλευκος δέ φησι τὸ παλαιὸν οὐκ εἶναι ἔθος οὔτ’ οἶνον ἐπὶ\nπλεῖον οὔτ’ ἄλλην ἡδυπάθειαν προσφέρεσθαι, μὴ θεῶν ἕνεκα\nτοῦτο δρῶντας. διὸ καὶ θοίνας καὶ θαλείας καὶ\nμέθας ὠνόμαζον· τὰς μὲν ὅτι διὰ θεοὺς οἰνοῦσθαι\nδεῖν ὑπελάμβανον, τὰς δ’ ὅτι θεῶν χάριν ἡλίζοντο καὶ\nσυνῄεσαν. τοῦτο γάρ ἐστι τὸ ‘δαῖτα θάλειαν.’ τὸ δὲ μεθύειν\nφησὶν Ἀριστοτέλης (fr. 89 R) τὸ μετὰ τὸ θύειν\nαὐτῷ χρῆσθαι.\nθεοῖσι μικρὰ θύοντας τέλη,τῶν βουθυτούντων ὄντας εὐσεβεστέρους,\nΕὐριπίδης φησί (fr. 329 N). καὶ\nσημαίνει ὧδε τὸ τέλος τὴν θυσίαν. καὶ Ὅμηρος· Od. 9.5οὐ γὰρ ἔγωγέ τί φημι τέλος χαριέστερον εἶναιἢ ὅταν εὐφροσύνη μὲν ἔχῃ κατὰ δῆμον ἅπαντα. τελετάς τε καλοῦμεν τὰς ἔτι μείζους καὶ μετά τινος\nμυστικῆς παραδόσεως ἑορτὰς τῶν εἰς αὐτὰς δαπανημάτων ἕνεκα.\nτελεῖν γὰρ τὸ δαπανᾶν καὶ πολυτελεῖς οἱ πολλὰ ἀναλίσκοντες\nκαὶ εὐτελεῖς οἱ ὀλίγα. φησὶν Ἄλεξις (II 394\nK)· τοὺς εὐτυχοῦντας ἐπιφανῶςδεῖ ζῆν φανεράν τε τὴν δόσιν τὴν τοῦ θεοῦποιεῖν· ὁ γὰρ θεὸσ δεδωκὼς τἀγαθὰὧν μὲν πεποίηκεν οἴεται χάριν τινὰἔχειν ἑαυτῷ· τοὺς ἀποκρυπτομένους δὲ καὶπράττειν μετρίως φάσκοντας ἀχαρίστους ὁρῶνἀνελευθέρως τε ζῶντας ἐπὶ καιροῦ τινοςλαβὼν ἀφείλεθ’ ὅσα δεδωκὼς ἦν πάλαι.\nτοσαῦτα οἰνολογήσαντος ἤτοι περὶ οἴνων εἰπόντος·\nλαφύσσοντος οἴνων ὀνόματα.\nοὐ χαίρει τῷ πόματι ἐκ πρώτης ἐθισθεὶς ἀνατροφῆς\nὑδροποτεῖν. ἡδὺ .. ἐστ’ ἐν δαιτὶ καὶ εἰλαπίνῃ τεθαλυίῃτέρπεσθαι μύθοισιν, ἐπὴν δαιτὸς κορέσωνται, Ἡσίοδος ἐν τῇ Μελαμποδίᾳ φησίν (fr. 192\nRz).\nοὔ τινι ὑμῶν ἐπῆλθε περὶ ὕδατος εἰπεῖν τι ..... ἀφ’ ὧν καὶ ὁ οἶνος ἀφύεται, καίτοι Πινδάρου τοῦ\nμεγαλοφωνοτάτου ἄριστον πάντων εἶναι τὸ ὕδωρ φήσαντος\n(ol. 1, 1). Ὅμηρος μὲν οὖν ὁ θειότατος καὶ\nτροφιμώτατον αὐτὸ οἶδεν ἐν οἷς (\nOd. 17.208) ‘αἰγείρων ὑδατοτρεφέων’ ἄλσος λέγει.\nἐπαινεῖ δὲ καὶ τὸ διαυγὲς αὐτοῦ (\nOd. 5.70)· ‘κρῆναι πίσυρες ῥέον ὕδατι λευκῷ.’ τὸ\nδὲ δὴ κοῦφον καὶ πλείονος τιμῆς ἄξιον ἱμερτὸν καλεῖ·\nἱμερτὸν οὖν φησι τὸν Τιταρήσιον, ὃς τῷ ‘Πηνειῷ συμμίσγεται\n(Il. 2.753).’ καὶ τοῦ\nῥυπτικοῦ δὲ ὕδατος μέμνηται· ὃ ἀποδεχόμενος καὶ Πραξαγόρας\nὁ Κῷος ... καλὸν εἶναι λέγει· Od. 6.87καλὸν ὑπεκπρορέει μάλα περ ῥυπόωντα καθῆραι. διαστέλλει δὲ καὶ γλυκὺ ὕδωρ ἀπὸ πλατέος, τὸν μὲν\nἙλλήσποντον εἶναι λέγων πλατύν (Il.\n7.26), ὑπὲρ δὲ θατέρου φράζων (Od. 12.305) ‘στήσαμεν νῆας\nἀγχοῦ ὕδατος γλυκεροῖο.’\nοἶδε δὲ καὶ τὴν τοῦ χλιαροῦ φύσιν πρὸς τὰ\nτραύματα. τὸν γοῦν Εὐρύπυλον (Il.\n11.830) τρωθέντα ἐκ τούτου καταιονᾷ· καίτοι εἰ\nἐπισχεῖν ἔδει τὴν αἱμορραγίαν, τὸ ψυχρὸν ἐπιτήδειον ἦν\nσυστρέφον καὶ συσφίγγον. εἰς δὲ τὸ παρηγορῆσαι τὰς ὀδύνας\nτῷ θερμῷ ἐπαιονᾷ θέλγειν δυναμένῳ. ἐστὶ δὲ παρ’ αὐτῷ τὸ\nλιαρὸν θερμόν. ἐναργῶς δὲ τοῦτο δείκνυσιν ἐν τῷ περὶ τῶν\nΣκαμάνδρου πηγῶν· Il. 23.149\nἣ μὲν γάρ, φησίν, ὕδατι λιαρῷ ῥέει, ἀμφὶ δὲ\nκαπνὸςγίνεται ἐξ αὐτῆς ὡσεὶ πυρὸς αἰθομένοιο.\nἆρά γε τοῦτο λιαρόν ἐστιν ἀφ’ οὗ πυρὸς ἀτμὶς καὶ\nκαπνὸς ἔμπυρος ἀναφέρεται; περὶ δὲ τῆς ἑτέρας πηγῆς λέγει\nὡς θέρους ῥέει εἰκυῖα χαλάζῃἢ χιόνι ψυχρῇ ἢ ἐξ ὕδατος κρυστάλλῳ. εἰωθὼς δὲ λέγειν καὶ τοὺς νεοτρώτους θερμῷ\nπεριρρεῖσθαι αἵματι ἐπὶ μὲν Ἀγαμέμνονός φησιν· Il. 11.266ὄφρα οἱ αἷμ’ ἔτι θερμὸν ἀνήνοθεν ἐξ\nὠτειλῆς. ἐπὶ δὲ τοῦ φεύγοντος μετὰ τὸ βληθῆναι ἐλάφου\nμεταφράζων φησίν· Il. 11.477ὄφρ’ αἷμα λιαρὸν καὶ γούνατ’ ὀρώρῃ. Ἀθηναῖοι δὲ μετάκερας καλοῦσι τὸ χλιαρόν, ὡς\nἘρατοσθένης φησίν.\nὑδαρῆ φησὶ καὶ μετάκερας.\nτῶν δ’ ἄλλων ὑδάτων τὰ μὲν ἐκ πετρῶν φερόμενα δνοφερὰ καλεῖ\n(Il. 9.15) ὡς ἀχρεῖα\nδηλονότι· τὰ δὲ κρηναῖα καὶ διὰ πλείονος γῆς καὶ εὐκάρπου\nφερόμενα τῶν ἄλλων προκρίνει, ὡς καὶ Ἡσίοδος (opp.\n595)· κρήνης ἀενάου καὶ ἀπορρύτου, ἥ τ’ ἀθόλωτος. καὶ Πίνδαρος (fr. 198 B4)· μελιγαθὲς ἀμβρόσιον ὕδωρΤιλφώσσας ἀπὸ καλλικρήνου. κρήνη δ’ ἐν Βοιωτίᾳ ἡ Τιλφῶσσα· ἀφ’ ἧς Ἀριστοφάνης\nφησὶ (om. FHG) Τειρεσίαν πιόντα διὰ γῆρας οὐχ\nὑπομείναντα τὴν ψυχρότητα ἀποθανεῖν. Θεόφραστος δέ φησιν ἐν\nτῷ περὶ ὑδάτων (fr. 159 W) τὸ Νείλου ὕδωρ\nπολυγονώτατον καὶ γλυκύτατον· διὸ καὶ\nλύειν τὰς κοιλίας τῶν πινόντων μῖξιν ἔχον λιτρώδη. ἐν δὲ τῷ\nπερὶ φυτῶν (IX 18, 10) ἐνιαχοῦ φησιν ὕδωρ\nγίνεσθαι παιδογόνον ὡς ἐν Θεσπιαῖς, ἐν Πύρρᾳ δὲ ἄγονον. καὶ\nτῶν γλυκέων δέ φησιν (fr. 159) ὑδάτων ἔνια\nἄγονα ἢ οὐ πολύγονα, ὡς τὸ ἐν Φέτᾳ καὶ τὸ ἐν Πύρρᾳ. αὐχμῶν\nδέ ποτε γενομένων περὶ τὸν Νεῖλον ἐρρύη τὸ ὕδωρ ἰῶδες καὶ\nπολλοὶ τῶν Αἰγυπτίων ἀπώλοντο. μεταβάλλειν τέ φησιν οὐ\nμόνον τὰ πικρὰ τῶν ὑδάτων, ἀλλὰ καὶ τὸ ἁλυκὸν καὶ ὅλους\nποταμούς, καθὰ τὸν ἐν Καρίᾳ, παρ’ ᾧ Ζηνοποσειδῶνος ἱερόν\nἐστιν. αἴτιον δὲ τὸ πολλοὺς κεραυνοὺς πίπτειν περὶ τὸν\nτόπον.\nἄλλα δὲ τῶν ὑδάτων καὶ σωματώδη ἐστὶ καὶ ἔχει ὥσπερ τι\nβάρος ἐν ἑαυτοῖς, ὡς τὸ ἐν Τροιζῆνι· τοῦτο γὰρ καὶ τῶν\nγευομένων εὐθὺς ποιεῖ πλῆρες τὸ στόμα. τὰ δὲ πρὸς τοῖς περὶ\nΠάγγαιον μετάλλοις τοῦ μὲν χειμῶνος τὴν κοτύλην ἄγουσαν\nἔχει ἐνενήκοντα ἕξ, θέρους δὲ τεσσαράκοντα ἕξ. συστέλλει δὲ\nαὐτὸ καὶ πυκνοῖ μᾶλλον τὸ ψῦχος. διὸ καὶ ἐν τοῖς γνώμοσι\nῥέον οὐκ ἀναδίδωσι τὰς ὥρας ἐν τῷ χειμῶνι, ἀλλὰ περιττεύει\nβραδυτέρας οὔσης τῆς ἐκροῆς διὰ τὸ πάχος. καὶ ταὐτὰ περὶ\nΑἰγύπτου φησίν, ὅπου μαλακώτερος ὁ ἀήρ. τὸ δὲ ἁλυκὸν ὕδωρ\nγεωδέστερόν ἐστι καὶ πλείονος δεῖται κατεργασίας, ὡς\nκαὶ τὸ θαλάσσιον, θερμοτέραν ἔχον τὴν φύσιν\nκαὶ μὴ ὁμοίως πάσχον. μόνον δ’ ἀτέραμνον τῶν ἁλυκῶν τὸ τῆς\nἈρεθούσης. χείρω δ’ ἐστὶ τὰ\nβαρυσταθμότερα καὶ τὰ σκληρότερα καὶ τὰ ψυχρότερα διὰ τὰς\nαὐτὰς αἰτίας· δυσκατεργαστότερα γάρ ἐστι τὰ μὲν τῷ πολὺ τὸ\nγεῶδες ἔχειν, τὰ δὲ ψυχρότητος ὑπερβολῇ. τὰ δὲ ταχὺ\nθερμαινόμενα κοῦφα καὶ ὑγιεινά. ἐν Κραννῶνι δ’ ἐστὶν ὕδωρ\nἡσυχῇ θερμόν, ὃ διατηρεῖ κραθέντα τὸν οἶνον ἐπὶ δύο καὶ\nτρεῖς ἡμέρας. τὰ δ’ ἐπίρρυτα καὶ ἐξ ὀχετοῦ ὡς ἐπίπαν βελτίω\nτῶν στασίμων, κοπτόμενά τε μαλακώτερα γίνεται. διὰ τοῦτο\nκαὶ τὰ ἀπὸ τῆς χιόνος δοκεῖ χρηστὰ εἶναι· καὶ\nγὰρ ἀνάγεται τὸ ποτιμώτερον καὶ τοῦτο κεκομμένον ἐστὶ τῷ\nἀέρι· διὸ καὶ τῶν ὀμβρίων βελτίω· καὶ τὰ ἐκ κρυστάλλου δὲ\nδιὰ τὸ κουφότερα εἶναι· σημεῖον δ’ ὅτι καὶ ὁ κρύσταλλος\nαὐτὸς κουφότερος τοῦ ἄλλου ὕδατος. τὰ δὲ ψυχρὰ σκληρά,\nδιότι γεωδέστερα. τὸ δὲ σωματῶδες καὶ θερμανθὲν θερμότερον\nκαὶ ψυχθὲν ψυχρότερόν ἐστι. κατὰ τὴν αὐτὴν δ’ αἰτίαν καὶ τὰ\nἐν τοῖς ὄρεσι ποτιμώτερα τῶν ἐν τοῖς πεδίοις· ἧττον γὰρ\nμέμικται τῷ γεώδει. ποιεῖ δὲ τὸ γεῶδες καὶ τὰς ἐπιχρόας τῶν\nὑδάτων. τὸ γοῦν τῆς ἐν Βαβυλῶνι λίμνης ἐρυθρὸν γίνεται ἐπί\nτινας ἡμέρας· τὸ δὲ τοῦ Βορυσθένους κατά τινας χρόνους\nἰοβαφὲς καίπερ ὄντος καθ’ ὑπερβολὴν λεπτοῦ· σημεῖον δέ· τοῦ\nὙπάνιος ἐπάνω γίνεται διὰ κουφότητα τοῖς βορείοις.\nπολλαχοῦ δ’ εἰσὶ κρῆναι αἳ μὲν ποτιμώτεραι καὶ\nοἰνωδέστεραι, ὡς ἡ περὶ Παφλαγονίαν, πρὸς ἥν φασι τοὺς\nἐγχωρίους ὑποπίνειν προσιόντας, ἁλμώδεις\nδ’ ἅμα τῷ ὀξεῖ ἐν Σικανοῖς τῆς Σικελίας. ἐν τῇ Καρχηδονίων\nδὲ ἐπικρατείᾳ κρήνη ἐστὶν ᾗ τὸ ἐφιστάμενον ἐλαίῳ ἐστὶν\nὅμοιον, μελάντερον δὲ τὴν χρόαν· ὃ\nἀποσφαιροῦντες χρῶνται πρὸς τὰ πρόβατα καὶ τὰ κτήνη. καὶ\nπαρ’ ἄλλοις δ’ εἰσὶ λίπος ἔχουσαι τοιοῦτον, ὡς ἡ ἐν Ἀσίᾳ,\nὑπὲρ ἧς Ἀλέξανδρος ἐπέστειλεν ὡς ἐλαίου κρήνην εὑρηκώς. καὶ\nτῶν θερμῶν δ’ ἐκ φύσεως ὑδάτων ἔνια γλυκέα ἐστίν, ὡς τὰ ἐν\nΑἰγαῖς τῆσ Κιλικίας καὶ περὶ Παγασὰς τά τ’ ἐν τῇ\nΤρωικῇ Λαρίσσῃ καὶ περὶ Μαγνησίαν καὶ ἐν Μήλῳ καὶ Λιπάρᾳ·\nἐν δὲ Προύσῃ τῇ πρὸς τὸν Μύσιον Ὄλυμπον τὰ βασιλικὰ\nκαλούμενα. τὰ δ’ ἐν Ἀσίᾳ περὶ Τράλλεις καὶ τὸν Χαρακωμήτην\nποταμόν, ἔτι δὲ Νῦσαν πόλιν οὕτως ἐστὶ λιπαρὰ ὡς μὴ δεῖσθαι\nτοὺς ἐναπολουμένους ἐλαίου. τοιαῦτα καὶ τὰ ἐν Δασκύλου\nκώμῃ. τὰ δ’ ἐν Καρούροις κατάξηρα καὶ σφόδρα θερμά· τὰ δὲ\nπερὶ Μηνὸς κώμην, ἥ ἐστι Φρυγίας, τραχύτερά ἐστι καὶ\nλιτρωδέστερα, ὡς καὶ τὰ ἐν τῇ καλουμένῃ Λέοντος\nκώμῃ τῆς Φρυγίας. τὰ δὲ περὶ Δορύλαιον καὶ πινόμενά ἐστιν\nἥδιστα· τὰ γὰρ περὶ Βαίας ἢ Βαίου λιμένα τῆς Ἰταλίας\nπαντελῶς ἄποτα.\nσταθμήσας τὸ ἀπὸ τῆς ἐν Κορίνθῳ Πειρήνης καλουμένης ὕδωρ\nκουφότερον πάντων εὗρον τῶν κατὰ τὴν\nἙλλάδα. οὐ γὰρ Ἀντιφάνει τῷ κωμικῷ πεπίστευκα λέγοντι κατὰ\nπολλὰ τὴν Ἀττικὴν διαφέρουσαν τῶν ἄλλων καὶ ὕδωρ κάλλιστον\nἔχειν. φησὶ γάρ (II 84 K)· οἷα δ’ ἡ χώρα φέρειδιαφέροντα πάσης, Ἱππόνικε, τῆς οἰκουμένης,τὸ μέλι, τοὺς ἄρτους, τὰ σῦκα. Β. σῦκα μέν, νὴτὸν Δία,πάνυ φέρει. Α. βοσκήματ᾽, ἔρια, μύρτα, θύμα,πυρούς, ὕδωρ,ὥστε καὶ γνοίην ἂν εὐθὺς Ἀττικὸν πίνων ὕδωρ.τὸ ὕδωρ ποταμοῦ σῶμά φησί που Εὔβουλος ὁ κωμῳδιοποιὸς (II 214 K) εἰρηκέναι\nΧαιρήμονα τὸν τραγικόν (p. 611 N)· ἐπεὶ δὲ σηκῶν περιβολὰς ἠμείψαμενὕδωρ τε ποταμοῦ σῶμα διεπεράσαμεν. καὶ ἡμῶν δὲ πᾶσα δύναμις ἐξ ὑδάτων ἄρδεται.\nἐν Τήνῳ κρήνη ἐστὶν ἧς τῷ ὕδατι οἶνος οὐ μίγνυται. Ἡρόδοτος\nδὲ ἐν τετάρτῃ (c. 52) τὸν Ὕπανίν φησιν ἀπὸ μὲν\nτῶν πηγῶν φερόμενον ἐπὶ πέντε ἡμέρας βραχὺν εἶναι καὶ\nγλυκύν, μετὰ δὲ ἄλλων τεσσάρων ἡμερῶν πλόον πικρὸν γίνεσθαι\nἐκδιδούσης εἰς αὐτὸν κρήνης τινὸς πικρᾶς. Θεόπομπος\n(FGH I 316) δέ φησι περὶ τὸν Ἐριγῶνα\nποταμὸν ὀξὺ εἶναι ὕδωρ καὶ τοὺς πίνοντας αὐτὸ μεθύσκεσθαι\nκαθὰ καὶ τοὺς τὸν οἶνον.\nἈριστόβουλος δ’ ὁ Κασανδρεύς φησιν (fr. 3 M)\nἐν Μιλήτῳ κρήνην εἶναι Ἀχίλλειον\nκαλουμένην, ἧς τὸ μὲν ῥεῦμα εἶναι γλυκύτατον, τὸ δ᾽\nἐφεστηκὸς ἁλμυρόν· ἀφ’ ἧς οἱ Μιλήσιοι περιρράνασθαί φασι\nτὸν ἥρωα, ὅτε ἀπέκτεινε Τράμβηλον τὸν τῶν Λελέγων βασιλέα.\nφασὶ δὲ καὶ ὅτι τὸ περὶ Καππαδοκίαν ὕδωρ πολύ τε ὂν καὶ\nκάλλιστον οὐ σήπεται ἀπόρρυσιν οὐκ ἔχον, πλὴν εἰ μὴ ὑπὸ γῆν\nῥέοι. Πτολεμαῖος δὲ ὁ βασιλεὺς ἐν ἑβδόμῳ ὑπομνημάτων\n(FHG III 187) ‘ἐπὶ Κορίνθου προάγουσι,\nφησίν, ἡμῖν διὰ τῆς Κοντοπορείας καλουμένης κατὰ τὴν\nἀκρώρειαν προσβαίνουσιν’ εἶναι κρήνην νᾶμα ἀνιεῖσαν χιόνος\nψυχρότερον· ἐξ ἧς πολλοὺς μὴ πίνειν ἀποπαγήσεσθαι\nπροσδοκῶντας, αὐτὸς δὲ λέγει πεπωκέναι. Φύλαρχος δέ φησιν\n(FHG I 354) ἐν Κλείτορι εἶναι κρήνην ἀφ’ ἧς\nτοὺς πιόντας οὐκ ἀνέχεσθαι τὴν τοῦ οἴνου ὀδμήν. Κλέαρχός\nφησι (FHG II 327) τὸ μὲν ὕδωρ ὥσπερ καὶ τὸ\nγάλα λευκὸν λέγεσθαι, οἶνον δὲ καθάπερ καὶ τὸ νέκταρ\nἐρυθρόν, μέλι δὲ καὶ ἔλαιον χλωρόν, τὸ δ’ ἐκ τῶν μόρων\nθλιβόμενον μέλαν.\nΕὔβουλος εὑρετικούς φησι τὸ ὕδωρ ποιεῖν τοὺς πίνοντας αὐτὸ\nμόνον (II 211 K), τὸν δ’ οἶνον ἡμῶν τῷ φρονεῖν ἐπισκοτεῖν. τὰ αὐτὰ δ’ ἰαμβεῖα καὶ Ὠφελίων φησί (II 294\nK).\nτοιαῦτα ὥσπερ οἱ ῥήτορες πρὸς ὕδωρ εἰπὼν καὶ βραχὺ\nἀναπαυσάμενος αὖθις ἔφη· ‘Ἄμφις ὁ κωμικός πού φησιν\n(II 248 K)·\nἐνῆν ἄρ᾽, ὡς ἔοικε, κἀν οἴνῳ λόγος·ἔνιοι δ’ ὕδωρ πίνοντές εἰσ’ ἀβέλτεροι. Ἀντιφάνης δέ (II 129 K)· οἴνῳ .... τὸν οἶνον ἐξελαύνειν,σάλπιγγι τὴν σάλπιγγα, τῷ κήρυκι τὸν βοῶντα,κόπῳ κόπον, ψόφῳ ψόφον, τριωβόλῳ δὲ πόρνην,αὐθαδίαν αὐθαδίᾳ, Καλλίστρατον μαγείρῳ,στάσιν στάσει, μάχῃ μάχην, ὑπωπίοις δὲ πύκτην,πόνῳ πόνον, δίκην δίκῃ, γυναικὶ τὴν γυναῖκα. ὅτι καὶ ἐπὶ τοῦ ὕδατος ἔταττον οἱ παλαιοὶ τὸ\nἄκρατον. Σώφρων (fr. 22 Bo)· ‘ὕδωρ ἄκρατον εἰς\nτὰν κύλικα.’\nὅτι Φύλαρχός φησι (FHG I 337) Θεόδωρον τὸν\nΛαρισσαῖον ὑδροπότην γενέσθαι, τὸν ἀλλοτρίως ἀεί ποτε πρὸς\nἈντίγονον ἐσχηκότα τὸν βασιλέα. φησὶ δὲ καὶ ἐν τῇ\nζʹ τοὺς Ἴβηρας πάντας ὑδροποτεῖν\nκαίτοι πλουσιωτάτους ἀνθρώπων ὄντας, μονοσιτεῖν τε αὐτοὺς\nἀεὶ λέγει διὰ μικρολογίαν, ἐσθῆτας δὲ φορεῖν\nπολυτελεστάτας. Ἀριστοτέλης δ’ (p. 562 R) ἢ\nΘεόφραστος Φιλῖνόν τινα ἱστορεῖ μήτε ποτῷ χρήσασθαί ποτε\nμήτε ἐδέσματι ἄλλῳ ἢ μόνῳ γάλακτι πάντα τὸν βίον. Πύθερμος\nδὲ (FHG IV 488) ἐν τοῖς Πειραιῶς τυραννεύουσι\nκαταγράφει καὶ Γλαύκωνα ὑδροπότην. Ἡγήσανδρος δ’ ὁ Δελφὸς\nἈγχίμολον καὶ Μόσχον φησὶ (FHG IV 418) τοὺς ἐν\nἬλιδι σοφιστεύσαντας ὑδροποτῆσαι πάντα\nτὸν βίον καὶ μόνα σῦκα προσφερομένους οὐδενὸς ἧττον\nδιακεῖσθαι σώμασιν ἐρρωμενεστέρους· τὸν δ’ ἱδρῶτα\nαὐτῶν δυσώδη οὕτως ἔχειν ὡς πάντας αὐτοὺς\nἐκκλίνειν ἐν τοῖς βαλανείοις. Μᾶτρις δ’ ὁ Θηβαῖος ὃν ἐβίω\nχρόνον οὐδὲν ἐσιτεῖτο ἢ μυρρίνης ὀλίγον, οἴνου δὲ καὶ τῶν\nἄλλων πάντων ἀπείχετο πλὴν ὕδατος. ὑδροπότης δ’ ἦν καὶ\nΛάμπρος ὁ μουσικός, περὶ οὗ Φρύνιχός φησι (I 388\nK)· καὶ νιγλάρους θρηνεῖν, ἐν οἷσι Λάμπρος\nἐναπέθνῃσκεν,ἄνθρωπος ὢν ὑδατοπότης, μινυρὸς\nὑπερσοφιστής,Μουσῶν σκελετός, ἀηδόνων ἠπίαλος, ὕμνος Ἅιδου. Μάχων δ’ ὁ κωμικὸς ὑδροπότου Μοσχίωνος μέμνηται\n(VI 246 b).\nἈριστοτέλης δ’ ἐν τῷ περὶ μέθης φησὶν (fr. 90\nR) ὅτι ἁλμυράς τινες προσφερόμενοι τροφὰς ἄδιψοι\nδιέμειναν· ὧν ἦν Ἀρχωνίδης ὁ Ἀργεῖος. Μάγων δὲ ὁ\nΚαρχηδόνιος τρὶς τὴν ἄνυδρον διῆλθεν ἄλφιτα ξηρὰ σιτούμενος\nκαὶ μὴ πίνων. Πολέμων δ’ ὁ Ἀκαδημαικὸς ἀρξάμενος ἀπὸ\nτριάκοντα ἐτῶν ὑδροπότησε μέχρι θανάτου, ὡς ἔφη Ἀντίγονος ὁ\nΚαρύστιος (p. 66 Wil). Διοκλῆ τε τὸν\nΠεπαρήθιόν φησι Δημήτριος ὁ Σκήψιος (fr. 72\nGaede) μέχρι τέλους ψυχρὸν ὕδωρ πεπωκέναι. αὐτὸς\nδὲ περὶ αὑτοῦ μάρτυς ἀξιόχρεως Δημοσθένης ὁ ῥήτωρ (6,\n30) φάσκων χρόνον τινὰ ὕδωρ μόνον πεπωκέναι. καὶ\nΠυθέας γοῦν φησιν (fr. 4 Tur)· ‘ἀλλὰ τοὺς νῦν δημαγωγοὺς ὁρᾶτε Δημοσθένη καὶ\nΔημάδην ὡς ἐναντίως τοῖς βίοις διάκεινται. ὃ μὲν\nγὰρ ὑδροποτῶν καὶ μεριμνῶν τὰς νύκτας, ὥς φασιν, ὃ δὲ\nπορνοβοσκῶν καὶ μεθυσκόμενος κατὰ τὴν ἡμέραν ἑκάστην\nπρογάστωρ ἡμῖν ἐν ταῖς ἐκκλησίαις ἀνακαλεῖ.’ Εὐφορίων δὲ ὁ\nΧαλκιδεὺς οὕτω που γράφει (p. 139 M)·\n‘Λασύρτας ὁ Λασιώνιος οὐδὲν προσεδεῖτο ποτοῦ\nκαθάπερ οἱ ἄλλοι, οὖρον δὲ προίετο καθάπερ πάντες ἄνθρωποι.\nκαὶ πολλοὶ διὰ φιλοτιμίαν ἐπεχείρησαν παρατηρῆσαι καὶ\nἀπέστησαν πρὸ τοῦ εὑρεῖν τὸ πραττόμενον. θέρους γὰρ ὥρᾳ καὶ\nτριακονθήμερον προσεδρεύοντες καὶ οὐδενὸς μὲν ὁρῶντες\nἀπεχόμενον ἁλμυροῦ, τὴν κύστιν δ’ αὐτοῦ ἔχοντα\nσυνεπείσθησαν ἀληθεύειν. ἐχρῆτο δὲ καὶ τῷ ποτῷ, ἀλλ’ οὐδὲν\nἧττον οὐ προσεδεῖτο τούτου.’ .. μεταλλάξαι διάφορα βρώματαἐσθ’ ἡδύ, φησὶν Ἀντιφάνης (II 118 K), καὶ τῶν πολλάκις θρυλουμένωνδιάμεστον ὄντα τὸ παραγεύσασθαί τινοςκαινοῦ παρέσχε διπλασίαν τὴν ἡδονήν.\nὁ Περσῶν βασιλεύς, ὥς φησιν ἐν τῇ αʹ Ἡρόδοτος\n(c. 188), ὕδωρ ἀπὸ τοῦ Χοάσπεω πιεῖν ἄγεται\nτοῦ παρὰ Σοῦσα ῥέοντος· τοῦ μόνου πίνει ὁ βασιλεύς. τοῦ δὲ\nτοιούτου ὕδατος ἀπεψημένου πολλαὶ κάρτα ἅμαξαι τετράκυκλοι\nἡμιόνειαι κομίζουσαι ἐν ἀγγείοις\nἀργυρέοισιν ἕπονταί οἱ.’ Κτησίας δὲ ὁ Κνίδιος καὶ ἱστορεῖ\n(fr. 49 M) ὅπως ἕψεται τὸ βασιλικὸν τοῦτο\nὕδωρ καὶ ὅπως ἐναποτιθέμενον τοῖς ἀγγείοις φέρεται τῷ\nβασιλεῖ, λέγων αὐτὸ καὶ ἐλαφρότατον καὶ ἥδιστον εἶναι. καὶ\nὁ τῆς Αἰγύπτου δὲ βασιλεὺς δεύτερος ὁ Φιλάδελφος ἐπίκλην\nἐκδοὺς τὴν αὑτοῦ θυγατέρα Βερενίκην Ἀντιόχῳ τῷ Συρίας\nβασιλεῖ ἐν ἐπιμελείᾳ εἶχε πέμπειν αὐτῇ τὸ ἀπὸ τοῦ Νείλου\nὕδωρ, ἵνα μόνου τούτου τοῦ ποταμοῦ ἡ παῖς πίνῃ,\nἱστορεῖ Πολύβιος (fr. 154 Hu). Ἡλιόδωρος δέ\nφησι (FHG IV 425) τὸν Ἐπιφανῆ Ἀντίοχον, ὃν διὰ\nτὰς πράξεις Πολύβιος Ἐπιμανῆ καλεῖ, τὴν κρήνην τὴν ἐν\nἈντιοχείᾳ κεράσαι οἴνῳ· καθάπερ καὶ τὸν Φρύγα Μίδαν φησὶ\nΘεόπομπος (FHG I 289), ὅτε ἑλεῖν τὸν Σιληνὸν\nὑπὸ μέθης ἠθέλησεν. ἐστὶ δὲ ἡ κρήνη, ὥς φησι Βίων\n(FHG II 19), μέση Μαιδῶν καὶ Παιόνων Ἴννα\nκαλουμένη. Στάφυλος δέ φησι (FHG IV 506) τὴν\nτοῦ οἴνου πρὸς τὸ ὕδωρ κρᾶσιν Μελάμποδα πρῶτον εὑρεῖν. φησὶ\nδὲ καὶ πεπτικώτερον τοῦ οἴνου τὸ ὕδωρ Πλειστόνικος.\nὅτι τοῖς προπίνουσιν ἐπιτεταμένως οὐκ οἰκείως διατίθεται ὁ\nστόμαχος, ἀλλὰ μᾶλλον κακοῦται καὶ πολλάκις φθορὰν τῶν\nληφθέντων παρασκευάζει. δεῖ οὖν τὸν ὑγιείας ἀντιποιούμενον\nκαὶ συμμέτροις γυμνασίοις χρᾶσθαι διὰ τοὺς πολλοὺς ἱδρῶτας\nκαὶ λουτροῖς, ὡς διᾶναί τε τὸ σῶμα καὶ μαλαχθῆναι· μετὰ δὲ\nταῦτα προπίνειν ὕδωρ ὡς χρηστότατον, ἐν μὲν χειμῶνι καὶ\nἔαρι θερμὸν ὡς μάλιστα, ἐν δὲ τῷ θέρει ψυχρόν, ὡς μὴ προεκλύειν τὸν στόμαχον· προπίνειν δὲ\nσύμμετρον τῷ πλήθει χάριν τοῦ προαναληφθῆναι τοῦτο εἰς τὴν\nἕξιν καὶ μὴ ἀκέραιον ἀναδίδοσθαι τὴν ἀπὸ τοῦ οἴνου δύναμιν\nμηδὲ τοῖς πέρασι τῶν ἀγγείων προσπίπτουσαν ἐπιδάκνειν. ἐὰν\nδέ τις ἡμῶν τοῦτο δυσκόλως ποιῇ, γλυκὺν ὑδαρῆ θερμὸν\nπρολαμβανέτω, μάλιστα δὲ τὸν καλούμενον πρότροπον τὸν\nγλυκὺν Λέσβιον ὄντα εὐστόμαχον. καὶ ὁ γλυκάζων δ᾽\nοἶνος οὐ βαρύνει τὴν κεφαλήν, ὡς Ἱπποκράτης ἐν τῷ περὶ\nδιαίτης φησίν (II 332 Litt), ὅ τινες μὲν\nἐπιγράφουσι περὶ ὀξέων νόσων, οἳ δὲ περὶ\nπτισάνης, ἄλλοι δὲ πρὸς τὰς Κνιδίας γνώμας. λέγει δέ· ‘ὁ\nγλυκὺς ἧσσόν ἐστι καρηβαρικὸς τοῦ οἰνώδεος καὶ ἧσσον φρενῶν\nἁπτόμενος καὶ διαχωρητικώτερος τοῦ ἑτέρου κατ’ ἔντερον.’ οὐ\nδεῖ δὲ προπίνειν καθὰ τοὺς Καρμανούς φησι Ποσειδώνιος\n(FHG III 275)· τούτους γὰρ φιλοφρονουμένους\nἐν τοῖς συμποσίοις λύειν τὰς ἐπὶ τῷ προσώπῳ φλέβας καὶ τὸ\nκαταρρέον αἷμα μιγνύντας τῷ πόματι προσφέρεσθαι, τέλος\nφιλίας νομίζοντας τὸ γεύεσθαι τοῦ ἀλλήλων αἵματος. μετὰ δὲ\nτὴν προσφορὰν ταύτην συγχρίεσθαι τὴν κεφαλὴν μύρῳ, μάλιστα\nμὲν ῥοδίνῳ, εἰ δὲ μή, μηλίνῳ, εἰς τὸ ἀποκρούεσθαί τι ἀπὸ\nτοῦ τόπου καὶ μὴ βλάπτεσθαι ἀπὸ τῆς τῶν οἴνων ἀναθυμιάσεως·\nεἰ δὲ μή, ἰρίνῳ ἢ ναρδίνῳ. οὐ κακῶς οὖν Ἄλεξίς φησιν\n(II 368 K)·\nἐναλείφεται τὰς ῥῖνας· ὑγιείας μέροςμέγιστον ὀσμὰς ἐγκεφάλῳ χρηστὰς ποιεῖν.\nἐκκλίνειν δὲ δεῖ τὰ πάχη τῶν μύρων ὕδωρ τε πίνειν τὸ κατὰ\nπρόσοψιν λεπτὸν καὶ διαυγές, ὃ δὴ καὶ κατὰ τὸν σταθμόν ἐστι\nκοῦφον καὶ οὐδὲν ἐν αὑτῷ γεῶδες ἔχει. τὸ δὲ συμμέτρως\nθερμαινόμενον καὶ ψυχόμενον ὕδωρ χρηστόν ἐστι καὶ εἰς\nχάλκεον ἢ ἀργύρεον ἄγγος ἐγχεόμενον οὐ ποιεῖ τὸ ἰῶδες. φησὶ\nδὲ καὶ Ἱπποκράτης (IV 542, 26. V 88, 11 Litt)·\n‘ὕδωρ τὸ ταχέως θερμαινόμενον καὶ ψυχόμενον ἀεὶ\nκουφότερον.’ μοχθηρὰ δ’ ἐστὶ τὰ βραδέως τὰ ὄσπρια τήκοντα.\nτοιαῦτα δὲ τὰ νιτρώδη καὶ ἁλμυρά. ἐν δὲ τῷ περὶ ὑδάτων\nἹπποκράτης (VI 118 Litt?) καλεῖ τὸ χρηστὸν\nὕδωρ πότιμον. τὰ δὲ τῶν ὑδάτων στάσιμα χαλεπά, ὡς τὰ\nλιμναῖα καὶ τὰ ἑλώδη. ἐστὶ δὲ καὶ τῶν κρηναίων τὰ πλεῖστα\nσκληρότερα. Ἐρασίστρατος δέ φησιν ὡς ‘δοκιμάζουσί τινες τὰ\nὕδατα σταθμῷ ἀνεξετάστως. ἰδοὺ γὰρ τοῦ ἐξ Ἀμφιαράου ὕδατος\nκαὶ τοῦ ἐξ Ἐρετρίας συμβαλλομένων, τοῦ μὲν\nφαύλου τοῦ δὲ χρηστοῦ ὄντος, οὐδ’ ἥτις ἐστὶ διαφορὰ κατὰ\nτὸν σταθμόν.’ Ἱπποκράτης δ’ ἐν τῷ περὶ τόπων (II 30\nLitt) ἄριστά φησιν εἶναι τῶν ὑδάτων ὅσα ἐκ\nμετεώρων χωρίων ῥεῖ καὶ ἐκ λόφων γεηρῶν. ταῦτα γὰρ |λευκὰ\nκαὶ γλυκέα καὶ τὸν οἶνον ὀλίγον φέρειν οἷά τέ ἐστι, τόν τε\nχειμῶνα θερμαίνεται καὶ τὸ θέρος ψυχρά ἐστιν. ἐπαινεῖ δὲ\nμάλιστα ὧν τὰ ῥεύματα πρὸς ἀνατολὴν ἡλίου ἔρρωγε καὶ μάλιστα πρὸς τὰς θερινάς. ἀνάγκη γὰρ λαμπρὰ\nεἶναι καὶ εὐώδη καὶ κοῦφα. Διοκλῆς δέ φησι τὸ ὕδωρ πεπτικὸν\nεἶναι καὶ ἄφυσον ψυκτικόν τε μετρίως ὀξυδερκές τε καὶ\nἥκιστα καρηβαρικὸν κινητικόν τε ψυχῆς καὶ σώματος.\nΠραξαγόρας τε ταὐτά φησι· ἐπαινεῖ δὲ τὸ ὄμβριον, Εὐήνωρ δὲ\nτὰ λακκαῖα· χρηστότερόν τε εἶναι φάσκει τὸ ἐξ Ἀμφιαράου\nσυμβαλλόμενον τῷ ἐν Ἐρετρίᾳ.\nὅτι δὲ τὸ ὕδωρ ὁμολογουμένως ἐστὶ τρόφιμον δῆλον ἐκ τοῦ\nτρέφεσθαί τινα ἐξ αὐτοῦ μόνου τῶν ζῴων, ὥσπερ τοὺς\nτέττιγας. πολλὰ δὲ καὶ τῶν ἄλλων ὑγρῶν ἐστι τρόφιμα, οἷον\nγάλα, πτισάνη, οἶνος. τὰ γοῦν ὑποτίτθια γάλακτι διαρκεῖται.\nκαὶ πολλὰ δὲ ἔθνη γαλακτοποτοῦντα ζῇ. Δημόκριτον δὲ τὸν\nἈβδηρίτην λόγος ἔχει διὰ γῆρας ἐξάξαι αὑτὸν διεγνωκότα τοῦ\nζῆν καὶ ὑφαιροῦντα τῆς τροφῆς καθ’ ἑκάστην ἡμέραν, ἐπεὶ αἱ\nτῶν Θεσμοφορίων ἡμέραι ἐνέστησαν, δεηθεισῶν τῶν οἰκείων\nγυναικῶν μὴ ἀποθανεῖν κατὰ τὴν πανήγυριν, ὅπως ἑορτάσωσι,\nπεισθῆναι κελεύσαντα μέλιτος ἀγγεῖον αὑτῷ πλησίον\nπαρατεθῆναι, καὶ διαζῆσαι ἡμέρας ἱκανὰς τὸν ἄνδρα, τῇ ἀπὸ\nτοῦ μέλιτος ἀναφορᾷ μόνῃ χρώμενον, καὶ μετὰ τὰς ἡμέρας\nβασταχθέντος τοῦ μέλιτος ἀποθανεῖν. ἔχαιρε δὲ ὁ Δημόκριτος\nἀεὶ τῷ μέλιτι· καὶ πρὸς τὸν πυθόμενον πῶς ἂν ὑγιῶς τις\nδιάγοι ἔφη, εἰ τὰ μὲν ἐντὸς μέλιτι βρέχοι, τὰ δ’ ἐκτὸς\nἐλαίῳ. καὶ τῶν Πυθαγορικῶν δὲ τροφὴ ἦν ἄρτος μετὰ μέλιτος,\nὥς φησιν Ἀριστόξενος (FHG II\n273), τοὺς προσφερομένους αὐτὰ ἀεὶ ἐπ’ ἀρίστῳ\nλέγων ἀνόσους διατελεῖν. Λύκος δὲ πολυχρονίους φησὶν\n(FHG II 373) εἶναι τοὺς Κυρνίους (οἰκοῦσι\nδ’ οὗτοι περὶ Σαρδόνα) διὰ τὸ μέλιτι ἀεὶ χρῆσθαι· πλεῖστον\nδὲ τοῦτο γίνεται παρ’ αὐτοῖς.\nὅρα τὸ ‘ἀνατιθεμένων πάντων τὴν ζήτησιν’ ἤτοι\nἀναβαλλομένων.\nὅτι τὸ ἄνηστις ἡ νῆστις πλεονασμῷ τοῦ ᾱ, ὡς στάχυς ἄσταχυς,\nπαρὰ Κρατίνῳ κεῖται (I 26 K)· οὐ γάρ τοι σύ γε πρῶτος ἄκλητοσ φοιτᾷς\nἐπὶδεῖπνον ἄνηστις. τὸ δὲ ὀξύπεινος παρὰ Διφίλῳ (II 572\nK)· τέρπομαι γυμνοὺς ὁρῶντοὺς ὀξυπείνους καὶ πρὸ τῶν καιρῶν ἀεὶπάντ’ εἰδέναι σπεύδοντας. καὶ Ἀντιφάνης (II 124 K)· ἓν νόσημα τοῦτ’ ἔχει·ἀεὶ γὰρ ὀξύπεινός ἐστι. Β. Θετταλὸνλέγει κομιδῇ τὸν ἄνδρα. καὶ Εὔβουλος (II 167 K)· Ζῆθον μὲν ἐλθόνθ’ ἁγνὸν ἐς Θήβης πέδονοἰκεῖν κελεύει· καὶ γὰρ ἀξιωτέρουςπωλοῦσιν, ὡς ἔοικε, τοὺς ἄρτους ἐκεῖ·ὃ δ’ ὀξύπεινος. τὸν δὲ μουσικώτατονκλεινὰς Ἀθήνας ἐκπερᾶν Ἀμφίονα·οὗ ῥᾷστ’ ἀεὶ πεινῶσι Κεκροπιδῶν κόροικάπτοντες αὔρας, ἐλπίδας σιτούμενοι.\nὁ δὲ μονοσιτῶν κεῖται παρ’ Ἀλέξιδι (II 396\nK)·ἐπὰν ἰδιώτην ἄνδρα μονοσιτοῦντ’ ἴδῃςἢ μὴ ποθοῦντ’ ᾠδὰς ποιητὴν καὶ μέλη,τὸν μὲν ἰδιώτην τοῦ βίου τὸν ἥμισυνἀπολωλεκέναι νόμιζε, τὸν δὲ τῆς τέχνηςτὴν ἡμίσειαν· ζῶσι δ’ ἀμφότεροι μόλις. Πλάτων (I 658 K)· ‘οὐ μονοσιτῶν\nἑκάστοτε ἀλλὰ κἀνίοτε δειπνῶν δὶς τῆς ἡμέρας.’\nὅτι νωγαλεύματα ἐκάλουν τὰ ἡδέα βρώματα. Ἀραρώς (II\n217 K)· τὰ κομψὰ μὲν δὴ ταῦτα νωγαλεύματα. Ἄλεξις (II 398 K)· Θασίοις οἰναρίοιςτῆς ἡμέρας τὸ λοιπὸν ὑποβρέχει μέροςκαὶ νωγαλίζει. Ἀντιφάνης (II 38 K)· βότρυς, ῥοίας, φοίνικας, ἕτερα νώγαλα. ἀπόσιτον δ’ εἴρηκε Φιλωνίδης (I 255\nK), αὐτόσιτον δὲ Κρώβυλος (IV 565 M)·\n‘παράσιτον αὐτόσιτον.’ ἀναρίστητον δ’ εἴρηκεν Εὔπολις\n(I 273 K). ἀναγκόσιτον δὲ Κράτης (I\n143 K). καὶ Νικόστρατος δέ (II 228\nK)· μειράκιον .. κατὰ τύχηνὑποσκαφιόκαρτόν τι κεχλαμυδωμένονκατάγεις ἀναγκόσιτον. ἀριστόδειπνον δ’ εἶπεν Ἄλεξις (II\n402)·\nἀφ’ ὧν γένοιτ’ ἂν ἡμῖν σύντομονἀριστόδειπνον.\nμετὰ ταῦτα ἀναστάντες κατεκλίνθημεν ὡς ἕκαστος ἤθελε, οὐ\nπεριμείναντες ὀνομακλήτορα τὸν τῶν δείπνων ταξίαρχον.\nὅτι καὶ τρίκλινοι οἶκοι καὶ τετράκλινοι καὶ ἑπτάκλινοι καὶ\nἐννεάκλινοι καὶ κατὰ τοὺς ἑξῆς ἀριθμοὺς ἦσαν παρὰ τοῖς\nπαλαιοῖς. Ἀντιφάνης (II 129 K)· συναγαγὼντρεῖς ὄντας εἰς τρίκλινον ὑμᾶς. Φρύνιχος (I 387 K)· ἑπτάκλινος οἶκος ἦν καλός,εἶτ’ ἐννεάκλινος ἕτερος οἶκος. Εὔβουλος (II 208 K)· θὲς ἑπτάκλινον. Β. ἑπτάκλινος οὑτοσί.Α. καὶ πέντε κλίνας Σικελικάς. Β. λέγ’ ἄλλο τι.Α. Σικελικὰ προσκεφάλαια πέντε. Ἄμφις (II 249 K)· οὐχ ὑποστρώσεις ποτὲτρίκλινον; Ἀναξανδρίδης (II 162 K)· τρίκλινον δ’ εὐθέως συνήγετοκαὶ συναυλίαι γερόντων. —ἀλλὰ ξενῶνας οἶγε καὶ ῥᾶνον δόμουςστρώννυ τε κοίτας καὶ πυρὸς φλέξον μένοςκρατῆρά τ’ αἴρου καὶ τὸν ἥδιστον κέρα (IV 605\nM).\n‘νῦν δὲ τὴν τῶν στρωμάτων σύνθεσιν περιβολῇ χωρίζουσι καὶ\nὑποβολῇ,’ φησὶ Πλάτων ὁ φιλόσοφος\n(Polit. p. 280 b). ὁ δ’ ὁμώνυμος αὐτῷ\nποιητής φησι (I 658 K)· κἆτ’ ἐν κλίναις ἐλεφαντόποσιν καὶ στρώμασι\nπορφυροβάπτοιςκἀν φοινικίσι Σαρδιακαῖσιν κοσμησάμενοι\nκατάκεινται. ἤκμασε δ’ ἡ τῶν ποικίλων ὑφή, μάλιστα ἐντέχνων\nπερὶ αὐτὰ γενομένων Ἀκεσᾶ καὶ Ἑλικῶνος τῶν Κυπρίων. ὑφάνται\nδ’ ἦσαν ἔνδοξοι· καὶ ἦν Ἑλικὼν υἱὸς Ἀκεσᾶ, ὥς φησιν\nἹερώνυμος (fr. 32 Hi). ἐν Πυθοῖ γοῦν ἐπί τινος\nἔργου ἐπιγέγραπται· τεῦξ’ Ἑλικὼν Ἀκεσᾶ Σαλαμίνιος, ᾧ ἐνὶ χερσὶπότνια θεσπεσίην Παλλὰς ἔπνευσε χάριν. τοιοῦτος ἦν καὶ Παθυμίας ὁ Αἰγύπτιος. — ὡς ἐγὼ σκιρτῶ πάλαιὅπου ῥοδόπνοα στρώματ’ ἔστι, καὶ\nλούμενοςμύροις ψακαστοῖς, φησὶν Ἔφιππος (II 263 K). Ἀριστοφάνης\n(I 561 K)· ὅστις ἐν ἡδυόσμοιςστρώμασι παννυχίζωντὴν δέσποιναν ἐρείδεις. Σώφρων δὲ (fr. 26 Bo) ‘στρουθωτὰ\nἑλίγματά φησιν ἐντετιμημένα.’ Ὅμηρος δὲ ὁ θαυμασιώτατος τῶν\nστρωμάτων τὰ μὲν κατώτερα λῖτα εἶναι φάσκει (Od. 1.130) ἤτοι λευκὰ καὶ μὴ\nβεβαμμένα ἢ πεποικιλμένα, τὰ δὲ περιστρώματα (Od. 10.352) ‘ῥήγεα καλά,\nπορφύρεα.’\nπρῶτοι δὲ Πέρσαι, ὥς φησιν Ἡρακλείδης (FHG II 97), καὶ τοὺς λεγομένους\nστρώτας ἐφεῦρον, ἵνα κόσμον ἔχῃ ἡ στρῶσις καὶ εὐάφειαν. τὸν\nοὖν Κρῆτα Τιμαγόραν ἢ τὸν ἐκ Γόρτυνος, ὥς φησι\nΦαινίας ὁ περιπατητικός (FHG II 296), Ἔντιμον,\nὃς ζήλῳ Θεμιστοκλέους ἀνέβη ὡς βασιλέα, τιμῶν Ἀρταξέρξης\nσκηνήν τε ἔδωκεν αὐτῷ διαφέρουσαν τὸ κάλλος καὶ τὸ μέγεθος\nκαὶ κλίνην ἀργυρόποδα, ἔπεμψε δὲ καὶ στρώματα πολυτελῆ καὶ\nτὸν ὑποστρώσοντα, φάσκων οὐκ ἐπίστασθαι τοὺς Ἕλληνας\nὑποστρωννύειν. καὶ ἐπὶ τὸ συγγενικὸν ἄριστον ἐκαλεῖτο ὁ\nΚρὴς οὗτος, τὸν βασιλέα ψυχαγωγήσας· ὅπερ οὐδενὶ πρότερον\nτῶν Ἑλλήνων ἐγένετο, ἀλλ’ οὐδ’ ὕστερον. αὕτη γὰρ ἡ τιμὴ\nτοῖς συγγενέσι διεφυλάττετο. Τιμαγόρᾳ μὲν γὰρ τῷ Ἀθηναίῳ τῷ\nπροσκυνήσαντι βασιλέα καὶ μάλιστα τιμηθέντι τοῦτο οὐχ\nὑπῆρξε· τῶν δὲ παρατιθεμένων βασιλεῖ τούτῳ τινὰ ἀπὸ τῆς\nτραπέζης ἀπέστελλε. Ἀνταλκίδᾳ δὲ τῷ Λάκωνι τὸν αὑτοῦ\nστέφανον εἰς μύρον βάψας ἔπεμψε. τῷ δ’ Ἐντίμῳ τοιαῦτα πολλὰ\nἐποίει καὶ ἐπὶ τὸ συγγενικὸν ἄριστον ἐκάλει. ἐφ’ ᾧ οἱ\nΠέρσαι χαλεπῶς ἔφερον ὡς τῆς τε τιμῆς δημευομένης καὶ\nστρατείας ἐπὶ τὴν Ἑλλάδα πάλιν ἐσομένης. ἔπεμψε δὲ καὶ\nκλίνην αὐτῷ ἀργυρόποδα καὶ στρωμνὴν καὶ σκηνὴν οὐρανοφόρον\nἀνθινὴν καὶ θρόνον ἀργυροῦν καὶ ἐπίχρυσον σκιάδειον καὶ\nφιάλας λιθοκολλήτους χρυσᾶς εἴκοσι, ἀργυρᾶς δὲ μεγάλας\nἑκατὸν καὶ κρατῆρας ἀργυροῦς καὶ παιδίσκας ἑκατὸν καὶ\nπαῖδας ἑκατὸν χρυσοῦς τε ἑξακισχιλίους\nχωρὶς τῶν εἰς τὰ ἐπιτήδεια καθ’ ἡμέραν διδομένων.\nτράπεζαι ἐλεφαντόποδες τῶν ἐπιθημάτων ἐκ τῆς καλουμένης\nσφενδάμνου πεποιημένων. Κρατῖνος (I 100 K)·\nγαυριῶσαι δ’ ἀναμένουσιν ὧδ’ ἐπηγλαισμέναιμείρακες φαιδραὶ τράπεζαι τρισκελεῖς\nσφενδάμνιναι.εἰπόντος τινὸς κυνικοῦ τρίποδα τὴν τράπεζαν δυσχεραίνει ὁ παρὰ τῷ σοφιστῇ Οὐλπιανὸς καὶ λέγει·\n‘τήμερον ἐγὼ ‘πράγματα ἕξω ἐξ ἀπραξίας.’ πόθεν γὰρ τούτῳ ὁ\nτρίπους; εἰ μὴ τὴν Διογένους βακτηρίαν σὺν καὶ τὼ πόδε\nἀριθμῶν οὗτος τρίποδα προσηγόρευσε, πάντων τραπέζας\nκαλούντων τὰς παραθέσεις ταύτας.’\nὅτι Ἡσίοδος ἐν Κήυκος γάμῳ (fr. 177 Rz) — κἂν\nγὰρ γραμματικῶν παῖδες ἀποξενῶσι τοῦ ποιητοῦ τὰ ἔπη ταῦτα,\nἀλλ’ ἐμοὶ δοκεῖ ἀρχαῖα εἶναι — τρίποδας τὰς τραπέζας φησί.\nκαὶ Ξενοφῶν δ’ ὁ μουσικώτατος ἐν ζʹ Ἀναβάσεως\nγράφει (c. 3, 21)· ‘τρίποδες εἰσηνέχθησαν\nπᾶσιν· οὗτοι δὲ ὅσον εἴκοσι κρεῶν μεστοὶ νενεμημένων.’ καὶ\nἐπάγει· ‘μάλιστα δ’ αἱ τράπεζαι κατὰ τοὺς ξένους ἀεὶ\nἐτίθεντο.’ Ἀντιφάνης (II 127 K)· ἐπεὶ δ’ ὁ τρίπους ἤρθη κατὰ χειρῶν τ’ εἴχομεν. Εὔβουλος (II 208 K)τρίποδες οὗτοι πέντε σοικαὶ πέντε — Β. πεντηκοστολόγος γενήσομαι.\nἘπίχαρμος (p. 262 L)· τί δὲ τόδ’ ἐστί; Β. δηλαδὴ τρίπους. Α. τί μὰνἔχει πόδαςτέτορας; οὔκ ἐστιν τρίπους, ἀλλ’ ἐστὶν\nοἶμαιτετράπους.Β. ἐστὶ δ’ ὄνομ’ αὐτῷ τρίπους, τέτοράς γε μὰνἔχει πόδας.Α. Οἰδίπους τοίνυν ποτ’ ἦν, αἴνιγμά τοι νοεῖς. Ἀριστοφάνης (I 526 K)· τράπεζαν ἡμῖν εἴσφερετρεῖς πόδας ἔχουσαν, τέσσαρας δὲ μὴ ᾽χέτω.Β. καὶ πόθεν ἐγὼ τρίπουν τράπεζαν λήψομαι;\nὅτι ἔθος ἦν ἐν τοῖς δείπνοις τῷ ἑστιάτορι κατακλιθέντι\nπροδίδοσθαι γραμματείδιόν τι περιέχον ἀναγραφὴν τῶν\nπαρεσκευασμένων, ἐφ’ ᾧ εἰδέναι ὅ τι μέλλει ὄψον φέρειν ὁ\nμάγειρος.\nΔΑΜΑΣΚΗΝΑ. Δαμασκοῦ τῆς πόλεως ἐνδόξου οὔσης καὶ μεγάλης\nπολλοὶ τῶν ἀρχαίων μέμνηνται. ἐπεὶ δὲ πλεῖστον ἐν τῇ τῶν\nΔαμασκηνῶν ἐστι χώρᾳ τὸ κοκκύμηλον καλούμενον καὶ κάλλιστα\nγεωργεῖται, ἰδίως καλεῖται τὸ ἀκρόδρυον Δαμασκηνὸν ὡς\nδιάφορον τῶν κατὰ τὰς ἄλλας χώρας γινομένων. κοκκύμηλα οὖν\nἐστι ταῦτα· ὧν ἄλλος τε μέμνηται καὶ Ἱππῶναξ (fr. 81\nB4)· στέφανον εἶχον κοκκυμήλων καὶ μίνθης.\nἌλεξις (II 397 K)· καὶ μὴν ἐνύπνιον οἴομαί γ᾽ ἑορακέναινικητικόν. Β. λέγ’ αὐτό. Α. τὸν νοῦν πρόσεχε δή·ἐν τῷ σταδίῳ τῶν ἀνταγωνιστῶν μέ τιςἐδόκει στεφανοῦν γυμνὸς προσελθὼν ...στεφάνῳ κυλιστῷ κοκκυμήλων — Β. Ἡράκλεις.Α. πεπόνων ... πάλιν (ib. p. 398)· ἑόρακας ἤδη πώποτ’ ἐσκευασμένονἤνυστρον ἢ σπλῆν’ ὀπτὸν ὠνθυλευμένονἢ κοκκυμήλων σπυρίδα πεπόνων;τοιοῦτ’ ἔχει τὸ μέτωπον. Νίκανδρος (fr. 87 Schn)· μῆλον ὃ κόκκυγος καλέουσι. Κλέαρχος δ’ ὁ περιπατητικός φησι (FHG II\n327) Ῥοδίους καὶ Σικελιώτας βράβυλα καλεῖν τὰ\nκοκκύμηλα, ὡς καὶ Θεόκριτος ὁ Συρακούσιος (7,\n146)· ὅρπηκες βραβίλοισι καταβρίθοντες ἔραζε. καὶ πάλιν (12, 3)· ὅσον μῆλον βραβίλοιοἥδιον. ἐστὶ δὲ τοῦτο τὸ ἀκρόδρυον μικρότερον μὲν τῇ\nπεριφορᾷ τῶν κοκκυμήλων, τῇ δ’ ἐδωδῇ τὸ αὐτό, πλὴν ὀλίγον\nδριμύτερον. Σέλευκος δ’ ἐν Γλώσσαις βράβιλά φησιν ἦλα\nκοκκύμηλα μάδρυα τὰ αὐτὰ εἶναι· τὰ μὲν\nμάδρυα οἷον μαλόδρυα, τὰ δὲ βράβυλα ὅτι εὐκοίλια καὶ τὴν\nβορὰν ἐκβάλλοντα, ἦλα δὲ οἷον μῆλα, ὡς Δημήτριος ὁ Ἰξίων\nλέγει ἐν Ἐτυμολογίᾳ. Θεόφραστος δὲ λέγει (h. pl. 3,\n6, 4)· ‘κοκκυμηλέα καὶ σποδιάς· τοῦτο δ’ ἐστὶν\nὥσπερ ἀγρία κοκκυμηλέα.’ Ἀραρὼς δὲ κοκκύμηλον καλεῖ\n(II 219 K) τὸ δένδρον, κοκκύμηλον δὲ τὸ\nἀκρόδρυον. Δίφιλος δὲ ὁ Σίφνιος μέσως φησὶν εἶναι ταῦτα\nεὔχυλα, εὔφθαρτα, εὐέκκριτα, ὀλιγότροφα.\nΚΕΡΑΣΙΑ. Θεόφραστος ἐν τῷ περὶ φυτῶν (h. pl. 3, 13,\n1)· ‘ἴδιον δὲ τῇ φύσει δένδρον ὁ κέρασός ἐστι καὶ\nμεγέθει μέγα· καὶ γὰρ εἰς εἴκοσι καὶ τέσσαρας πήχεις\nαὔξεται. φύλλον δὲ ὅμοιον ἔχει τῷ τῆς μεσπίλης, σκληρὸν δὲ\nκαὶ πλατύτερον, φλοιὸν δ’ ὅμοιον φιλύρᾳ, ἄνθος δὲ λευκόν,\nἀπίῳ καὶ μεσπίλῃ ὅμοιον, ἐκ μικρῶν ἀνθῶν συγκείμενον,\nκηριῶδες. ὁ δὲ καρπὸς ἐρυθρός, ὅμοιος διοσπύρῳ τὸ σχῆμα, τὸ\nδὲ μέγεθος ἡλίκον κύαμος, πλὴν τοῦ διοσπύρου μὲν ὁ πυρὴν\nσκληρός, τοῦ δὲ κεράσου μαλακός.’ καὶ πάλιν (ib. 3,\n15, 6)· ‘κράταιγος· οἳ δὲ κραταίγονον καλοῦσιν.\nἔχει δὲ τὸ μὲν φύλλον τεταμένον ὅμοιον μεσπίλῃ· πλὴν μεῖζον\nἐκείνου καὶ πλατύτερον ἢ προμηκέστερον· τὸν δὲ χαραγμὸν οὐκ\nἔχει ὥσπερ ἐκεῖνο. γίνεται δὲ τὸ δένδρον οὔτε μέγα λίαν\nοὔτε παχύ· τὸ δὲ ξύλον ποικίλον, ξανθόν, ἰσχυρόν. φλοιὸν δ᾽\nἔχει λεῖον ὅμοιον μεσπίλῃ· μονόριζον\nεἰς βάθος ὡς ἐπὶ πολύ. καρπὸν δ’ ἔχει στρογγύλον ἡλίκον ὁ\nκότινος· πεπαινόμενος δὲ ξανθός τέ ἐστι καὶ ἐπιμελαίνεται·\nἔχει δὲ τὴν γεῦσιν καὶ τὸν χυλὸν μεσπίλου· διόπερ ἀγρία\nμεσπίλη δόξειε ἂν μᾶλλον εἶναι.’ ἐκ τούτων μοι\nδοκεῖ, φησίν, ὁ φιλόσοφος τὸ νῦν κεράσιον καλούμενον\nἐμφανίζειν.\nἈσκληπιάδης δὲ ὁ Μυρλεανὸς χαμαικέρασόν τινα καλῶν δένδρον\nἔφη οὕτως· ‘ἐν τῇ Βιθυνῶν γῇ γίνεται ἡ χαμαικέρασος, ἧς ἡ\nμὲν ῥίζα ἐστὶν οὐ μεγάλη, ἀλλ’ οὐδὲ τὸ δένδρον, ἀλλὰ τῇ\nῥοδῇ ἴσον, ὁ δὲ καρπὸς τὰ μὲν ἄλλα πάντα κεράσῳ\nὅμοιος, τοὺς δὲ πλείονι χρησαμένους καθότι οἶνος βαρύνει τε\nκαὶ ἀλγεῖν τὴν κεφαλὴν τίθησι.’ ταῦτα ὁ Ἀσκληπιάδης, φησί,\nμοι δοκεῖ λέγειν περὶ τῶν μιμαικύλων. τό τε γὰρ φέρον αὐτὰ\nδένδρον τοιοῦτον καὶ ὁ πλέον τῶν ἑπτὰ τοῦ καρποῦ φαγὼν\nκεφαλαλγὴς γίνεται. Ἀριστοφάνης (I 559 K)·\nἐν τοῖς ὄρεσιν δ᾽ αὐτομάτοισιν τὰ\nμιμαίκυλ᾽ἐφύετο πολλά. Θεόπομπος (I 751 K)· τρώγουσι μύρτα καὶ πέπονα μιμαίκυλα. Κράτης (I 142 K)· πάνυ γάρ ἐστιν ὡρικώτατατὰ τιτθί’ ὥσπερ μῆλον ἢ μιμαίκυλον.\nἌμφις (II 247 K)· ὁ συκάμινος συκάμιν᾽, ὁρᾷς, φέρει,ὁ πρῖνος ἀκύλους, ὁ κόμαρος μιμαίκυλα. Θεόφραστος (h. pl. 3, 16, 4)· ‘ἡ\nκόμαρος ἡ τὸ μιμαίκυλον φέρουσα τὸ ἐδώδιμον.’\nὅτι Ἀγῆνα σατυρικόν τι δρᾶμα ἀμφιβάλλεται εἴτε Πύθων\nἐποίησεν ὁ Καταναῖος ἢ Βυζάντιος ἢ καὶ αὐτὸς ὁ βασιλεὺς\nἈλέξανδρος.\nφησὶν ὁ παρὰ τῷ ῥήτορι Λαρήνσιος· ‘πολλὰ ὑμεῖς οἱ Γραικοὶ\nἐξιδιοποιεῖσθε ὡς αὐτοὶ ἢ ὀνομάσαντες ἢ πρῶτοι εὑρόντες·\nἀγνοεῖτε δὲ ὅτι Λεύκολλος ὁ Ῥωμαίων στρατηγός, ὁ τὸν\nΜιθριδάτην καὶ Τιγράνην καταγωνισάμενος, πρῶτος διεκόμισεν\nεἰς Ἰταλίαν τὸ φυτὸν τοῦτο ἀπὸ Κερασοῦντος Ποντικῆς πόλεως.\nκαὶ οὗτός ἐστιν ὁ καὶ τὸν καρπὸν καλέσας κέρασον ὁμωνύμως\nτῇ πόλει, ὡς ἱστοροῦσιν οἱ ἡμέτεροι συγγραφεῖς.’ πρὸς ὃν\nΔάφνος τίς φησιν· ‘ἀλλὰ μὴν παμπόλλοις χρόνοις πρεσβύτερος\nΛευκόλλου ἀνὴρ ἐλλόγιμος Δίφιλος ὁ Σίφνιος, γεγονὼς κατὰ\nΛυσίμαχον τὸν βασιλέα — εἷς δὲ οὗτος τῶν Ἀλεξάνδρου\nδιαδόχων — μνημονεύει τῶν κερασίων λέγων· ‘τὰ κεράσια\nεὐστόμαχα, εὔχυλα, ὀλιγότροφα, ἐκ ψυχροῦ δὲ λαμβανόμενα\nεὐστόμαχα. καλλίω δὲ τὰ ἐρυθρότερα καὶ τὰ Μιλήσια· εἰσὶ γὰρ\nδιουρητικά.’\nΣΥΚΑΜΙΝΑ. ὅτι πάντων ἁπλῶς οὕτω καλούντων αὐτὰ Ἀλεξανδρεῖς\nμόνοι μόρα ὀνομάζουσι. συκάμινα δὲ οὐ\nτὰ ἀπὸ τῆς Αἰγυπτίας συκῆς, ἅ τινες συκόμορα λέγουσιν. ἅπερ\nοἱ ἐπιχώριοι ἐπὶ βραχὺ κνίσαντες σιδηρίῳ ἐῶσιν ἐπὶ τοῦ\nφυτοῦ· καὶ ὑπὸ τοῦ ἀνέμου κινούμενα ἐντὸς ἡμερῶν τριῶν οὕτω\nπέπονα καὶ εὐώδη γίνονται, μάλιστα δὲ ζεφύρων πνευσάντων,\nκαὶ ἐδώδιμα ὡς διὰ τὸ ἐν αὐτοῖς ἠρέμα ψυχρὸν καὶ\nτοῖς πυρεταίνουσι μετὰ ῥοδίνου ἐλαίου καταπλαττόμενα ἐπὶ\nτοῦ στομάχου ἐπιτίθεσθαι καὶ οὐκ ὀλίγα παρηγορεῖσθαι τοὺς\nνοσοῦντας. φέρει δὲ τὸν καρπὸν τοῦτον ἡ Αἰγυπτία συκάμινος\nἀπὸ τοῦ ξύλου καὶ οὐκ ἀπὸ τῶν ἐπικαρπίων. μόρα δὲ τὰ\nσυκάμινα καὶ παρ’ Αἰσχύλῳ ἐν Φρυξὶν ἐπὶ τοῦ Ἕκτορος\n(fr. 257 N)· ἀνὴρ δ’ ἐκεῖνος ἦν πεπαίτερος μόρων. ἐν δὲ Κρήσσαις καὶ κατὰ τῆς βάτου (fr.\n111)· λευκοῖς τε γὰρ μόροισι καὶ μελαγχίμοιςκαὶ μιλτοπρέπτοις βρίθεται ταὐτοῦ χρόνου. Σοφοκλῆς (fr. 362)· πρῶτον μὲν ὄψει λευκὸν ἀνθοῦντα στάχυν,ἔπειτα φοινίξαντα γογγύλον μόρον. καὶ Νίκανδρος δὲ ἐν Γεωργικοῖς (fr. 75\nSchn) ἐμφανίζει καὶ ὅτι πρότερον τῶν ἄλλων\nἀκροδρύων φαίνεται μορέην τε καλεῖ τὸ δένδρον ἀεί, ὡς καὶ\nοἱ Ἀλεξανδρεῖς· καὶ μορέης, ἣ παισὶ πέλει μείλιγμα νέοισι,πρῶτον ἀπαγγέλλουσα βροτοῖς ἡδεῖαν ὀπώρην.\nΦαινίας δ’ ὁ Ἐρέσιος ὁ Ἀριστοτέλους μαθητὴς τὸν\nτῆς ἀγρίας συκαμίνου καρπὸν μόρον καλεῖ, ὄντα καὶ αὐτὸν\nγλυκύτατον καὶ ἥδιστον ὅτε πεπανθείη. γράφει δὲ οὕτως\n(FHG II 301)· ‘τὸ μόρον τὸ βατῶδες\nξηρανθείσης τῆς σφαίρας τῆς συκαμινώδους σπερματικὰς ἔχει\nτὰς συκαμινώδεις διαγονάς, καθάπερ ὑφάλους καὶ διαφυὰς ἔχει\nψαθυρὰς καὶ εὐχύμους.’ Παρθένιος δὲ ἅβρυνά φησι συκάμινα, ἃ\nκαλοῦσιν ἔνιοι μόρα· Σαλαμίνιοι δὲ τὰ αὐτὰ ταῦτα βάτια·\nΔημήτριος δὲ ὁ Ἰξίων τὰ αὐτὰ συκάμινα καὶ μόρα οἷον αἱμόροα\nκαὶ σύκων ἀμείνω. Δίφιλος δὲ ὁ Σίφνιος ἰατρὸς γράφει οὕτως·\n‘τὰ δὲ συκάμινα, ἃ καὶ μόρα λέγεται, εὔχυλα μέν ἐστιν,\nὀλιγότροφα δὲ καὶ εὐστόμαχα καὶ εὐέκκριτα. ἰδίως δὲ τούτων\nτὰ ἔνωμα ἕλμινθας ἐκτινάσσει.’ Πύθερμος δὲ ἱστορεῖ, ὥς\nφησιν Ἡγήσανδρος (om. FHG IV), καθ’ αὑτὸν τὰς\nσυκαμίνους οὐκ ἐνεγκεῖν καρπὸν ἐτῶν εἴκοσι καὶ γενέσθαι\nἐπιδημίαν ποδαγρικὴν τοσαύτην ὥστε μὴ μόνον ἄνδρας τῷ πάθει\nἐνσχεθῆναι, ἀλλὰ καὶ παῖδας καὶ κόρας καὶ εὐνούχους, ἔτι δὲ\nγυναῖκας. περιπεσεῖν δὲ οὕτω τὸ δεινὸν καὶ αἰπολίῳ ὡς τὰ\nδύο μέρη τῶν προβάτων ἐνσχεθῆναι τῷ αὐτῷ πάθει.\nΚΑΡΥΑ. οἱ Ἀττικοὶ καὶ οἱ ἄλλοι συγγραφεῖς κοινῶς πάντα τὰ\nἀκρόδρυα κάρυα λέγουσιν· Ἐπίχαρμος δὲ κατ’ ἐξοχὴν (p\n280 L) ὡς ἡμεῖς·\nκαπυρὰ τρώγων κάρυ᾽, ἀμυγδάλας. Φιλύλλιος (I 788 K)· ᾠά, κάρυ᾽, ἀμυγδάλαι. Ἡρακλέων δέ φησιν ὁ Ἐφέσιος· ‘κάρυα ἐκάλουν καὶ\nτὰς ἀμυγδάλας καὶ τὰ νῦν καστάνεια.’ τὸ δὲ δένδρον καρύα\nπαρὰ Σοφοκλεῖ (fr. 688 N)· καρύαι μελίαι τε. Εὔβουλος (II 212 K)· ‘φηγούς, κάρυα\nΚαρύστια.’ καλεῖται δέ τινα καὶ μόστηνα κάρυα.\nΑΜΥΓΔΑΛΑΙ. ὅτι αἱ Νάξιαι ἀμυγδάλαι διὰ μνήμης ἦσαν τοῖς\nπαλαιοῖς· καὶ γίνονται ὄντως ἐν Νάξῳ τῇ νήσῳ διάφοροι, ὡς\nἐμαυτόν, φησί, πείθω. Φρύνιχος (I 387 K)·\nτοὺς δὲ γομφίουςἅπαντας ἐξέκοψεν, ὥστ᾽οὐκ ἂν δυναίμην Ναξίανἀμυγδάλην κατᾶξαι. διάφοροι δ’ ἀμυγδάλαι γίνονται κἀν Κύπρῳ τῇ νήσῳ·\nπαρὰ γὰρ τὰς ἀλλαχόθεν καὶ ἐπιμήκεις εἰσὶ καὶ κατὰ τὸ ἄκρον\nἐπικαμπεῖς. Λάκωνας δὲ Σέλευκος ἐν Γλώσσαις φησὶ καλεῖν τὰ\nμαλακὰ κάρυα μυκήρους, Τηνίους δὲ τὰ γλυκέα κάρυα. Ἀμερίας\nδέ φησι μύκηρον τὴν ἀμυγδάλην καλεῖσθαι. ἐπακτικώτατα δὲ\nπρὸς πότον τὰ ἀμύγδαλα προεσθιόμενα. Εὔπολις (I 327\nK)· δίδου μασᾶσθαι Ναξίας ἀμυγδάλαςοἶνόν τε πίνειν Ναξίων ἀπ’ ἀμπέλων.\nἦν δέ τις ἄμπελος Ναξία καλουμένη. Πλούταρχος δὲ ὁ\nΧαιρωνεύς φησι (qu. symp. p. 624c) παρὰ Δρούσῳ\nτῷ Τιβερίου Καίσαρος υἱῷ ἰατρόν τινα ὑπερβάντα πάντας ἐν τῷ\nπίνειν φωραθῆναι πρὸ τοῦ πότου προεσθίοντα πικρὰς ἀμυγδάλας\nπέντε ἢ ἕξ· ἅσπερ κωλυθεὶς προσενέγκασθαι οὐδὲ πρὸς τὸ\nμικρότατον ἀντέσχε τοῦ πότου. αἴτιος οὖν ἦν ἡ τῆς\nπικρότητος δύναμις, ξηραντικὴ καὶ δάπανος ὑγρῶν οὖσα.\nκληθῆναι δὲ ἀμυγδάλην φησὶν Ἡρωδιανὸς ὁ Ἀλεξανδρεὺς\n(I 321, 21 L) παρὰ τὸ ἐν τῷ μετὰ τὸ χλωρὸν\nὡσπερεὶ ἀμυχὰς ἔχειν πολλάς.\nὄνος βαδίζεις εἰς ἄχυρα τραγημάτων, φησί που Φιλήμων\n(II 530 K)· φηγοὶ Πανὸς ἄγαλμα, φησὶ Νίκανδρος ἐν βʹ Γεωργικῶν\n(fr. 69 Schn).\nὅτι καὶ οὐδετέρως ἀμύγδαλα λέγεται. Δίφιλος (II 567\nK)· τράγημα, μυρτίδες, πλακοῦς, ἀμύγδαλα.\nὅτι περὶ τῆς προφορᾶς τοῦ τόνου τῆς ἀμυγδάλης Πάμφιλος μὲν\nἀξιοῖ ἐπὶ τοῦ καρποῦ βαρύνειν ὁμοίως τῷ ἀμυγδάλῳ· τὸ μέντοι\nδένδρον θέλει περισπᾶν, ἀμυγδαλῆ καὶ ῥοδῆ. καὶ Ἀρχίλοχος\n(fr. 29 B4)· ῥοδῆς τε καλὸν ἄνθος. Ἀρίσταρχος δὲ καὶ τὸν καρπὸν καὶ τὸ δένδρον ὁμοίως προφέρεται κατ’ ὀξεῖαν τάσιν.\nΦιλόξενος δ’ ἀμφότερον περισπᾷ. Εὔπολις (I 274\nK)· ... ἀπολεῖς με, ναὶ μὰ τὴν ἀμυγδαλῆν. Ἀριστοφάνης (I 542 K)· ἄγε νυν τὰς ἀμυγδαλᾶς λαβὼντασδὶ κάταξον τῇ κεφαλῇ σαυτοῦ λίθῳ. Φρύνιχος (I 386 K)· ἀμυγδαλῆ τῆς βηχὸς ἀγαθὸν φάρμακον. ἄλλοι δὲ ἀμυγδαλὰς ὡς καλάς. Τρύφων δὲ ἐν Ἀττικῇ\nπροσῳδίᾳ (fr. 13 V) ἀμυγδάλην μὲν τὸν καρπὸν\nβαρέως, ὃν ἡμεῖς οὐδετέρως ἀμύγδαλον λέγομεν, ἀμυγδαλᾶς δὲ\nτὰ δένδρα, κτητικοῦ παρὰ τὸν καρπὸν ὄντος τοῦ χαρακτῆρος\nκαὶ διὰ τοῦτο περισπωμένου.\nὅτι Πάμφιλος ἐν Γλώσσαις μουκηροβαγόν φησι καλεῖσθαι τὸν\nκαρυοκατάκτην ὑπὸ τῶν Λακώνων ἀντὶ τοῦ ἀμυγδαλοκατάκτην·\nμουκήρους γὰρ Λάκωνες καλοῦσι τὰ ἀμύγδαλα.\nὅτι Ποντικῶν καλουμένων καρύων, ἃ λόπιμά τινες ὀνομάζουσι,\nμνημονεύει Νίκανδρος (cf. p. 54d). Ἑρμῶναξ δὲ\nκαὶ Τιμαχίδας ἐν Γλώσσαις Διὸς βάλανόν φησι καλεῖσθαι τὸ\nΠοντικὸν κάρυον.\nἩρακλείδης δὲ ὁ Ταραντῖνος ζητεῖ πότερον προπαρατίθεσθαι\nδεῖ τὰ τραγήματα, καθάπερ ἔν τισι τόποις τῶν κατὰ τὴν Ἀσίαν\nκαὶ τὴν Ἑλλάδα γίνεται ἢ οὔ, ἀλλὰ μετὰ τὸ δεῖπνον. ἐὰν μὲν\nοὖν μετὰ τὸ δεῖπνον, συμβαίνει πλείονος τροφῆς κειμένης ἐν\nτῇ κοιλίᾳ καὶ τοῖς ἐντέροις τὰ\nἐπεισφερόμενα κάρυα, χάριν τῆς πρὸς τὸ πίνειν ὁρμῆς\nἐμπλεκόμενα τοῖς σιτίοις, ἐμπνευματώσεις καὶ φθορὰς τῆς\nτροφῆς παρασκευάζειν διὰ τὸ παρακολουθοῦν αὐτοῖς\nἐπιπολαστικὸν φύσει καὶ δυσκατέργαστον· ἐξ ὧν ἀπεψίαι\nγίνονται καὶ κοιλίας καταφοραί.\n‘τὰ δὲ ἀμύγδαλα, φησὶ Διοκλῆς, τρόφιμα μέν ἐστι καὶ\nεὐκοίλια, θερμαντικὰ δὲ διὰ τὸ ἔχειν κεγχρῶδές τι. λυπεῖ δ᾽\nἧττον τὰ χλωρὰ τῶν ξηρῶν καὶ τὰ βεβρεγμένα τῶν ἀβρόχων καὶ\nτὰ πεφρυγμένα τῶν ὠμῶν. τὰ δὲ Ἡρακλεωτικά, καλούμενα δὲ\nΔιὸς βάλανοι, τρέφει μὲν οὐχ ὁμοίως τοῖς ἀμυγδάλοις, ἔχει\nδέ τι κεγχρῶδες καὶ ἐπιπολαστικόν· πλείω δὲ βρωθέντα\nβαρύνει τὴν κεφαλήν. ἧττον δ’ ἐνοχλεῖ καὶ τούτων τὰ χλωρὰ\nτῶν ξηρῶν. τὰ δὲ Περσικὰ κεφαλαλγικὰ μέν ἐστιν οὐχ ἧττον\nτῶν Διὸς βαλάνων, τρέφει δὲ μᾶλλον· φάρυγγα τραχύνει καὶ\nστόμα. ὀπτηθέντα δὲ ἀλυπότερα γίνεται· διαχωρεῖ δὲ μάλιστα\nτῶν καρύων ἐσθιόμενα μετὰ μέλιτος. τὰ δὲ πλατέα φυσωδέστερά\nἐστιν, ἀλυπότερα δὲ τὰ ἑφθὰ τῶν ὠμῶν καὶ πεφρυγμένων, τὰ δὲ\nπεφρυγμένα τῶν ὠμῶν. Φυλότιμος δὲ ἐν τοῖς περὶ τροφῆς φησι·\n‘τὸ πλατὺ κάρυον τὸ καλούμενον Σαρδιανὸν δυσκατέργαστά\nἐστιν ὠμὰ πάντα καὶ δυσδιάλυτα, κατεχόμενα ὑπὸ τοῦ\nφλέγματος ἐν τῇ κοιλίᾳ, καὶ στρυφνότητα ἔχοντα. τὸ δὲ\nΠοντικὸν λιπαρὸν καὶ δυσκατέργαστον. τὸ δὲ ἀμύγδαλον ἧττον\nδυσκατέργαστον· φαγόντες οὖν πλείονα\nοὐκ ἐνοχλούμεθα· λιπαρώτερά τε φαίνεται καὶ ἀναδίδωσι χυμὸν\nγλυκὺν καὶ λιπαρόν.’ Δίφιλος δ’ ὁ Σίφνιος ‘τὰ κάρυα, φησί,\nτὰ βασιλικὰ κεφαλαλγῆ ἐστι καὶ ἐπιπολαστικά. τούτων δὲ τὰ\nἁπαλὰ ἔτι καὶ λελευκασμένα εὐχυλότερα καὶ κρείττονα\nὑπάρχει, τὰ δ’ ἐν τοῖς ἰπνοῖς φρυγόμενα ὀλιγότροφα. τὰ δὲ\nἀμύγδαλά ἐστιν οὐρητικὰ καὶ λεπτυντικὰ καὶ καθαρτικὰ καὶ\nὀλιγότροφα. τῶν μέντοι χλωρῶν κακοχύλων ὄντων καὶ\nἀτροφωτέρων πολὺ μᾶλλον φυσωδέστερα καὶ ἐπιπολαστικώτερά\nἐστι τὰ ξηρά. τὰ δὲ ἁπαλὰ καὶ πλήρη καὶ λελευκασμένα\nγαλακτώδη ὄντα εὐχυλότερά ἐστι. τῶν δὲ ξηρῶν τὰ Θάσια καὶ\nΚύπρια ἁπαλὰ ὄντα εὐεκκριτώτερά ἐστι. τὰ δὲ Ποντικὰ κάρυα\nκεφαλαλγῆ, ἧττον δ’ ἐπιπολαστικὰ τῶν βασιλικῶν.’\nΜνησίθεος δ’ ὁ Ἀθηναῖος ἐν τῷ περὶ ἐδεστῶν ‘τῶν Εὐβοικῶν,\nφησί, καρύων ἢ καστάνων (ἀμφοτέρως γὰρ καλεῖται) δύσπεπτος\nμὲν ἡ κατεργασία τῇ κοιλίᾳ καὶ φυσώδης ἡ πέψις γίνεται,\nπαχύνει δὲ τὰς ἕξεις, ἐάν τις αὐτῶν κρατήσῃ. τὰ δὲ ἀμύγδαλα\nκαὶ τὰ Ἡρακλεωτικὰ καὶ τὰ Περσικὰ κάρυα καὶ τἄλλα τὰ\nτοιαῦτα χείρω ἐστὶ τούτων. χρὴ δὲ μηδὲν ὅλως τῆς τοιαύτης\nἰδέας ἄπυρον ἐσθίειν ἔξω τῶν χλωρῶν ἀμυγδάλων, ἀλλὰ τὰ μὲν\nἕψειν, τὰ δὲ φρύγειν. τὰ μὲν γὰρ αὐτῶν ἐστι λιπαρὰ τῇ\nφύσει, καθάπερ ἀμυγδάλαι τε αἱ ξηραὶ καὶ Διὸς βάλανοι, τὰ\nδὲ σκληρὰ καὶ στρυφνά, καθάπερ αἵ τε φηγοὶ καὶ πᾶν τὸ\nτοιοῦτον γένος. τῶν οὖν λιπαρῶν ἀφαιρεῖται τὸ λίπος ἡ\nπύρωσις· ἐστὶ γὰρ τοῦτο τὸ χείριστον· τὰ δὲ\nσκληρὰ καὶ στρυφνὰ πεπαίνεται, ἐάν τις\nὀλίγῳ καὶ μαλακῷ πυρὶ χρῆται.’ ὁ δὲ Δίφιλος τὰ κάστανα καὶ\nΣαρδιανὰς βαλάνους καλεῖ, εἶναι λέγων αὐτὰς καὶ πολυτρόφους\nκαὶ εὐχύλους, δυσοικονομήτους δὲ διὰ τὸ ἐπιμένειν τῷ\nστομάχῳ· τὰς δὲ φρυγείσας ἀτροφωτέρας μὲν γίνεσθαι,\nεὐοικονομήτους δέ· τὰς δὲ ἑψομένας ἐμπνευματοῦν μὲν ἧττον,\nτρέφειν δὲ τούτων μᾶλλον. λόπιμον κάρυόν τεΕὐβοέες, βάλανον δὲ μετεξέτεροι καλέσαντο, Νίκανδρός φησιν ὁ Κολοφώνιος ἐν Γεωργικοῖς\n(fr. 76 Schn). Ἀγέλοχος δὲ ἄμωτα καλεῖ τὰ\nκαστάνεια· ‘ὅπου δὲ γίνεται τὰ κάρυα τὰ Σινωπικά, ταῦτα\nδένδρα ἐκάλουν ἄμωτα.’\nΕΡΕΒΙΝΘΟΙ. Κρώβυλος (IV 569 M)·χλωρὸν ἐρέβινθόν τιναἐκοττάβιζον κενὸν ὅλως. τράγημα δέἐστιν πιθήκου τοῦτο δήπου δυστυχοῦς. Ὅμηρος· Il. 13.589θρώσκουσιν κύαμοι μελανόχροες ἢ ἐρέβινθοι. Ξενοφάνης ὁ Κολοφώνιος ἐν παρῳδίαις (p. 189\nW)· πὰρ πυρὶ χρὴ τοιαῦτα λέγειν χειμῶνος ἐν ὥρῃἐν κλίνῃ μαλακῇ κατακείμενον, ἔμπλεον ὄντα,πίνοντα γλυκὺν οἶνον, ὑποτρώγοντ’ ἐρεβίνθους·\n‘τίς πόθεν εἶς ἀνδρῶν, πόσα τοι ἔτη ἐστί,\nφέριστε;πηλίκος ἦσθ’ ὅθ’ ὁ Μῆδος ἀφίκετο;’ Σαπφώ (fr. 36 B4)· χρύσειοι ἐρέβινθοι ἐπ’ ἀιόνων ἐφύοντο. Θεόφραστος δ’ ἐν φυτικοῖς (8, 5, 1)\nτῶν ἐρεβίνθων τινὰς καλεῖ κριούς. καὶ Σώφιλος (II 447\nK)· ὁ πατὴρ ὁ ταύτης πολὺ μέγιστός ἐστικριὸς ἐρέβινθος. Φαινίας δ’ ἐν τοῖς περὶ φυτῶν φησι (FHG II\n300)· ‘τραγήματος ἔχει χώραν ἁπαλὰ μὲν ὦχρος,\nκύαμος, ἐρέβινθος, ξηρὰ δὲ ἑφθὰ καὶ φρυκτὰ σχεδὸν τὰ\nπλεῖστα.’ Ἄλεξις (II 356 K)· ἔστιν ἀνήρ μοι πτωχὸς κἀγὼγραῦς καὶ θυγάτηρ καὶ παῖς υἱὸςχἤδ’ ἡ χρηστή, πένθ’ οἱ πάντες.τούτων οἱ τρεῖς δειπνοῦμεν,δύο δ’ αὐτοῖς συγκοινωνοῦμενμάζης μικρᾶς. φθόγγους δ’ ἀλύρουςθρηνοῦμεν, ἐπὰν μηδὲν ἔχωμεν·χρῶμα δ’ ἀσίτων ἡμῶν ὄντωνγίνεται ὠχρόν. τὰ μέρη δ’ ἡμῶνχἠ σύνταξις τοῦ βίου ἐστὶνκύαμος, θέρμος, λάχανον, .....γογγυλίς, ὦχρος, λάθυρος, φηγός,βολβός, τέττιξ, ἐρέβινθος, ἀχράς,τό τε θειοφανὲς μητρῷον ἐμοὶ\nμελέδημ’ ἰσχάς,Φρυγίας εὑρήματα συκῆς. Φερεκράτης (I 169 K)· τακεροὺς ποιήσεις τοὺς ἐρεβίνθους αὐτόθεν. πάλιν (ib. p. 195)· τρώγων ἐρεβίνθους ἀπεπνίγη πεφρυγμένους. Δίφιλος δέ φησιν· ‘οἱ ἐρέβινθοι δύσπεπτοι,\nσμηκτικοί, οὐρητικοί, πνευματικοί.’ κατὰ δὲ Διοκλέα\nζυμωτικοὶ τῆς σαρκός· κρείττους δ’ οἱ λευκοὶ τῶν μελάνων\nκαὶ πυξοειδεῖς καὶ οἱ Μιλήσιοι τῶν λεγομένων κριῶν οἵ τε\nχλωροὶ τῶν ξηρῶν καὶ οἱ βεβρεγμένοι τῶν ἀβρόχων.\nὅτι Ποσειδῶνος εὕρημα οἱ ἐρέβινθοι.\nΘΕΡΜΟΙ.μὴ ὥρασιμετὰ τῶν κακῶν ἵκοιθ’ ὁ τοὺς θέρμους φαγών,ἐν τῷ προθύρῳ τὰ λέμμαθ’ ὁτιὴ κατέλιπε,ἀλλ’ οὐκ ἀπεπνίγη καταφαγών. μάλιστα δὲ ....Β. Κλεαίνετος μὲν οὐκ ἐδήδοκ’ οἶδ’ ὅτιὁ τραγικὸς αὐτούς· οὐδενὸς γὰρ πώποτεἀπέβαλεν ..... ὀσπρίου λέπος·οὕτως ἐκεῖνός ἐστιν εὐχερὴς ἀνήρ (Alex. fr. 266\nK). Λυκόφρων δ’ ὁ Χαλκιδεὺς ἐν σατυρικῷ δράματι, ὃ ἐπὶ\nκαταμωκήσει ἔγραψεν εἰς Μενέδημον τὸν φιλόσοφον, ἀφ’ οὗ ἡ τῶν Ἐρετρικῶν ὠνομάσθη αἵρεσις,\nδιασκώπτων τῶν φιλοσόφων τὰ δεῖπνά φησι (p. 636\nN)· καὶ δημόκοινος ἐπεχόρευσε δαψιλὴςθέρμος, πενήτων καὶ τρικλίνου συμπότης. Δίφιλος (II 570 K)· οὐκ ἔστιν οὐδὲν τεχνίον ἐξωλέστεροντοῦ πορνοβοσκοῦ·κατὰ τὴν ὁδὸν πωλεῖν περιπατῶν βούλομαιῥόδα, ῥαφανῖδας, θερμοκυάμους, στέμφυλα,ἁπλῶς ἅπαντα μᾶλλον ἢ ταύτας τρέφειν. καὶ σημειωτέον, φησί, τὸ θερμοκυάμους, ἐπεὶ καὶ\nνῦν οὕτω λέγεται. Πολέμων δέ φησι (fr. 91 Pr)\nτοὺς Λακεδαιμονίους τοὺς θέρμους λυσιλαίδας καλεῖν.\nΘεόφραστος δὲ ἱστορεῖ ἐν αἰτίοις φυτικοῖς (4, 2,\n2) ὅτι ‘θέρμος καὶ ὄροβος καὶ ἐρέβινθος μόνα οὐ\nζῳοῦται τῶν χεδροπῶν διὰ τὴν δριμύτητα καὶ πικρότητα. ὁ δ᾽\nἐρέβινθος, φησί, μέλας γίνεται διαφθειρόμενος.’ γίνεσθαι δὲ\nλέγει κάμπας ἐν τοῖς ἐρεβίνθοις ὁ αὐτὸς ἐν τῷ τρίτῳ τῆς\nαὐτῆς πραγματείας (22, 3). Δίφιλος δ’ ὁ\nΣίφνιος τοὺς θέρμους φησὶν εἶναι σμηκτικοὺς καὶ\nπολυτρόφους, μάλιστα δὲ τοὺς ἐπὶ πλεῖον ἀπεγλυκασμένους.\nδιὸ καὶ Ζήνων ὁ Κιτιεύς, σκληρὸς ὢν καὶ πάνυ θυμικὸς πρὸς\nτοὺς γνωρίμους, ἐπὶ πλεῖον τοῦ οἴνου σπάσας ἡδὺς ἐγίνετο\nκαὶ μείλιχος. πρὸς τοὺς πυνθανομένους οὖν τοῦ τρόπου τὴν\nδιαφορὰν ἔλεγε τὸ αὐτὸ τοῖς θέρμοις πάσχειν· καὶ γὰρ\nἐκείνους πρὶν διαβραχῆναι πικροτάτους\nεἶναι, ποτισθέντας δὲ γλυκεῖς καὶ προσηνεστάτους.\nΦΑΣΗΛΟΙ. Λακεδαιμόνιοι ἐν τοῖς δείπνοις τοῖς καλουμένοις\nκοπίσι διδόασι τραγήματα σῦκά τε ξηρὰ καὶ κυάμους καὶ\nφασήλους χλωρούς· ἱστορεῖ Πολέμων (fr. 86 Pr).\nἘπίχαρμος (p. 280 L)· .. φασήλους φῶγε θᾶσσον, αἴ χ’ ὁ Διόνυσος φιλῇ. Δημήτριος (I 796 K)· ἢ σῦκον ἢ φάσηλον ἢ τοιοῦτό τι.\nΕΛΑΑΙ. Εὔπολις (I 342 K)· ‘σηπίαι δρυπεπεῖς τ᾽\nἐλᾶαι.’ ταύτας Ῥωμαῖοι δρύππας λέγουσι. Δίφιλος δέ φησιν ὁ\nΣίφνιος τὰς ἐλάας ὀλιγοτρόφους εἶναι καὶ κεφαλαλγεῖς, τὰς\nδὲ μελαίνας καὶ κακοστομαχωτέρας καὶ βαρύνειν τὴν κεφαλήν,\nτὰς δὲ κολυμβάδας καλουμένας εὐστομαχωτέρας εἶναι καὶ\nκοιλίας στατικάς, τὰς δὲ θλαστὰς μελαίνας εὐστομαχωτέρας\nεἶναι. μνημονεύει τῶν θλαστῶν ἐλαιῶν Ἀριστοφάνης (I\n493 K)· ‘θλαστὰς ποιεῖν ἐλαίας.’ πάλιν· οὐ ταὐτόν ἐστιν ἁλμάδες καὶ στέμφυλα. καὶ μετ’ ὀλίγα· θλαστὰς γὰρ εἶναι κρεῖσσόν ἐστιν ἁλμάδος. Ἀρχέστρατος ἐν τῇ Γαστρονομίᾳ (fr. 6\nRi)· ῥυσαὶ καὶ δρυπεπεῖς παρακείσθωσάν σοι\nἐλαῖαι. —ὥστε Μαραθῶνος τὸ λοιπὸν ἐπ’ ἀγαθῷ μεμνημένοιπάντες ἐμβάλλουσιν ἀεὶ μάραθον ἐς τὰς ἁλμάδας, φησὶν Ἕρμιππος (I 249 K). Φιλήμων\nφησίν· ‘πιτυρίδες καλοῦνται αἱ φαυλίαι ἐλᾶαι, στεμφυλίδες\nδὲ αἱ μέλαιναι,’ Καλλίμαχος δ’ ἐν τῇ\nἙκάλῃ γένη ἐλαῶν καταλέγει (fr. 50 Schn)·\nγεργέριμον πίτυρίν τε καὶ ἣν ἀπεθήκατο\nλευκὴνεἰν ἁλὶ νήχεσθαι φθινοπωρίδα. ἔλεγον δὲ τὰς δρυπεπεῖς ἐλάας καὶ ἰσχάδας καὶ\nγεργερίμους, ὥς φησι Δίδυμος (p. 75 Schm). καὶ\nχωρὶς δὲ τοῦ φάσκειν ἐλάας αὐτὸ καθ’ ἑαυτὸ ἔλεγον μόνον\nδρυπεπεῖς. Τηλεκλείδης (I 218 K)· ... ξυγγενέσθαι διὰ χρόνου λιπαρείτω μεδρυπεπέσι, μάζαις καὶ διασκανδικίσαι. Ἀθηναῖοι δὲ τὰς τετριμμένας ἐλαίας στέμφυλα\nἐκάλουν, βρύτεα δὲ τὰ ὑφ’ ἡμῶν στέμφυλα, τὰ ἐκπιέσματα τῆς\nσταφυλῆς. παρὰ δὲ τοὺς βότρυς γέγονεν ἡ φωνή.\nΡΑΦΑΝΙΔΕΣ. αὗται κέκληνται διὰ τὸ ῥᾳδίως φαίνεσθαι. καὶ\nἐκτεταμένως δὲ καὶ κατὰ συστολὴν λέγεται παρὰ Ἀττικοῖς.\nΚρατῖνος (I 104 K)· ταῖς ῥαφανῖσι δοκεῖ, τοῖς δ’ ἄλλοις οὐ\nλαχάνοισιν. Εὔπολις (I 342 K)· ῥαφανίδες ἄπλυτοι, σηπίαι. ὅτι δὲ τὸ ἄπλυτοι ἐπὶ τῶν ῥαφανίδων ἀκούειν δεῖ,\nοὐκ ἐπὶ τῶν σηπιῶν, δηλοῖ Ἀντιφάνης γράφων (II 124\nK)· νήττας, σχαδόνας, κάρυ’ ἐντραγεῖν, ᾤ᾽, ἐγκρίδας,ῥαφανῖδας ἀπλύτους, γογγυλίδας, χόνδρον, μέλι.\nἰδίως δ’ οὕτως ἐκαλοῦντο ἄπλυτοι ῥαφανίδες, ἃς καὶ\nΘασίας ὠνόμαζον. Φερεκράτης (I 198 K)· ῥαφανίς τ’ ἄπλυτος ὑπάρχεικαὶ θερμὰ λουτρὰ καὶ ταρίχη πνικτὰ καὶ κάρυα. ὑποκοριστικῶς δ’ εἴρηκε Πλάτων ἐν Ὑπερβόλῳ\n(I 645 K)· ‘φύλλιον ἢ ῥαφανίδιον.’\nΘεόφραστος δ’ ἐν τοῖς περὶ φυτῶν (7, 4, 2)\nγένη ῥαφανίδων φησὶν εἶναι πέντε, Κορινθίαν, Λειοθασίαν,\nΚλεωναίαν, Ἀμωρέαν, Βοιωτίαν. καλεῖσθαι δὲ ὑπό τινων τὴν\nΛειοθασίαν Θρᾳκίαν· γλυκυτάτην δ’ εἶναι τὴν Βοιωτίαν καὶ τῷ\nσχήματι στρογγύλην. ἁπλῶς δέ, φησίν, ὧν ἐστι λεῖα τὰ φύλλα,\nγλυκύτεραί εἰσι.’ Καλλίας δ’ (I 698 K) ἐπὶ τῆς\nῥαφανίδος εἴρηκε τὴν ῥάφανον. περὶ γοῦν τῆς ἀρχαιότητος τῆς\nκωμῳδίας διεξιών φησιν· ... ἔτνος, πῦρ, γογγυλίδες, ῥάφανοι, δρυπεπεῖς,ἐλατῆρες. ὅτι δ’ οὕτω τὰς ῥαφανῖδας εἴρηκε δῆλον Ἀριστοφάνης\nποιεῖ περὶ τῆς τοιαύτης ἀρχαιότητος ἐν Δαναίσι γράφων καὶ\nαὐτὸς καὶ λέγων (I 456 K)· ὁ χορὸς δ’ ὠρχεῖτ’ ἂν ἐναψάμενος δάπιδας καὶστρωματόδεσμα,διαμασχαλίσας αὑτὸν σχελίσιν καὶ φύσκαις καὶῥαφανῖσιν. εὐτελὲς δὲ σφόδρα ἔδεσμα ἡ ῥαφανίς. Ἄμφις\n(II 243 K)· ὅστις ἀγοράζων ὄψον . . . . .ἐξὸν ἀπολαύειν ἰχθύων ἀληθινῶνῥαφανῖδας ἐπιθυμεῖ πρίασθαι, μαίνεται.\nΚΩΝΟΙ. Μνησίθεος ὁ Ἀθηναῖος ἰατρὸς ἐν τῷ περὶ ἐδεστῶν\nὀστρακίδας καλεῖ τῶν κώνων τοὺς πυρῆνας, ἔτι δὲ κώνους.\nΔιοκλῆς δ’ ὁ Καρύστιος πιτύινα κάρυα. ὁ δὲ Μύνδιος\nἈλέξανδρος πιτυίνους κώνους. Θεόφραστος δὲ τὸ μὲν δένδρον\nπεύκην ὀνομάζει, τὸν δὲ καρπὸν κῶνον. Ἱπποκράτης δὲ ἐν τῷ\nπερὶ πτισάνης (II 456 Littre/), ὃ ἐκ τοῦ\nἡμίσους μὲν νοθεύεται, ὑπ’ ἐνίων δὲ καὶ ὅλον, κοκκάλους· οἱ\nπολλοὶ δὲ πυρῆνας, ὡς καὶ Ἡρόδοτος ὅταν περὶ τοῦ Ποντικοῦ\nκαρύου λέγῃ. φησὶ γάρ (IV 23)· ‘πυρῆνα δ’ ἔχει\nτοῦτο ἐπὰν γένηται πέπον.’ Δίφιλος δ’ ὁ Σίφνιός φησιν· οἱ\nστρόβιλοι πολύτροφοι μέν εἰσι, λεαντικοὶ δὲ ἀρτηρίας καὶ\nθώρακος καθαρτικοὶ διὰ τὸ ἔχειν παρεμπεπλεγμένον τὸ\nῥητινῶδες.’ Μνησίθεος δέ φησι πιαίνειν αὐτοὺς τὸ σῶμα καὶ\nπρὸς εὐπεψίαν ἀλύπους εἶναι, ὑπάρχειν δὲ καὶ οὐρητικοὺς καὶ\nοὐκ ἐφεκτικοὺς κοιλίας.\nΩΙΑ. Ἀναξαγόρας ἐν τοῖς Φυσικοῖς (cf. p. 183\nSchaubach) τὸ καλούμενόν φησιν ὄρνιθος γάλα τὸ ἐν\nτοῖς ᾠοῖς εἶναι λευκόν. Ἀριστοφάνης (av. 695)·\n‘τίκτει πρῶτον ὑπηνέμιον ᾠὸν Νύξ.’ Σαπφὼ δ’ αὐτὸ\nτρισυλλάβως καλεῖ (fr. 56 B4)· φασὶ δή ποτε Λήδαν ὤιον εὑρεῖν. καὶ πάλιν (fr. 112)· ὠίου πολὺ λευκότερον. ὤεα δ’ ἔφη Ἐπίχαρμος (p. 280 L)·\nὤεα χανὸς κἀλεκτορίδων πετεηνῶν.\nΣιμωνίδης ἐν δευτέρῳ ἰάμβων (fr. 11\nB4)· οἷόν τε χηνὸς ὤεον Μαιανδρίου. διὰ τεσσάρων δ’ αὐτὰ προενήνεκται Ἀναξανδρίδης\nὠάρια εἰπών (II 163 K). καὶ Ἔφιππος· σταμνάριά τ’ οἴνου μικρὰ τοῦ Φοινικίνου,ᾠάρια, τοιαῦθ’ ἕτερα πολλὰ παίγνια. Ἄλεξις δὲ ἡμίτομά που ᾠῶν λέγει (II 392 fr.\n261, 10 K). ᾠὰ δὲ οὐ μόνον ἀνεμιαῖα ἐκάλουν, ἀλλὰ\nκαὶ ὑπηνέμια. ‘ἐκάλουν δὲ καὶ τὰ νῦν τῶν οἰκιῶν παρ’ ἡμῖν\nκαλούμενα ὑπερῷα ᾠά’, φησὶ Κλέαρχος ἐν Ἐρωτικοῖς (FHG\nII 316), τὴν Ἑλένην φάσκων ἐν τοιούτοις οἰκήμασι\nτρεφομένην δόξαν ἀπενέγκασθαι παρὰ πολλοῖς ὡς ἐξ ᾠοῦ εἴη\nγεγεννημένη. οὐκ εὖ δὲ Νεοκλῆς ὁ Κροτωνιάτης ἔφη ἀπὸ τῆς\nσελήνης πεσεῖν τὸ ᾠὸν ἐξ οὗ τὴν Ἑλένην γεννηθῆναι· τὰς γὰρ\nσεληνίτιδας γυναῖκας ᾠοτοκεῖν καὶ τοὺς ἐκεῖ γεννωμένους\nπεντεκαιδεκαπλασίονας ἡμῶν εἶναι, ὡς Ἡρόδωρος ὁ Ἡρακλεώτης\nἱστορεῖ (FHG II 35). Ἴβυκος δὲ ἐν πέμπτῳ μελῶν\nπερὶ Μολιονιδῶν φησι (fr. 16 B4)· τούς τε λευκίππους κόρουςτέκνα Μολιόνας κτάνον,ἅλικας, ἰσοκεφάλους, ἑνιγυίους,ἀμφοτέρους γεγαῶτας ἐν ὠέῳἀργυρέῳ. Ἔφιππος (II 255 fr. 8, 3 K)· ἴτρια, τραγήματα ..., πυραμοῦς, ἄμης,ᾠῶν ἑκατόμβη· πάντα ταῦτ’ ἐχναύομεν. ᾠῶν δὲ ῥοφητῶν μνημονεύει Νικόμαχος (IV 587\nM)·\nοὐσίδιον γάρ μοι καταλιπόντος τοῦ\nπατρός,οὕτω συνεστρόγγυλα κἀξεκόκκισαἐν μησὶν ὀλίγοις ὥσπερ ᾠόν τις ῥοφῶν. χηνείων δ’ ᾠῶν Ἔριφος (II 430 K)·\nᾠὰ λευκά γεκαὶ μεγάλα· Β. χήνει’ ἐστίν, ὥς γ’ ἐμοὶ δοκεῖ·οὗτος δέ φησι ταῦτα τὴν Λήδαν τεκεῖν. Ἐπαίνετος δὲ καὶ Ἡρακλείδης ὁ Συρακούσιος ἐν\nὈψαρτυτικῷ τῶν ᾠῶν φασι πρωτεύειν τὰ τῶν ταῶν· μεθ’ ἃ εἶναι\nτὰ χηναλωπέκεια· τρίτα καταλέγοντες τὰ ὀρνίθεια.\nΠΡΟΠΟΜΑ. τούτου, φησί, περιενεχθέντος ὁ τῶν δείπνων ταμίας\nΟὐλπιανὸς ἔφη, εἰ κεῖται παρά τινι τὸ πρόπομα οὕτω\nκαλούμενον ὡς νῦν ἡμεῖς φαμεν. καὶ ζητούντων πάντων ‘αὐτός,\nἔφη, ἐγὼ ἐρῶ. Φύλαρχος ὁ Ἀθηναῖος ἢ Ναυκρατίτης ἐν οἷς ὁ\nλόγος ἐστὶν αὐτῷ περὶ Ζηλᾶ τοῦ Βιθυνῶν βασιλέως, ὃς ἐπὶ\nξένια καλέσας τοὺς τῶν Γαλατῶν ἡγεμόνας ἐπιβουλεύσας αὐτοῖς\nκαὶ αὐτὸς διεφθάρη, φησὶν οὕτως, εἰ μνήμης εὐτυχῶ\n(FHG I 341)· ‘πρόπομά τι πρὸ τοῦ δείπνου\nπεριεφέρετο, καθὼς εἰώθει τὸ πρῶτον.’ καὶ ταῦτ’ εἰπὼν ὁ\nΟὐλπιανὸς ᾔτει πιεῖν ἐν ψυκτῆρι, ἀρέσκειν ἑαυτὸν\nφάσκων διὰ τὸ ἑτοίμως ἀπεμνημονευκέναι. ἦν δὲ τῶν ἐν τοῖς\nπροπόμασι, φησί, παρασκευαζομένων ἄλλα τε καὶ δὴ καὶ\nταῦτα.\nΜΑΛΑΧΑΙ. Ἡσίοδος (opp. 41)·οὐδ’ ὅσον ἐν μαλάχῃ τε καὶ ἀσφοδέλῳ μέγ’ ὄνειαρ.\nτοῦτο Ἀττικόν. ‘ἐγὼ δέ, φησίν, ἐν πολλοῖς\nἀντιγράφοις εὗρον τοῦ Ἀντιφάνους Μίνωος διὰ τοῦ ο γεγραμμένον (II 75\nK)· τρώγοντες μολόχης ῥίζαν. καὶ Ἐπίχαρμος (p. 275 L)· ... πραύτερος ἔγωγε μολόχας. Φαινίας δ’ ἐν τοῖς Φυτικοῖς φησι (FHG II\n300)· ‘τῆς ἡμέρου μαλάχης ὁ σπερματικὸς τύπος\nκαλεῖται πλακοῦς, ἐμφερὴς ὢν αὐτῷ· τὸ μὲν γὰρ κτενῶδες\nἀνάλογον καθάπερ ἡ τοῦ πλακοῦντος κρηπίς, κατὰ μέσον δὲ τοῦ\nπλακουντικοῦ ὄγκου τὸ κέντρον ὀμφαλικόν. καὶ περιληφθείσης\nτῆς κρηπῖδος ὅμοιον γίνεται τοῖς θαλαττίοις\nπεριγεγραμμένοις ἐχίνοις.’ ὁ δὲ Σίφνιος Δίφιλος ἱστορεῖ ὡς\nἡ μαλάχη ἐστὶν εὔχυλος, λεαντικὴ ἀρτηρίας, τὰς ἐπιπολαίους\nἀποκρίνουσα δριμύτητας. ἐπιτήδειόν τε εἶναί φησιν αὐτὴν\nτοῖς τῶν νεφρῶν καὶ τῆς κύστεως ἐρεθισμοῖς εὐέκκριτόν τε\nεἶναι μετρίως καὶ τρόφιμον, κρείττω δὲ τὴν ἀγρίαν τῆς\nκηπευομένης. Ἕρμιππος δ’ ὁ Καλλιμάχειος (FHG III\n40) καὶ εἰς τὴν καλουμένην φησὶν ἄλιμον προσέτι\nτε ἄδιψον ἐμβάλλεσθαι τὴν μαλάχην οὖσαν χρησιμωτάτην.\nΚΟΛΟΚΥΝΤΑΙ. Εὐθύδημος ὁ Ἀθηναῖος ἐν τῷ περὶ\nλαχάνων σικύαν Ἰνδικὴν καλεῖ τὴν κολοκύντην διὰ τὸ\nκεκομίσθαι τὸ σπέρμα ἐκ τῆς Ἰνδικῆς. Μεγαλοπολῖται δ’ αὐτὴν\nσικυωνίαν ὀνομάζουσι. Θεόφραστος δὲ τῶν κολοκυντῶν φησιν\n(h. pl. 7, 4, 6) οὐκ εἶναι ἐν μέρει ἰδέας,\nἀλλ’ εἶναι τὰς μὲν βελτίους, τὰς δὲ\nχείρους. Μηνόδωρος δ’ ὁ Ἐρασιστράτειος, Ἱκεσίου φίλος ‘τῶν\nκολοκυντῶν, φησίν, ἣ μὲν Ἰνδική, ἡ καὶ αὐτὴ καὶ σικύα, ἣ δὲ\nκολοκύντη. καὶ ἡ μὲν Ἰνδικὴ κατὰ τὸ πλεῖστον ἕψεται, ἡ δὲ\nκολοκύντη καὶ ὀπτᾶται.’ ἄχρι δὲ τοῦ νῦν λέγεσθαι παρὰ\nΚνιδίοις τὰς κολοκύντας Ἰνδικάς. Ἑλλησπόντιοι δὲ σικύας μὲν\nτὰς μακρὰς καλοῦσι, κολοκύντας δὲ τὰς περιφερεῖς. Διοκλῆς\nδὲ κολοκύντας μὲν καλλίστας γίνεσθαι περὶ Μαγνησίαν,\nπροσέτι τε γογγύλην ὑπερμεγέθη γλυκεῖαν καὶ εὐστόμαχον, ἐν\nἈντιοχείᾳ δὲ σικυόν, ἐν δὲ Σμύρνῃ καὶ Γαλατίᾳ θρίδακα,\nπήγανον δ’ ἐν Μύροις. Δίφιλος δέ φησιν· ‘ἡ δὲ κολοκύντη\nὀλιγότροφός ἐστι καὶ εὔφθαρτος καὶ ὑγραντικὴ τῆς ἕξεως καὶ\nεὐέκκριτος, εὔχυλος. εὐστομαχωτέρα δ’ ἐστὶν ἡ δι’ ὕδατος\nκαὶ ὄξους λαμβανομένη, εὐχυλοτέρα δὲ ἡ ἀρτυτή.\nλεπτυντικωτέρα δ’ ἐστὶν ἡ μετὰ νάπυος, εὐπεπτοτέρα δὲ καὶ\nεὐεκκριτωτέρα ἡ κάθεφθος.’ Μνησίθεος δέ φησιν· ‘ὅσα εὐφυῶς\nδιάκειται πρὸς τὴν τοῦ πυρὸς κατεργασίαν, οἷον ὅ τε σικυὸς\nκαὶ ἡ κολοκύντη καὶ μῆλα Κυδώνια καὶ στρουθία καὶ εἴ τι\nτοιοῦτον, ταῦθ’ ὅταν προσενεχθῇ πυρωθέντα, δίδωσι τῷ σώματι\nτροφὴν οὐ πολλὴν μέν, ἄλυπον δὲ καὶ μᾶλλον ὑγράν. ἐστὶ δὲ\nκαὶ ταῦτα τῆς κοιλίας ἐφεκτικὰ πάντα. δεῖ δὲ αὐτὰ λαμβάνειν\nἑφθὰ μᾶλλον.’ Ἀττικοὶ δὲ μόνως καλοῦσιν αὐτὴν κολοκύντην.\nἝρμιππος (I 248 K)· τὴν κεφαλὴν ὅσην ἔχει·ὅσην κολοκύντην.\nΦρύνιχος ὑποκοριστικῶς (I 386 K)·\nἢ μαζίου τι μικρὸν ἢ κολοκυντίου. Ἐπίχαρμος (p. 275 L)· ὑγιώτερόν θήν ἐστι κολοκύντας πολύ.\nἘπικράτης ὁ κωμῳδιοποιός (II 287 K)·τί Πλάτωνκαὶ Σπεύσιππος καὶ Μενέδημος;πρὸς τίσι νυνὶ διατρίβουσιν;ποία φροντίς, ποῖος δὲ λόγοςδιερευνᾶται παρὰ τούτοισιν;τάδε μοι πινυτῶς, εἴ τι κατειδὼςἥκεις, λέξον, πρὸς Γᾶς .....Β. ἀλλ’ οἶδα λέγειν περὶ τῶνδε σαφῶς.Παναθηναίοις γὰρ ἰδὼν ἀγέληνμειρακίων . . . . . .ἐν γυμνασίοις Ἀκαδημείαςἤκουσα λόγων ἀφάτων, ἀτόπων.περὶ γὰρ φύσεως ἀφοριζόμενοιδιεχώριζον ζῴων τε βίονδένδρων τε φύσιν λαχάνων τε γένη.κᾆτ’ ἐν τούτοις τὴν κολοκύντηνἐξήταζον τίνος ἐστὶ γένους.Α. καὶ τί ποτ’ ἄρ’ ὡρίσαντο καὶ τίνος γένουςεἶναι τὸ φυτόν; δήλωσον, εἰ κάτοισθά τι.Β. πρώτιστα μὲν οὖν πάντες ἄναυδοι\nτότ’ ἐπέστησαν καὶ κύψαντεςχρόνον οὐκ ὀλίγον διεφρόντιζον.κᾆτ’ ἐξαίφνης, ἔτι κυπτόντωνκαὶ ζητούντων τῶν μειρακίων,λάχανόν τις ἔφη στρογγύλον εἶναι,ποίαν δ’ ἄλλος, δένδρον δ’ ἕτερος.ταῦτα δ’ ἀκούων ἰατρός τιςΣικελᾶς ἀπὸ γᾶςκατέπαρδ’ αὐτῶν ὡς ληρούντων.Α. ἦ που δεινῶς ὠργίσθησαν χλευάζεσθαί τ᾽ἐβόησαν;τὸ γὰρ ἐν λέσχαις ταῖσδε τοιαῦτα ποιεῖν\nἀπρεπές . . . . . . .Β. οὐδ’ ἐμέλησεν τοῖς μειρακίοις.ὁ Πλάτων δὲ παρὼν καὶ μάλα πρᾴως,οὐδὲν ὀρινθείς, ἐπέταξ’ αὐτοῖςπάλιν ἐξ ἀρχῆς τὴν κολοκύντηνἀφορίζεσθαι τίνος ἐστὶ γένους.οἳ δὲ διῄρουν.\nἌλεξις ὁ χαρίεις πρόπομα ὅλον παρατίθησι τοῖς διακρίνειν\nδυναμένοις (II 392 K)· ἔλαθον γενόμενος οὗ τὸ πρᾶγμ’ ἠβούλετο.κατὰ χειρὸς ἐδόθη· τὴν τράπεζαν ἧκ’ ἔχων,ἐφ’ ἧς ἐπέκειτ’ οὐ τυρὸς οὐδ’ ἐλαῶν γένηοὐδὲ παρέχουσαι κνῖσαν ἡμῖν πλείοναπαροψίδες καὶ λῆρος, ἀλλὰ παρετέθη\nὑπερηφάνως ὄζουσα τῶν Ὡρῶν λοπάς,τὸ τοῦ πόλου τοῦ παντὸς ἡμισφαίριον.ἅπαντ’ ἐνῆν τἀκεῖ γὰρ ἐν ταύτῃ καλά,ἰχθῦς, ἔριφοι, διέτρεχε τούτων σκορπίος,ὑπέφαινεν ᾠῶν ἡμίτομα τοὺς ἀστέρας.ἐπεβάλομεν τὰς χεῖρας. ὃ μὲν ἐμοὶ λαλῶνἅμα καὶ διανεύων ἠσχολεῖθ᾽· ὁ πᾶς δ’ ἀγὼνἐπ’ ἐμὲ κατήντα. τὸ πέρας οὐκ ἀνῆχ’ ἕωςτὴν λοπάδ’ ὀρύττων ἀποδέδειχα κόσκινον.\nΜΥΚΑΙ. Ἀριστίας (p. 563 N)·μύκαισι δ’ ὠρέχθει τὸ λάινον πέδον. Πολίοχος (IV 590 M)· μεμαγμένηνμικρὰν μελαγχρῆ μᾶζαν ἠχυρωμένηνἑκάτερος ἡμῶν εἶχε δὶς τῆς ἡμέραςκαὶ σῦκα βαιά· καὶ μύκης τις ἐνίοτ’ ἂνὠπτᾶτο καὶ κοχλίας γενομένου ψακαδίουἠγρεύετ’ ἂν καὶ λάχανα τῶν αὐτοχθόνωνθλαστή τ’ ἐλαία, καὶ πιεῖν οἰνάριον ἦνἀμφίβολον. Ἀντιφάνης (II 111 K)· τὸ δεῖπνόν ἐστι μᾶζα κεχαρακωμένηἀχύροις, πρὸς εὐτέλειαν ἐξωπλισμένη,καὶ βολβὸς εἷς τις καὶ παροψίδες\nτινές,σόγχος τις ἢ μύκης τις ἢ τοιαῦθ’ ἃ δὴδίδωσιν ἡμῖν ὁ τόπος ἄθλι’ ἀθλίοις.τοιοῦτος ὁ βίος, ἀπύρετος, φλέγμ’ οὐκ ἔχων.\nοὐδεὶς κρέως παρόντος ἐσθίει θύμον,οὐδ’ οἱ δοκοῦντες πυθαγορίζειν. καὶ προελθών· τίς γὰρ οἶδ’ ἡμῶν τὸ μέλλον ὅ τι παθεῖνπέπρωθ’ ἑκάστῳ τῶν φίλων; ταχὺ δὴ λαβὼνὄπτα μύκητας πρινίνους τουσδὶ δύο.ὅτι Κηφισόδωρος ὁ Ἰσοκράτους μαθητὴς ἐν τοῖς κατὰ Ἀριστοτέλους (τέσσαρα δ’ ἐστὶ ταῦτα βιβλία)\nἐπιτιμᾷ τῷ φιλοσόφῳ ὡς οὐ ποιήσαντι λόγου ἄξιον τὸ\nπαροιμίας ἀθροῖσαι, Ἀντιφάνους ὅλον ποιήσαντος δρᾶμα τὸ\nἐπιγραφόμενον Παροιμίαι· ἐξ οὗ καὶ παρατίθεται τάδε\n(II 88 K)· ἐγὼ γὰρ εἰ τῶν ὑμετέρων φάγοιμί τι,μύκητας ὠμοὺς ἂν φαγεῖν ἐμοὶ δοκῶκαὶ στρυφνὰ μῆλα κεἴ τι πνίγει βρῶμά τι.\nφύονται δὲ οἱ μύκητες γηγενεῖς καί εἰσιν αὐτῶν ἐδώδιμοι\nὀλίγοι· οἱ γὰρ πολλοὶ ἀποπνίγουσιν. διὸ καὶ Ἐπίχαρμος\nπαίζων ἔφη (p. 275 L)· οἷον αἱ μύκαι ἄρ’ ἐπεσκληκότες πνιξεῖσθε. Νίκανδρος δ’ ἐν Γεωργικοῖς καταλέγει καὶ τίνες\nαὐτῶν εἰσιν οἱ θανάσιμοι, λέγων (fr. 78 Schn)·\nἐχθρὰ δ’ ἐλαίηςῥοιῆς τε πρίνου τε δρυός τ’ ἄπο πήματα κεῖται,οἰδαλέων σύγκολλα βάρη πνιγόεντα μυκήτων. φησὶ δὲ καὶ ὅτι\nσυκέης ὁπότε στέλεχος βαθὺ κόπρῳκακκρύψας ὑδάτεσσιν ἀειναέεσσι νοτίζοις,φύσονται πυθμέσσιν ἀκήριοι· ὧν σὺ μύκηταθρεπτὸν μή τι χαμηλὸν ἀπὸ ῥίζης προτάμοιο.\nτὰ δ’ ἄλλα οὐκ ἦν ἀναγνῶναι\nκαί τε μύκητας ἀμανίτας τότ’ ἐφεύσεις, φησὶν ὁ αὐτὸς Νίκανδρος ἐν τῷ αὐτῷ. Ἔφιππος\n(II 263 K)· ἵν’ ὥσπερ οἱ μύκητες ἀποπνίξαιμί σε. Ἐπαρχίδης Εὐριπίδην φησὶ (FHG IV 404)\nτὸν ποιητὴν ἐπιδημῆσαι τῇ Ἰκάρῳ καὶ γυναικός τινος μετὰ\nτέκνων κατὰ τοὺς ἀγρούς, δύο μὲν ἀρρένων τελείων, μιᾶς δὲ\nπαρθένου, φαγούσης θανασίμους μύκητας καὶ ἀποπνιγείσης μετὰ\nτῶν τέκνων ποιῆσαι τουτὶ τὸ ἐπίγραμμα (fr. 2\nB4)· ὦ τὸν ἀγήρατον πόλον αἰθέρος, Ἥλιε, τέμνων,ἆρ’ εἶδες τοιόνδ’ ὄμματι πρόσθε πάθος;μητέρα παρθενικήν τε κόρην δισσούς τε συναίμουςἐν ταὐτῷ φέγγει μοιραδίῳ φθιμένους. Διοκλῆς ὁ Καρύστιος ἐν αʹ Ὑγιεινῶν\nφησιν· ‘ἄγρια ἑψήματα τεῦτλον, μαλάχη, λάπαθον, ἀκαλήφη,\nἀνδράφαξυς, βολβοί, ὕδνα, μύκαι.’ —\nΣΙΑ. Σπεύσιππος ἐν βʹ Ὁμοίων φησὶ ἐν ὕδατι γίνεσθαι, σελίνῳ ἑλείῳ τὸ φύλλον ἐοικός. διὸ\nκαὶ Πτολεμαῖος ὁ δεύτερος Εὐεργέτης Αἰγύπτου βασιλεύσας\nπαρ’ Ὁμήρῳ ἀξιοῖ γράφειν (Od.\n5.72)·\nἀμφὶ δὲ λειμῶνες μαλακοὶ σίου ἠδὲ σελίνου. σία γὰρ μετὰ σελίνου φύεσθαι, ἀλλὰ μὴ ἴα. —\nΔίφιλός φησι τοὺς μύκητας εἶναι εὐστόμους, κοιλίας διαχωρητικούς, θρεπτικούς, δυσπέπτους δὲ\nκαὶ φυσώδεις. τοιούτους δὲ εἶναι τοὺς ἐκ Κέω τῆς νήσου.\n‘πολλοὶ μέντοι καὶ κτείνουσι. δοκοῦσι δὲ οἰκεῖοι εἶναι οἱ\nλεπτότατοι καὶ ἁπαλοὶ καὶ εὔθρυπτοι οἱ ἐπὶ πτελέαις καὶ\nπεύκαις γινόμενοι· ἀνοίκειοι δὲ οἱ μέλανες καὶ πελιοὶ καὶ\nσκληροὶ καὶ οἱ μετὰ τὸ ἑψηθῆναι καὶ τεθῆναι πησσόμενοι,\nοἵτινες λαμβανόμενοι κτείνουσι. βοηθοῦνται δ’ ἀπὸ\nὑδρομέλιτος πόσεως καὶ ὀξυμέλιτος, νίτρου καὶ ὄξους. μετὰ\nτὴν πόσιν δὲ ἐμεῖν δεῖ. διόπερ καὶ δεῖ μάλιστα σκευάζειν\nαὐτοὺς μετὰ ὄξους καὶ ὀξυμέλιτος ἢ μέλιτος ἢ ἁλῶν· οὕτω γὰρ\nαὐτῶν τὸ πνιγῶδες ἀφαιρεῖται.’ Θεόφραστος δὲ ἐν τῷ περὶ\nφυτῶν ἱστορίας γράφει (fr. 168 W)· ‘ὑπόγεια δὲ\nτὰ τοιαῦτά ἐστι καὶ ἐπίγεια, καθάπερ οὓς καλοῦσί τινες\nπέζιας, ἅμα τοῖς μύκησι γινομένους. ἄριζοι γὰρ καὶ αὐτοὶ\nτυγχάνουσιν. ὁ δὲ μύκης ἔχει προσφύσεως ἀρχὴν τὸν καυλὸν\nεἰς μῆκος, καὶ ἀποτείνουσιν ἀπ’ αὐτοῦ ῥίζαι.’ φησὶ δὲ καὶ\n(h. pl. 4, 7, 2) ὅτι ἐν τῇ περὶ Ἡρακλέους\nστήλας θαλάσσῃ ὅταν ὕδατα πλείω γένηται, μύκητες φύονται\nπρὸς τῇ θαλάσσῃ, οὓς καὶ ἀπολιθοῦσθαι ὑπὸ τοῦ ἡλίου φησί.\nκαὶ Φαινίας δὲ ἐν αʹ περὶ φυτῶν (FHG II\n300)· ‘τὰ δὲ οὐδὲ φύει τὴν\nἀνθήλην οὐδὲ τῆς σπερματικῆς ἴχνος κορυνήσεως οὐδὲ\nσπερματώσεως, οἷον μύκης, ὕδνον, πτέρις, ἕλιξ.’ ὁ αὐτός\nφησι· ‘πτέρις, ἣν ἔνιοι βλάχνον καλοῦσι.’ Θεόφραστος ἐν\nΦυτικοῖς (1, 6, 5)· ‘λειόφλοια, καθάπερ ὕδνον,\nμύκης, πέζις, γεράνειον.’\nΥΔΝΑ. γίνεται καὶ ταῦτα αὐτόματα ἀπὸ γῆς μάλιστα περὶ τοὺς\nἀμμώδεις τόπους. λέγει δὲ περὶ αὐτῶν Θεόφραστος (1,\n6, 9)· ‘τὸ ὕδνον (ὃ καλοῦσί τινες γεράνειον) καὶ\nεἴ τι ἄλλο ὑπόγειον.’ καὶ πάλιν (fr. 167 W)·\n‘καὶ ἡ τῶν ἐγγεοτόκων τούτων γένεσις ἅμα καὶ φύσις, οἷον\nτοῦ τε ὕδνου καὶ τοῦ φυομένου περὶ Κυρήνην ὃ καλοῦσι μίσυ.\nδοκεῖ δ’ ἡδὺ σφόδρα τοῦτ’ εἶναι καὶ τὴν ὀσμὴν ἔχειν κρεώδη,\nκαὶ τὸ ἐν τῇ Θρᾴκῃ δὲ γενόμενον οἰτόν. περὶ δὲ τούτων ἴδιόν\nτι λέγεται· φασὶ γάρ, ὅταν ὕδατα μετοπωρινὰ καὶ βρονταὶ\nγίνωνται σκληραί, τότε γίνεσθαι, καὶ μᾶλλον ὅταν αἱ\nβρονταί, ὡς ταύτης αἰτιωτέρας οὔσης. οὐ διετίζειν δέ, ἀλλ᾽\nἐπέτειον εἶναι· τὴν δὲ χρείαν καὶ τὴν ἀκμὴν ἔχειν τοῦ ἦρος.\nοὐ μὴν ἀλλ’ ἔνιοί γε ὡς σπερματικῆς οὔσης τῆς ἀρχῆς\nὑπολαμβάνουσιν. ἐν γοῦν τῷ αἰγιαλῷ τῶν Μιτυληναίων οὔ φασι\nπρότερον εἶναι πρὶν ἢ γενομένης ἐπομβρίας τὸ σπέρμα\nκατενεχθῇ ἀπὸ Τιαρῶν· τοῦτο δ’ ἐστὶ χωρίον ἐν ᾧ πολλὰ\nγίνεται. γίνεται δὲ ἔν τε τοῖς αἰγιαλοῖς μάλιστα καὶ ὅπου\nχώρα ὕπαμμος· καὶ γὰρ αἱ Τιάραι\nτοιαῦται. φύεται δὲ καὶ περὶ Λάμψακον ἐν τῇ Ἀβαρνίδι καὶ ἐν\nἈλωπεκοννήσῳ κἀν τῇ Ἠλείων.’ Λυγκεὺς ὁ Σάμιός φησιν·\n‘ἀκαλήφην ἡ θάλασσα ἀνίησιν, ἡ δὲ γῆ ὕδνα.’ καὶ Μάτρων ὁ\nπαρῳδὸς ἐν τῷ Δείπνῳ· ὄστρεά τ’ ἤνεικεν, Θέτιδος Νηρηίδος ὕδνα. Δίφιλος δὲ δύσπεπτά φησιν εἶναι τὰ ὕδνα, εὔχυλα δὲ\nκαὶ παραλεαντικά, προσέτι δὲ διαχωρητικά, καὶ ἔνια αὐτῶν\nὁμοίως τοῖς μύκαις πνιγώδη εἶναι. Ἡγήσανδρος δ’ ὁ Δελφὸς ἐν\nἙλλησπόντῳ φησὶν (FHG IV 420) οὔτε ὕδνον\nγίνεσθαι οὔτε γλαυκίσκον οὔτε θύμον· διὸ Ναυσικλείδην\nεἰρηκέναι μήτε ἔαρ μήτε φίλους. ὑδνόφυλλον δέ φησι Πάμφιλος\nἐν Γλώσσαις τὴν φυομένην τῶν ὕδνων ὕπερθε πόαν, ἀφ’ ἧς τὸ\nὕδνον γινώσκεσθαι.\nΑΚΑΛΗΦΗ. λέγεται παρὰ τοῖς Ἀττικοῖς οὕτως καὶ τὸ βοτανῶδες\nκαὶ τὸ κνησμοῦ αἴτιον. Ἀριστοφάνης Φοινίσσαις\n(I 534 K)· ‘πρῶτον πάντων ἴφυα φῦναι, εἶθ᾽\nἑξῆς τὰς κραναὰς ἀκαλήφας.’\nΑΣΠΑΡΑΓΟΙ. οὗτοι καὶ ἕλειοι καὶ ὄρειοι καλοῦνται. ὧν οἱ\nκάλλιστοι οὐ σπείρονται, πάντων ὄντες τῶν ἐντὸς\nθεραπευτικοί. οἱ δὲ σπαρτοὶ καὶ σφόδρα ὑπερμεγέθεις\nγίνονται. ἐν Λιβύῃ δέ φασιν ἐν Γαιτουλίᾳ γίνεσθαι πάχος μὲν\nΚυπρίου καλάμου, μῆκος δὲ ποδῶν δώδεκα· ἐν δὲ τῇ ὀρεινῇ καὶ\nπαρωκεανίτιδι πάχος μὲν μεγάλων\nναρθήκων, μῆκος δὲ περὶ τοὺς εἴκοσι πήχεις. Κρατῖνος δὲ\n(fr. 325 K) διὰ τοῦ\nφ ἀσφάραγον ὀνομάζει. καὶ Θεόπομπος (I 751\nK)· κἄπειτ’ ἰδὼν ἀσφάραγον ἐν θάμνῳ τινί. Ἀμειψίας (I 677 K)· οὐ σχῖνος οὐδ’ ἀσφάραγος, οὐ δάφνης κλάδοι. Δίφιλος δέ φησιν ὡς ὁ τῆς κράμβης ἀσφάραγος\nλεγόμενος ἰδίως ὄρμενος εὐστομαχώτερός ἐστι καὶ\nεὐεκκριτώτερος, ὄψεων δὲ βλαπτικός. ἐστὶ δὲ δριμὺς καὶ\nοὐρητικὸς καὶ ἀδικεῖ νεφροὺς καὶ κύστιν. Ἀττικοὶ δ’ εἰσὶν\nοἱ λέγοντες ὄρμενον τὸν ἀπὸ τῆς κράμβης ἐξηνθηκότα.\nΣοφοκλῆς Ἰχνευταῖς (fr. 294 N)· κἀξορμενίζει κοὐκ ἐπισχολάζεταιβλάστη. παρὰ τὸ ἐξορούειν καὶ βλαστάνειν. Ἀντιφάνης δὲ διὰ\nτοῦ π φησὶν ἀσπάραγον (II\n130 K)· ἀσπάραγος ἠγλάιζεν, ὦχρος ἐξήνθηκέ τις. Ἀριστοφῶν (II 282 K)· ‘κάππαριν,\nβληχώ, θύμον, ἀσπάραγον, πίτταν, ῥάμνον, σφακόν,\nπήγανον.’\nΚΟΧΛΙΑΣ. Φιλύλλιος (I 787 K)·οὔκ εἰμι τέττιξ οὐδὲ κοχλίας, ὦ γύναι. καὶ πάλιν (p. 788)· μαινίδες ....., σκόμβροι, κοχλίαι, κορακῖνοι. Ἡσίοδος δὲ (op. 569) τὸν κοχλίαν\nφερέοικον καλεῖ. καὶ Ἀναξίλας δέ (II 274 K)·\nἀπιστότερος εἶ τῶν κοχλιῶν πολλῷ πάνυ,οἳ περιφέρουσ’ ὑπ’ ἀπιστίας τὰς οἰκίας.\nἈχαιός (p. 587 N)· ἦ τοσούσδ’ Αἴτνη τρέφεικοχλίας κεράστας. προβάλλεται δὲ κἀν τοῖς συμποσίοις γρίφου τάξιν\nἔχον περὶ τῶν κοχλιῶν οὕτως· ὑλογενής, ἀνάκανθος, ἀναίματος, ὑγροκέλευθος. Ἀριστοτέλης δὲ ἐν εʹ περὶ ζῴων μορίων\nφησίν (h. a. V p. 544 a 23)· ‘οἱ κοχλίαι\nφαίνονται κύοντες ἐν τῷ μετοπώρῳ καὶ τοῦ ἔαρος· μόνοι τε\n(gen. an. III p. 762 a 32) οὗτοι τῶν\nὀστρακοδέρμων συνδυαζόμενοι ὤφθησαν.’ Θεόφραστος δὲ ἐν τῷ\nπερὶ φωλευόντων (fr. 176 W) ‘οἱ κοχλίαι, φησί,\nφωλεύουσι μὲν καὶ τοῦ χειμῶνος, μᾶλλον δὲ τοῦ θέρους. διὸ\nκαὶ πλεῖστοι φαίνονται τοῖς μετοπωρινοῖς ὕδασιν. ἡ δὲ\nφωλεία τοῦ θέρους καὶ ἐπὶ τῆς γῆς καὶ ἐπὶ τῶν δένδρων.’\nλέγονται δέ τινες τῶν κοχλιῶν καὶ σέσιλοι. Ἐπίχαρμος\n(p. 281 L)· τούτων ἁπάντων ἀκρίδας ἀνταλλάσσομαι,κόγχων δὲ τὸν σέσιλον. Β. ἄπαγ’ ἐς τὸν φθόρον. Ἀπολλᾶς δὲ Λακεδαιμονίους φησὶ σέμελον τὸν κοχλίαν\nλέγειν. Ἀπολλόδωρος δὲ ἐν βʹ ἐτυμολογιῶν τῶν\nκοχλιῶν φησί τινας καλεῖσθαι κωλυσιδείπνους.\nΒΟΛΒΟΙ. τούτων Ἡρακλῆς ἐσθίειν παραιτεῖται ἐν Ἀμαλθείᾳ\nΕὐβούλου λέγων (II 166 K)· θερμότερον ἢ κραυρότερον ἢ μέσως ἔχον,τοῦτ’ ἔσθ’ ἑκάστῳ μεῖζον ἢ Τροίαν ἑλεῖν.\nκἀγὼ γὰρ οὐ καυλοῖσιν οὐδὲ σιλφίῳοὐδ’ ἱεροσύλοις καὶ πικραῖς παροψίσιβολβοῖς τ’ ἐμαυτὸν χορτάσων ἐλήλυθα.ἃ δ’ εἴς τ’ ἐδωδὴν πρῶτα καὶ ῥώμης ἀκμὴνκαὶ πρὸς ὑγίειαν, πάντα ταῦτ’ ἐδαινύμην,κρέας βόειον ἑφθὸν ἀσόλοικον μέγα,ἀκροκώλιόν τε γεννικόν, ὀπτὰ δέλφακοςἁλίπαστα τρία. Ἄλεξις ἐμφανίζων τὴν τῶν βολβῶν πρὸς τὰ ἀφροδίσια\nδύναμίν φησι (II 399 K)· πίννας, κάραβον,βολβούς, κοχλίας, κήρυκας, ᾤ᾽, ἀκροκώλια,τοσαῦτα· τούτων ἄν τις εὕρῃ φάρμακαἐρῶν ἑταίρας ἕτερα χρησιμώτερα .... Ξέναρχος ἐν Βουκολίωνι (II 467\nK)· φθίνει δόμοςἀσυντάτοισι δεσποτῶν κεχρημένοςτύχαις, ἀλάστωρ τ’ εἰσπέπαικε Πελοπιδῶν.ἄστυτος οἶκος κοὐδὲ βυσαύχην θεᾶςΔηοῦς σύνοικος, γηγενὴς βολβός, φίλοιςἑφθὸς βοηθῶν δυνατός ἐστ’ ἐπαρκέσαι·μάτην δὲ πόντου κυανέαις δίναις τραφεὶςφλεβὸς τροπωτὴρ πουλύπους, ἁλοὺς βρόχωνπλεκταῖς ἀνάγκαις, τῆς τροχηλάτου κόρηςπίμπλησι λοπάδος στερροσώματον κύτος.\nἈρχέστρατος (fr. 5 Ri)· βολβῶν καὶ καυλῶν χαίρειν λέγω ὀξυβάφοισιταῖς τ’ ἄλλαις πάσῃσι παροψίσι.\nἩρακλείδης ὁ Ταραντῖνος ἐν Συμποσίῳ· ‘βολβὸς καὶ κοχλίας\nκαὶ ᾠὸν καὶ τὰ ὅμοια δοκεῖ σπέρματος εἶναι ποιητικά, οὐ διὰ\nτὸ πολύτροφα εἶναι, ἀλλὰ διὰ τὸ ὁμοειδεῖς ἔχειν τὰς πρώτας\nφύσεις αὐτὰς τὰς δυνάμεις τῷ σπέρματι.’ Δίφιλος· ‘οἱ βολβοὶ\nδύσπεπτοι μέν εἰσι, πολύτροφοι δὲ καὶ εὐστόμαχοι, ἔτι δὲ\nσμηκτικοὶ καὶ ἀμβλυντικοὶ ὄψεως, διεγερτικοὶ δ᾽\nἀφροδισίων.’ ἡ δὲ παροιμία φησίν· οὐδέν σ’ ὀνήσει βολβός, ἂν μὴ νεῦρ’ ἔχῃς. διεγείρουσι δ’ ὄντως αὐτῶν πρὸς ἀφροδίσια οἱ\nβασιλικοὶ λεγόμενοι, οἳ καὶ κρείσσονες τῶν ἄλλων εἰσί· μεθ᾽\nοὓς οἱ πυρροί. οἱ δὲ λευκοὶ καὶ Λιβυκοὶ σκιλλώδεις·\nχείρονες δὲ πάντων οἱ Αἰγύπτιοι.\nαἱ δὲ βολβῖναι καλούμεναι εὐχυλότεραι μέν εἰσι τῶν βολβῶν,\nοὐ μὴν οὕτως εὐστόμαχοι διὰ τὸ γλυκάζον ἔχειν\nτι· παχυντικαί τε ἱκανῶς εἰσι διὰ τὴν πολλὴν\nσκληρότητα καὶ εὐέκκριτοι. μνημονεύει δὲ βολβίνης Μάτρων ἐν\nπαρῳδίαις· σόγκους δ’ οὐκ ἂν ἐγὼ μυθήσομαι οὐδ’ ὀνομήνω(Il. 2.488),μυελόεν βλάστημα, καρηκομόωντας ἀκάνθαις (Il. 2.323),βολβίνας θ᾽, αἳ Ζῆνος Ὀλυμπίου εἰσὶν ἀοιδοί(hymn. 16, 2),ἃς ἐν χέρσῳ θρέψε Διὸς παῖς ἄσπετος ὄμβρος,\nλευκοτέρας χιόνος, ἰδέειν ἀμύλοισιν ὁμοίας (Il. 10.437)·τάων φυομένων ἠράσσατο πότνια γαστήρ (Il. 20.223).\nὅτι Νίκανδρος (fr. 88 Schn) ‘Μεγαρῆας βολβοὺς’\nἐπαινεῖ. Θεόφραστος δ’ ἐν ζʹ Φυτικῶν (7,\n13, 8) ‘ἐνιαχοῦ, φησίν, οὕτω γλυκεῖς εἰσιν οἱ\nβολβοὶ ὥστε καὶ ὠμοὺς ἐσθίεσθαι, ὥσπερ ἐν τῇ Ταυρικῇ\nΧερρονήσῳ.’ τὰ αὐτὰ ἱστορεῖ καὶ Φαινίας (FHG II\n300). ἔστι δὲ καὶ γένος, φησί, βολβῶν, Θεόφραστος\n(ibid), ἐριοφόρων, ὃ φύεται ἐν αἰγιαλοῖς.\nἔχει δὲ τὸ ἔριον ὑπὸ τοὺς πρώτους χιτῶνας, ὥστε ἀνὰ μέσον\nεἶναι τοῦ ἐδωδίμου τοῦ ἐντὸς καὶ τοῦ ἔξω. ὑφαίνεται δ’ ἐξ\nαὐτοῦ καὶ πόδεια καὶ ἄλλα ἱμάτια,’ ὡς καὶ Φαινίας φησί, ‘τὸ\nδὲ ἐν Ἰνδοῖς τριχῶδές ἐστι.’ περὶ δὲ τῆς τῶν βολβῶν\nσκευασίας Φιλήμων φησί (II 516 K)· τὸν βολβόν, εἰ βούλει, σκόπειὅσα δαπανήσας εὐδοκιμεῖ, τυρόν, μέλι,σήσαμον, ἔλαιον, κρόμυον, ὄξος, σίλφιον.αὐτὸς δ’ ἐφ’ αὑτοῦ ᾽στιν πονηρὸς καὶ πικρός. Ἡρακλείδης δ’ ὁ Ταραντῖνος τοῦ συμποσίου\nπεριγράφων τοὺς βολβούς φησι· ‘περιγράφειν δεῖ τὴν πολλὴν\nβρῶσιν καὶ μάλιστα τῶν ἐχόντων ὅλκιμόν τι καὶ γλίσχρον,\nοἷον ᾠῶν, βολβῶν, ἀκροκωλίων, κοχλιῶν καὶ τῶν ὁμοίων.\nἐπιμένει γὰρ τῇ κοιλίᾳ πλείονας χρόνους καὶ ἐμπλεκόμενα\nπαρακατέχει τὰ ὑγρά.’\nΚΙΧΛΑΙ. καὶ τούτων ἦσαν καὶ ἄλλων ὀρνίθων ἀγέλαι ἐν τοῖς\nπροπόμασι. Τηλεκλείδης (I 209 v. 12 K)·\nὀπταὶ δὲ κίχλαι μετ’ ἀμητίσκων εἰς τὸν φάρυγ᾽εἰσεπέτοντο. Συρακούσιοι δὲ τὰς κίχλας κιχήλας λέγουσιν.\nἘπίχαρμος (p. 281 L)· τάς τ’ ἐλαιοφιλοφάγους κιχήλας. μέμνηται τούτων καὶ Ἀριστοφάνης ἐν Νεφέλαις\n(v. 339). τρία δὲ γένη κιχλῶν Ἀριστοτέλης\nεἶναι ἱστορεῖ (h. a. IX p. 617 a 18), ὧν τὴν\nπρώτην καὶ μεγίστην κίσσῃ πάρισον εἶναι, ἣν καὶ καλεῖσθαι\nἰξοφάγον, ἐπειδὴ ἰξὸν ἐσθίει· τὴν δὲ τῷ κοσσύφῳ ἴσην, ἣν\nὀνομάζεσθαι τριχάδα· τὴν δὲ τρίτην ἐλαχίστην τῶν\nπροειρημένων οὖσαν ἰλλάδα ὀνομάζεσθαι. οἳ δὲ τυλάδα\nλέγουσιν, ὡς Ἀλέξανδρος ἱστορεῖ ὁ Μύνδιος· ἣν καὶ\nσυναγελαστικὴν εἶναι καὶ νεοττεύειν ὡς καὶ τὰς\nχελιδόνας.\nὅτι τὸ εἰς Ὅμηρον ἀναφερόμενον ἐπύλλιον, ἐπιγραφόμενον δὲ\nἘπικιχλίδες, ἔτυχε ταύτης τῆς προσηγορίας διὰ τὸ τὸν Ὅμηρον\nᾄδοντα αὐτὸ τοῖς παισὶ κίχλας δῶρον λαμβάνειν, ἱστορεῖ\nΜέναιχμος ἐν τῷ περὶ τεχνιτῶν (fr. 8 M).\nΣΥΚΑΛΙΔΕΣ. Ἀλέξανδρος ὁ Μύνδιος ἱστορεῖ· ‘ἅτερος τῶν\nαἰγιθαλῶν ὑφ’ ὧν μὲν ἔλαιον καλεῖται, ὑπὸ δέ τινων πυρρίας·\nσυκαλὶς δ᾽, ὅταν ἀκμάζῃ τὰ σῦκα.’ δύο δ’ εἶναι γένη αὐτοῦ\nσυκαλίδα καὶ μελαγκόρυφον. Ἐπίχαρμος (p. 237\nL)· ‘ἀγλαὰς συκαλλίδας.’ καὶ πάλιν (p.\n240)·\nἦν δ’ ἐρῳδιοί τε πολλοὶ\nμακροκαμπυλαύχενεςτέτρακές τε σπερματολόγοι κἀγλααὶ συκαλλίδες. ἁλίσκονται δ’ αὗται τῷ τῶν σύκων καιρῷ. διὸ\nβέλτιον ὀνομάζοιτ’ ἂν δι’ ἑνὸς λ·\nδιὰ δὲ τὸ μέτρον Ἐπίχαρμος διὰ δυεῖν εἴρηκεν.\nΣΠΙΝΟΙ. Εὔβουλος (II 214 K)·Ἀμφιδρομίων ὄντων, ἐν οἷς νομίζεταιὀπτᾶν τε τυροῦ Χερρονησίτου τόμονἕψειν τ’ ἐλαίῳ ῥάφανον ἠγλαισμένηνπνίγειν τε παχέων ἀρνίων στηθύνιατίλλειν τε φάττας καὶ κίχλας ὁμοῦ σπίνοιςὁμοῦ τε χναύειν μαινίσιν σηπίδιαπιλοῦν τε πολλὰς πλεκτάνας ἐπιστρεφῶςπίνειν τε πολλὰς κύλικας εὐζωρεστέρας.\nΚΟΨΙΧΟΙ. Νικόστρατος ἢ Φιλέταιρος (II 221 K)·\nτί οὖν ἀγοράσω; φράζε γάρ.Β. μὴ πολυτελῶς, ἀλλὰ καθαρείως· δασύποδα,ἐὰν περιτύχῃς, ἀγόρασον καὶ νηττίαὁπόσα σὺ βούλει καὶ κίχλας καὶ κοψίχους,ὀρνιθάριά τε τῶν ἀγρίων τούτων συχνά·χάριεν γάρ. Ἀντιφάνης δὲ καὶ ΨΑΡΑΣ ἐν τοῖς βρώμασι καταλέγει\n(II 130 K)·\nμέλι, πέρδικες,φάτται, νῆτται, χῆνες, ψᾶρες,κίττα, κολοιός, κόψιχος, ὄρτυξ,ὄρνις θήλεια. πάντων ἡμᾶς λόγον ἀπαιτεῖς καὶ οὐδ’ ὁτιοῦν ἔξεστιν\nεἰπεῖν ἀνυπεύθυνον.\nὅτι τὸ ΣΤΡΟΥΘΑΡΙΟΝ παρ’ ἄλλοις τε καὶ δὴ καὶ παρ’ Εὐβούλῳ\n(II 208 K)· περδίκιαλαβὲ τέτταρ’ ἢ καὶ πέντε, δασύποδας δὲ\nτρεῖς,στρουθάριά θ’ οἷον ἐντραγεῖν, ἀκανθυλλίδας,καὶ βιττάκους, σπινίδια, κερχνῇδαςτά τ’ ἄλλ’ ἅττ’ ἂν ἐπιτύχῃς.\nΕΓΚΕΦΑΛΟΙ ΧΟΙΡΕΙΟΙ. τούτων ἡμᾶς ἐσθίειν οὐκ εἴων οἱ\nφιλόσοφοι φάσκοντες τοὺς αὐτῶν μεταλαμβάνοντας\n‘ἶσον καὶ κυάμων τρώγειν κεφαλῶν τε’ οὐ ‘τοκήων’ μόνον,\nἀλλὰ καὶ τῶν ἄλλων βεβήλων. οὐδένα γοῦν τῶν ἀρχαίων\nβεβρωκέναι διὰ τὸ τὰς αἰσθήσεις ἁπάσας σχεδὸν ἐν αὐτῷ\nεἶναι. Ἀπολλόδωρος δ’ ὁ Ἀθηναῖος οὐδ’ ὀνομάζειν τινὰ τῶν\nπαλαιῶν φησιν ἐγκέφαλον· καὶ Σοφοκλέα γοῦν ἐν Τραχινίαις\nποιήσαντα τὸν Ἡρακλέα ῥιπτοῦντα τὸν Λίχαν ἐς θάλασσαν οὐκ\nὀνομάσαι ἐγκέφαλον, ἀλλὰ λευκὸν μυελόν, ἐκκλίνοντα τὸ μὴ\nὀνομαζόμενον (781)·\nκόμης δὲ λευκὸν μυελὸν ἐκραίνει μέσουκρατὸς διασπαρέντος αἵματός θ’ ὁμοῦ, καίτοι τἄλλα διαρρήδην ὀνομάσαντα. καὶ Εὐριπίδης\nδὲ τὴν Ἑκάβην θρηνοῦσαν εἰσαγαγὼν τὸν Ἀστυάνακτα ὑπὸ τῶν\nἙλλήνων ῥιφέντα φησί (Tro. 1173)· δύστηνε, κρατὸς ὥς σ’ ἔκειρεν ἀθλίωςτείχη πατρῷα, Λοξίου πυργώματα,ὃν πόλλ’ ἐκήπευσ’ ἡ τεκοῦσα βόστρυχονφιλήμασίν τ’ ἔδωκεν· ἔνθεν ἐκγελᾷὀστέων ῥαγέντων φόνος, ἵν’ αἰσχρὰ μὴ λέγω. ἔχει δὲ ἐπίστασιν ἡ τῶν ποιημάτων τούτων ἐκδοχή.\nκαὶ γὰρ Φιλοκλῆς τε ἐγκέφαλόν φησιν (p. 589\nN)· οὐδ’ ἂν ἐγκέφαλον ἔσθων λίποι, καὶ Ἀριστοφάνης (ran. 134)· ἀπολέσαιμ’ ἂν ἐγκεφάλου θρίω δύο, καὶ ἄλλοι. λευκὸν οὖν ἂν εἴη μυελὸν εἰρηκὼς\nΣοφοκλῆς ποιητικῶς, Εὐριπίδης δὲ τὸ τῆς προσόψεως εἰδεχθὲς\nκαὶ αἰσχρὸν οὐχ αἱρούμενος ἐναργῶς ἐμφανίσαι ἐδήλωσεν ὡς\nἐβούλετο. ὅτι δ’ ἱερὸν ἐνόμιζον τὴν κεφαλὴν δῆλον ἐκ τοῦ\nκαὶ κατ’ αὐτῆς ὀμνύειν καὶ τοὺς γινομένους ἀπ’ αὐτῆς\nπταρμοὺς προσκυνεῖν ὡς ἱερούς. ἀλλὰ μὴν καὶ τὰς\nσυγκαταθέσεις βεβαιοῦμεν τῇ ταύτης ἐπινεύσει, ὡς καὶ ὁ\nὉμηρικὸς Ζεύς φησιν (A 524)· εἰ δ’ ἄγε τοι κεφαλῇ ἐπινεύσομαι.\nὅτι εἰς τὸ πρόπομα καὶ ταῦτα ἐνεβάλλοντο, πέπερι, φυλλίς,\nσμύρνα, κύπειρον, μύρον Αἰγύπτιον. Ἀντιφάνης (II 125\nK)·\nἂν μὲν ἄρα πέπερι πριάμενός τις εἰσφέρῃ,στρεβλοῦν γράφουσι τοῦτον ὡς κατάσκοπον. πάλιν (ibid)· νῦν δεῖ περιόντα πέπερι καὶ καρπὸν βλίτουζητεῖν. Εὔβουλος (II 210 K)· κόκκον λαβοῦσα κνίδιον ἢ τοῦ πεπέριδοςτρίψασ’ ὁμοῦ σμύρνῃ διάπαττε τὴν ὁδόν. Ὠφελίων (II 294 K)· Λιβυκὸν πέπερι θυμίαμα καὶ βιβλίονΠλάτωνος ἐμβρόντητον. Νίκανδρος Θηριακοῖς (875)· ἢ καὶ λεπτοθρίοιο πολύχνοα φύλλα κονύζης,πολλάκι δ’ ἢ πέπερι κόψας νέον ἢ ἀπὸ Μήδωνκάρδαμον. Θεόφραστος ἐν φυτῶν ἱστορίᾳ (9, 20,\n1)· ‘τὸ πέπερι καρπὸς μέν ἐστι, διττὸν δὲ αὐτοῦ τὸ\nγένος· τὸ μὲν στρογγύλον ὥσπερ ὄροβος, κέλυφος\nἔχον ὑπέρυθρον, τὸ δὲ πρόμηκες, μέλαν,\nσπερμάτια μηκωνικὰ ἔχον. ἰσχυρότερον δὲ πολὺ τοῦτο θατέρου,\nθερμαντικὰ δὲ ἄμφω· διὸ καὶ πρὸς τὸ κώνειον βοηθεῖ ταῦτα.’\nἐν δὲ τῷ περὶ πνιγμοῦ γράφει (fr. 166)· ‘ἡ δὲ\nτούτων ἀνάκτησις ὄξους ἐγχύσει καὶ πεπέριδος ἢ κνίδης καρπῷ\nτριφθείσης.’ τοῦτο δ’ ἡμᾶς τηρῆσαι δεῖ ὅτι οὐδέτερον ὄνομα\nοὐδέν ἐστι παρὰ τοῖς Ἕλλησιν εἰς ῑ λῆγον, εἰ μὴ μόνον τὸ μέλι. τὸ γὰρ πέπερι καὶ\nκόμμι καὶ κοῖφι ξενικά.\nΕΛΑΙΟΝ. Σαμιακοῦ ἐλαίου μνημονεύει Ἀντιφάνης ἢ Ἄλεξις\n(II 134 K)· οὑτοσὶ δέ σοιτοῦ λευκοτάτου πάντων ἐλαίου Σαμιακοῦἐστιν μετρητής. Καρικοῦ δὲ Ὠφελίων (II 294 K)· ἐλαίῳ Καρικῷἀλείφεται. Ἀμύντας ἐν σταθμοῖς Περσικοῖς φησι (fr. 3\nM)· ‘φέρει τὰ ὄρη τέρμινθον καὶ σχῖνον καὶ κάρυα\nτὰ Περσικά, ἀφ’ ὧν ποιοῦσι τῷ βασιλεῖ ἔλαιον πολύ.’ Κτησίας\nδ’ ἐν Καρμανίᾳ φησὶ (fr. 96 M) γίνεσθαι ἔλαιον\nἀκάνθινον, ᾧ χρῆσθαι βασιλέα· ὃς καὶ καταλέγων ἐν τῷ περὶ\nτῶν κατὰ τὴν Ἀσίαν φόρων τούτῳ βιβλίῳ πάντα τὰ τῷ βασιλεῖ\nπαρασκευαζόμενα ἐπὶ τὸ δεῖπνον οὔτε πεπέρεως μέμνηται οὔτε\nὄξους, ‘ὃ μόνον ἄριστόν ἐστι τῶν ἡδυσμάτων.’ ἀλλὰ μὴν οὐδὲ\nΔίνων ἐν τῇ Περσικῇ πραγματείᾳ (FHG II 92)· ὅς\nγέ φησι καὶ ἅλας Ἀμμωνιακὸν ἀπ’ Αἰγύπτου ἀναπέμπεσθαι\nβασιλεῖ καὶ ὕδωρ ἐκ τοῦ Νείλου. ἐλαίου δὲ τοῦ ὠμοτριβοῦς\nκαλουμένου μέμνηται Θεόφραστος ἐν τῷ περὶ ὀδμῶν φάσκων\n(c. 4, 14. 15) αὐτὸ γίνεσθαι ἐκ τῶν φαυλιῶν\nἐλαιῶν καὶ ἐξ ἀμυγδάλων. τοῦ δὲ ἐν Θουρίοις γινομένου\nἐλαίου ὡς διαφόρου μνημονεύει Ἄμφις (II 248\nK)· ἐν Θουρίοις τοὔλαιον, ἐν Γέλᾳ φακῆ.\nΓΑΡΟΣ. Κρατῖνος (I 95 K)·ὁ τάλαρος ὑμῶν διάπλεως ἔσται γάρου. Φερεκράτης (I 197 K)· ἀνεμολύνθη τὴν ὑπήνην τῷ γάρῳ. Σοφοκλῆς Τριπτολέμῳ (fr. 545 N)·\nτοῦ ταριχηροῦ γάρου. Πλάτων (I 656 K)· ἐν σαπρῷ γάρῳβάπτοντες ἀποπνίξουσί με. ὅτι δ’ ἀρσενικόν ἐστι τοὔνομα Αἰσχύλος δηλοῖ εἰπών\n(fr. 55 N)· καὶ τὸν ἰχθύων γάρον.\nΟΞΟΣ. τοῦτο μόνον Ἀττικοὶ τῶν ἡδυσμάτων ἦδος καλοῦσι.\nκάλλιστον δ’ ὄξος εἶναί φησι Χρύσιππος ὁ φιλόσοφος τό τε\nΑἰγύπτιον καὶ τὸ Κνίδιον. Ἀριστοφάνης δὲ ἐν Πλούτῳ φησίν\n(720)· ὄξει διέμενος Σφηττίῳ. Δίδυμος δ’ ἐξηγούμενος τὸ ἰαμβεῖόν φησιν· ‘ἴσως\nδιότι οἱ Σφήττιοι ὀξεῖς.’ μνημονεύει δέ που καὶ τοῦ ἐκ\nΚλεωνῶν ὄξους ὡς διαφόρου (I 561 K)· ἐν δὲ Κλεωναῖς ὀξίδες εἰσί. καὶ Δίφιλος (II 572 K)· δειπνεῖ τε καταδύς, πῶς δοκεῖς, Λακωνικῶς,ὄξους δὲ κοτύλην — Β. πάξ. Α. τί πάξ; ὀξὶς μέτρονχωρεῖ τοσοῦτο τῶν Κλεωναίων. Φιλωνίδης (I 256 K)· τὰ καταχύσματααὐτοῖσιν ὄξος οὐκ ἔχει.\nὁ δὲ Ταραντῖνος Ἡρακλείδης ἐν τῷ Συμποσίῳ φησί·\n‘τὸ ὄξος τινὰ τῶν ἐκτὸς συνιστάνει, παραπλησίως δὲ καὶ τὰ\nἐν κοιλίᾳ, τὰ δ᾽ ἐν τῷ ὄγκῳ διαλύει, διὰ τὸ\nδηλονότι διαφόρους ἐν ἡμῖν μίγνυσθαι χυμούς.’ ἐθαυμάζετο δὲ\nκαὶ τὸ Δεκελεικὸν ὄξος. Ἄλεξις (II 400 K)·\nκοτύλας τέτταραςἀναγκάσας με μεστὰς αὐτοῦ σπάσαιὄξους Δεκελεικοῦ δι’ ἀγορᾶς μέσης ἄγεις. λεκτέον δὲ ὀξύγαρον διὰ τοῦ ῡ καὶ τὸ δεχόμενον\nαὐτὸ ἀγγεῖον ὀξύβαφον· ἐπεὶ καὶ Λυσίας ἐν τῷ κατὰ Θεοπόμπου\nαἰκίας εἴρηκεν (fr. 111 Tur)· ‘ἐγὼ δ’ ὀξύμελι\nπίνω.’ οὕτως οὖν ἐροῦμεν καὶ ὀξυρόδινον.\nὅτι ἀρτύματα εὕρηται παρὰ Σοφοκλεῖ (fr. 609\nN)·καὶ βορᾶς ἀρτύματα. καὶ παρ’ Αἰσχύλῳ (fr. 299)· διαβρέχεις τἀρτύματα. καὶ Θεόπομπος δέ φησι (FHG I 298 fr.\n125)· ‘πολλοὶ μὲν ἀρτυμάτων μέδιμνοι, πολλοὶ δὲ\nσάκκοι καὶ θύλακοι βιβλίων καὶ τῶν ἄλλων ἁπάντων τῶν\nχρησίμων πρὸς τὸν βίον.’ τὸ δὲ ῥῆμα κεῖται παρὰ Σοφοκλεῖ\n(fr. 1014 N)· ἐγὼ μάγειρος ἀρτύσω σοφῶς. Κρατῖνος (I 101 K)· γλαῦκον οὐ πρὸς παντὸς ἀνδρόσ ἐστιν\nἀρτῦσαικαλῶς.\nΕὔπολις (I 347 K)· ὄψῳ πονηρῷ πολυτελῶς ἠρτυμένῳ.ὅτι ἀρτύματα ταῦτα καταλέγει που Ἀντιφάνης (II 69 K)· ἀστάφιδος, ἁλῶν, σιραίου, σιλφίου, τυροῦ, θύμου,σησάμου, νίτρου, κυμίνου, ῥοῦ, μέλιτος,\nὀριγάνου,βοτανίων, ὄξους, ἐλαῶν, εἰς ἀβυρτάκην χλόης,καππάριδος, ᾠῶν, ταρίχους, καρδάμων, θρίων, ὀποῦ.ὅτι οἴδασιν οἱ παλαοὶ τὸ Αἰθιοπικὸν καλούμενον κύμινον (cf. Plin. 19, 161. 20,\n161).\nὅτι εἴρηται ἀρσενικῶς ὁ θύμος καὶ ὁ ὀρίγανος. Ἀναξανδρίδης\n(II 157 K)· ἀσφάραγον σχῖνόν τε τεμὼν καὶ ὀρίγανον, ὃς δὴσεμνύνει τὸ τάριχον ὁμοῦ μιχθεὶς κοριάννῳ. Ἴων (fr. 5 B4)· αὐτὰρ ὅ γ’ ἐμμαπέως τὸν ὀρίγανον ἐν χερὶ κεύθει. θηλυκῶς δὲ Πλάτων ἢ Κάνθαρος (I 641\nK)· ἢ ᾽ξ Ἀρκαδίας οὕτω δριμυτάτην ὀρίγανον. οὐδετέρως δ’ Ἐπίχαρμος καὶ Ἀμειψίας (I 678\nK). τὸν δὲ θύμον ἀρσενικῶς Νίκανδρος ἐν\nΜελισσουργικοῖς (fr. 92 Schn).\nὅτι τοὺς πέπονας Κρατῖνος μὲν ΣΙΚΥΟΥΣ σπερματίας κέκληκεν\nἐν Ὀδυσσεῦσι (I 56 K)· ποῦ ποτ’ εἶδές μοι τὸν ἄνδρα, παῖδα Λαέρταφίλον;Β. ἐν Πάρῳ σικυὸν μέγιστον σπερματίαν ὠνούμενον.\nΠλάτων Λαίῳ (I 618 K)· οὐχ ὁρᾷς ὅτιὁ μὲν Λέαγρος, Γλαύκωνος ὢν μεγάλου γένους,ἀβελτεροκόκκυξ ἠλίθιος περιέρχεταισικυοῦ πέπονος εὐνουχίου κνήμας ἔχων. Ἀναξίλας (II 274 K)· τὰ δὲ σφύρ’ ᾤδει μᾶλλον ἢ σικυὸς πέπων. Θεόπομπος (I 752 K)· μαλθακωτέραπέπονος σικυοῦ μοι γέγονε. Φαινίας (FHG II 300)· ‘βρωτὰ μὲν\nἁπαλὰ τῷ περικαρπίῳ σικυὸς καὶ πέπων ἄνευ τοῦ σπέρματος,\nπεττόμενον δὲ τὸ περικάρπιον μόνον. κολοκύντη δὲ ὠμὴ μὲν\nἄβρωτος, ἑφθὴ δὲ καὶ ὀπτὴ βρωτή.’ Διοκλῆς δ’ ὁ Καρύστιος ἐν\nπρώτῳ Ὑγιεινῶν φησιν ἑψανὰ ἄγρια εἶναι θρίδακα (ταύτης\nκρατίστην τὴν μέλαιναν), κάρδαμον, κορίαννον, σίναπυ,\nκρόμμυον (τούτου εἶδος ἀσκαλώνιον καὶ γήτειον), σκόροδον,\nφύσιγγες, σικυός, πέπων, μήκων. καὶ μετ’ ὀλίγα· ‘ὁ πέπων δ᾽\nἐστὶν εὐκαρδιώτερος καὶ εὐπεπτότερος. ἑφθὸς δ’ ὁ σικυὸς\nἁπαλὸς ἄλυπος, οὐρητικός. ὁ δὲ πέπων ἑψηθεὶς ἐν μελικράτῳ\nδιαχωρητικώτερος.’ Σπεύσιππος δ’ ἐν τοῖς Ὁμοίοις τὸν πέπονα\nκαλεῖ σικύαν· Διοκλῆς δὲ πέπονα ὀνομάσας οὐκ ἔτι καλεῖ\nσικύαν· καὶ ὁ Σπεύσιππος δὲ σικύαν εἰπὼν πέπονα οὐκ\nὀνομάζει. Δίφιλος δέ φησιν· ‘ὁ πέπων εὐχυλότερός ἐστι καὶ ἐπικρατητικὸς ... κακοχυλότερος δέ,\nὀλιγότροφος δὲ καὶ εὔφθαρτος καὶ εὐεκκριτώτερος.’\nΘΡΙΔΑΞ. ταύτην Ἀττικοὶ θριδακίνην καλοῦσιν. Ἐπίχαρμος\n(p. 281 L)· θρίδακος ἀπολελεμμένας τὸν καυλόν. θριδακινίδας δ’ εἴρηκε Στράττις (I 730\nK)· πρασοκουρίδες, αἳ καταφύλλουςἀνὰ κήπους πεντήκοντα ποδῶνἴχνεσι βαίνετ᾽, ἐφαπτόμεναιποδοῖν σατυριδίωνμακροκέρκων, χοροὺςἑλίσσουσαι παρ’ ὠκίμωνπέταλα καὶ θριδακινίδωνεὐόσμων τε σελίνων. Θεόφραστος δέ φησι (h. pl. 7, 4, 5)·\n‘τῆς θριδακίνης ἡ λευκὴ γλυκυτέρα καὶ ἁπαλωτέρα. γένη δ᾽\nαὐτῆς τρία, τὸ πλατύκαυλον καὶ στρογγυλόκαυλον καὶ τρίτον\nτὸ Λακωνικόν. αὕτη δ’ ἔχει τὸ μὲν φύλλον σκολυμῶδες, ὀρθὴ\nδὲ καὶ εὐαυξὴς καὶ ἀπαράβλαστός ἐστιν ἐκ τοῦ\nκαυλοῦ. τῶν δὲ πλατειῶν οὕτω τινὲς γίνονται πλατύκαυλοι\nὥστ’ ἐνίους καὶ θύραις χρῆσθαι κηπουρικαῖς.’ τῶν δὲ καυλῶν\nφησι (7, 2, 4) κολουσθέντων ἡδίους τοὺς\nπαλιμβλαστεῖς εἶναι.\nΝίκανδρος δ’ ὁ Κολοφώνιος ἐν βʹ Γλωσσῶν\n(fr. 120 Schn) βρένθιν λέγεσθαί φησι παρὰ\nΚυπρίοις θρίδακα, οὗ ὁ Ἄδωνις καταφυγὼν ὑπὸ τοῦ κάπρου διεφθάρη. Ἄμφις τε ἐν Ἰαλέμῳ\nφησίν (II 241 K)· ἐν ταῖς θριδακίναις ταῖς κάκιστ’ ἀπολουμέναις,ἃς εἰ φάγοι τις ἐντὸς ἑξήκοντ’ ἐτῶν,ὁπότε γυναικὸς λαμβάνοι κοινωνίαν,στρέφοιθ’ ὅλην τὴν νύκτ’ ἂν οὐδὲ ἓν πλέονὧν βούλεται δρῶν, ἀντὶ τῆς ὑπουργίαςτῇ χειρὶ τρίβων τὴν ἀναγκαίαν τύχην. καὶ Καλλίμαχος δέ φησιν (fr. 371\nSchn.) ὅτι ἡ Ἀφροδίτη τὸν Ἄδωνιν ἐν θριδακίνῃ\nκρύψειεν, ἀλληγορούντων τῶν ποιητῶν ὅτι ἀσθενεῖς εἰσι πρὸς\nἀφροδίσια οἱ συνεχῶς χρώμενοι θρίδαξι. καὶ Εὔβουλος δ’ ἐν\nἈστύτοις φησί (II 169 K)· μὴ παρατίθει σύ μοι θριδακίνας, ὦ\nγύναι,ἐπὶ τὴν τράπεζαν, ἢ σεαυτὴν αἰτιῶ.ἐν τῷ λαχάνῳ τούτῳ γάρ, ὡς λόγος, ποτὲτὸν Ἄδωνιν ἀποθανόντα προὔθηκεν Κύπρις·ὥστ’ ἐστὶ νεκύων βρῶμα. Κρατῖνος δέ φησι (I 110 K) Φάωνος\nἐρασθεῖσαν τὴν Ἀφροδίτην ἐν ‘καλαῖς θριδακίναις’ αὐτὸν\nἀποκρύψαι, Μαρσύας δ’ ὁ νεώτερος (scr. Al. M. p.\n46) ἐν χλόῃ κριθῶν. Ἱππώνακτα δὲ (fr.\n135) τετρακίνην τὴν θρίδακα καλεῖν Πάμφιλος ἐν\nΓλώσσαις φησί, Κλείταρχος δὲ Φρύγας οὕτω καλεῖν. Λύκος δ’ ὁ\nΠυθαγόρειος τὴν ἐκ γενέσεώς φησι θρίδακα πλατύφυλλον\nτετανὴν ἄκαυλον ὑπὸ μὲν τῶν Πυθαγορείων λέγεσθαι εὐνοῦχον, ὑπὸ δὲ τῶν γυναικῶν ἀστύτιδα·\nδιουρητικοὺς γὰρ παρασκευάζει καὶ ἐκλύτους πρὸς τὰ\nἀφροδίσια· ἐστὶ δὲ κρατίστη ἐσθίεσθαι.\nΔίφιλος δέ φησιν ὡς ὁ τῆς θρίδακος καυλὸς πολύτροφός ἐστι\nκαὶ δυσέκκριτος μᾶλλον τῶν φύλλων· ταῦτα δὲ πνευματικώτερά\nἐστι καὶ τροφιμώτερα καὶ εὐεκκριτώτερα. κοινῶς μέντοι ἡ\nθρίδαξ εὐστόμαχος, ψυκτική, εὐκοίλιος, ὑπνωτική, εὔχυλος,\nἐφεκτικὴ τῆς πρὸς τὰ ἀφροδίσια ὁρμῆς. ἡ δὲ τρυφερωτέρα\nθρίδαξ εὐστομαχωτέρα καὶ μᾶλλον ὕπνον ποιοῦσα. ἡ δὲ\nσκληροτέρα καὶ ψαθυρὰ ἧττόν ἐστι καὶ εὐστόμαχος καὶ\nεὐκοίλιος, ὕπνον τε ποιεῖ. ἡ δὲ μέλαινα θρίδαξ ψύχει μᾶλλον\nεὐκοίλιός τέ ἐστι. καὶ αἱ μὲν θεριναὶ εὐχυλότεραι καὶ\nτροφιμώτεραι, αἱ δὲ φθινοπωριναὶ ἄτροφοι καὶ ἀχυλότεραι. ὁ\nδὲ καυλὸς τῆς θρίδακος ἄδιψος εἶναι δοκεῖ. θρίδαξ δ᾽\nἑψομένη ὁμοίως τῷ ἀπὸ κράμβης ἀσπαράγῳ ἐν λοπάδι, ὡς\nΓλαυκίδης ἱστορεῖ, κρείττων τῶν ἄλλων ἑψητῶν λαχάνων. ἐν\nἄλλοις δὲ Θεόφραστος ἐπίσπορά φησι (h. pl. 7,\n12) καλεῖσθαι τευτλίον, θριδακίνην, εὔζωμον,\nνᾶπυ, λάπαθον, κορίαννον, ἄνηθον, κάρδαμον. Δίφιλος δὲ\nκοινῶς φησιν εἶναι πάντα τὰ λάχανα ἄτροφα καὶ λεπτυντικὰ\nκαὶ κακόχυλα ἔτι τε ἐπιπολαστικὰ καὶ δυσοικονόμητα. θερινῶν\nδὲ λαχάνων Ἐπίχαρμος μέμνηται (p. 281 L).|\nΚΙΝΑΡΑ. ταύτην Σοφοκλῆς ἐν Κολχίσι (fr. 322 N)\nκυνάραν καλεῖ, ἐν δὲ Φοίνικι (fr. 646)· κύναρος ἄκανθα πάντα πληθύει γύην.\nἙκαταῖος δ’ ὁ Μιλήσιος ἐν Ἀσίας περιηγήσει, εἰ\nγνήσιον τοῦ συγγραφέως τὸ βιβλίον· Καλλίμαχος γὰρ Νησιώτου\nαὐτὸ ἀναγράφει (fr. 100d 10)· ὅστις οὖν ἐστιν\nὁ ποιήσας, λέγει οὕτως (FHG I 12)· ‘περὶ τὴν\nὙρκανίην θάλασσαν καλεομένην οὔρεα ὑψηλὰ καὶ δασέα ὕλῃσιν,\nἐπὶ δὲ τοῖσιν οὔρεσιν ἄκανθα κυνάρα.’ καὶ ἑξῆς· ‘Πάρθων\nπρὸς ἥλιον ἀνίσχοντα Χοράσμιοι οἰκοῦσι γῆν, ἔχοντες καὶ\nπεδία καὶ οὔρεα· ἐν δὲ τοῖσιν οὔρεσι δένδρεα ἔνι ἄγρια,\nἄκανθα κυνάρα, ἰτέα, μυρίκη.’ καὶ περὶ τὸν Ἰνδὸν δέ φησι\nποταμὸν γίνεσθαι τὴν κυνάραν. καὶ Σκύλαξ δὲ ἢ Πολέμων\nγράφει (fr. 92 Pr)· ‘εἶναι δὲ τὴν γῆν ὑδρηλὴν\nκρήνῃσι καὶ ὀχετοῖσιν, ἐν δὲ τοῖς οὔρεσι πέφυκε κυνάρα καὶ\nβοτάνη ἄλλη.’ καὶ ἐν τοῖς ἑξῆς· ‘ἐντεῦθεν δὲ ὄρος παρέτεινε\nτοῦ ποταμοῦ τοῦ Ἰνδοῦ καὶ ἔνθεν καὶ ἔνθεν ὑψηλόν τε καὶ\nδασὺ ἀγρίῃ ὕλῃ καὶ ἀκάνθῃ κυνάρᾳ.’ Δίδυμος δ’ ὁ γραμματικὸς\nἐξηγούμενος παρὰ τῷ Σοφοκλεῖ τὸ κύναρος ἄκανθα ‘μήποτε,\nφησί, τὴν κυνόσβατον λέγει διὰ τὸ ἀκανθῶδες καὶ τραχὺ εἶναι\nτὸ φυτόν. καὶ γὰρ ἡ Πυθία ξυλίνην κύνα αὐτὸ εἶπεν, καὶ ὁ\nΛοκρὸς χρησμὸν λαβὼν ἐκεῖ πόλιν οἰκίζειν ὅπου ἂν ὑπὸ\nξυλίνης κυνὸς δηχθῇ, καταμυχθεὶς τὴν κνήμην ὑπὸ κυνοσβάτου\nἔκτισε τὴν πόλιν.’ ‘ἐστὶ δὲ ὁ κυνόσβατος μεταξὺ θάμνου καὶ\nδένδρου’, ὥς φησι Θεόφραστος (h. pl. 3, 18,\n4), ‘καὶ τὸν καρπὸν ἔχει ἐρυθρόν, παραπλήσιον τῇ\nῥοιᾷ. ἔχει δὲ καὶ τὸ φύλλον ἀγνῶδες.’\nΦαινίας δ’ ἐν εʹ περὶ φυτῶν ΚΑΚΤΟΝ Σικελικήν\nτινα καλεῖ (FHG II 300), ἀκανθῶδες φυτόν, ὡς\nκαὶ Θεόφραστος ἐν ἕκτῳ περὶ φυτῶν\n(c. 4, 10)· ‘ἡ δὲ κάκτος καλουμένη περὶ\nΣικελίαν μόνον, ἐν τῇ Ἑλλάδι δ’ οὐκ ἔστι. ἀφίησι δ’ εὐθὺς\nἀπὸ τῆς ῥίζης καυλοὺς ἐπιγείους· τὸ δὲ φύλλον ἔχει πλατὺ\nκαὶ ἀκανθῶδες· καυλοὺς δὲ τοὺς καλουμένους κάκτους.\nἐδώδιμοι δ’ εἰσὶ περιλεπόμενοι καὶ μικρὸν ὑπόπικροι, καὶ\nἀποθησαυρίζουσιν αὐτοὺς ἐν ἅλμῃ. ἕτερον δὲ καυλὸν ὀρθὸν\nἀφίησιν, ὃν καλοῦσι πτέρνικα, καὶ τοῦτον ἐδώδιμον. τὸ δὲ\nπερικάρπιον ἀφαιρεθέντων τῶν παππωδῶν ἐμφερὲς τῷ τοῦ\nφοίνικος ἐγκεφάλῳ, ἐδώδιμον καὶ τοῦτο· καλοῦσι δ’ αὐτὸ\nἀσκάληρον.’ τίς δὲ τούτοις οὐχὶ πειθόμενος θαρρῶν ἂν εἴποι\nτὴν κάκτον εἶναι ταύτην τὴν ὑπὸ Ῥωμαίων μὲν καλουμένην\nκάρδον, οὐ μακρὰν ὄντων τῆς Σικελίας, περιφανῶς δ’ ὑπὸ τῶν\nἙλλήνων κινάραν ὀνομαζομένην; ἀλλαγῇ γὰρ δύο γραμμάτων\nκάρδος καὶ κάκτος ταὐτὸν ἂν εἴη. σαφῶς δ’ ἡμᾶς διδάσκει καὶ\nἘπίχαρμος μετὰ τῶν ἐδωδίμων λαχάνων καὶ τὴν κάκτον\nκαταλέγων οὕτως (p. 281 L)· . . . . . . . . .\nμήκων . . . μάραθα τραχέες τε κάκτοι τοῖς ἄλλοις μὲν φαγεῖνἐντὶ λαχάνοις . . . . εἶτα προιών· αἴ κά τις ἐκτρίψας καλῶςπαρατιθῇ νιν, ἁδύς ἐστ᾽· αὐτὸς δ’ ἐφ’ αὑτοῦ χαιρέτω.\n\nκαὶ πάλιν (p. 282 L)· θρίδακας, ἐλάταν, σχῖνον, ... ῥαφανίδας, κάκτους\n... καὶ πάλιν· ὃ δέ τις ἀγρόθεν ἔοικε μάραθα καὶ κάκτους φέρειν,ἴφυον, λάπαθον, ὀτόστυλλον, σκόλιον, σερίδ᾽,\nἀτράκτυλον.πτέριν, κάκτον, ὀνόπορδον. καὶ Φιλητᾶς ὁ Κῷος (fr. 16 Bach)·\nγηρύσαιτο δὲ νεβρὸς ἀπὸ ψυχὴν ὀλέσασα,ὀξείης κάκτου τύμμα φυλαξαμένη.\nἀλλὰ μὴν καὶ κινάραν ὠνόμασε παραπλησίως ἡμῖν Σώπατρος ὁ\nΠάφιος γεγονὼς τοῖς χρόνοις κατ’ Ἀλέξανδρον τὸν Φιλίππου,\nἐπιβιοὺς δὲ καὶ ἕως τοῦ δευτέρου τῆς Αἰγύπτου βασιλέως, ὡς\nαὐτὸς ἐμφανίζει ἔν τινι τῶν συγγραμμάτων αὑτοῦ. Πτολεμαῖος\nδ’ ὁ Εὐεργέτης βασιλεὺς Αἰγύπτου, εἷς ὢν τῶν Ἀριστάρχου τοῦ\nγραμματικοῦ μαθητῶν, ἐν δευτέρῳ ὑπομνημάτων γράφει οὕτως\n(FHG III 186)· ‘περὶ Βερενίκην τῆς Λιβύης\nΛήθων ποτάμιον, ἐν ᾧ γίνεται ἰχθὺς λάβραξ καὶ χρύσοφρυς καὶ\nἐγχέλεων πλῆθος καὶ τῶν καλουμένων βασιλικῶν, αἳ\nτῶν τε ἐκ Μακεδονίας καὶ τῆς Κωπαίδος λίμνης τὸ μέγεθός\nεἰσιν ἡμιόλιαι, πᾶν τε τὸ ῥεῖθρον αὐτοῦ ἰχθύων ποικίλων\nἐστὶ πλῆρες. πολλῆς δ’ ἐν τοῖς τόποις κινάρας φυομένης οἵ\nτε συνακολουθοῦντες ἡμῖν στρατιῶται πάντες δρεπόμενοι συνεχρῶντο καὶ ἡμῖν προσέφερον ψιλοῦντες\nτῶν ἀκανθῶν.’ οἶδα δὲ καὶ Κίναρον καλουμένην νῆσον, ἧς\nμνημονεύει Σῆμος (FHG IV 495).\nΕΓΚΕΦΑΛΟΣ ΦΟΙΝΙΚΟΣ. Θεόφραστος περὶ φοίνικος τοῦ φυτοῦ\nεἰπὼν ἐπιφέρει (h. pl. 2, 6, 2)· ‘ἡ μὲν οὖν\nἀπὸ τῶν καρπῶν φυτεία τοιαύτη τις· ἡ δ’ ἀπ’ αὐτοῦ, ὅταν\nἀφέλωσι τὸ ἄνω ἐν ᾧπερ ὁ ἐγκέφαλος.’ καὶ Ξενοφῶν ἐν δευτέρῳ\nἈναβάσεως γράφει τάδε (3, 16)· ‘ἐνταῦθα καὶ\nτὸν ἐγκέφαλον τοῦ φοίνικος πρῶτον ἔφαγον οἱ στρατιῶται· καὶ\nοἱ πολλοὶ ἐθαύμαζον τό τε εἶδος καὶ τὴν ἰδιότητα τῆς\nἡδονῆς· ἦν δὲ σφόδρα καὶ τοῦτο κεφαλαλγές. ὁ δὲ φοῖνιξ,\nὅταν ἐξαιρεθῇ ὁ ἐγκέφαλος, ὅλος ἐξαυαίνεται.’ Νίκανδρος\nΓεωργικοῖς (fr. 80 Schn)· σὺν καὶ φοίνικος παραφυάδας ἐκκόπτοντεςἐγκέφαλον φορέουσι νέοις ἀσπαστὸν ἔδεσμα. Δίφιλος δ’ ὁ Σίφνιος ἱστορεῖ· ‘οἱ τῶν φοινίκων\nἐγκέφαλοι πλήσμιοι καὶ πολύτροφοι, ἔτι δὲ βαρεῖς καὶ\nδυσοικονόμητοι διψώδεις τε καὶ στατικοὶ κοιλίας.’ ‘ἡμεῖς\nδέ, φησὶν οὗτος, ἑταῖρε Τιμόκρατες, δόξομεν ἐγκέφαλον ἔχειν\nμέχρι τοῦ τέλους, εἰ καταπαύσομεν ἐνταῦθα καὶ τήνδε τὴν\nσυναγωγήν.’ —\nἔργον ἐστὶν εἰς τρίκλινον συγγενείας\nεἰσπεσεῖν·οὗ λαβὼν τὴν κύλικα πρῶτος ἄρχεται λόγου πατήρ,καὶ παραινέσας πέπωκεν, εἶτα μήτηρ δευτέρα,εἶτα τηθὶς παραλαλεῖ τις, εἶτα βαρύφωνος γέρων,\nτηθίδος πατήρ, ἔπειτα γραῦς καλοῦσα φίλτατον·ὃ δ’ ἐπινεύει πᾶσι τούτοις, φησὶ Μένανδρος (IV 237 M). πάλιν\n(p. 243)· τῆς σκιᾶς τὴν πορφύρανπρῶτον ἐνυφαίνουσ᾽, εἶτα μετὰ τὴν πορφύραντοῦτ’ ἐστίν, οὔτε λευκὸν οὔτε πορφύρα,ἀλλ’ ὥσπερ αὐγὴ τῆς κρόκης κεκραμένη. Ἀντιφάνης (II 119 K)· τί φής; ἐνθάδ’ οἴσεις τι καταφαγεῖνἐπὶ τὴν θύραν; εἶθ’ ὥσπερ οἱ πτωχοὶ χαμαὶἐνθάδ’ ἔδομαι .... καί τις ὄψεται. ὁ αὐτός (ibid)· εὐτρέπιζε δὴψυκτῆρα, λεκάνην, τριπόδιον, ποτήριον,χύτραν, θυίαν, κάκκαβον, ζωμήρυσιν.\nὍτι Καλλίμαχος ὁ γραμματικὸς τὸ μέγα βιβλίον ἴσον ἔλεγεν\nεἶναι τῷ μεγάλῳ κακῷ (fr. 359). ΚΙΒΩΡΙΑ. Νίκανδρος ἐν Γεωργικοῖς (fr. 81\nSchn)·σπείρειας κυάμων Αἰγύπτιον, ὄφρα θερείηςἀνθέων μὲν στεφάνους ἀνύσῃς, τὰ δὲ πεπτηῶταἀκμαίου καρποῖο κιβώρια δαινυμένοισινεἰς χέρας ἠιθέοισι πάλαι ποθέουσιν ὀρέξῃς.ῥίζας δ’ ἐν θοίνῃσιν ἀφεψήσας προτίθημι.\nῥίζας δὲ λέγει Νίκανδρος τὰ ὑπ’ Ἀλεξανδρέων\nκολοκάσια καλούμενα· ὡς ὁ αὐτός (fr. 82)·\nκυάμου λέψας κολοκάσιον ἐντμήξας τε. ἐστὶ δ’ ἐν Σικυῶνι Κολοκασίας Ἀθηνᾶς ἱερόν.\nἐστὶ δὲ καὶ κιβώριον εἶδος ποτηρίου (XI\n477e).\nΘεόφραστος δ’ ἐν τῷ περὶ φυτῶν οὕτω γράφει (h. pl. 4,\n8, 7)· ‘ὁ κύαμος ἐν Αἰγύπτῳ φύεται μὲν ἐν ἕλεσι\nκαὶ λίμναις. καυλὸς δ’ αὐτοῦ μῆκος μὲν ὁ μακρότατος εἰς\nδʹ πήχεις, πάχος δὲ δακτυλιαῖος, ὅμοιος\nκαλάμῳ μαλακῷ ἀγονάτῳ· διαφύσεις δ’ ἔνδοθεν ἔχει δι’ ὅλου\nδιειλημμένας ὁμοίας τοῖς κηρίοις. ἐπὶ τούτῳ δ’ ἡ κωδύα καὶ\nτὸ ἄνθος διπλάσιον ἢ μήκωνος· χρῶμα δ’ ὅμοιον ῥόδῳ\nκατακορές. παραφύεται δὲ φύλλα μεγάλα· ἡ δὲ ῥίζα παχυτέρα\nκαλάμου τοῦ παχυτάτου καὶ διαφύσεις ὁμοίας ἔχουσα τῷ καυλῷ.\nἐσθίουσι δ’ αὐτὴν καὶ ἑφθὴν καὶ ὠμὴν καὶ ὀπτήν, καὶ οἱ περὶ\nτὰ ἕλη τούτῳ σίτῳ χρῶνται. γίνεται δὲ καὶ ἐν Συρίᾳ καὶ\nκατὰ Κιλικίαν, ἀλλ’ οὐκ ἐκπέττουσιν αἱ χῶραι·\nκαὶ περὶ Τορώνην τῆς Χαλκιδικῆς ἐν λίμνῃ τινὶ μετρίᾳ τῷ\nμεγέθει, καὶ αὕτη πέττεται καὶ τελεοκαρπεῖ.’ Δίφιλος δὲ ὁ\nΣίφνιός φησιν· ‘ἡ τοῦ κυάμου τοῦ Αἰγυπτίου ῥίζα, ἥτις\nλέγεται κολοκάσιον, εὔστομός τέ ἐστι καὶ τρόφιμος,\nδυσέκκριτος δὲ διὰ τὸ παραστύφειν· κρεῖττον δ᾽\nἐστὶ τὸ ἥκιστα ἐριῶδες. οἱ δὲ γινόμενοι, φησί, κύαμοι ἐκ\nτῶν κιβωρίων χλωροὶ μέν εἰσι δύσπεπτοι,\nὀλιγότροφοι, διαχωρητικοί, πνευματικώτατοι, ξηρανθέντες δὲ\nἧττον πνευματοῦσι.’ γίνεται δὲ ὄντως ἐκ τῶν κιβωρίων καὶ\nἄνθος στεφανωτικόν. καλοῦσι δ’ Αἰγύπτιοι μὲν αὐτὸ λωτόν,\nΝαυκρατῖται δὲ οἱ ἐμοί, λέγει οὗτος ὁ Ἀθήναιος, μελίλωτον·\nἀφ’ οὗ καὶ μελιλώτινοι στέφανοι πάνυ εὐώδεις καὶ καύσωνος\nὥρᾳ ψυκτικώτατοι.\nΦύλαρχος δέ φησιν (FHG I 350)· ‘οὐδέποτε\nπρότερον ἐν οὐδενὶ τόπῳ κυάμων Αἰγυπτίων οὔτε σπαρέντων\nοὔτ’ εἰ σπείρειέ τις τικτομένων εἰ μὴ κατὰ Αἴγυπτον, ἐπὶ\nτοῦ βασιλέως Ἀλεξάνδρου τοῦ Πύρρου παρὰ τὸν Θύαμιν ποταμὸν\nτῆς ἐν Ἠπείρῳ Θεσπρωτίας ἐν ἕλει τινὶ συνέβη φυῆναι. δύο\nμὲν οὖν ἤνεγκέ πως ἔτη καρπὸν ἐκτενῶς καὶ ηὔξησε· τοῦ δ᾽\nἈλεξάνδρου φυλακὴν ἐπιστήσαντος καὶ κωλύοντος οὐχ ὅτι\nλαμβάνειν τὸν βουλόμενον, ἀλλὰ μηδὲ προσέρχεσθαι πρὸς τὸν\nτόπον, ἀνεξηράνθη τὸ ἕλος καὶ τὸ λοιπὸν οὐχ ὅτι τὸν\nπροειρημένον ἤνεγκε καρπόν, ἀλλ’ οὐδὲ ὕδωρ εἴ ποτε ἔσχε\nφαίνεται. τὸ παραπλήσιον ἐγένετο καὶ ἐν Αἰδηψῷ. χωρὶς γὰρ\nτῶν ἄλλων ὑδάτων ναμάτιόν τι ἐφάνη ψυχρὸν ὕδωρ προιέμενον\nοὐ πόρρω τῆς θαλάσσης. τούτου πίνοντες οἱ ἀρρωστοῦντες τὰ\nμέγιστα ὠφελοῦντο· διὸ πολλοὶ παρεγίνοντο καὶ μακρόθεν τῷ\nὕδατι χρησόμενοι. οἱ οὖν τοῦ βασιλέως Ἀντιγόνου στρατηγοὶ\nβουλόμενοι οἰκονομικώτεροι εἶναι διάφορόν τι ἔταξαν διδόναι\nτοῖς πίνουσι, καὶ ἐκ τούτου ἀπεξηράνθη τὸ νᾶμα. καὶ ἐν\nΤρῳάδι δὲ ἐξουσίαν εἶχον οἱ βουλόμενοι τὸν πρὸ τοῦ χρόνον\nτὸν Τραγασαῖον ἅλα λαμβάνειν. Λυσιμάχου δὲ τέλος\nἐπιβαλόντος ἠφανίσθη. θαυμάσαντος δὲ καὶ\nἀφέντος τὸν τόπον ἀτελῆ πάλιν ηὐξήθη.’\nΣΙΚΥΟΣ. παροιμία·σικυὸν τρώγουσα, γύναι, τὴν χλαῖναν ὕφαινε. Μάτρων ἐν παρῳδίαις (cf.\nOd. 11.576)· καὶ σικυὸν εἶδον, γαίης ἐρικυδέος υἱόν,κείμενον ἐν λαχάνοις· ὃ δ’ ἐπ’ ἐννέα κεῖτο\nτραπέζας. καὶ λευχης· ὡς δ’ ὅτ’ ἀέξηται σικυὸς δροσερῷ ἐνὶ χώρῳ. Ἀττικοὶ μὲν οὖν ἀεὶ τρισυλλάβως, Ἀλκαῖος δὲ\n(fr. 151 B4) ‘δάκῃ, φησί, τῶν σικύων’ ἀπὸ\nεὐθείας τῆς σίκυς, ὡς στάχυς στάχυος.\nστελεόν, ῥαφανίδας ...., σικυοὺς τέτταρας. σικύδιον δ᾽\nὑποκοριστικῶς εἴρηκε Φρύνιχος ἐν Μονοτρόπῳ (I 377\nK)· κἀντραγεῖν σικύδιον.\nΘεόφραστος δέ φησι (h. pl. 7, 4, 6) σικυῶν\nτρία εἶναι γένη, Λακωνικόν, Σκυταλίαν, Βοιώτιον. καὶ τούτων\nτὸν μὲν Λακωνικὸν ὑδρευόμενον βελτίω γίνεσθαι, τοὺς δ᾽\nἄλλους ἀνύδρους. ‘γίνονται δέ, φησί, καὶ εὐχυλότεροι οἱ\nσικυοί, ἐὰν τὸ σπέρμα ἐν γάλακτι βραχὲν σπαρῇ ἢ ἐν\nμελικράτῳ.’ ἱστορεῖ δὲ ταῦτα ἐν φυτικοῖς αἰτίοις (2, 14, 3)· θᾶττον (h. pl. 7,\n1, 6) αὔξεσθαι, κἂν ἐν ὕδατι κἂν ἐν γάλακτι\nπρότερον ἢ εἰς τὴν γῆν κατατεθῆναι βραχῇ. Εὐθύδημος δ’ ἐν\nτῷ περὶ λαχάνων εἶδος σικυῶν εἶναι τοὺς προσαγορευομένους\nδρακοντίας. ὠνομάσθαι δὲ σικυούς φησι Δημήτριος ὁ Ἰξίων ἐν\nπρώτῃ Ἐτυμολογουμένων ἀπὸ τοῦ σεύεσθαι καὶ κίειν· ὁρμητικὸν\nγὰρ ὑπάρχειν. Ἡρακλείδης δ’ ὁ Ταραντῖνος ἐν τῷ Συμποσίῳ\nἡδύγαιον καλεῖ τὸν σικυόν. Διοκλῆς δ’ ὁ Καρύστιος τὸν\nσικυόν φησι μετὰ σίων ἐν πρώτοις λαμβανόμενον ἐνοχλεῖν·\nφέρεσθαι γὰρ ἄνω καθάπερ τὴν ῥάφανον· τελευταῖον δὲ\nλαμβανόμενον ἀλυπότερον εἶναι καὶ εὐπεπτότερον· ἑφθὸν δὲ\nκαὶ διουρητικὸν μετρίως ὑπάρχειν. Δίφιλος δέ φησιν· ‘ὁ\nσικυὸς ψυκτικὸς ὑπάρχων δυσοικονόμητός ἐστι καὶ\nδυσυποβίβαστος, ἔτι δὲ φρικοποιὸς καὶ γεννητικὸς χολῆς\nἀφροδισίων τε ἐφεκτικός.’ αὔξονται δ’ ἐν τοῖς κήποις οἱ\nσικυοὶ κατὰ τὰς πανσελήνους καὶ φανερὰν ἴσχουσι τὴν\nἐπίδοσιν, καθάπερ καὶ οἱ θαλάττιοι ἐχῖνοι.\nΣΥΚΑ. ‘ἡ συκῆ, φησὶν ὁ Μάγνος· οὐδενὶ γὰρ τῶν περὶ σύκων\nλόγων παραχωρήσαιμι ἄν, κἂν ἀπὸ κράδης\nἀποκρέμασθαι δέῃ· φιλόσυκος γάρ εἰμι δαιμονίως· λέξω τά μοι\nπροσπίπτοντα — ἡ συκῆ, ἄνδρες φίλοι, ἡγεμὼν τοῦ καθαρείου\nβίου τοῖς ἀνθρώποις ἐγένετο. δῆλον δὲ τοῦτο ἐκ τοῦ καλεῖν\nτοὺς Ἀθηναίους ἱερὰν μὲν συκῆν τὸν τόπον ἐν ᾧ πρῶτον\nεὑρέθη, τὸν δ’ ἀπ’ αὐτῆς καρπὸν ἡγητηρίαν διὰ τὸ πρῶτον\nεὑρεθῆναι τῆς ἡμέρου τροφῆς. τῶν δὲ σύκων ἐστὶ γένη πλείονα. Ἀττικὸν μέν, οὗ μνημονεύει Ἀντιφάνης\nἐν Ὁμωνύμοις· ἐπαινῶν δὲ τὴν χώραν τὴν Ἀττικὴν τάδε λέγει\n(II 84 K)· οἷα δ’ ἡ χώρα φέρειδιαφέροντα πάσης, Ἱππόνικε, τῆς οἰκουμένης,τὸ μέλι, τοὺς ἄρτους, τὰ σῦκα. Β. σῦκα μέν, νὴ τὸν\nΔία,πάνυ φέρει. Ἴστρος δ’ ἐν τοῖς Ἀττικοῖς (FHG I\n423) οὐδ’ ἐξάγεσθαί φησι τῆς Ἀττικῆς τὰς ἀπ’ αὐτῶν\nγινομένας ἰσχάδας, ἵνα μόνοι ἀπολαύοιεν οἱ κατοικοῦντες·\nκαὶ ἐπεὶ πολλοὶ ἐνεφανίζοντο διακλέπτοντες, οἱ τούτους\nμηνύοντες τοῖς δικασταῖς ἐκλήθησαν τότε πρῶτον συκοφάνται.\nἌλεξις δ’ ἐν Ποιητῇ φησιν (II 365 K)· ὁ συκοφάντης οὐ δικαίως τοὔνομαἐν τοῖσι μοχθηροῖσίν ἐστι κείμενον.ἔδει γὰρ ὅστις χρηστὸς ἦν ἡδύς τ’ ἀνήρ,τὰ σῦκα προστεθέντα δηλοῦν τὸν τρόπον·νυνὶ δὲ πρὸς μοχθηρὸν ἡδὺ προστεθὲνἀπορεῖν πεποίηκε διὰ τί τοῦθ’ οὕτως ἔχει. Φιλόμνηστος δ’ ἐν τῷ περὶ τῶν ἐν Ῥόδῳ Σμινθείων\nφησίν (FHG IV 477)· ‘ἐπεὶ καὶ ὁ συκοφάντης\nἐντεῦθεν προσηγορεύθη, διὰ τὸ εἶναι τότε τὰ ἐπιζήμια καὶ\nτὰς εἰσφορὰς σῦκα καὶ οἶνον καὶ ἔλαιον, ἀφ’ ὧν τὰ κοινὰ\nδιῴκουν, καὶ τοὺς ταῦτα εἰσπράττοντας καὶ φαίνοντας\nἐκάλουν, ὡς ἔοικε, συκοφάντας, αἱρούμενοι τοὺς\nἀξιοπιστοτάτους τῶν πολιτῶν.’\nΛακωνικοῦ δὲ σύκου μνημονεύει ἐν Γεωργοῖς Ἀριστοφάνης ταδὶ\nλέγων (I 419 K)·\nσυκᾶς φυτεύω πάντα πλὴν Λακωνικῆς·τοῦτο γὰρ τὸ σῦκον ἐχθρόν ἐστι καὶ τυραννικόν.οὐ γὰρ ἦν ἂν μικρόν, εἰ μὴ μισόδημον ἦν σφόδρα. μικρὸν δὲ αὐτὸ εἶπε διὰ τὸ μὴ μέγα εἶναι φυτόν.\nἌλεξις δ’ ἐν Ὀλυνθίῳ Φρυγίων σύκων μνημονεύων φησί\n(II 356 K)· τό τε θειοφανὲς μητρῷον ἐμοὶμελέδημ’ ἰσχάς,Φρυγίας εὑρήματα συκῆς. τῶν δὲ καλουμένων φιβάλεων σύκων πολλοὶ μὲν\nμέμνηνται τῶν κωμῳδιοποιῶν, ἀτὰρ καὶ Φερεκράτης ἐν\nΚραπατάλλοις (I 167 K)· ὦ δαιμόνιε, πύρεττε μηδὲν φροντίσαςκαὶ τῶν φιβάλεων τρῶγε σύκων τοῦ θέρουςκἀμπιμπλάμενος κάθευδε τῆς μεσημβρίας·κᾆτα σφακέλιζε καὶ πέπρησο καὶ βόα. Τηλεκλείδης δ’ ἐν Ἀμφικτύοσι (I 211\nK)· ὡς καλοὶ καὶ φιβάλεῳ. καὶ τὰς μυρρίνας δὲ φιβαλέας λέγουσιν, ὡς\nἈπολλοφάνης ἐν Κρησί (I 798 K)· πρώτιστα δὲτῶν μυρρινῶν ἐπὶ τὴν τράπεζαν βούλομαι,ἃς διαμασῶμ’ ὅταν τι βουλεύειν δέῃ,τὰς φιβάλεως δὲ πάνυ καλὰς στεφανωτρίδας ...\nχελιδονείων δὲ σύκων μνημονεύει Ἐπιγένης ἐν Βακχίῳ\n(II 417 K)· εἶτ’ ἔρχεταιχελιδονείων μετ’ ὀλίγον σκληρῶν ἁδρὸςπινακίσκος. Ἀνδροτίων δὲ ἢ Φίλιππος ἢ Ἡγήμων ἐν τῷ Γεωργικῷ\nγένη συκῶν τάδε ἀναγράφει οὕτως· ‘ἐν μὲν οὖν τῷ πεδίῳ\nφυτεύειν χρὴ χελιδόνεων, ἐρινεών, λευκερινεών, φιβάλεων·\nὀπωροβασιλίδας δὲ πανταχοῦ. ἔχει γάρ τι χρήσιμον ἕκαστον τὸ\nγένος. ἐπὶ δὲ τὸ πλεῖστον αἱ κόλουροι καὶ φορμύνιοι καὶ\nδίφοροι καὶ Μεγαρικαὶ καὶ Λακωνικαὶ συμφέρουσιν, ἐὰν ἔχωσιν\nὕδωρ.’\nτῶν δὲ ἐν Ῥόδῳ γινομένων σύκων μνημονεύει Λυγκεὺς ἐν\nἐπιστολαῖς σύγκρισιν ποιούμενος τῶν Ἀθήνησι γινομένων\nκαλλίστων πρὸς τὰ Ῥοδιακά. γράφει δὲ οὕτως. ‘τὰ δὲ ἐρινεὰ\nτοῖς Λακωνικοῖς ὥστε συκάμινα σύκοις δοκεῖν ἐρίζειν. καὶ\nταῦτ’ οὐκ ἀπὸ δείπνου καθάπερ ἐκεῖ διεστραμμένης ἤδη διὰ\nτὴν πλησμονὴν τῆς γεύσεως, ἀλλ’ ἀθίκτου τῆς ἐπιθυμίας οὔσης\nπρὸ δείπνου παρατέθεικα.’ τῶν δ’ ἐν τῇ καλῇ Ῥώμῃ\nκαλλιστρουθίων καλουμένων σύκων εἰ ὁ Λυγκεὺς ἐγεύσατο ὥσπερ\nἐγώ, ὀξυωπέστερος ἂν ἐγεγόνει παρὰ πολὺ τοῦ ὁμωνύμου·\nτοσαύτην ὑπεροχὴν ἔχει ταῦτα τὰ σῦκα πρὸς τὰ ἐν τῇ πάσῃ\nοἰκουμένῃ γινόμενα. ἐπαινεῖται δὲ καὶ ἄλλα σύκων γένη κατὰ\nτὴν Ῥώμην γινομένων, τά τε καλούμενα\nΧῖα καὶ τὰ Λιβιανά, ἔτι δὲ καὶ τὰ Χαλκιδικὰ ὀνομαζόμενα καὶ\nτὰ Ἀφρικανά, ὡς καὶ Ἡρόδοτος ὁ Λύκιος μαρτυρεῖ ἐν τῷ περὶ\nσύκων συγγράμματι.\nΠαρμένων δ’ ὁ Βυζάντιος ἐν τοῖς ἰάμβοις τὰ ἀπὸ Κανῶν τῆς\nΑἰολικῆς πόλεως ὡς διάφορα ἐπαινῶν φησιν (anth. l. B\np. 220)· ἦλθον μακρὴν θάλασσαν οὐκ ἄγων σῦκαΚαναῖα φόρτον. ὅτι δὲ καὶ τὰ ἀπὸ Καύνου τῆς Καρίας ἐπαινεῖται\nκοινόν. ὀξαλείων δὲ σύκων οὕτως καλουμένων μνημονεύει\nἩρακλέων ὁ Ἐφέσιος καὶ Νίκανδρος ὁ Θυατειρηνὸς\nπαρατιθέμενοι Ἀπολλοδώρου τοῦ Καρυστίου ἐκ δράματος\nΠροικιζομένης ἱματιοπώλιδος τάδε (IV 448 M)·\nπλὴν τό γ᾽ οἰνάριον πάνυἦν ὀξὺ καὶ πονηρόν, ὥστ’ ᾐσχυνόμην.τὰ λοιπὰ μὲν γὰρ ὀξαλείους χωρίασυκᾶς φέρει, τοὐμὸν δὲ καὶ τὰς ἀμπέλους. τῶν δ’ ἐν Πάρῳ τῇ νήσῳ — διάφορα γὰρ κἀνταῦθα\nγίνεται σῦκα τὰ καλούμενα παρὰ τοῖς Παρίοις αἱμώνια, ταὐτὰ\nὄντα τοῖς Λυδίοις καλουμένοις, ἅπερ διὰ τὸ ἐρυθρῶδες καὶ\nτῆς προσηγορίας ταύτης ἔτυχεν — Ἀρχίλοχος μνημονεύει λέγων\nοὕτως (fr. 51 B4)· ἔα Πάρον καὶ σῦκα κεῖνα καὶ θαλάσσιον βίον. τὰ δὲ σῦκα ταῦτα τοσαύτην ἔχει παραλλαγὴν πρὸς τὰ\nἀλλαχοῦ γινόμενα ὡς τὸ τοῦ ἀγρίου\nσυὸς κρέας πρὸς τὰ ἄλλα τὰ μὴ τῶν ἀγρίων χοίρων\nκρέα.\nλευκερινεὼς δέ τι εἶδός ἐστι συκῆς, καὶ ἴσως αὕτη ἐστὶν ἡ\nτὰ λευκὰ σῦκα φέρουσα. μνημονεύει δ’ αὐτῆς Ἕρμιππος ἐν\nἸάμβοις οὕτως (I 246 K)· τὰς λευκερινεὼς δὲ χωρὶς ἰσχάδας. τῶν δ’ ἐρινῶν σύκων Εὐριπίδης ἐν Σκίρωνι\n(fr. 680 N)· ἢ προσπηγνύναικράδαις ἐριναῖς. καὶ Ἐπίχαρμος ἐν Σφιγγί (p. 252 L)·\nἀλλ’ οὐχ ὅμοιά γ’ ἐρινοῖς οὐδαμῶς. Σοφοκλῆς δ’ ἐν Ἑλένης Γάμῳ τροπικῶς τῷ τοῦ δένδρου\nὀνόματι τὸν καρπὸν ἐκάλεσεν εἰπών (fr. 183 N)·\nπέπων ἐρινὸς ... ἀχρεῖος ὢνἐς βρῶσιν ἄλλους ἐξερινάζεις λόγῳ. πέπων δ’ ἐρινὸς εἴρηκεν ἀντὶ τοῦ πέπον ἐρινόν. καὶ\nἌλεξις ἐν Λέβητι (II 343 K)· καὶ τί δεῖλέγειν ἔθ’ ἡμᾶς τοὺς τὰ σῦχ’ ἑκάστοτεἐν τοῖς συρίχοις πωλοῦντας; οἳ κάτωθε μὲντὰ σκληρὰ καὶ μοχθηρὰ τῶν σύκων ἀεὶτιθέασιν, ἐπιπολῆς δὲ πέπονα καὶ καλά.εἶθ’ ὃ μὲν ἔδωκεν ὡς τοιαῦτ’ ὠνούμενοςτιμήν, ὃ δ’ ἐγκάψας τὸ κέρμ’ εἰς τὴν γνάθονἐρίν’ ἀπέδοτο σῦκα πωλεῖν ὀμνύων. τὸ δὲ δένδρον ἡ ἀγρία συκῆ, ἐξ ἧς τὰ ἐρινά, ἐρινὸς\nκατὰ τὸ ἄρρεν λέγεται. Στράττις Τρωίλῳ (I 723\nK)·\nἐρινὸν οὖν τιν’ αὐτῆς πλησίοννενόηκας ὄντα; καὶ Ὅμηρος· Od. 12.103τῷ δ’ ἐν ἐρινεός ἐστι μέγας φύλλοισι τεθηλώς. Ἀμερίας δ’ ἐρινάδας καλεῖσθαι τοὺς ὀλόνθους.\nἙρμῶναξ δ’ ἐν Γλώτταις Κρητικαῖς σύκων γένη ἀναγράφει\nἁμάδεα καὶ νικύλεα. Φιλήμων δ’ ἐν Ἀττικαῖς λέξεσι καλεῖσθαί\nφησί τινα σῦκα βασίλεια, ἀφ’ ὧν καλεῖσθαι καὶ τὰς βασιλίδας\nἰσχάδας, προσιστορῶν ὅτι κόλυθρα καλεῖται τὰ πέπονα σῦκα.\nΣέλευκος δ’ ἐν ταῖς Γλώσσαις καὶ γλυκυσίδην τινὰ καλεῖσθαί\nφησι σύκῳ τὴν μορφὴν μάλιστα ἐοικυῖαν φυλάσσεσθαι δὲ τὰς\nγυναῖκας ἐσθίειν διὰ τὸ ποιεῖν ματαισμούς, ὡς καὶ Πλάτων ὁ\nκωμῳδιοποιός φησιν ἐν Κλεοφῶντι (I 617 K). τὰ\nδὲ χειμερινὰ σῦκα Πάμφιλος καλεῖσθαί φησιν κοδώνεα ὑπὸ\nἈχαιῶν, τοῦτο λέγων Ἀριστοφάνην εἰρηκέναι ἐν Λακωνικαῖς\nΓλώσσαις (p. 188 N). κοράκεων δὲ σύκων εἶδος\nἝρμιππος ἐν Στρατιώταις παραδίδωσι διὰ τούτων (I 239\nK)· τῶν φιβάλεων μάλιστ’ ἂν ἢ τῶν κοράκεων. Θεόφραστος δ’ ἐν δευτέρω φυτῶν ἱστορίας συκῶν φησι\nγένος τοιοῦτόν τι εἶναι οἷον ἡ χαρίτιος Ἀράτειος\nκαλουμένη. ἐν δὲ τῷ τρίτῳ (17, 5) περὶ τὴν\nΤρωικήν φησιν Ἴδην γίνεσθαι συκῆν θαμνώδη, φύλλον ὅμοιον\nἔχουσαν τῷ τῆς φιλύρας· φέρειν δὲ σῦκα ἐρυθρὰ ἡλίκα ἐλαία\nτὸ μέγεθος, στρογγυλώτερα δέ, εἶναι δὲ τὴν γεῦσιν μεσπιλώδη. περὶ δὲ τῆς ἐν Κρήτῃ\nκαλουμένης Κυπρίας συκῆς ὁ αὐτὸς Θεόφραστος ἐν τῷ τετάρτῳ\nτῆς φυτικῆς ἱστορίας τάδε γράφει (2, 3)· ‘ἡ ἐν\nΚρήτῃ καλουμένη Κυπρία συκῆ φέρει τὸν καρπὸν ἐκ τοῦ\nστελέχους καὶ τῶν παχυτάτων ἀκρεμόνων, βλαστὸν δέ τινα\nἀφίησι μικρὸν ἄφυλλον ὥσπερ ῥίζιον, πρὸς ᾧ ὁ καρπός. τὸ δὲ\nστέλεχος μέγα καὶ παρόμοιον τῇ λεύκῃ, φύλλον δὲ τῇ πτελέᾳ.\nπεπαίνει δὲ τέτταρας καρπούς, ὅσαιπερ αὐτοῦ καὶ αἱ\nβλαστήσεις. ἡ δὲ γλυκύτης προσεμφερὴς τῷ σύκῳ καὶ\nτὰ ἔσωθεν τοῖς ἐρινοῖς· μέγεθος δὲ ἡλίκον\nκοκκύμηλον.’\nτῶν δὲ προδρόμων καλουμένων σύκων ὁ αὐτὸς Θεόφραστος\nμνημονεύει ἐν εʹ φυτικῶν αἰτίων οὕτως (1,\n4)· ‘τῇ συκῇ ὅταν ἀὴρ ἐπιγένηται μαλακὸς καὶ\nὑγρὸς καὶ θερμός, ἐξεκαλέσατο τὴν βλάστησιν· ὅθεν καὶ οἱ\nπρόδρομοι.’ καὶ προελθὼν τάδε λέγει (1, 8)·\n‘πάλιν δὲ τοὺς προδρόμους αἳ μὲν φέρουσιν, ἥ τε Λακωνικὴ\nκαὶ ἡ λευκομφάλιος καὶ ἕτεραι πλείους, αἳ δ’ οὐ φέρουσι.’\nΣέλευκος δ’ ἐν Γλώσσαις πρῳτερικήν φησι καλεῖσθαι γένος τι\nσυκῆς, ἥτις φέρει πρώιον τὸν καρπόν. διφόρου δὲ συκῆς\nμνημονεύει καὶ Ἀριστοφάνης ἐν Ἐκκλησιαζούσαις\n(707)· ὑμᾶς δὲ τέως θρῖα λαβόνταςδιφόρου συκῆς. καὶ Ἀντιφάνης ἐν Σκληρίαις (II 96 K)·\nἔστι γὰρ παρ’ αὐτὴν τὴν δίφορον συκῆν κάτω. ὁ Θεόπομπος δὲ ἐν τῇ πεντηκοστῇ τετάρτῃ τῶν\nἱστοριῶν (FHG I 324) κατὰ τὴν Φιλίππου φησὶν\nἀρχὴν περὶ τὴν Βισαλτίαν καὶ Ἀμφίπολιν\nκαὶ Γραστωνίαν τῆς Μακεδονίας ἔαρος μεσοῦντος τὰς μὲν συκᾶς\nσῦκα, τὰς δ’ ἀμπέλους βότρυς, τὰς δ’ ἐλαίας ἐν ᾧ χρόνῳ\nβρύειν εἰκὸς ἦν αὐτὰς ἐλαίας ἐνεγκεῖν, καὶ εὐτυχῆσαι πάντα\nΦίλιππον. ἐν δὲ τῷ δευτέρῳ περὶ φυτῶν ὁ Θεόφραστος καὶ τὸν\nἐρινεὸν εἶναί φησι δίφορον· οἳ δὲ καὶ τρίφορον, ὥσπερ ἐν\nΚέῳ.\nλέγει δὲ καὶ (h. pl. 2, 5, 5) τὴν συκῆν ἐὰν ἐν\nσκίλλῃ φυτευθῇ θᾶττον παραγίνεσθαι καὶ ὑπὸ σκωλήκων μὴ\nδιαφθείρεσθαι· καὶ πάντα δὲ τὰ ἐν σκίλλῃ φυτευθέντα καὶ\nθᾶττον αὐξάνεσθαι καὶ εὐβλαστῆ γίγνεσθαι. πάλιν δὲ ὁ\nΘεόφραστος ἐν τῷ βʹ τῶν αἰτίων (10,\n2) ‘ἡ Ἰνδική, φησί, συκῆ καλουμένη θαυμαστὴ οὖσα\nτῷ μεγέθει μικρὸν ἔχει τὸν καρπὸν καὶ ὀλίγον, ὡς ἂν εἰς τὴν\nβλάστησιν ἐξαναλίσκουσα ἅπασαν τὴν τροφήν.’ ἐν δὲ τῷ\nδευτέρῳ τῆς φυτικῆς ἱστορίας ὁ φιλόσοφός φησιν· ‘ἔστι καὶ\nἄλλο γένος συκῆς ἔν τε τῇ Ἑλλάδι καὶ περὶ Κιλικίαν καὶ\nΚύπρον ὀλονθοφόρον, ὃ τὸ μὲν σῦκον ἔμπροσθε φέρει τοῦ\nθρίου, τὸν δὲ ὄλονθον ἐξόπισθεν. αἳ δὲ ὅλως ἐκ τοῦ ἔνου\nβλαστοῦ καὶ οὐκ ἐκ τοῦ νέου. πρῶτον δὲ τοῦτο τῶν σύκων\nπέπονά τε καὶ γλυκὺν ἔχει καὶ οὐχ ὥσπερ τὸν παρ’ ἡμῖν.\nγίνεται δὲ καὶ μείζων οὗτος πολὺ τῶν σύκων· ἡ δ’ ὥρα μετὰ\nτὴν βλάστησιν οὐ πολύ.’\nοἶδα δὲ καὶ ἄλλα σύκων ὀνόματα λεγόμενα· βασίλεια, συκοβασίλεια, κιρροκοιλάδια καὶ\nὑλάδια, σαρκελάφεια, καπύρια, πικρίδια, δρακόντια,\nλευκόφαια, μελανόφαια, κρήνεια, μυλαικά, ἀσκαλώνια.\nπερὶ δὲ τῆς προσηγορίας τῶν σύκων λέγων Τρύφων ἐν δευτέρῳ\nφυτῶν ἱστορίας (fr. 119 V) Ἀνδροτίωνά φησιν ἐν\nΓεωργικῷ ἱστορεῖν Συκέα ἕνα τινὰ τῶν Τιτάνων διωκόμενον ὑπὸ\nΔιὸς τὴν μητέρα Γῆν ὑποδέξασθαι καὶ ἀνεῖναι τὸ φυτὸν εἰς\nδιατριβὴν τῷ παιδί, ἀφ’ οὗ καὶ Συκέαν πόλιν εἶναι ἐν\nΚιλικίᾳ. Φερένικος δ’ ὁ ἐποποιός, Ἡρακλεώτης δὲ γένος, ἀπὸ\nΣυκῆς τῆς Ὀξύλου θυγατρὸς προσαγορευθῆναι· Ὄξυλον γὰρ τὸν\nὈρείου Ἁμαδρυάδι τῇ ἀδελφῇ μιγέντα μετ’ ἄλλων γεννῆσαι\nΚαρύαν, Βάλανον, Κράνειαν, Μορέαν, Αἴγειρον, Πτελέαν,\nἌμπελον, Συκῆν· καὶ ταύτας Ἁμαδρυάδας νύμφας καλεῖσθαι καὶ\nἀπ’ αὐτῶν πολλὰ τῶν δένδρων προσαγορεύεσθαι. ὅθεν καὶ τὸν\nἹππώνακτα φάναι (fr. 34)· συκῆν μέλαιναν ἀμπέλου κασιγνήτην. Σωσίβιος δ’ ὁ Λάκων (FHG II 628)\nἀποδεικνὺς εὕρημα Διονύσου τὴν συκῆν διὰ τοῦτό φησι καὶ\nΛακεδαιμονίους Συκίτην Διόνυσον τιμᾶν. Νάξιοι δέ, ὡς\nἈνδρίσκος, ἔτι δ’ Ἀγλαοσθένης ἱστοροῦσι (FHG IV\n304), Μειλίχιον καλεῖσθαι τὸν Διόνυσον διὰ τὴν\nτοῦ συκίνου καρποῦ παράδοσιν. διὸ καὶ τὸ πρόσωπον τοῦ θεοῦ\nπαρὰ τοῖς Ναξίοις τὸ μὲν τοῦ Βακχέως Διονύσου καλουμένου\nεἶναι ἀμπέλινον, τὸ δὲ τοῦ Μειλιχίου\nσύκινον. τὰ γὰρ σῦκα μείλιχα καλεῖσθαι.\nὅτι δὲ πάντων τῶν καλουμένων ξυλίνων καρπῶν ὠφελιμώτερά\nἐστι τοῖς ἀνθρώποις τὰ σῦκα ἱκανῶς Ἡρόδοτος ὁ Λύκιος διὰ\nπολλῶν ἀποδείκνυσιν ἐν τῷ περὶ σύκων συγγράμματι, εὐτραφῆ\nτε λέγων γίνεσθαι τὰ νεογνὰ τῶν παιδίων, ἐν\nτῷ χυλῷ τῶν σύκων εἰ διατρέφοιτο. Φερεκράτης δὲ ἢ ὁ\nπεποιηκὼς τοὺς Πέρσας φησίν (I 184 K)· ἢν δ’ ἡμῶν σῦκόν τις ἴδῃ διὰ χρόνου νέον ποτέ,τὠφθαλμὼ τούτῳ περιμάττομεν τὼ τῶν\nπαιδίων, ὡς καὶ ἰάματος οὐ τοῦ τυχόντος τῶν σύκων\nὑπαρχόντων. ὁ δὲ θαυμασιώτατος καὶ μελίγηρυς Ἡρόδοτος ἐν τῇ\nπρώτῃ τῶν ἱστοριῶν καὶ μέγα ἀγαθόν φησιν εἶναι τὰ σῦκα\nοὑτωσὶ λέγων (c. 71)· ‘βασιλεῦ, σὺ δ’ ἐπ᾽\nἄνδρας τοιούτους παρασκευάζεαι στρατεύεσθαι, οἳ σκυτίνας\nμὲν ἀναξυρίδας, σκυτίνην δὲ τὴν ἄλλην ἐσθῆτα φορέουσι,\nσιτέονταί τ’ οὐχ ὅσα ἐθέλουσιν, ἀλλ’ ὅσα ἔχουσι, χώρην\nἔχοντες τρηχείην· πρὸς δὲ οὐκ οἴνῳ διαχρέονται, ἀλλ᾽\nὑδροποτέουσιν· οὐ σῦκα ἔχουσι τρώγειν, οὐκ ἄλλο οὐθὲν\nἀγαθόν.’ Πολύβιος δ’ ὁ Μεγαλοπολίτης ἐν τῇ ιϚʹ\nτῶν ἱστοριῶν (c. 24, 9 Hu) ‘Φίλιππος, φησίν, ὁ\nΠερσέως πατὴρ ὅτε τὴν Ἀσίαν κατέτρεχεν ἀπορῶν τροφῶν τοῖς\nστρατιώταις παρὰ Μαγνήτων, ἐπεὶ σῖτον οὐκ εἶχον, σῦκα\nἔλαβε. διὸ καὶ Μυοῦντος κυριεύσας τοῖς Μάγνησιν ἐχαρίσατο\nτὸ χωρίον ἀντὶ τῶν σύκων.’ καὶ Ἀνάνιος δ’ ὁ ἰαμβοποιὸς ἔφη\n(fr. 3)·\nεἴ τις καθείρξαι χρυσὸν ἐν δόμοις πολλὸνκαὶ σῦκα βαιὰ καὶ δύ’ ἢ τρεῖς ἀνθρώπους,γνοίη χ’ ὅσῳ τὰ σῦκα τοῦ χρυσοῦ κρέσσω.’\nτοσαῦτα τοῦ Μάγνου συκολογήσαντος Δάφνος ὁ ἰατρὸς ἔφη·\n‘Φυλότιμος ἐν γʹ περὶ τροφῆς ‘τὰ ἁπαλά, φησί,\nσῦκα διαφορὰς μὲν ἔχει πλείους πρὸς ἄλληλα καὶ τοῖς γένεσι\nκαὶ τοῖς χρόνοις ἐν οἷς ἕκαστα γίγνεται καὶ ταῖς δυνάμεσιν,\nοὐ μὴν ἀλλὰ καθόλου εἰπεῖν τά τε ὑγρὰ τὰ πεπεμμένα καὶ\nμάλιστα αὐτῶν διαλύεται ταχέως καὶ κατεργάζεται μᾶλλον τῆς\nἄλλης ὀπώρας καὶ τὴν λοιπὴν τροφὴν οὐ κωλύει κατεργάζεσθαι.\nδυνάμεις δ’ ἔχει τῶν ὑγρῶν κολλώδεις τε καὶ γλυκείας\nὑπονιτρώδεις τε, καὶ τὴν διαχώρησιν ἀθρουστέραν καὶ\nδιακεχυμένην καὶ θάττω καὶ λίαν ἄλυπον παρασκευάζει. χυλὸν\nδ’ ἁλυκὸν δριμύτητα ἔχοντα ἀναδίδωσι μεθ’ ἁλῶν\nκαταπινόμενα. διαλύεται μὲν οὖν ταχέως, διότι πολλῶν καὶ\nμεγάλων ὄγκων εἰσενεχθέντων μετὰ μικρὸν χρόνον λαγαροὶ\nγινόμεθα καθ’ ὑπερβολήν. ἀδύνατον δ’ ἦν τοῦτο συμβαίνειν\nδιαμενόντων καὶ μὴ ταχὺ διαλυομένων τῶν σωμάτων.\nκατεργάζεται δὲ μᾶλλον τῆς ἄλλης οὐ μόνον ὅτι πολλαπλασίονα\nλαμβάνοντες αὐτὴν τῆς λοιπῆς ὀπώρας ἀλύπως διάγομεν, ἀλλ᾽\nοὐδὲ τὴν εἰωθυῖαν τροφὴν ἴσην λαμβάνοντες τούτων\nπροχειρισθέντων οὐθὲν ἐνοχλούμεθα. δῆλον οὖν ὡς εἰ\nκρατοῦμεν ἀμφοτέρων, ταῦτά τε πέττεται μᾶλλον καὶ τὴν\nλοιπὴν οὐ κωλύει κατεργάζεσθαι τροφήν. τὰς δὲ δυνάμεις ἔχει\nτὰς λεγομένας· τὴν μὲν κολλώδη τε καὶ\nτὴν ἁλυκὴν ἐκ τοῦ κολλᾶν τε καὶ ῥύπτειν τὰς χεῖρας, τὴν δὲ\nγλυκεῖαν ἐν τῷ στόματι γινομένην ὁρῶμεν. τὴν δὲ διαχώρησιν\nἄνευ στρόφων τε καὶ ταραχῆς καὶ πλείω καὶ θάττω καὶ\nμαλακωτέραν ὅτι παρασκευάζει, λόγου προσδεῖν οὐθὲν\nνομίζομεν. ἀλλοιοῦται δ’ οὐ λίαν, οὐ διὰ τὸ δύσπεπτον\nαὐτῶν, ἀλλ’ ὅτι καταπίνομέν τε ταχέως οὐ λεάναντες καὶ τὴν\nδιέξοδον διότι ταχεῖαν ποιεῖται. χυμὸν δ’ ἁλυκὸν ἀναδίδωσι,\nδιότι τὸ μὲν νιτρῶδες ἀπεδείχθη τὰ σῦκα ἔχοντα, ἁλυκώτερον\nδὲ ποιήσει ἢ δριμύν, ἐκ τῶν ἐπιπινομένων. οἱ μὲν γὰρ ἅλες\nτὸν ἁλυκόν, τὸ δ’ ὄξος καὶ τὸ θύμον τὸν δριμὺν αὔξει\nχυμόν.’\nἩρακλείδης δ’ ὁ Ταραντῖνος ἐν τῷ Συμποσίῳ ζητεῖ πότερον\nἐπιλαμβάνειν δεῖ μετὰ τὴν τῶν σύκων προσφορὰν θερμὸν ὕδωρ ἢ\nψυχρόν. καὶ τοὺς μὲν λέγοντας θερμὸν δεῖν ἐπιλαμβάνειν\nπροορῶντας τὸ τοιοῦτο παρακελεύεσθαι, διότι καὶ τὰς χεῖρας\nταχέως τὸ θερμὸν ῥύπτει· διὸ πιθανὸν εἶναι καὶ ἐν κοιλίᾳ\nσυντόμως αὐτὰ τῷ θερμῷ διαλύεσθαι. καὶ ἐπὶ τῶν ἐκτὸς δὲ\nτῶν σύκων τὸ θερμὸν διαλύει τὴν συνέχειαν\nαὐτῶν καὶ εἰς λεπτομερεῖς τόμους ἄγει, τὸ δὲ ψυχρὸν\nσυνίστησιν. οἱ δὲ ψυχρὸν λέγοντες προσφέρεσθαι ‘ἡ τοῦ\nψυχροῦ, φασί, πόματος λῆψις τὰ ἐπὶ τοῦ στομάχου καθήμενα τῷ\nβάρει καταφέρει· τὰ γὰρ σῦκα οὐκ ἀστείως διατίθησι τὸν\nστόμαχον, καυσώδη καὶ ἀτονώτερον αὐτὸν ποιοῦντα· διόπερ\nτινὲς καὶ τὸν ἄκρατον συνεχῶς προσφέρονται. μετὰ δὲ ταῦτα\nἑτοίμως καὶ τὰ ἐν τῇ κοιλίᾳ προωθεῖ.’\nδεῖ δὲ πλέονι καὶ ἀθρουστέρῳ χρῆσθαι τῷ πόματι μετὰ τὴν τῶν\nσύκων προσφορὰν ἕνεκα τοῦ μὴ ὑπομένειν αὐτὰ ἐν κοιλίᾳ,\nφέρεσθαι δὲ εἰς τὰ κάτω μέρη τῶν ἐντέρων.\nἄλλοι δέ φασιν ὅτι μὴ δεῖ σῦκα προσφέρεσθαι μεσημβρίας·\nνοσώδη γὰρ εἶναι τότε, ὡς καὶ Φερεκράτης ἐν Κραπατάλλοις\nεἴρηκεν (I 167 K). Ἀριστοφάνης δ’ ἐν Προαγῶνι\n(I 511 K)· κάμνοντα δ’ αὐτὸν τοῦ θέρους ἰδών ποτεἔτρωγ᾽, ἵνα κάμνοι, σῦκα τῆς μεσημβρίας. καὶ Εὔβουλος ἐν Σφιγγοκαρίωνι (II 211\nK)· νὴ τὸν Δί᾽, ἠσθένουν γάρ, ὦ βέλτιστε σύ,φαγοῦσα πρῴην σῦκα τῆς μεσημβρίας. Νικοφῶν δ’ ἐν Σειρῆσιν (I 777 K)·\nἐὰν δέ γ’ ἡμῶν σῦκά τις μεσημβρίαςτραγὼν καθεύδῃ χλωρά, πυρετὸς εὐθέωςἥκει τρέχων οὐκ ἄξιος τριωβόλου·κᾆθ’ οὗτος ἐπιπεσὼν ἐμεῖν ποιεῖ χολήν.\nΔίφιλος δ’ ὁ Σίφνιός φησι τῶν σύκων εἶναι τὰ μὲν ἁπαλὰ\nὀλιγότροφα καὶ κακόχυλα, εὐέκκριτα δὲ καὶ ἐπιπολαστικὰ\nεὐοικονομητότερά τε τῶν ξηρῶν. τὰ δὲ πρὸς τῷ χειμῶνι\nγινόμενα βίᾳ πεπαινόμενα χείρονα τυγχάνει· τὰ δ’ ἐν τῇ ἀκμῇ\nτῶν ὡρῶν κρείττονα ὡς ἂν κατὰ φύσιν πεπαινόμενα. τὰ δὲ\nπολὺν ὀπὸν ἔχοντα, καὶ τὰ σπάνυδρα δ’ εὐστομώτερα μέν,\nβαρύτερα δέ. τὰ δὲ Τραλλιανὰ ἀναλογεῖ τοῖς Ῥοδίοις, τὰ δὲ\nΧῖα καὶ τἄλλα πάντα τούτων εἶναι κακοχυλότερα. Μνησίθεος δ᾽\nὁ Ἀθηναῖος ἐν τῷ περὶ ἐδεστῶν φησιν·\n‘ὅσα δὲ ὠμὰ προσφέρεται τῶν τοιούτων, οἷον ἄπιοι καὶ σῦκα\nκαὶ μῆλα Δελφικὰ καὶ τὰ τοιαῦτα, δεῖ παραφυλάττειν τὸν\nκαιρὸν ἐν ᾧ τοὺς χυλοὺς τοὺς ἐν αὐτοῖς μήτε ἀπέπτους μήτε\nσαπροὺς μήτε κατεξηραμμένους λίαν ὑπὸ τῆς ὥρας ἕξει.’\nΔημήτριος δ’ ὁ Σκήψιος ἐν τῷ ιεʹ τοῦ Τρωικοῦ\nδιακόσμου (fr. 9 Gaede) εὐφώνους φησὶ γίνεσθαι\nτοὺς μὴ σύκων ἐσθίοντας. Ἡγησιάνακτα γοῦν τὸν Ἀλεξανδρέα\nτὸν τὰς ἱστορίας γράψαντα κατ’ ἀρχὰς ὄντα πένητα καὶ\nτραγῳδόν φησι γενέσθαι καὶ ὑποκριτικὸν καὶ εὔηχον,\nὀκτωκαίδεκα ἔτη σύκων μὴ γευσάμενον. καὶ παροιμίας δὲ οἶδα\nπερὶ σύκων λεγομένας τοιάσδε· σῦκον μετ’ ἰχθύν, ὄσπρεον μετὰ κρέα.σῦκα φίλ’ ὀρνίθεσσι, φυτεύειν δ’ οὐκ ἐθέλουσι.\nΜΗΛΑ. ταῦτα Μνησίθεος ὁ Ἀθηναῖος ἐν τῷ περὶ ἐδεστῶν μῆλα\nΔελφικὰ καλεῖ (cf. Litt. cd). Δίφιλος δέ φησι\nτῶν μήλων τὰ χλωρὰ καὶ μηδέπω πέπονα κακόχυλα εἶναι καὶ\nκακοστόμαχα ἐπιπολαστικά τε καὶ χολῆς γεννητικὰ νοσοποιά τε\nκαὶ φρίκης παραίτια. τῶν δὲ πεπόνων εὐχυλότερα μὲν εἶναι τὰ\nγλυκέα καὶ εὐεκκριτώτερα διὰ τὸ στῦψιν μὴ ἔχειν,\nκακοχυλότερα δὲ εἶναι τὰ ὀξέα καὶ στατικώτερα. τὰ δὲ τῆς\nγλυκύτητος ὑφειμένα, προσλαμβάνοντα δ’ εὐστομεῖν διὰ τὴν\nποσὴν στῦψιν εὐστομαχώτερα. εἶναι δὲ αὐτῶν τὰ μὲν θερινὰ\nκακοχυλότερα, τὰ δὲ φθινοπωρινὰ εὐχυλότερα. τὰ δὲ καλούμενα\nὀρβικλᾶτα μετὰ στύψεως ἡδείας ἔχοντα καὶ γλυκύτητα\nεὐστόμαχα εἶναι. τὰ δὲ σητάνια λεγόμενα,\nπροσέτι δὲ τὰ πλατάνια εὔχυλα μὲν καὶ εὐέκκριτα,\nοὐκ εὐστόμαχα δέ. τὰ δὲ Μορδιανὰ καλούμενα γίνεται μὲν\nκάλλιστα ἐν Ἀπολλωνίᾳ τῇ Μορδίῳ λεγομένῃ, ἀναλογεῖ δὲ τοῖς\nὀρβικλάτοις. τὰ δὲ κυδώνια, ὧν ἔνια καὶ στρουθία λέγεται,\nκοινῶς ἁπάντων ἐστὶ τῶν μήλων εὐστομαχώτατα καὶ μάλιστα τὰ\nπέπονα. Γλαυκίδης δέ φησιν ἄριστα τῶν ἀκροδρύων εἶναι μῆλα\nκυδώνια, φαύλια, στρουθία. Φυλότιμος δ’ ἐν γʹ\nκαὶ ιʹ περὶ τροφῆς ‘τὰ μῆλα, φησί, τὰ μὲν ἐαρινὰ\nδυσπεπτότερα πολὺ τῶν ἀπίων καὶ τὰ ὠμὰ τῶν ὠμῶν καὶ τὰ\nπέπονα τῶν πεπόνων. τὰς δὲ δυνάμεις ἔχει τῶν ὑγρῶν τὰ μὲν\nὀξέα καὶ μήπω πέπονα στρυφνοτέρας καὶ ποσῶς ὀξείας χυμόν τε\nἀναδίδωσιν εἰς τὸ σῶμα τὸν καλούμενον ξυστικόν. καθόλου τε\nτὰ μῆλα τῶν ἀπίων δυσπεπτότερα εἶναι, διότι τὰ μὲν ἐλάττω\nφαγόντες ἧττον, τὰς δὲ πλείους προσαράμενοι μᾶλλον\nπέττομεν. ξυστικὸς δὲ γίνεται χυμὸς ἐξ αὐτῶν ὁ λεγόμενος\nὑπὸ Πραξαγόρου ὑαλώδης, διότι τὰ μὴ\nκατεργαζόμενα παχυτέρους ἕξει τοὺς χυμούς· ἀπεδείχθη δὲ\nκαθόλου τὰ μῆλα δυσκατεργαστότερα τε τῶν ἀπίων,\nκαὶ ὅτι τὰ στρυφνὰ μᾶλλον ἔτι παχυτέρους παρασκευάζειν\nεἴωθεν αὐτούς. τὰ δὲ χειμερινὰ τῶν μήλων τὰ μὲν κυδώνια\nστρυφνοτέρους, τὰ δὲ στρουθία τοὺς χυμοὺς ἐλάττους\nἀναδίδωσι καὶ στρυφνοτέρους ἧττον πέττεσθαί τε μᾶλλον\nδύναται.\nΝίκανδρος δ’ ὁ Θυατειρηνὸς τὰ κυδώνια μῆλα στρουθία φησὶ\nκαλεῖσθαι ἀγνοῶν. Γλαυκίδης γὰρ ἱστορεῖ\nἄριστα λέγων τῶν ἀκροδρύων εἶναι μῆλα κυδώνια, φαύλια,\nστρουθία.\nκυδωνίων δὲ μήλων μνημονεύει Στησίχορος ἐν Ἑλένῃ οὕτως\n(fr. 29 B4)· πολλὰ μὲν κυδώνια μᾶλα ποτερρίπτουν ποτὶ δίφρον\nἄνακτι,πολλὰ δὲ μύρσινα φύλλακαὶ ῥοδίνους στεφάνους ἴων τε κορωνίδας οὔλας. καὶ Ἀλκμάν (fr. 143). ἔτι δὲ Κάνθαρος\nἐν Τηρεῖ (I 765 K)· κυδωνίοις μήλοισιν εἰς τὰ τιτθία. καὶ Φιλήμων δ’ ἐν Ἀγροίκῳ (II 478 K)\nτὰ κυδώνια μῆλα στρουθία καλεῖ. Φύλαρχος δ’ ἐν τῇ\nϚʹ τῶν ἱστοριῶν (FHG I 336) τὰ\nκυδώνιά φησι μῆλα τῇ εὐωδίᾳ καὶ τὰς τῶν θανασίμων φαρμάκων\nδυνάμεις ἀπαμβλύνειν. ‘τὸ γοῦν Φαριακὸν φάρμακον ἐμβληθέν,\nφησίν, εἰς ῥίσκον ἔτι ὀδωδότα ἀπὸ τῆς τῶν μήλων τούτων\nσυνθέσεως ἐξίτηλον γενέσθαι μὴ τηρῆσαν τὴν ἰδίαν δύναμιν.\nκερασθὲν γοῦν καὶ δοθὲν πιεῖν τοῖς εἰς τοῦτο ἐνεδρευθεῖσιν\nἀπαθεῖς αὐτοὺς διατηρῆσαι. ἐπιγνωσθῆναι δὲ τοῦτο ὕστερον ἐξ\nἀνακρίσεως τοῦ τὸ φάρμακον πωλήσαντος καὶ ἐπιγνόντος τὸ\nγενόμενον ἐκ τῆς τῶν μήλων συνθέσεως.’\nἝρμων δ’ ἐν Κρητικαῖς Γλώσσαις κοδύμαλα καλεῖσθαί φησι τὰ\nκυδώνια μῆλα. Πολέμων δ’ ἐν εʹ τῶν πρὸς Τίμαιον\n(fr. 43 Pr) ἄνθους γένος τὸ κοδύμαλον εἶναί\nτινας ἱστορεῖν. Ἀλκμὰν δὲ τὸ στρουθίον μῆλον, ὅταν λέγῃ (fr. 90)· ‘μεῖον ἢ\nκοδύμαλον.’ Ἀπολλόδωρος δὲ καὶ Σωσίβιος τὸ κυδώνιον μῆλον\nἀκούουσιν. ὅτι δὲ διαφέρει τὸ κυδώνιον μῆλον τοῦ στρουθίου\nσαφῶς εἴρηκε Θεόφραστος ἐν βʹ τῆς ἱστορίας\n(2, 5).\nδιάφορα δὲ μῆλα γίνεται ἐν Σιδοῦντι, κώμη δ’ ἐστὶν αὕτη\nΚορίνθου, ὡς Εὐφορίων ἢ Ἀρχύτας ἐν Γεράνῳ φησίν (p.\n44 M)· ὥριον οἷά τε μῆλον, ὅ τ’ ἀργιλώδεσιν ὄχθαιςπορφύρεον ἐλαχείῃ ἐνιτρέφεται Σιδόεντι. μνημονεύει δ’ αὐτῶν καὶ Νίκανδρος ἐν\nἙτεροιουμένοις οὕτως (fr. 50 Schn)· αὐτίχ’ ὅ γ’ ἢ Σιδόεντος ἠὲ Πλείστου ἀπὸ κήπωνμῆλα ταμὼν χνοάοντα τύπους ἐνεμάσσετο Κάδμου. ὅτι δ’ ἡ Σιδοῦς τῆς Κορίνθου ἐστὶ κώμη Ῥιανὸς\nεἴρηκεν ἐν αʹ Ἡρακλείας (p. 178 M)\nκαὶ Ἀπολλόδωρος ὁ Ἀθηναῖος ἐν εʹ περὶ νεῶν\nκαταλόγου. Ἀντίγονος δ’ ὁ Καρύστιος ἐν Ἀντιπάτρῳ φησίν\n(p. 170 Wil)· ᾗχι μοι ὡραίων πολὺ φίλτερος ἡ δ’ ἀριμήλωνπορφυρέων, Ἐφύρῃ τά τ’ ἀέξεται ἠνεμοέσσῃ.\nφαυλίων δὲ μήλων μνημονεύει Τηλεκλείδης ἐν Ἀμφικτύοσιν\nοὕτως (I 211 K)· ὦ τὰ μὲν κομψοί, τὰ δὲ φαυλότεροιφαυλίων μήλων. καὶ Θεόπομπος ἐν Θησεῖ (I 738 K).\nἈνδροτίων δ’ ἐν τῷ Γεωργικῷ ‘τὰς δὲ μηλέας, φησί, φαυλίας\nκαὶ στρουθίας· οὐ γὰρ ἀπορρεῖ τὸ μῆλον\nἀπὸ τοῦ μίσχου τῶν στρουθιῶν· τὰς δὲ ἠρινὰς ἢ Λακωνικὰς ἢ\nΣιδουντίας ἢ χνοωδίας.’ ἐγὼ δ᾽, ἄνδρες φίλοι, πάντων\nμάλιστα τεθαύμακα τὰ κατὰ τὴν Ῥώμην πιπρασκόμενα\nμῆλα τὰ Ματιανὰ καλούμενα, ἅπερ κομίζεσθαι λέγεται ἀπό\nτινος κώμης ἱδρυμένης ἐπὶ τῶν πρὸς Ἀκυληίᾳ Ἄλπεων. τούτων\nδ’ οὐ πολὺ ἀπολείπεται τὰ ἐν Γάγγροις πόλει Παφλαγονικῇ.\nὅτι δὲ καὶ τῶν μήλων εὑρετής ἐστι Διόνυσος μαρτυρεῖ\nΘεόκριτος ὁ Συρακόσιος οὑτωσί πως λέγων (2,\n120)· μᾶλα μὲν ἐν κόλποισι Διωνύσοιο φυλάσσων,κρατὶ δ’ ἔχων λεύκαν, Ἡρακλέος ἱερὸν ἔρνος. Νεοπτόλεμος δ’ ὁ Παριανὸς ἐν τῇ Διονυσιάδι καὶ\nαὐτὸς ἱστορεῖ ὡς ὑπὸ Διονύσου εὑρεθέντων τῶν μήλων, καθάπερ\nκαὶ τῶν ἄλλων ἀκροδρύων. ‘ἐπιμηλὶς δὲ καλεῖται, φησὶ\nΠάμφιλος, τῶν ἀπίων τι γένος.’ Ἑσπερίδων δὲ μῆλα οὕτως\nκαλεῖσθαί τινά φησι Τιμαχίδας ἐν δʹ Δείπνων. καὶ\nἐν Λακεδαίμονι δὲ παρατίθεσθαι τοῖς θεοῖς φησι Πάμφιλος\nταῦτα· εὔοσμα δὲ εἶναι καὶ ἄβρωτα, καλεῖσθαι δ’ Ἑσπερίδων\nμῆλα. Ἀριστοκράτης γοῦν ἐν δʹ Λακωνικῶν\n(FHG IV 332)· ‘ἔτι δὲ μῆλα καὶ\nμηλέασ τὰς λεγομένας ἑσπερίδας.’\nΠΕΡΣΙΚΑ. Θεόφραστος ἐν δευτέρῳ περὶ φυτῶν ἱστορίας λέγων\nπερὶ ὧν ὁ καρπὸς οὐ φανερός, γράφει καὶ τάδε· ‘ἐπεὶ τῶν γε\nμειζόνων φανερὰ πάντων ἡ ἀρχή, καθάπερ ἀμυγδάλης, καρύου,\nβαλάνου, τῶν ἄλλων ὅσα τοιαῦτα πλὴν τοῦ\nΠερσικοῦ, τούτου δ’ ἥκιστα· καὶ πάλιν ῥόας, ἀπίου, μηλέας.’\nΔίφιλος δ’ ὁ Σίφνιος ἐν τῷ περὶ τῶν προσφερομένων τοῖς\nνοσοῦσι καὶ τοῖς ὑγιαίνουσίν φησι· ‘τὰ δὲ Περσικὰ λεγόμενα\nμῆλα, ὑπό τινων δὲ Περσικὰ κοκκύμηλα, μέσως ἐστὶν εὔχυλα,\nθρεπτικώτερα δὲ τῶν μήλων.’ Φυλότιμος δ’ ἐν τῷ τρίτῳ περὶ\nτροφῆς τὸ Περσικόν φησι λιπαρώτερον καὶ κεγχρῶδες εἶναι,\nχαυνότερον δ’ ὑπάρχειν καὶ πιεζόμενον πλεῖστον ἔλαιον\nἀνιέναι. Ἀριστοφάνης δ’ ὁ γραμματικὸς ἐν Λακωνικαῖς\nΓλώσσαις (p. 188 N) τὰ κοκκύμηλά φησι τοὺς\nΛάκωνας καλεῖν ὀξύμαλα Περσικά, ἅ τινες ἄδρυα.\nΚΙΤΡΙΟΝ. περὶ τούτου πολλὴ ζήτησις ἐνέπεσε τοῖς\nδειπνοσοφισταῖς, εἴ τίς ἐστιν αὐτοῦ μνήμη παρὰ τοῖς\nπαλαιοῖς. Μυρτίλος μὲν γὰρ ἔφασκεν, ὥσπερ εἰς αἶγας ἡμᾶς\nἀγρίας ἀποπέμπων τοὺς ζητοῦντας, Ἡγήσανδρον τὸν Δελφὸν ἐν\nτοῖς ὑπομνήμασιν αὐτοῦ μνημονεύειν, τῆς δὲ\nλέξεως τὰ νῦν οὐ μεμνῆσθαι. πρὸς ὃν ἀντιλέγων ὁ Πλούταρχος\n‘ἀλλὰ μὴν ἔγωγε, φησί, διορίζομαι μηδ’ ὅλως τὸν Ἡγήσανδρον\nτοῦτο εἰρηκέναι, δι’ αὐτὸ τοῦτ’ ἐξαναγνοὺς αὐτοῦ πάντα τὰ\nὑπομνήματα, ἐπεὶ καὶ ἄλλος τις τῶν ἑταίρων τοῦτ’ ἔχειν οὕτω\nδιεβεβαιοῦτο, ὁρμώμενος ἔκ τινων σχολικῶν ὑπομνημάτων\nἀνδρὸς οὐκ ἀδόξου· ὥστε ὥρα σοι, φίλε Μυρτίλε, ἄλλον ζητεῖν\nμάρτυρα.’ Αἰμιλιανὸς δὲ ἔλεγεν Ἰόβαν τὸν Μαυρουσίων\nβασιλέα, ἄνδρα πολυμαθέστατον, ἐν τοῖς περὶ Λιβύης\nσυγγράμμασι (FHG III 472) μνημονεύοντα τοῦ\nκιτρίου καλεῖσθαι φάσκειν αὐτὸ παρὰ\nτοῖς Λίβυσι μῆλον Ἑσπερικόν, ἀφ’ ὧν καὶ Ἡρακλέα κομίσαι εἰς\nτὴν Ἑλλάδα τὰ χρύσεα διὰ τὴν ἰδέαν λεγόμενα μῆλα. τὰ δὲ τῶν\nἙσπερίδων λεγόμενα μῆλα ὅτι ἐς τοὺς Διὸς καὶ Ἥρας\nλεγομένους γάμους ἀνῆκεν ἡ γῆ Ἀσκληπιάδης εἴρηκεν ἐν\nἑξηκοστῷ Αἰγυπτιακῶν (FHG III 306). πρὸς\nτούτους ἀποβλέψας ὁ Δημόκριτος ἔφη· ‘εἰ μέν τι τούτων Ἰόβας\nἱστορεῖ, χαιρέτω Λιβυκαῖσι βίβλοις ἔτι τε ταῖς Ἄννωνος\nπλάναις. ἐγὼ δὲ τὸ μὲν ὄνομα οὔ φημι κεῖσθαι τοῦ\nκιτρίου παρὰ τοῖς παλαιοῖς τοῦτο, τὸ δὲ πρᾶγμα ὑπὸ\nτοῦ Ἐρεσίου Θεοφράστου οὕτως λεγόμενον ἐν τῇ περὶ φυτῶν\nἱστορίᾳ ἀναγκάζει με ἐπὶ τῶν κιτρίων ἀκούειν τὰ\nσημαινόμενα.\nφησὶ γὰρ ὁ φιλόσοφος ἐν τῷ τετάρτῳ τῆς περὶ φυτῶν ἱστορίας\nοὕτως (4, 2)· ‘ἡ δὲ Μηδία χώρα καὶ ἡ Περσὶς\nἄλλα τε ἔχει πλείω καὶ τὸ μῆλον τὸ Περσικὸν ἢ Μηδικὸν\nκαλούμενον. ἔχει δὲ τὸ δένδρον τοῦτο φύλλον μὲν ὅμοιον καὶ\nσχεδὸν ἴσον τῷ τῆς δάφνης ἀνδράχλης καὶ καρύας,\nἀκάνθας δ’ οἵας ἄπιος ἢ ὀξυάκανθος, λείας δὲ καὶ ὀξείας\nσφόδρα καὶ ἰσχυράς. τὸ δὲ μῆλον οὐκ ἐσθίεται μέν, εὔοσμον\nδὲ πάνυ καὶ αὐτὸ καὶ τὰ φύλλα τοῦ δένδρου· κἂν εἰς ἱμάτια\nτεθῇ τὸ μῆλον, ἄκοπα διατηρεῖ. χρήσιμον δὲ ἐπειδὰν καὶ τύχῃ\nτις πεπωκὼς θανάσιμον φάρμακον (δοθὲν γὰρ ἐν οἴνῳ διακόπτει\nτὴν κοιλίαν καὶ ἐξάγει τὸ φάρμακον) καὶ πρὸς στόματος\nεὐωδίαν· ἐὰν γάρ τις ἑψήσῃ ἐν ζωμῷ ἢ ἐν ἄλλῳ τινὶ τὸ εἴσω\nτοῦ μήλου ἐκπιέσῃ τε εἰς τὸ στόμα καὶ καταρροφήσῃ, ποιεῖ\nτὴν ὀσμὴν ἡδεῖαν. σπείρεται δὲ τοῦ ἦρος εἰς πρασιὰς\nἐξαιρεθὲν τὸ σπέρμα διειργασμένας\nἐπιμελῶς· εἶτ’ ἄρδεται διὰ τετάρτης ἢ πέμπτης ἡμέρας. ὅταν\nδὲ ἁδρὸν ᾖ, διαφυτεύεται πάλιν τοῦ ἔαρος εἰς χωρίον μαλακὸν\nκαὶ ἔφυδρον καὶ οὐ λίαν λεπτόν. φέρει δὲ τὰ μῆλα πᾶσαν\nὥραν· τὰ μὲν γὰρ ἀφῄρηται, τὰ δ’ ἀνθεῖ, τὰ δ’ ἐκπέττει. τῶν\nδ’ ἀνθῶν ὅσα ἔχει καθάπερ ἠλακάτην ἐκ μέσου τινὰ ἐξέχουσαν,\nταῦτά ἐστι γόνιμα· ὅσα δὲ μή, ἄγονα.’ κἀν τῷ πρώτῳ δὲ τῆς\nαὐτῆς πραγματείας (13, 4) τὰ περὶ τῆς ἠλακάτης\nκαὶ τῶν γονίμων εἴρηκεν. ἐκ τούτων ἐγὼ κινούμενος, ὦ\nἑταῖροι, ὧν φησιν ὁ Θεόφραστος περὶ χρόας, περὶ ὀδμῆς, περὶ\nφύλλων τὸ κιτρίον εἶναι λέγεσθαι πεπίστευκα, καὶ\nμηδεὶς ὑμῶν θαυμαζέτω εἴ φησιν μὴ ἐσθίεσθαι αὐτό, ὁπότε γε\nκαὶ μέχρι τῶν κατὰ τοὺς πάππους ἡμῶν χρόνων οὐδεὶς ἤσθιεν,\nἀλλ’ ὥς τι μέγα κειμήλιον ἀπετίθεντο ἐν ταῖς κιβωτοῖς μετὰ\nτῶν ἱματίων.\nὅτι δ’ ὄντως ἐκ τῆς ἄνω χώρας ἐκείνης κατέβη εἰς τοὺς\nἝλληνας τὸ φυτὸν τοῦτο, ἔστιν εὑρεῖν λεγόμενον καὶ παρὰ\nτοῖς τῆς κωμῳδίας ποιηταῖς, οἳ καὶ περὶ μεγέθους αὐτῶν τι\nλέγοντες τῶν κιτρίων μνημονεύειν φαίνονται. Ἀντιφάνης μὲν\nἐν Βοιωτίῳ (II 35 K)· καὶ περὶ μὲν ὄψου γ’ ἠλίθιον τὸ καὶ λέγεινὥσπερ πρὸς ἀπλήστους. ἀλλὰ ταυτὶ λάμβανε,παρθένε, τὰ μῆλα. Β. καλά γε. Α. καλὰ δῆτ᾽,ὦ θεοί·νεωστὶ γὰρ τὸ σπέρμα τοῦτ’ ἀφιγμένονεἰς τὰς Ἀθήνας ἐστὶ παρὰ τοῦ βασιλέως.\nΒ. παρ’ Ἑσπερίδων ᾤμην γε, νὴ τὴν Φωσφόρον,φησὶν τὰ χρυσᾶ μῆλα ταῦτ’ εἶναι· τρίαμόνον ἐστίν. Α. ὀλίγον τὸ καλόν ἐστι πανταχοῦκαὶ τίμιον. Ἔριφος δ’ ἐν Μελιβοίᾳ αὐτὰ ταῦτα τὰ ἰαμβεῖα\nπροθεὶς ὡς ἴδια τὰ τοῦ Ἀντιφάνους ἐπιφέρει\n(II 429 K)· Β. παρ’ Ἑσπερίδων ᾤμην γε, νὴ τὴν Ἄρτεμιν,φησὶν τὰ χρυσᾶ μῆλα ταῦτ’ εἶναι; τρίαμόνον ἐστίν. Α. ὀλίγον τὸ καλόν ἐστι πανταχοῦκαὶ τίμιον. Β. τούτων μὲν ὀβολόν, εἰ πολύ,τίθημι· λογιοῦμαι γάρ. Α. αὗται δὲ ῥόαι.Β. ὡς εὐγενεῖς. Α. τὴν γὰρ Ἀφροδίτην ἐν Κύπρῳδένδρον φυτεῦσαι τοῦτό φασιν ἓν μόνον.Β. βέρβεαι πολυτίμητε· κᾆτα τρεῖς μόναςκαὶ τάσδ’ ἐκόμισας; Α. οὐ γὰρ εἶχον πλείονας.\nτούτοις εἴ τις ἀντιλέγειν ἔχει ὅτι μὴ τὸ νῦν κιτρίον\nλεγόμενον σημαίνεται, σαφέστερα μαρτύρια παρατιθέσθω·\nκαίτοι καὶ Φαινίου τοῦ Ἐρεσίου ἔννοιαν ἡμῖν διδόντος μήποτε\nἀπὸ τῆς κέδρου τὸ κεδρίον ὠνόμασται. καὶ γὰρ τὴν κέδρον\nφησὶν ἐν πέμπτῳ περὶ φυτῶν (FHG II 300)\nἀκάνθας ἔχειν περὶ τὰ φύλλα. ὅτι δὲ τὸ αὐτὸ τοῦτο καὶ περὶ\nτὸ κιτρίον ἐστὶ παντὶ δῆλον.\nὅτι δὲ καὶ προλαμβανόμενον τὸ κιτρίον πάσης τροφῆς ξηρᾶς τε\nκαὶ ὑγρᾶς ἀντιφάρμακόν ἐστι παντὸς δηλητηρίου εὖ οἶδα,\nμαθὼν παρὰ πολίτου ἐμοῦ πιστευθέντος τὴν τῆς Αἰγύπτου\nἀρχήν. οὗτος κατεδίκασέ τινας γενέσθαι\nθηρίων βορὰν κακούργους εὑρεθέντας, καὶ ἔδει αὐτοὺς\nἀποσίτοις ζῴοις παραβληθῆναι. εἰσιοῦσι δὲ αὐτοῖς εἰς τὸ\nτοῖς λῃσταῖς εἰς τιμωρίαν ἀποδεδειγμένον θέατρον κατὰ τὴν\nὁδὸν κάπηλίς τις γυνὴ κατ’ ἔλεον ἔδωκεν οὗ μετὰ χεῖρας\nεἶχεν ἐσθίουσα κιτρίου, καὶ λαβόντες ἔφαγον καὶ μετ’ οὐ\nπολὺ παραβληθέντες πελωρίοις καὶ ἀγριωτάτοις ζῴοις ταῖς\nἀσπίσι δηχθέντες οὐδὲν ἔπαθον. ἀπορία δὲ κατέσχε τὸν\nἄρχοντα. καὶ τὸ τελευταῖον ἀνακρίνων τὸν αὐτοὺς φυλάττοντα\nστρατιώτην εἴ τι ἔφαγον ἢ ἔπιον, ὡς ἔμαθε κατὰ τὸ\nαὐτὸν ἐξ ἀκεραίου τὸ κιτρίον δεδομένον, τῇ ἐπιούσῃ\nτῶν ἡμερῶν τῷ μὲν πάλιν ἐκέλευσε δοθῆναι κιτρίου, τῷ δ’ οὔ·\nκαὶ ὁ μὲν φαγὼν δηχθεὶς οὐδὲν ἔπαθεν, ὃ δὲ παραυτίκα\nπληγεὶς ἀπέθανε. δοκιμασθέντος οὖν διὰ πολλῶν τοῦ τοιούτου\nεὑρέθη τὸ κιτρίον ἀντιφάρμακον ὂν παντὸς\nδηλητηρίου φαρμάκου. ἐὰν δέ τις ἐν μέλιτι Ἀττικῷ ὅλον\nκιτρίον ὡς ἔχει φύσεως συνεψήσῃ μετὰ τοῦ σπέρματος,\nδιαλύεται μὲν ἐν τῷ μέλιτι, καὶ ὁ ἀπ’ αὐτοῦ λαμβάνων ἕωθεν\nδύο ἢ τρεῖς δακτύλους οὐδ’ ὁτιοῦν ὑπὸ φαρμάκου\nπείσεται.\nτούτοις εἴ τις ἀπιστεῖ, μαθέτω καὶ παρὰ Θεοπόμπου τοῦ Χίου,\nἀνδρὸς φιλαλήθους καὶ πολλὰ χρήματα καταναλώσαντος εἰς τὴν\nπερὶ τῆς ἱστορίας ἐξέτασιν ἀκριβῆ. φησὶ γὰρ οὗτος ἐν τῇ\nὀγδόῃ καὶ τριακοστῇ τῶν ἱστοριῶν (FHG I 311)\nπερὶ Κλεάρχου διηγούμενος τοῦ Ἡρακλεωτῶν τῶν ἐν τῷ Πόντῳ\nτυράννου, ὡς βιαίως ἀνῄρει πολλοὺς καὶ\nὡς τοῖς πλείστοις ἐδίδου ἀκόνιτον πιεῖν· ‘ἐπειδὴ οὖν, φησί,\nπάντες ἔγνωσαν τὴν τοῦ φαρμάκου ταύτην φιλοτησίαν, οὐ\nπροῄεσαν τῶν οἰκιῶν πρὶν φαγεῖν πήγανον· τοῦτο γὰρ τοὺς\nπροφαγόντας μηδὲν πάσχειν πίνοντας τὸ ἀκόνιτον· ὃ καὶ\nκληθῆναί φησι διὰ τὸ φύεσθαι ἐν τόπῳ Ἀκόναις καλουμένῳ ὄντι\nπερὶ τὴν Ἡράκλειαν.’\nταῦτ’ εἰπόντος τοῦ Δημοκρίτου θαυμάσαντες οἱ πολλοὶ τὴν τοῦ\nκιτρίου δύναμιν ἀπήσθιον ὡς μὴ πρότερον φαγόντες ἢ πιόντες\nτι. Πάμφιλος δ’ ἐν ταῖς Γλώσσαις Ῥωμαίους φησὶν αὐτὸ κίτρον\nκαλεῖν.\nἑξῆς δὲ τοῖς προειρημένοις κατ’ ἰδίαν ἐπεισενεχθέντων ἡμῖν\nπολλῶν ὀστρέων καὶ τῶν ἄλλων ὀστρακοδέρμων σχεδὸν τὰ\nπλεῖστα αὐτῶν μνήμης ἠξιωμένα παρ’ Ἐπιχάρμῳ ἐν Ἥβας Γάμῳ\nεὑρίσκω διὰ τούτων (p. 230 L)· ἄγει δὲ παντοδαπὰ κογχύλια,λεπάδας, ἀσπέδους, κραβύζους, κικιβάλους,\nτηθυνάκια,.... βαλάνους, πορφύρας, ὄστρεια συμμεμυκότα,τὰ διελεῖν μέν ἐστι χαλεπά, καταφαγῆμεν δ᾽εὐμαρέα·μύας ἀναρίτας τε κάρυκάς τε καὶ σκιφύδρια,\nτὰ γλυκέα μέν ἐντ’ ἐπέσθειν, ἐμπαγῆμεν δ’ ὀξέα,τούς τε μακρογογγύλους σωλῆνας· ἁ μέλαινά τεκόγχος, ἅπερ κογχοθηρᾶν παισίν ἐστ’ ἰσωνία·θάτεραι δὲ γάιαι κόγχοι τε κἀμαθίτιδες,ταὶ κακοδόκιμοι τε κἠύωνοι, τὰς ἀνδροφυκτίδαςπάντες ἄνθρωποι καλέονθ᾽, ἁμὲς δὲ λεύκας τοὶ\nθεοί.\nἐν δὲ Μούσαις γράφεται (p. 238 L) ἀντὶ τοῦ\nκόγχος, ἅπερ κογχοθηρᾶν παισίν ἐστ᾽\nἰσωνίακόγχος, ἃν τέλλιν καλέομες· ἐστὶ δ’ ἅδιστον\nκρέας. τὴν τελλίναν δὲ λεγομένην ἴσως δηλοῖ, ἣν Ῥωμαῖοι\nμίτλον ὀνομάζουσι. μνημονεύων δ’ αὐτῆς Ἀριστοφάνης ὁ\nγραμματικὸς ἐν τῷ περὶ τῆς ἀχνυμένης σκυτάλης συγγράμματι\n(p. 274 N) ὁμοίας φησὶν εἶναι τὰς λεπάδας\nταῖς καλουμέναις τελλίναις. Καλλίας δ’ ὁ Μιτυληναῖος ἐν τῷ\nπερὶ τῆς παρ’ Ἀλκαίῳ λεπάδος παρὰ τῷ Ἀλκαίῳ φησὶν εἶναι\nᾠδὴν ἧς ἡ ἀρχή (fr. 51 B4)· πέτρας καὶ πολιᾶς θαλάσσας τέκνον, ἧς ἐπὶ τέλει γεγράφθαι· ἐκ δὲ παίδων χαύνοις φρένας ἁ θαλασσία λεπάς. ὁ δ’ Ἀριστοφάνης γράφει ἀντὶ τοῦ λεπὰς χέλυς καί\nφησιν οὐκ εὖ Δικαίαρχον ἐκδεξάμενον λέγειν τὰς λεπάδας· τὰ\nπαιδάρια δὲ ἡνίκ’ ἂν εἰς τὸ στόμα λάβωσιν, αὐλεῖν ἐν\nταύταις καὶ παίζειν, καθάπερ καὶ παρ’ ἡμῖν τὰ σπερμολόγα τῶν παιδαρίων ταῖς\nκαλουμέναις τελλίναις, ὡς καὶ Σώπατρός φησιν ὁ φλυακογράφος\nἐν τῷ ἐπιγραφομένῳ δράματι Εὐβουλοθεομβρότῳ· ἀλλ’ ἴσχε· τελλίνης γὰρ ἐξαίφνης μέ τιςἀκοὰς μελῳδὸς ἦχος εἰς ἐμὰς ἔβη. πάλιν δ’ ὁ Ἐπίχαρμος ἐν Πύρρᾳ καὶ Προμαθεῖ φησι\n(p. 250 L)· κἄν τις ἑλλήνων τὸν ἀναρίταν, θᾶσαι δὴ καὶ λεπὰς\nὅσσα. παρὰ Σώφρονι δὲ κόγχοι μελαινίδες λέγονται\n(fr. 65 Bo)· ‘μελαινίδες γάρ τοι νισοῦντι\nἐμὶν ἐκ τοῦ μικροῦ λιμένος.’ ἐν δὲ τῷ ἐπιγραφομένῳ Ὡλιεὺς\nτὸν ἀγροιώταν (fr. 55) χηράμβας ὀνομάζει. καὶ\nἈρχίλοχος δὲ τῆς χηράμβης μέμνηται (fr. 198\nB), τοῦ δ’ ἀναρίτου Ἴβυκος (fr. 22).\nκαλεῖται δ’ ὁ ἀναρίτης καὶ ἀνάρτας. κοχλιῶδες δὲ ὂν τὸ\nὄστρεον προσέχεται ταῖς πέτραις ὥσπερ αἱ λεπάδες. Ἡρώνδας\nδ’ ἐν Συνεργαζομέναις (fr. 2 B)· προσφὺς ὅκως τις χοιράδων ἀναρίτης. Αἰσχύλος δ’ ἐν Πέρσαις τις ἀνηρει τοὺς ‘νήσους\nνηριτοτρόφους’ εἴρηκεν. Ὅμηρος δὲ τῶν τηθέων μέμνηται\n(Il. 16.747).\nΔιοκλῆς δ’ ὁ Καρύστιος ἐν τοῖς Ὑγιεινοῖς κράτιστά φησιν\nεἶναι τῶν κογχυλίων πρὸς διαχώρησιν καὶ\nοὔρησιν μύας, ὄστρεα, κτένας, χήμας. Ἄρχιππος δ’ ἐν Ἰχθύσι\n(I 683 K)· λεπάσιν, ἐχίνοις, ἐσχάραις, βελόναις τε τοῖς κτεσίν\nτε· ῥωμαλεώτερα δὲ τῶν κογχυλίων φησὶν εἶναι ὁ Διοκλῆς\nκόγχας, πορφύρας, κήρυκας. περὶ δὲ τῶν κηρύκων ὁ Ἄρχιππος\nτάδε λέγει (ibid)· κῆρυξ θαλάσσης τρόφιμος, υἱὸς πορφύρας. Σπεύσιππος δ’ ἐν βʹ Ὁμοίων παραπλήσια\nεἶναι κήρυκας, πορφύρας, στραβήλους, κόγχους. τῶν στραβήλων\nμνημονεύει καὶ Σοφοκλῆς ἐν Καμικοῖς οὕτως (fr.\n302)· ἁλίας στραβήλου τῆσδε, τέκνον, εἴ τιναδυναίμεθ’ εὑρεῖν ... ἔτι ὁ Σπεύσιππος ἑξῆς πάλιν ἰδίᾳ καταριθμεῖται\nκόγχους, κτένας, μῦς, πίννας, σωλῆνας, καὶ ἐν ἄλλῳ μέρει\nὄστρεα, λεπάδας. Ἀραρὼς δὲ Καμπυλίωνί φησιν (II 217\nK)· τὰ κομψὰ μὲν δὴ ταῦτα νωγαλεύματα,κόγχαι τε καὶ σωλῆνες αἵ τε καμπύλαικαρῖδες ἐξήλλοντο δελφίνων δίκην. Σώφρων δ’ ἐν Μίμοις (fr. 38 Bo)·\n‘τίνες δέ ἐντί ποκα, φίλα, τοιδέ τοι μακραὶ κόγχαι; Β.\nσωλῆνές θην τοῦτοί γα, γλυκύκρεον κογχύλιον, χηρᾶν γυναικῶν\nλίχνευμα.’ τῶν δὲ πιννῶν μνημονεύει Κρατῖνος ἐν Ἀρχιλόχοις\n(I 14 K)· ἣ μὲν δὴ πίννῃσι καὶ ὀστρείοισιν ὁμοίη.\nΦιλύλλιος δ’ ἢ Εὔνικος ἢ Ἀριστοφάνης ἐν Πόλεσι\n(I 785 K)· πουλυπόδειον σηπιδάριον, κάραβον, ἀστακόν,ὄστρειον,χήμας, λεπάδας, σωλῆνας, μῦς, πίννας, κτέναςἐκ Μιτυλήνης·αἴρετ’ ἀνθρακίδας, τρίγλη, σαργός, κεστρεύς,πέρκη, κορακῖνοι. Ἀγίας δὲ καὶ Δερκύλος ἐν Ἀργολικοῖς (FHG\n386. 292) τοὺς στραβήλους ἀστραβήλους ὀνομάζουσι,\nμνημονεύοντες αὐτῶν ὡς ἐπιτηδείων ὄντων εἰς τὸ\nσαλπίζειν.\nτὰς δὲ κόγχας ἔστιν εὑρεῖν λεγομένας καὶ θηλυκῶς καὶ\nἀρσενικῶς. Ἀριστοφάνης Βαβυλωνίοις (I 409 K)·\nἀνέχασκον εἷς ἕκαστος ἐμφερέσταταὀπτωμέναις κόγχαισιν ἐπὶ τῶν ἀνθράκων. Τηλεκλείδης δ’ ἐν Ἡσιόδοις (I 214 K)\nκόγχη φησὶ διελεῖν. καὶ Σώφρων γυναικείοις (fr. 33\nBo)· ‘αἵ γα μὰν κόγχαι, ὥσπερ αἴ κ’ ἐξ ἑνὸς\nκελεύματος, κεχάναντι ἁμῖν πᾶσαι, τὸ δὲ κρῆς ἑκάστας\nἐξέχει.’ ἀρσενικῶς δ’ Αἰσχύλος ἐν Ποντίῳ Γλαύκῳ (fr.\n32 N)· κόγχοι μύες κὤστρεια. Ἀριστώνυμος Θησεῖ (I 668 K)· κόγχος ἦν βάπτων ἄλλων ὁμοίως. παραπλησίως δ’ εἴρηκε καὶ Φρύνιχος Σατύροις\n(I 383 K).\nἹκέσιος δὲ ὁ Ἐρασιστράτειος τῶν χημῶν φησι τὰς μὲν τραχείας\nλέγεσθαι, τὰς δὲ λείασ βασιλικάς. καὶ τὰς μὲν\nτραχείας καὶ κακοχύλους εἶναι, ὀλιγοτρόφους, εὐεκκρίτους, χρῆσθαι δὲ αὐταῖς καὶ\nδελέασι τοὺς πορφυρευομένους· τῶν δὲ λείων κατὰ τὰ μεγέθη\nκαὶ τὰς διαφορὰς εἶναι κρατίστας. Ἡγήσανδρος δ’ ἐν\nὑπομνήμασι (FGH IV 420) τὰς τραχείας φησὶ\nκόγχας ὑπὸ μὲν Μακεδόνων κωρύκους καλεῖσθαι, ὑπὸ δὲ\nἈθηναίων κριούς.\nτὰς δὲ λεπάδας ὁ Ἱκέσιος τῶν προειρημένων εὐεκκρίτους\nμᾶλλον εἶναι, τὰ δ’ ὄστρεα ἀτροφώτερά τε τούτων καὶ πλήσμια\nεὐεκκριτώτερά τε τούτων. ‘οἱ δὲ κτένες τροφιμώτεροι μέν\nεἰσι, κακοχυλότεροι δὲ καὶ δυσεκκριτώτεροι. τῶν δὲ μυῶν οἱ\nμὲν Ἐφέσιοι καὶ οἱ τούτοις ὅμοιοι τῇ εὐχυλίᾳ τῶν μὲν κτενῶν\nβελτίονες, τῶν δὲ χημῶν λειπόμενοι· οὐρητικώτεροι δὲ μᾶλλον\nἢ ἐπὶ τὴν κοιλίαν φερόμενοι. εἰσὶ δ’ αὐτῶν ἔνιοι καὶ\nσκιλλώδεις κακόχυλοί τε καὶ πρὸς τὴν γεῦσιν ἀπειθεῖς. οἱ δ᾽\nἐλάσσονες τούτων καὶ δασεῖς ἔξωθεν οὐρητικώτεροι μέν εἰσι\nκαὶ εὐχυλότεροι τῶν σκιλλωδῶν, ἀτροφώτεροι δέ, διά τε τὸ\nμέγεθος καὶ τῷ γένει ὄντες τοιοῦτοι. οἱ δὲ τῶν κηρύκων\nτράχηλοι εὐστόμαχοί τέ εἰσι καὶ ἀτροφώτεροι μυῶν τε καὶ\nχημῶν καὶ κτενῶν· τοῖς δ’ ἀσθενῆ τὸν στόμαχον ἔχουσι καὶ μὴ\nῥᾳδίως ἀποδιωθοῦσι τὴν τροφὴν εἰς τὸ κύτος τῆς κοιλίας\nχρήσιμοι, δύσφθαρτοί τε ὄντες. τὰ γὰρ ὁμολογουμένως εὔπεπτα\nκατὰ τοὐναντίον ἀλλότρια τῆς διαθέσεως ταύτης ἐστίν,\nεὐχερῶς διαφθειρόμενα διὰ τὸ ἁπαλὰ καὶ εὐδιάλυτα εἶναι.\nὅθεν αἱ μήκωνες αὐτῶν πρὸς μὲν τὰς τῶν στομάχων εὐτονίας\nοὐκ εὐθετοῦσι, πρὸς δὲ τὴν τῆς κοιλίας ἀσθένειαν χρήσιμοι.\nτροφιμώτεραι δὲ τούτων εἰσὶ καὶ\nἀπολαυστικώτεραι αἱ τῆς πορφύρας μήκωνες, πλὴν\nσκιλλωδέστεραι ὑπάρχουσι· καὶ γὰρ ὅλον τὸ κογχύλιον\nτοιοῦτόν ἐστιν. ἴδιον δὲ καὶ ταύταις καὶ τοῖς σωλῆσι\nπαρέπεται τὸ ἑψομέναις παχὺν ποιεῖν τὸν ζωμόν. ἑψόμενοι δὲ\nτὸ καθ’ ἑαυτοὺς καὶ οἱ τράχηλοι τῶν πορφυρῶν εὐθετοῦσι πρὸς\nτὰς τῶν στομάχων διαθέσεις.’ μνημονεύει δ’ αὐτῶν\nΠοσείδιππος ἐν Λοκρίσιν (IV 517 M) οὕτως·\nὥρα περαίνειν· ἐγχέλεια, καράβους,κόγχας, ἐχίνους προσφάτους, μηκώνια,πίνας, τραχήλους, μύας.\nαἱ βάλανοι δ’ εἰ μείζονες, εὐέκκριτοι καὶ εὔστομοι. τὰ δ᾽\nὠτάρια — γίνεται δὲ ταῦτα κἀν τῇ κατὰ τὴν Ἀλεξάνδρειαν\nλεγομένῃ Φάρῳ νήσῳ — τροφιμώτερα τῶν προειρημένων ἁπάντων,\nοὐκ εὐέκκριτα δέ. Ἀντίγονος δ’ ὁ Καρύστιος ἐν τῷ περὶ\nλέξεως (p. 174 Wil) τὸ ὄστρεον τοῦτο ὑπὸ\nΑἰολέων καλεῖσθαι οὖς Ἀφροδίτης. αἱ δὲ φωλάδες\nπολυτροφώτεραι, βρομώδεις δέ. τὰ δὲ τήθη παραπλήσια τοῖς\nπροειρημένοις καὶ πολυτροφώτερα. γίνεται δέ τινα καὶ ἄγρια\nλεγόμενα ὄστρεα· πολύτροφα δ’ ἐστὶ καὶ βρομώδη προσέτι τε\nεὐτελῆ κατὰ τὴν γεῦσιν. Ἀριστοτέλης δ’ ἐν τῷ περὶ ζῴων\n(p. 229 R) ‘ὄστρεα, φησίν, πίνη, ὄστρεον,\nμῦς, κτείς, σωλήν, κόγχη, λεπάς, τῆθος, βάλανος. πορευτικὰ\nδὲ κῆρυξ, πορφύρα, ἡδυπορφύρα, ἐχῖνος, στράβηλος. ἐστὶ δ’ ὁ\nμὲν κτεὶς τραχυόστρακος, ῥαβδωτός, τὸ δὲ τῆθος ἀράβδωτον,\nλειόστρακον, ἡ δὲ πίνη λεπτόστομον, τὸ\nδὲ ὄστρεον παχύστομον, δίθυρον δὲ καὶ λειόστρακον, λεπὰς δὲ\nμονόθυρον καὶ λειόστρακον, συμφυὲς δὲ μῦς, μονοφυὲς δὲ καὶ\nλειόστρακον σωλὴν καὶ βάλανος, κοινὸν δ’ ἐξ ἀμφοῖν κόγχη.’\nτὸ δ’ ἐντὸς τῆς πίνης Ἐπαίνετος ἐν Ὀψαρτυτικῷ καλεῖσθαί\nφησι μήκωνα. ἐν δὲ πέμπτῳ ζῴων μορίων ὁ Ἀριστοτέλης\n(h. a. V p. 544a 15) ‘γίνονται, φησίν, αἱ\nμὲν πορφύραι περὶ τὸ ἔαρ, οἱ δὲ κήρυκες λήγοντος τοῦ\nχειμῶνος. ὅλως δέ, φησί, τὰ ὀστρακόδερμα ἐν τῷ ἔαρι\nφαίνεται ἔχοντα τὰ καλούμενα ᾠά, κἀν τῷ μετοπώρῳ δὲ πλὴν\nτῶν ἐχίνων τῶν ἐδωδίμων. οὗτοι δὲ μάλιστα μὲν ἐν ταύταις\nταῖς ὥραις αἰεί τε ἰσχύουσι καὶ τὸ πλέον ἐν ταῖς\nπανσελήνοις καὶ ταῖς ἀλεειναῖς ἡμέραις πλὴν τῶν ἐν τῷ\nΕὐρίπῳ τῶν Πυρραίων· ἐκεῖνοι δ’ ἀμείνονες τοῦ χειμῶνος καί\nεἰσι μικροί, πλήρεις δὲ ᾠῶν. κύοντες δὲ φαίνονται καὶ οἱ\nκοχλίαι πάντες ὁμοίως τὴν αὐτὴν ὥραν.’\nπροελθὼν δὲ πάλιν φησὶν ὁ φιλόσοφος (p. 546b\n18)· ‘αἱ μὲν οὖν πορφύραι τοῦ ἔαρος\nσυναθροιζόμεναι εἰς τὸ αὐτὸ ποιοῦσι τὴν καλουμένην\nμελίκηραν· τοῦτο δ’ ἐστὶν οἷον κηρίον, ἀλλ’ οὐχ\nοὕτως γλαφυρόν, ὥσπερ ἂν εἰ ἐκ λεπύρων ἐρεβίνθων λευκῶν\nπολλὰ συμπαγείη. ἔχει δὲ ἀνεῳγμένον οὐδὲν τούτων, οὐδὲ\nγίνονται ἐκ τούτων αἱ πορφύραι, ἀλλὰ φύονται αὗται καὶ τὰ\nἄλλα ὀστρακόδερμα ἐξ ἰλύος καὶ σήψεως. τοῦτο δὲ συμβαίνει\nὥσπερ ἀποκάθαρμα καὶ ταύταις καὶ τοῖς κήρυξι· κηριάζουσι\nγὰρ καὶ οὗτοι. ἀφιᾶσι δ’ ἀρχόμεναι\nκηριάζειν γλισχρότητα μυξώδη, ἐξ ὧν τὰ λεπυρώδη συνίσταται.\nταῦτα μὲν οὖν ἅπαντα διαχεῖται, ἀφιᾶσι δ’ ἰχῶρα εἰς τὴν\nγῆν· καὶ ἐν τούτῳ τῷ τόπῳ γίνεται ἐν τῇ γῇ συστάντα\nπορφύρια μικρά, ἃ ἔχουσαι ἁλίσκονται αἱ πορφύραι. ἐὰν δὲ\nπρὶν ἐκτεκεῖν ἁλῶσιν, ἐνίοτε ἐν ταῖς φορμίσιν, εἰς δὲ ταὐτὸ\nσυνιοῦσαι ἐκτίκτουσι, καὶ γίνεται οἱονεὶ βότρυς. ἐστὶ δὲ\nτῶν πορφυρῶν γένη πλείονα· καὶ ἔνιαι μὲν μεγάλαι, οἷον αἱ\nπερὶ τὸ Σίγειον καὶ τὸ Λεκτόν, αἳ δὲ μικραί, οἷον ἐν τῷ\nΕὐρίπῳ καὶ περὶ Καρίαν. καὶ αἱ μὲν ἐν τοῖς κόλποις μεγάλαι\nκαὶ τραχεῖαι, καὶ τὸ ἄνθος αἱ μὲν πλεῖσται μέλαν ἔχουσιν,\nἔνιαι δ’ ἐρυθρὸν μικρόν. γίνονται δ’ ἔνιαι τῶν μεγάλων καὶ\nμναῖαι. αἱ δ’ ἐν τοῖς αἰγιαλοῖς καὶ περὶ τὰς ἀκτὰς τὸ μὲν\nμέγεθός εἰσι μικραί, τὸ δὲ ἄνθος ἐρυθρὸν ἔχουσιν. ἔτι δ’ ἐν\nμὲν τοῖς προσβόρροις μέλαιναι, ἐν δὲ τοῖς νοτίοις ἐρυθραὶ\nὡς ἐπὶ τὸ πλεῖστον.’\nἈπολλόδωρος δ’ ὁ Ἀθηναῖος ἐν τοῖς περὶ Σώφρονος προθεὶς τὰ\n‘λιχνοτέρα τᾶν προφυρᾶν’ (fr. 60 Bo) φησὶν ὅτι\nπαροιμία ἐστὶν καὶ λέγει, ὡς μέν τινες, ἀπὸ τοῦ βάμματος·\nοὗ γὰρ ἂν προσψαύσῃ ἕλκει ἐφ’ ἑαυτὸ καὶ τοῖς\nπροσπαρατεθειμένοις ἐμποιεῖ χρώματος αὐγήν· ἄλλοι δ’ ἀπὸ\nτοῦ ζῴου. ‘ἁλίσκονται δέ, φησὶν ὁ Ἀριστοτέλης (h. a.\nV p. 547a 13), τοῦ ἔαρος, ὑπὸ κύνα δ’ οὐχ\nἁλίσκονται· οὐ γὰρ νέμονται, ἀλλὰ κρύπτουσιν ἑαυτὰς καὶ\nφωλεύουσι. τὸ δὲ ἄνθος ἔχουσιν ἀνὰ μέσον τῆς μήκωνος καὶ\nτοῦ τραχήλου. ἔχει δὲ (ib. p. 547b 3) καὶ αὐτὴ καὶ ὁ κῆρυξ τὰ ἐπικαλύμματα\nκατὰ τὰ αὐτὰ καὶ τὰ ἄλλα τὰ στρομβώδη ἐκ γενετῆς πάντα.\nνέμονται δ’ ἐξείροντα τὴν καλουμένην γλῶτταν ὑπὸ τὸ\nκάλυμμα. τὸ δὲ μέγεθος τῆς γλώσσης ἔχει ἡ πορφύρα μεῖζον\nδακτύλου, ᾧ νέμεται καὶ διατρυπᾷ καὶ τὰ κογχύλια καὶ τὸ\nἑαυτῆς ὄστρακον. μακρόβια δ’ ἐστὶν καὶ ἡ πορφύρα καὶ ὁ\nκῆρυξ καὶ ζῇ περὶ ἔτη ἕξ. φανερὰ δὲ ἡ αὔξησις ἐκ τῆς ἐν τῷ\nὀστράκῳ ἕλικος. αἱ δὲ κόγχαι καὶ χῆμαι καὶ σωλῆνες καὶ\nκτένες ἐν τοῖς ἀμμώδεσι λαμβάνουσι τὴν σύστασιν.\nαἱ δὲ πῖναι ὀρθαὶ φύονται ἐκ τοῦ βυθοῦ ἔχουσί τε ἐν αὑταῖς\nτὸν πινοφύλακα αἳ μὲν καρίδιον, αἳ δὲ καρκίνιον· οὗ\nστερόμεναι θᾶττον διαφθείρονται.’ τοῦτο δὲ Πάμφιλος ὁ\nἈλεξανδρεὺς ἐν τοῖς περὶ ὀνομάτων συμπεφυκέναι φησὶν\nαὐταῖς. Χρύσιππος δ’ ὁ Σολεὺς ἐκ τοῦ εʹ περὶ τοῦ\nκαλοῦ καὶ τῆς ἡδονῆς· ‘ἡ πίννη, φησίν, καὶ ὁ πιννοτήρης\nσυνεργὰ ἀλλήλοις, κατ’ ἰδίαν οὐ δυνάμενα συμμένειν. ἡ μὲν\nοὖν πίννη ὄστρεόν ἐστιν, ὁ δὲ πιννοτήρης καρκίνος μικρός.\nκαὶ ἡ πίννη διαστήσασα τὸ ὄστρακον ἡσυχάζει τηροῦσα τὰ\nἐπεισιόντα ἰχθύδια, ὁ δὲ πιννοτήρης παρεστὼς ὅταν εἰσέλθῃ\nτι δάκνει αὐτὴν ὥσπερ σημαίνων, ἣ δὲ δηχθεῖσα συμμύει. καὶ\nοὕτως τὸ ἀποληφθὲν ἔνδον κατεσθίουσι κοινῇ.’ φασὶ δέ τινες\nκαὶ συγγεννᾶσθαι αὐτὰ αὐτοῖς καὶ ὡς ἂν ἐξ ἑνὸς σπέρματος\nγίνεσθαι. πάλιν δὲ ὁ Ἀριστοτέλης φησί (ibid. b\n18)· ‘πάντα δὲ τὰ ὀστρακώδη γίνεται καὶ ἐν τῇ\nἰλύι, ἐν μὲν τῇ βορβορώδει τὰ ὄστρεα, ἐν δὲ τῇ ἀμμώδει\nκόγχαι καὶ τὰ ῥηθέντα, περὶ δὲ τὰς σήραγγας τῶν πετρῶν\nτήθεα καὶ βάλανοι καὶ τὰ ἐπιπολάζοντα,\nοἷον λεπάδες καὶ νηρῖται.’ —\n‘τὸν αὐτὸν δὲ τρόπον (ib. p. 548a 22) γίνεται\nτοῖς ὀστρακοδέρμοις καὶ τὰ μὴ ἔχοντα ὄστρακα, καθάπερ αἵ τε\nκνίδαι καὶ οἱ σπόγγοι ἐν ταῖς σήραγξι τῶν πετρῶν. ἐστὶ δὲ\nτῶν κνιδῶν δύο γένη· αἱ μὲν γὰρ ἐν τοῖς κοίλοις οὐκ\nἀπολύονται τῶν πετρῶν, αἱ δ’ ἐν τοῖς λείοις καὶ\nπλαταμώδεσιν ἀπολυόμεναι μεταχωροῦσι.’ τὰς δὲ κνίδας ὁ\nΕὔπολις ἐν Αὐτολύκῳ (I 272 K) ἀκαλήφας\nὀνομάζει ἔτι τε Ἀριστοφάνης ἐν Φοινίσσαις οὕτως (ib.\np. 534)· ἔχε τὸν πρῶτον πάντωνἴφυα φῦναιεἶθ’ ἑξῆς τὰς κραναὰς ἀκαλήφας. καὶ ἐν Σφηξί (884). Φερεκράτης δ’ ἐν\nΑὐτομόλοις (I 152 K)· κἂν ἀκαλήφαις τὸν ἴσον χρόνον ἐστεφανῶσθαι. Δίφιλος δ’ ὁ Σίφνιος ἰατρὸς ‘ἡ δὲ ἀκαλήφη, φησίν,\nἐστὶν εὐκοίλιος, οὐρητική, εὐστόμαχος· κνησμὸν δὲ ποιεῖ\nτοῖς συνάγουσιν, ἐπειδὰν μὴ προαλείψωνται.’ ὄντως γὰρ ἀνιᾷ\nτοὺς θηρεύοντας αὐτήν· ὑφ’ ὧν κατὰ παραφθορὰν νῦν ἀκαλήφη\nὀνομάζεται· τάχα δὲ ἴσως διὰ ταύτην καὶ ἡ βοτάνη. κατ᾽\nεὐφημισμὸν γὰρ τῆς ἀντιφράσεως ὠνόμασται· οὐ γὰρ πραεῖά\nἐστιν καὶ ἀκαλὴ τῇ ἁφῇ, τραχεῖα δὲ καὶ ἀηδής. τῆς μέντοι\nθαλασσίας ἀκαλήφης μνημονεύει καὶ Φιλιππίδης ἐν Ἀμφιαράῳ\nοὕτως (IV 468 M)· ὄστρε᾽, ἀκαλήφας, λεπάδας .. παρέθηκέ μοι. τὸ δ’ ἐν Λυσιστράτῃ Ἀριστοφάνους πέπαικται\n(549)·\nἀλλ’ ὦ τηθῶν ἀνδρειοτάτη καὶ μητριδίων ἀκαληφῶν. ἐπεὶ τήθεα τὰ ὄστρεα. μέμικται γὰρ κωμῳδικῶς πρὸς\nτὴν τήθην καὶ μητέρα.\nκαὶ περὶ τῶν ἄλλων ὀστρέων ὁ Δίφιλος τάδε φησί· ‘χημῶν δὲ\nτῶν τραχειῶν αἱ μικραὶ καὶ λεπτὴν ἔχουσαι τὴν σάρκα ὄστρεα\nλέγονται καὶ εὐστόμαχοί εἰσι καὶ εὐέκκριτοι· αἱ δὲ λεῖαι,\nβασιλικαὶ δὲ πρός τινων καλούμεναι πελώριαί τε λεγόμεναι,\nτρόφιμοι, δυσέκκριτοι, εὔχυλοι, εὐστόμαχοι, καὶ μάλιστα αἱ\nμείζους. τελλῖναι γίνονται μὲν ἐν Κανώβῳ πολλαὶ καὶ ὑπὸ τὴν\nτοῦ Νείλου ἀνάβασιν πληθύουσιν. ὧν λεπτότεραι μέν εἰσιν αἱ\nβασιλικαὶ διαχωρητικαί τε καὶ κοῦφαι, ἔτι δὲ καὶ τρόφιμοι,\nαἱ δὲ ποτάμιαι γλυκύτεραι. οἱ δὲ μύες μέσως εἰσὶ τρόφιμοι,\nδιαχωρητικοί, οὐρητικοί· κράτιστοι δὲ οἱ Ἐφέσιοι καὶ τούτων\nοἱ φθινοπωρινοί. αἱ δὲ μυίσκαι τῶν μυῶν οὖσαι μικρότεραι\nγλυκεῖαί τε καὶ εὔχυλοί εἰσι προσέτι τε καὶ τρόφιμοι. οἱ δὲ\nσωλῆνες μὲν πρός τινων καλούμενοι, πρός τινων δὲ αὐλοὶ καὶ\nδόνακες καὶ ὄνυχες, πολύχυλοι καὶ κακόχυλοι, κολλώδεις. καὶ\nοἱ μὲν ἄρρενες αὐτῶν ῥαβδωτοί εἰσι καὶ οὐ μονοχρώματοι·\nεἰσὶ δὲ τοῖς λιθιῶσι καὶ ἄλλοις δυσουροῦσιν εὔθετοι. οἱ δὲ\nθήλεις μονοχρώματοί τέ εἰσι καὶ γλυκύτεροι. λαμβάνονται δὲ\nἑφθοὶ καὶ τηγανιστοί· κρείττονες δ’ εἰσὶν οἱ μέχρι τοῦ\nχανεῖν ἐπ’ ἀνθράκων ὀπτώμενοι.’ — ‘σωληνισταὶ δ’ ἐκαλοῦντο\nοἱ συνάγοντες τὰ ὄστρεα ταῦτα, ὡς ἱστορεῖ Φαινίας ὁ Ἐρέσιος\nἐν τῷ ἐπιγραφομένῳ Τυράννων\nἀναίρεσις ἐκ τιμωρίας γράφων οὕτως· ‘Φιλόξενος ὁ καλούμενος\nσωληνιστὴς ἐκ δημαγωγοῦ τύραννος ἀνεφάνη, ζῶν τὸ μὲν ἐξ\nἀρχῆς ἁλιευόμενος καὶ σωληνοθήρας ὤν· ἀφορμῆς δὲ λαβόμενος\nκαὶ ἐμπορευσάμενος βίον ἐκτήσατο.’ — ‘τῶν δὲ κτενῶν\nἁπαλώτεροι μέν εἰσιν οἱ λευκοί· ἄβρομοι γὰρ καὶ εὐκοίλιοι.\nτῶν δὲ μελάνων καὶ πυρρῶν οἱ μείζονες καὶ εὔσαρκοι\nεὔστομοι. κοινῶς δὲ πάντες εὐστόμαχοι, εὔπεπτοι, εὐκοίλιοι\nλαμβανόμενοι μετὰ κυμίνου καὶ πεπέρεως.’ — μνημονεύει δ᾽\nαὐτῶν καὶ Ἄρχιππος ἐν Ἰχθύσι (I 683 K)· λεπάσιν, ἐχίνοις, ἐσχάραις, βελόναις τε τοῖς κτεσίν\nτε. — ‘αἱ δὲ βάλανοι καλούμεναι ἀπὸ τῆς πρὸς τὰς\nδρυίνας ὁμοιότητος διαφέρουσι παρὰ τοὺς τόπους. αἱ μὲν γὰρ\nΑἰγύπτιαι γλυκεῖαι, ἁπαλαί, εὔστομοι, θρεπτικαί, πολύχυλοι,\nοὐρητικαί, εὐκοίλιοι, αἱ δὲ ἄλλαι ἁλυκώτεραι. τὰ δὲ ὠτία\nδύσπεπτα, τρόφιμα δὲ μᾶλλον τηγανιζόμενα. αἱ δὲ φωλάδες\nεὔστομοι, βρομώδεις δὲ καὶ κακόχυλοι.\nἐχῖνοι δὲ ἁπαλοὶ μέν, εὔχυλοι, βρομώδεις, πλήσμιοι,\nεὔφθαρτοι, μετὰ δὲ ὀξυμέλιτος λαμβανόμενοι καὶ σελίνου καὶ\nἡδυόσμου εὐστόμαχοι, γλυκεῖς τε καὶ εὔχυλοι. προσηνέστεροι\nδ’ αὐτῶν οἱ ἐρυθροὶ καὶ οἱ μήλινοι καὶ οἱ παχύτεροι καὶ οἱ\nἐν τῷ ξύεσθαι τὴν σάρκα γαλακτῶδες ἀνιέντες. οἱ δὲ περὶ τὴν\nΚεφαλληνίαν γινόμενοι καὶ περὶ τὴν Ἰκαρίαν καὶ τὸν Ἀδρίαν\n... τινὲς αὐτῶν καὶ ὑπόπικροί εἰσιν· οἱ\nδ’ ἐπὶ τοῦ σκοπέλου τῆς Σικελίας κοιλίας λυτικοί.’\nἈριστοτέλης δέ φησι (h. a. IV p. 530a 34) τῶν\nἐχίνων πλείω γένη εἶναι· ἓν μὲν τὸ ἐσθιόμενον, ἐν ᾧ τὰ\nκαλούμενά ἐστιν ᾠά, ἄλλα δὲ δύο τό τε τῶν σπατάγγων καὶ τὸ\nτῶν καλουμένων βρυσῶν. μνημονεύει τῶν σπατάγγων καὶ Σώφρων\n(fr. 69 Bo) καὶ Ἀριστοφάνης ἐν Ὁλκάσιν\nοὕτως (I 497 K)· δαρδάπτοντα, μιστύλλοντα, διαλείχοντά μουτὸν κάτω σπατάγγην. καὶ Ἐπίχαρμος δὲ ἐν Ἥβας γάμῳ περὶ τῶν ἐχίνων φησί\n(p. 231 L)· καρκίνοι θ’ ἵκοντ’ ἐχῖνοί θ᾽, οἳ καθ’ ἁλμυρὰν ἅλανεῖν μὲν οὐκ ἴσαντι, πεζᾷ δ’ ἐμπορεύονται μόνοι. Δημήτριος δ’ ὁ Σκήψιος ἐν ἕκτῳ καὶ εἰκοστῷ τοῦ\nΤρωικοῦ διακόσμου (fr. 15 Gaede) Λάκωνά φησί\nτινα κληθέντα ἐπὶ θοῖναν παρατεθέντων ἐπὶ τὴν τράπεζαν\nθαλαττίων ἐχίνων ἐπιλαβέσθαι ἑνός, οὐκ εἰδότα τὴν χρῆσιν\nτοῦ ἐδέσματος, ἀλλ’ οὐδὲ προσέχοντα τοῖς συνδειπνοῦσι πῶς\nἀναλίσκουσιν· ἐνθέντα δὲ εἰς τὸ στόμα σὺν τῷ κελύφει\nβρύκειν τοῖς ὀδοῦσι τὸν ἐχῖνον. δυσχρηστούμενον οὖν τῇ\nβρώσει καὶ οὐ συνιέντα τὴν ἀντιτυπίαν τῆς τραχύτητος\nεἰπεῖν· ‘ὦ φάγημα μιαρόν, οὔτε μὴ νῦν σε ἀφέω μαλθακισθεὶς\nοὔτ’ αὖτις ἔτι κα λάβοιμι.’ ὅτι δὲ οἱ ἐχῖνοι,\nλέγω δὲ καὶ τοὺς χερσαίους καὶ τοὺς θαλαττίους, καὶ ἑαυτῶν\nεἰσι φυλακτικοὶ πρὸς τοὺς θηρῶντας, προβαλλόμενοι τὰς ἀκάνθας ὥσπερ τι χαράκωμα, Ἴων ὁ Χῖος\nμαρτυρεῖ ἐν Φοίνικι ἢ Καινεῖ λέγων οὕτως (p. 573\nN)· ἀλλ’ ἔν τε χέρσῳ τὰς λέοντος ᾔνεσαἢ τὰς ἐχίνου μᾶλλον οἰζυρὰς τέχνας·ὃς εὖτ’ ἂν ἄλλων κρεισσόνων ὁρμὴν μάθῃ,στρόβιλος ἀμφάκανθον εἱλίξας δέμαςκεῖται δακεῖν τε καὶ θιγεῖν ἀμήχανος.\n‘τῶν δὲ λεπάδων, φησὶν ὁ Δίφιλος, τινὲς μέν εἰσι μικραί,\nτινὲς δὲ καὶ ὀστρέοις ἐοικυῖαι. εἰσὶ δὲ σκληραὶ καὶ\nὀλιγόχυλοι καὶ οὐκ ἄγαν δριμεῖαι, εὔστομοι δὲ καὶ\nεὐκατέργαστοι, ἑφθαὶ δὲ ποσῶς εὔστομοι. αἱ δὲ πίνναι\nοὐρητικαί, τρόφιμοι, δύσπεπτοι, δυσανάδοτοι. ἐοίκασι δ᾽\nαὐταῖς καὶ οἱ κήρυκες· ὧν οἱ μὲν τράχηλοι εὐστόμαχοι,\nδυσκατέργαστοι δέ· διὸ τοῖς ἀσθενοῦσι τὸν στόμαχον οἰκεῖοι·\nδυσέκκριτοί τε καὶ μέσως τρόφιμοι. τούτων δὲ αἱ μήκωνες\nλεγόμεναι πρὸς τοῖς πυθμέσιν ἁπαλαί, εὔφθαρτοι. διὸ τοῖς\nτὴν γαστέρα ἀσθενοῦσιν οἰκεῖαι. αἱ δὲ πορφύραι μεταξὺ\nπίννης εἰσὶ καὶ τοῦ κήρυκος· ὧν οἱ μὲν τράχηλοι\nπολύχυλοι, εὔστομοι, τὸ δὲ λοιπὸν αὐτῶν ἁλυκὸν καὶ γλυκὺ\nκαὶ εὐανάδοτον εἰς ἐπίκρασίν τ’ ἐπιτήδειον. τὰ δὲ ὄστρεα\nγεννᾶται μὲν καὶ ἐν ποταμοῖς καὶ ἐν λίμναις καὶ ἐν θαλάσσῃ.\nκράτιστα δὲ τὰ θαλάττια, ὅταν λίμνη ἢ ποταμὸς παρακέηται.\nγίνεται γὰρ εὔχυλα καὶ μείζονα καὶ γλυκύτερα. τὰ δὲ πρὸς\nᾐόσι καὶ πέτραις ἰλύος καὶ γλυκέοσ ὕδατος ἀμιγῆ\nμικρά, σκληρά, δηκτικά. τὰ δὲ ἐαρινὰ\nὄστρεα καὶ τὰ κατὰ τὴν τοῦ θέρους ἀρχὴν κρείσσονα, πλήρη,\nθαλασσίζοντα μετὰ γλυκύτητος, εὐστόμαχα, εὐέκκριτα. τὰ δὲ\nσυνεψόμενα μαλάχῃ ἢ λαπάθῳ ἢ ἰχθύσιν ἢ καθ’ αὑτὰ τρόφιμα\nκαὶ εὐκοίλια.’\nΜνησίθεος δ’ ὁ Ἀθηναῖος ἐν τῷ περὶ ἐδεστῶν φησιν· ‘ὄστρεα\nκαὶ κόγχαι καὶ μύες καὶ τὰ ὅμοια τὴν μὲν σάρκα\nδυσκατέργαστά ἐστι διὰ τὴν ὑγρότητα τὴν ἐν αὐτοῖς ἁλυκήν.\nδιόπερ ὠμὰ μὲν ἐσθιόμενα κοιλίας ἐστὶν ὑπακτικὰ διὰ τὴν\nἁλυκότητα, τὰ δὲ ἑψόμενα ἀφίησιν ἤτοι πᾶσαν ἢ τὴν πλείστην\nἅλμην εἰς τὴν συνέψουσαν αὐτὴν ὑγρότητα. διόπερ αἱ μὲν\nὑγρότητες, ἐν αἷς ἂν ἑψηθῇ τι τῶν ὀστρέων, ταρακτικαὶ καὶ\nὑπακτικαὶ κοιλίας εἰσίν, αἱ δὲ σάρκες τῶν ἑψομένων ὀστρέων\nψόφους ποιοῦσιν ἐστερημέναι τῶν ὑγρῶν. τὰ δὲ ὀπτὰ τῶν\nὀστρέων, ἐάν τις αὐτὰ καλῶς ὀπτήσῃ, ἀλυποτάτην ἔχει\nδιάθεσιν· πεπύρωται γάρ. διὸ οὐχ ὁμοίως τοῖς ὠμοῖς ἐστι\nδύσπεπτα καὶ τὰς ὑγρότητας ἐν αὑτοῖς ἔχει κατεξηραμμένας,\nδι’ ὧν ἔκλυτος ἡ κοιλία γίνεται. τροφήν τε δίδωσιν ὑγράν τε\nκαὶ δύσπεπτον ἅπαν ὄστρεον καὶ πρὸς τὰς οὐρήσεις ἐστὶν οὐκ\nεὔοδα. ἀκαλήφη δὲ καὶ ἐχίνων ᾠὰ καὶ τὰ τοιαῦτα τροφὴν μὲν\nδίδωσιν ὑγρὰν καὶ μικράν, τῆς δὲ κοιλίας ἐστὶν λυτικὰ καὶ\nοὐρήσεως κινητικά.’\nΝίκανδρος δ’ ὁ Κολοφώνιος ἐν Γεωργικοῖς τάδε τῶν ὀστρέων\nκαταλέγει (fr. 83 Schn)· ἠὲ καὶ ὄστρεα τόσσα βυθοὺς ἅτε βόσκεται ἅλμης,\nνηρῖται στρόμβοι τε πελωριάδες τε μύες τε,γλίσχραι τ’ ἀλλὰ σύνες τε καὶ αὐτῆς φωλεὰ πίνης. καὶ Ἀρχέστρατος δ’ ἐν Γαστρονομίᾳ φησί (fr.\n50 R)· τοὺς μῦς Αἶνος ἔχει μεγάλους, ὄστρεια δ’ Ἄβυδος,τὰς ἄρκτους Πάριον, τοὺς δὲ κτένας ἡ Μιτυλήνη·πλείστους δ’ Ἀμβρακία παρέχει καὶ ἄπλατα μετ᾽αὐτῶν ....Μεσσήνῃ δὲ πελωριάδας στενοπορθμίδι κόγχαςκἀν Ἐφέσῳ λήψει τὰς λείας οὔ τι πονηράς.τήθεα Καλχηδών, τοὺς κήρυκας δ’ ἐπιτρίψαιὁ Ζεύς, τούς τε θαλασσογενεῖς καὶ τοὺς ἀγοραίους,πλὴν ἑνὸς ἀνθρώπου· κεῖνος δέ μοί ἐστιν ἑταῖροςΛέσβον ἐριστάφυλον ναίων, Ἀγάθων δὲ καλεῖται. καὶ Φιλύλλιος δὲ ἢ ὅστις ἐστὶν ὁ ποιήσας τὰς\nΠόλεις φησί (I 785 K)· χήμας, λεπάδας, σωλῆνας, μῦς, πίννας, κτένας ἐκΜηθύμνης. ὄστρεια δὲ μόνως οὕτως ἔλεγον οἱ ἀρχαῖοι. Κρατῖνος\nἈρχιλόχοις (I 14 K)· πίννῃσι καὶ ὀστρείοισιν ὁμοίη. καὶ Ἐπίχαρμος ἐν Ἥβας γάμῳ (p. 230 v. 3\nL)· ὄστρεια συμπεφυκότα. ὄστρεον δὲ ὡς ὄρνεον Πλάτων ἐν Φαίδρῳ (p.\n250c)· ‘ὀστρέου τρόπον, φησί, δεδεσμευμένοι,’ καὶ\nἐν Τιμαίῳ (p. 92b)· ‘τὸ\nτῶν ὀστρέων γένος συμπάντων,’ ἐν δὲ τῷ τῆς Πολιτείας δεκάτῳ\nὄστρεια εἶπε (p. 611d)· ‘προσπεφυκέναι ὄστρειά\nτε καὶ φυκία.’ αἱ δὲ πελωρίδες ὠνομάσθησαν παρὰ τὸ\nπελώριον. μεῖζον γάρ ἐστι χήμης καὶ παρηλλαγμένον.\nἈριστοτέλης δέ φησι καὶ ἐν ἄμμῳ αὐτὰς γίνεσθαι. τῶν δὲ\nχημῶν μνημονεύει Ἴων ὁ Χῖος ἐν Ἐπιδημίαις (FHG II\n47). καὶ ἴσως οὕτως ὠνόμασται τὰ κογχύλια παρὰ τὸ\nκεχηνέναι.\nπερὶ δὲ τῶν κατὰ τὴν Ἰνδικὴν γινομένων ὀστρέων — οὐ γὰρ\nἄκαιρον καὶ τούτων μνησθῆναι διὰ τὴν τῶν μαργαριτῶν χρῆσιν\n— Θεόφραστος μὲν ἐν τῷ περὶ λίθων γράφει οὕτως (c.\n36)· ‘τῶν θαυμαζομένων δὲ λίθων ἐστὶν καὶ ὁ\nμαργαρίτης καλούμενος, διαφανὴς μὲν τῇ φύσει· ποιοῦσι δ’ ἐξ\nαὐτοῦ τοὺς πολυτελεῖς ὅρμους. γίνεται δὲ ἐν ὀστρέῳ τινὶ\nπαραπλησίῳ ταῖς πίνναις, πλὴν ἐλάττονι. μέγεθος δὲ ἡλίκον\nἰχθύος ὀφθαλμὸς εὐμεγέθης.’ Ἀνδροσθένης δ’ ἐν τῷ τῆς\nἸνδικῆς Παράπλῳ (fr. 1 M) γράφει οὕτως· ‘τῶν\nδὲ στρόμβων καὶ χοιρίνων καὶ τῶν λοιπῶν κογχυλίων ποικίλαι\nαἱ ἰδέαι καὶ πολὺ διάφοροι τῶν παρ’ ἡμῖν· γίνονται δὲ\nπορφύραι τε καὶ ὀστρέων πολὺ πλῆθος τῶν λοιπῶν· ἓν δὲ ἴδιον\nὃ καλοῦσιν ἐκεῖνοι βέρβερι, ἐξ οὗ ἡ μαργαρῖτις λίθος\nγίνεται. αὕτη δ’ ἐστὶ πολυτελὴς κατὰ τὴν Ἀσίαν καὶ πωλεῖται\nπερὶ Πέρσας τε καὶ τοὺς ἄνω τόπους πρὸς χρυσίον. ἐστὶ δ᾽\nἡ μὲν τοῦ ὀστρέου ὄψις παραπλησία τῷ\nκτενί, οὐ διέγλυπται δὲ ἀλλὰ λεῖον τὸ ὄστρακον ἔχει καὶ\nδασύ, οὐδὲ ὦτα ἔχει δύο ὥσπερ ὁ κτεὶς ἀλλὰ ἕν. ἡ δὲ λίθος\nγίνεται ἐν τῇ σαρκὶ τοῦ ὀστρέου, ὥσπερ ἐν τοῖς συείοις ἡ\nχάλαζα, καί ἐστιν ἣ μὲν χρυσοειδὴς σφόδρα, ὥστε μὴ ῥᾳδίως\nδιαγνῶναι ὅταν παρατεθῇ παρὰ τὸ χρυσίον, ἣ δὲ ἀργυροειδής,\nἣ δὲ τελέως λευκή, ὁμοία τοῖς ὀφθαλμοῖς τῶν ἰχθύων.’ Χάρης\nδ’ ὁ Μιτυληναῖος ἐν ἑβδόμῃ τῶν περὶ Ἀλέξανδρον ἱστοριῶν\nφησι (fr. 12 M)· ‘θηρεύεται δὲ κατὰ τὴν\nἸνδικὴν θάλασσαν, ὡσαύτως δὲ καὶ κατὰ τὴν Ἀρμενίαν καὶ\nΠερσικὴν καὶ Σουσιανὴν καὶ Βαβυλωνίαν, παρόμοιον ὀστρέῳ· τὸ\nδ’ ἐστὶν ἁδρὸν καὶ πρόμηκες, ἔχον ἐν αὑτῷ σάρκα καὶ μεγάλην\nκαὶ λευκήν, εὐώδη σφόδρα. ἐξ ὧν ἐξαιροῦντες ὀστᾶ λευκὰ\nπροσαγορεύουσι μὲν μαργαρίτας, κατασκευάζουσι δ’ ἐξ αὐτῶν\nὁρμίσκους τε καὶ ψέλια περὶ τὰς χεῖρας καὶ τοὺς πόδας· περὶ\nἃ σπουδάζουσιν Πέρσαι καὶ Μῆδοι καὶ πάντες Ἀσιανοὶ πολὺ\nμᾶλλον τῶν ἐκ χρυσίου γεγενημένων.’\nἸσίδωρος δ’ ὁ Χαρακηνὸς ἐν τῷ τῆς Παρθίας Περιηγητικῷ κατὰ\nτὸ Περσικὸν πέλαγος νῆσόν φησιν εἶναί τινα, ἔνθα πλείστην\nμαργαρῖτιν εὑρίσκεσθαι. διόπερ σχεδίας καλαμίνας πέριξ\nεἶναι τῆς νήσου, ἐξ ὧν καθαλλομένους εἰς τὴν θάλασσαν ἐπ᾽\nὀργυιὰς εἴκοσιν ἀναφέρειν διπλοῦς κόγχους. φασὶ δ’ ὅταν\nβρονταὶ συνεχεῖς ὦσι καὶ ὄμβρων ἐκχύσεις, τότε μᾶλλον τὴν\nπίνναν κύειν, καὶ πλείστην γίγνεσθαι μαργαρῖτιν καὶ\nεὐμεγέθη. τοῦ δὲ χειμῶνος εἰς τὰς ἐμβυθίους θαλάμας δύνειν\nεἰώθασιν αἱ πίνναι· θέρους δὲ τὰς μὲν\nνύκτας κεχήνασι διανηχόμεναι, ἡμέρας δὲ μύουσιν. ὅσαι δ’ ἂν\nπέτραις ἢ σπιλάσι προσφυῶσι, ῥιζοβολοῦσι κἀνταῦθα μένουσαι\nτὴν μαργαρῖτιν γεννῶσι. ζῳογονοῦνται δὲ καὶ τρέφονται διὰ\nτοῦ προσπεφυκότος τῇ σαρκὶ μέρους. τοῦτο δὲ συμπέφυκε τῷ\nτοῦ κόγχου στόματι χηλὰς ἔχον καὶ νομὴν εἰσφέρον. ὃ δή\nἐστιν ἐοικὸς καρκίνῳ μικρῷ καλούμενον πινοφύλαξ. διήκει δ᾽\nἐκ τούτου ἡ σὰρξ μέχρι μέσου τοῦ κόγχου οἱονεὶ ῥίζα, παρ᾽\nἣν ἡ μαργαρῖτις γεννωμένη αὔξεται διὰ τοῦ στερεοῦ τῆς\nκόγχης καὶ τρέφεται ὅσον ἂν ᾖ προσπεφυκυῖα χρόνον. ἐπειδὰν\nδὲ παρὰ τὴν ἔκφυσιν ὑποδυομένη ἡ σὰρξ καὶ μαλακῶς\nἐντέμνουσα χωρίσῃ τὴν μαργαρῖτιν ἀπὸ τοῦ κόγχου, ἀμπέχουσα\nμὲν οὐκέτι τρέφει, λειοτέραν δ’ αὐτὴν καὶ διαυγεστέραν\nποιεῖ καὶ καθαρωτέραν. ἡ μὲν οὖν ἐμβύθιος πίννα\nδιαυγεστάτην ποιεῖ καὶ καθαρωτάτην καὶ μεγάλην\nγεννᾷ μαργαρῖτιν, ἡ δὲ ἐπιπολάζουσα καὶ ἀνωφερὴς διὰ τὸ ὑπὸ\nτοῦ ἡλίου ἀκτινοβολεῖσθαι δύσχρους καὶ ἥσσων. κινδυνεύουσι\nδ’ οἱ θηρῶντες τοὺς μαργαρίτας, ὅταν εἰς κεχηνότα κόγχον\nκατ’ εὐθὺ ἐκτείνωσι τὴν χεῖρα· μύει γὰρ τότε, καὶ πολλάκις\nοἱ δάκτυλοι αὐτῶν ἀποπρίονται· ἔνιοι δὲ καὶ παραχρῆμα\nἀποθνῄσκουσιν. ὅσοι δ’ ἂν ἐκ πλαγίου ὑποθέντες τὴν χεῖρα\nτύχωσι, ῥᾳδίως τοὺς κόγχους ἀπὸ τοῦ λίθου ἀποσπῶσιν.’\nμαράγδων δὲ μνημονεύει Μένανδρος ἐν Παιδίῳ (IV 181\nM)·\nμάραγδον εἶναι ταῦτ’ ἔδει καὶ σάρδια. ἄνευ δὲ τοῦ σ λεκτέον·\nπαρὰ γὰρ τὸ μαρμαίρειν ὠνόμασται τῷ διαυγὴς ὑπάρχειν.\nμετὰ ταῦτα περιηνέχθησαν πίνακες ἔχοντες ΤΩΝ ΕΞ ΥΔΑΤΟΣ\nΚΡΕΩΝ πολλά, πόδας καὶ κεφαλὰς καὶ ὠτία καὶ σιαγόνας, ἔτι\nδὲ καὶ χορδὰς καὶ κοιλίας καὶ γλώσσας, ὥσπερ ἔθος ἐστὶν ἐν\nτοῖς κατὰ τὴν Ἀλεξάνδρειαν λεγομένοις ἑφθοπωλίοις. ‘εἴρηται\nγάρ, Οὐλπιανέ, καὶ τὸ ἑφθοπώλιον παρὰ Ποσειδίππῳ ἐν Παιδίῳ\n(IV 519 M).’ καὶ πάλιν ζητούντων τοὺς\nὀνομάσαντάς τι τούτων ὃ μέν τις ἔλεγε· ‘τῶν ἐδωδίμων\nκοιλιῶν μνημονεύει Ἀριστοφάνης ἐν Ἱππεῦσι\n(300)· ‘φήσω σε ἀδεκατεύτους κοιλίας πωλεῖν.’\nκαὶ ἑξῆς (160)· τί μ᾽, ὦγάθ᾽, οὐ πλύνειν ἐᾷς τὰς κοιλίαςπωλεῖν τε τοὺς ἀλλᾶντας, ἀλλὰ καταγελᾷς; καὶ πάλιν (356)· ἐγὼ δέ γ᾽ ἤνυστρον βοὸς καὶ κοιλίαν\nὑείανκαταβροχθίσας κἆτ’ ἐκπιὼν τὸν ζωμὸν ἀναπόνιπτοςλαρυγγιῶ τοὺς ῥήτορας καὶ Νικίαν ταράξω. καὶ πάλιν (1178)· ἡ δ’ Ὀβριμοπάτρα γ’ ἑφθὸν ἐκ ζωμοῦ κρέαςκαὶ χόλικος ἠνύστρου τε καὶ γαστρὸς τόμον. σιαγόνος δὲ Κρατῖνος Πλούτοις (I 63\nK)· περὶ σιαγόνος βοείας μαχόμενος. καὶ Σοφοκλῆς Ἀμύκῳ (fr. 109 N)·\nσιαγόνας τε δὴ μαλθακὰς τίθησι.\nΠλάτων δ’ ἐν Τιμαίῳ γράφει (p. 75d)·\n‘καὶ τὰς σιαγόνας ἄκρας αὐτοῖς συνέδησεν ὑπὸ τὴν φύσιν τοῦ\nπροσώπου.’ καὶ Ξενοφῶν ἐν τῷ περὶ ἱππικῆς (1,\n8)· ‘σιαγόνα μικρὰν συνεσταλμένην.’ οἱ δὲ διὰ τοῦ\nῡ στοιχείου ἐκφέροντες κατ’ ἀναλογίαν λέγουσιν ἀπὸ τοῦ ὑός.\nχορδῶν τε μέμνηται Ἐπίχαρμος, ἃς ὀρύας ὀνομάζει, ἐπιγράψας\nτι καὶ τῶν δραμάτων Ὀρύαν (p. 248 L).\nἈριστοφάνης ἐν Νεφέλαις (455)· ἔκ μου χορδὴντοῖς φροντισταῖς παραθέντων. Κρατῖνος ἐν Πυτίνῃ (I 72 K)· ὡς λεπτός, ἦ δ’ ὅς, ἔσθ’ ὁ τῆς χορδῆς τόμος. καὶ Εὔπολις ἐν Αἰξίν (ib. 264).\nἌλεξις δ’ ἐν Λευκαδίᾳ ἢ Δραπέταις (II 344 K)·\nχορδαρίου τόμος ἧκεν καὶ περικομμάτιον. Ἀντιφάνης ἐν Γάμοις (ib. 43)· ἐκτεμὼν χορδῆς μεσαῖον.\nποδῶν δὲ καὶ ὠτίων, ἔτι δὲ ῥύγχους Ἄλεξις ἐν Κρατείᾳ ἢ\nΦαρμακοπώλῃ· τὸ δὲ μαρτύριον ὀλίγον ὕστερον ἐκθήσομαι\n(p. 107b), πολλὰ ἔχον τῶν ζητουμένων\nὀνομάτων. Θεόφιλος Παγκρατιαστῇ (II 475 K)·\nἑφθῶν μὲν σχεδὸντρεῖς μνᾶς, Β. λέγ’ ἄλλο. Α. ῥυγχίον, κωλῆν,\nπόδαςτέτταρας ὑείους, Β. Ἡράκλεις. Α. βοὸς δὲ τρεῖς. Ἀναξίλας Μαγείροις (II 269 K)· τῶν Αἰσχύλου πολὺ μᾶλλον εἶναί μοι δοκεῖἰχθύδι’ ὀπτᾶν. Β. τί σὺ λέγεις; ἰχθύδια;\nσυσσίτιον μέλλεις νοσηλεύειν. ὅσονἀκροκώλι’ ἕψειν ... ῥύγχη, πόδας. Ἀναξίλας δ’ ἐν Κίρκῃ (ib. 267)·\nδεινὸν μὲν γὰρ ἔχονθ’ ὑὸςῥύγχος, ὦ φίλε Κινησία. καὶ ἐν Καλυψοῖ (ib. 266)· ῥύγχος φορῶν ὕειον ᾐσθόμην τότε. ὠτάρια δ’ ὠνόμασε καὶ Ἀναξανδρίδης ἐν Σατυρίᾳ\n(ib. 155). Ἀξιόνικος δὲ ἐν Χαλκιδικῷ φησιν\n(ib. 415)· ζωμὸν ποιῶθερμὸν ἰχθὺν ἐπαναπλάττων, ἡμίβρωτα λείψανασυντιθείς, οἴνῳ διαίνων, ἔντερ’ ἁλὶ καὶ σιλφίῳσφενδονῶν, ἀλλᾶντα τέμνων, παραφέρων χορδῆςτόμον,ῥύγχος εἰς ὄξος πιέζων, ὥστε πάντας ὁμολογεῖντῶν γάμων κρείττω γεγονέναι τὴν ἕωλον ἡμέραν. Ἀριστοφάνης Προαγῶνι (I 510 K)·\nἐγευσάμην χορδῆς ὁ δύστηνος τέκνων·πῶς ἐσίδω ῥύγχος περικεκαυμένον; Φερεκράτης Λήροις (ib. 173)· ὡς οὐχὶ τουτὶ ῥύγχος ἀτεχνῶς ἐσθ’ ὑός. καὶ τόπος δέ τις οὕτω καλεῖται Ῥύγχος περὶ Στράτον\nτῆς Αἰτωλίας, ὥς φησι Πολύβιος ἐν Ϛʹ ἱστοριῶν\n(c. 59 Hu). Στησίχορός τέ φησιν ἐν\nΣυοθήραις (fr. 14 B)· κρύψαι δὲ ῥύγχοςἄκρον γᾶς ὑπένερθεν.\nὅτι δὲ κυρίως λέγεται ῥύγχος ἐπὶ τῶν συῶν\nπροείρηται. ὅτι δὲ καὶ ἐπ’ ἄλλων ζῴων Ἄρχιππος Ἀμφιτρύωνι\nδευτέρῳ (I 679 K) κατὰ παιδιὰν εἴρηκε καὶ ἐπὶ\nτοῦ προσώπου οὕτως· καὶ ταῦτ’ ἔχων τὸ ῥύγχος οὑτωσὶ μακρόν. καὶ Ἀραρὼς Ἀδώνιδι (II 215 K)· ὁ γὰρ θεὸς τὸ ῥύγχος ὡς ἡμᾶς στρέφει.\nἀκροκωλίων δὲ μέμνηται Ἀριστοφάνης Αἰολοσίκωνι (II\n393 K)· καὶ μὴν τὸ δεῖν᾽, ἀκροκώλια δή σοι τέτταραἥψησα τακερά. καὶ ἐν Γηρυτάδῃ (ib. 430)· ἀκροκώλι᾽, ἄρτοι, κάραβοι. Ἀντιφάνης Κορινθίᾳ (I 61 K)· ἔπειτα κἀκροκώλιονὕειον Ἀφροδίτῃ; γελοῖον. Β. ἀγνοεῖς·ἐν τῇ Κύπρῳ δ’ οὕτω φιληδεῖ ταῖς ὑσίν,ὦ δέσποθ᾽, ὥστε σκατοφαγεῖν ἀπεῖρξετὸ ζῷον, τοὺς δὲ βοῦς ἠνάγκασεν. ὅτι δ’ ὄντως Ἀφροδίτῃ ὗς θύεται μαρτυρεῖ\nΚαλλίμαχος (fr. 100h 1 Schn) ἢ Ζηνόδοτος ἐν\nἱστορικοῖς ὑπομνήμασι γράφων ὧδε· ‘Ἀργεῖοι Ἀφροδίτῃ ὗν\nθύουσι, καὶ ἡ ἑορτὴ καλεῖται Ὑστήρια.’ Φερεκράτης δ’ ἐν\nΜεταλλεῦσι (I 175, 13 K)· σχελίδες δ’ ὁλόκνημοι πλησίον τακερώταταιἐπὶ πινακίσκοις καὶ δίεφθ’ ἀκροκώλια.\nἌλεξις Κυβευταῖς (II 339 K)· ἠριστηκότωνσχεδόν τι δ’ ἡμῶν ἐξ ἀκροκωλίου τινός. κἀν Παννυχίδι ἢ Ἐρίθοισιν (ib.\n363)· ἡμίοπτα μὲντὰ κρεᾴδι’ ἐστί, τὸ περίκομμ’ ἀπόλλυται,ὁ γόγγρος ἑφθός, τὰ δ’ ἀκροκώλι’ οὐδέπω. τῶν δ’ ἑφθῶν ποδῶν μνημονεύει Φερεκράτης ἐν\nΔουλοδιδασκάλῳ (I 157 K)· ὡς παρασκευάζεται δεῖπνον πῶς ἂν εἴπαθ’ ἡμῖν.Β. καὶ δῆθ’ ὑπάρχει τέμαχος ἐγχέλειον ὑμῖν, τευθίς,\nἄρνειον κρέας, φύσκης τόμος,ποὺς ἑφθός, ἧπαρ, πλευρόν, ὀρνίθεια πλήθει πολλά,\nτυρὸς ἐν μέλιτι, μερὶς κρεῶν. Ἀντιφάνης Παρασίτῳ (II 87 K)· χοιρίωνσκέλη καπύρ᾽. Β. ἀστεῖόν γε, νὴ τὴν Ἑστίαν,ἄριστον. Α. ἑφθὸς τυρὸς ἐπεδόνει πολύς. Ἐκφαντίδης δ’ ἐν Σατύροις (I 9 K)·\nπόδας ἐπεὶ δέοι πριάμενον καταφαγεῖν ἑφθοὺς ὑός. γλώσσης δὲ μέμνηται Ἀριστοφάνης ἐν Ταγηνισταῖς διὰ\nτούτων (I 522 K)· ἅλις ἀφύης μοι· παρατέταμαι γὰρ τὰ λιπαρὰκάπτων.\nἀλλὰ φέρετατ’ ἀπόβασιν ἡπάτιον ἢ καπριδίου νέουκόλλοπά τιν᾽· εἰ δὲ μή, πλευρὸν ἢ γλῶτταν ἢσπληνὸς ἢ νῆστιν ἢ δέλφακος ὀπωρινῆςἠτριαίαν φέρετε δεῦρο μετὰ κολλάβωνχλιαρῶν.\nτοσούτων λεχθέντων καὶ περὶ τούτων οὐδὲ τῶν ἰατρῶν οἱ\nπαρόντες ἀσύμβολοι μετειλήφασιν. ἔφη γὰρ ὁ Διονυσοκλῆς·\n‘Μνησίθεος ὁ Ἀθηναῖος ἐν τῷ περὶ ἐδεστῶν ἔφη· ‘κεφαλὴ καὶ\nπόδες ὑὸς οὐ πολὺ τὸ τρόφιμον καὶ λιπαρὸν ἐν ἑαυτοῖς\nἔχουσι.’ καὶ ὁ Λεωνίδης· ‘Δήμων ἐν δʹ Ἀτθίδος\n(FHG I 378) ‘Ἀφείδαντα, φησί, βασιλεύοντα\nἈθηνῶν Θυμοίτης ὁ νεώτερος ἀδελφὸς νόθος ὢν ἀποκτείνας\nαὐτὸς ἐβασίλευσεν. ἐφ’ οὗ Μέλανθος Μεσσήνιος ἐκπεσὼν τῆς\nπατρίδος ἐπήρετο τὴν Πυθίαν ὅπου κατοικήσει. ἣ δὲ ἔφη, ἔνθα\nἂν ξενίοις πρῶτον τιμηθῇ τοὺς πόδας αὐτῷ καὶ τὴν κεφαλὴν\nἐπὶ τῷ δείπνῳ παραθέντων. καὶ τοῦτ’ ἐγένετο αὐτῷ ἐν\nἘλευσῖνι· τῶν ἱερειῶν γὰρ τότε πάτριόν τινα ἑορτὴν\nἐπιτελουσῶν καὶ πάντα τὰ κρέα κατανηλωκυιῶν, τῶν δὲ ποδῶν\nκαὶ τῆς κεφαλῆς ὑπολοίπων ὄντων ταῦτα τῷ Μελάνθῳ\nἀπέστειλαν.’\nΜΗΤΡΑ ἑξῆς ἐπεισηνέχθη, μητρόπολίς τις ὡς ἀληθῶς οὖσα καὶ\nμήτηρ τῶν Ἱπποκράτους υἱῶν, οὓς εἰς ὑωδίαν κωμῳδουμένους\nοἶδα. εἰς ἣν ἀποβλέψας ὁ Οὐλπιανὸς ‘ἄγε δή, ἔφη, ἄνδρες\nφίλοι, παρὰ τίνι κεῖται ἡ μήτρα; ἱκανῶς\nγὰρ γεγαστρίσμεθα καὶ καιρὸς ἤδη ᾽στὶ καὶ λέγειν ἡμᾶς. τοῖς\nδὲ κυνικοῖς τοῦτο παρακελεύομαι σιωπᾶν κεχορτασμένοις\nἀφειδῶς, πλὴν εἰ μὴ καὶ τῶν σιαγόνων καὶ τῶν κεφαλῶν\nκατατρῶξαι βούλονται καὶ τὰ ὀστᾶ, ὧν οὐδεὶς φθόνος αὐτοῖς\nἀπολαύειν ὡς κυσί· τοῦτο γάρ εἰσι καὶ εὔχονται\nκαλεῖσθαι.\nνόμος δὲ λείψαν’ ἐκβάλλειν κυσίν, ἐν Κρήσσαις ὁ Εὐριπίδης\nἔφη (fr. 472 N). πάντα γὰρ ἐσθίειν καὶ πίνειν\nθέλουσιν, ἐπὶ νοῦν οὐ λαμβάνοντες ὅπερ ὁ θεῖος Πλάτων ἔφη\nἐν Πρωταγόρᾳ (p. 347 c)· ‘τὸ περὶ ποιήσεως\nδιαλέγεσθαι ὁμοιότατον εἶναι τοῖς συμποσίοις τοῖς τῶν\nφαύλων καὶ ἀγοραίων ἀνθρώπων. καὶ γὰρ οὗτοι διὰ τὸ μὴ\nδύνασθαι ἀλλήλοις δι’ αὑτῶν συνεῖναι ἐν τῷ πότῳ μηδὲ διὰ\nτῆς ἑαυτῶν φωνῆς καὶ λόγων τῶν ἑαυτῶν ὑπὸ ἀπαιδευσίας\nτιμίας ποιοῦσι τὰς αὐλητρίδας, πολλοῦ μισθούμενοι ἀλλοτρίαν\nφωνὴν τὴν τῶν αὐλῶν, καὶ διὰ τῆς ἐκείνων φωνῆς ἀλλήλοις\nξύνεισιν. ὅπου δὲ καλοὶ καὶ ἀγαθοὶ ξυμπόται καὶ\nπεπαιδευμένοι εἰσίν, οὐκ ἂν ἴδοις οὔτε αὐλητρίδας οὔτε\nὀρχηστρίδας οὔτε ψαλτρίας, ἀλλ’ αὐτοὺς ἑαυτοῖς ἱκανοὺς\nὄντας συνεῖναι ἄνευ τῶν λήρων τε καὶ παιδιῶν τούτων διὰ τῆς\nἑαυτῶν φωνῆς, λέγοντάς τε καὶ ἀκούοντας ἐν μέρει ἑαυτῶν\nκοσμίως, κἂν πάνυ πολὺν οἶνον πίωσι.’ τοῦτο δ’ ὑμεῖς\nποιεῖτε, ὦ Κύνουλκε· πίνοντες, μᾶλλον δ’ ἐκπίνοντες\nαὐλητρίδων καὶ ὀρχηστρίδων δίκην ἐμποδίζετε τὴν διὰ τῶν\nλόγων ἡδονήν, ζῶντες κατὰ τὸν αὐτὸν Πλάτωνα, ὃς ἐν τῷ\nΦιλήβῳ φησίν (p. 21 c), οὐκ ἀνθρώπου βίον, ἀλλά τινος πλεύμονος ἢ τῶν ὅσα θαλάττια\nμετ’ ὀστρεΐνων ἔμψυχά ἐστι σωμάτων.’\nκαὶ ὁ Κύνουλκος ὀργισθεὶς ‘γάστρων, ἔφη, καὶ κοιλιόδαιμον\nἄνθρωπε, οὐδὲν ἄλλο σὺ οἶσθα, οὐ λόγους διεξοδικοὺς εἰπεῖν,\nοὐχ ἱστορίας μνησθῆναι, οὐ τῆς ἐν λόγοις χάριτος ἀπάρξασθαί\nποτε, ἀλλὰ τὸν χρόνον ἅπαντα περὶ ταῦτα κατετρίβης ζητῶν,\nκεῖται, οὐ κεῖται; εἴρηται, οὐκ εἴρηται; ἐξονυχίζεις τε\nπάντα τὰ προσπίπτοντα τοῖς συνδιαλεγομένοις τὰς ἀκάνθας\nσυνάγων, ὡς ἀν’ ἐχινόποδας καὶ ἀνὰ τρηχεῖαν ὄνωνιν ἀεὶ διατρίβων, ἀνθέων τῶν ἡδίστων μηδὲν\nσυναθροίζων. ἢ οὐ σὺ εἶ ὁ καὶ τὴν ὑπὸ Ῥωμαίων καλουμένην\nστρήναν κατά τινα πατρίαν παράδοσιν λεγομένην καὶ διδομένην\nτοῖς φίλοις ἐπινομίδα καλῶν; καὶ εἰ μὲν τὴν Πλάτωνος\nζηλώσας, μαθεῖν βουλόμεθα ....· εἰ δὲ παρά τινι οὕτως εὑρὼν\nλεγομένην, ἐμφάνισον τὸν εἰπόντα. ἐγὼ γὰρ οἶδα ἐπινομίδα\nκαλουμένην καὶ μέρος τι τῆς τριήρους, ὡς Ἀπολλώνιος ἐν\nΤριηρικῷ παρατέθειται. οὐ σὺ εἶ ὁ καὶ τὸν καινὸν καὶ οὐδέπω\nἐν χρείᾳ γενόμενον φαινόλην — εἴρηται γάρ, ὦ βέλτιστε, καὶ\nὁ φαινόλησ — εἰπών ‘παῖ Λεῦκε, δός μοι τὸν ἄχρηστον\nφαινόλην.’ εἰς βαλανεῖον δέ ποτε πορευόμενος οὐκ ἔφης πρὸς\nτὸν πυνθανόμενον ‘ποῖ δή;’ ‘ἀπολούμενος, ἦν δ’ ἐγώ,\nἐπείγομαι;’ κἀκείνης σοι τῆς ἡμέρας ὁ καλὸς κανυσῖνος ὑπὸ\nλωποδυτῶν ἀνηρπάσθη, ὡς γέλωτα πάμπολυν ἐν τῷ βαλανείῳ\nγενέσθαι ἀχρήστου ζητουμένου φαινόλου.\nἄλλοτε δέ, ὦ ἑταῖροι φίλτατοι — πρὸς γὰρ ὑμᾶς εἰρήσεται\nτἀληθῆ — προσέπταισε λίθῳ καὶ τὴν κνήμην ἔλυσε· θεραπευθεὶς\nοὖν προῄει καὶ πρὸς τοὺς πυνθανομένους ‘τί τοῦτο,\nΟὐλπιανέ;’ ‘ὑπώπιον’ ἔλεγε. κἀγὼ — ξυνῆν γὰρ αὐτῷ — τότε\nτὸν γέλωτα φέρειν οὐ δυνάμενος παρά τινι τῶν φίλων ἰατρῷ\nὑπαλειψάμενος τὰ ὑπὸ τοὺς ὀφθαλμοὺς παχεῖ φαρμάκῳ πρὸς τοὺς\nπυνθανομένους ‘τί δὲ σύ;’ ‘πρόσκομμα’ ἔφασκον.\nτῆς δ’ αὐτῆς ταύτης σοφίας καὶ ἕτερός ἐστι ζηλωτής,\nΠομπηιανὸς ὁ Φιλαδελφεύς, ἄνθρωπος οὐκ ἀπάνουργος,\nὀνοματοθήρας δὲ καὶ αὐτός. ὅστις πρὸς τὸν οἰκέτην\nδιαλεγόμενος μεγάλῃ τῇ φωνῇ καλέσας τοὔνομα ‘Στρομβιχίδη,\nἔφη, κόμιζέ μοι ἐπὶ τὸ γυμνάσιον τὰς βλαύτας τὰς ἀφορήτους\nκαὶ τὴν ἐφεστρίδα τὴν ἄχρηστον. ἐγὼ γὰρ ὑποδησάμενος τὸν\nπώγωνα προσαγορεύσω τοὺς ἑταίρους· ὀπτὸς γάρ ἐστί μοι\nΛάριχος. κόμιζε δὲ τοῦ ἐλαίου τὴν λήκυθον· πρότερον γὰρ\nσυντριβησόμεθον, ἔπειθ’ οὕτως ἀπολούμεθον.’ ὁ δ’ αὐτὸς\nοὗτος σοφιστὴς Φεβρουαρίῳ μηνί, ὡς Ῥωμαῖοι λέγουσι — τὸν δὲ\nμῆνα τοῦτον κληθῆναί φησιν ὁ Μαυρούσιος Ἰόβας (FHG\nIII 470) ἀπὸ τῶν κατουδαίων φόβων κατ’ ἀναίρεσιν\nτῶν δειμάτων — ἐν ᾧ τοῦ χειμῶνός ἐστι τὸ ἀκμαιότατον, καὶ\nἔθος τότε τοῖς κατοιχομένοις τὰς χοὰς ἐπιφέρειν πολλαῖς\nἡμέραις, πρός τινα τῶν φίλων ‘οὐκ εἶδές με, ἔφη, πολλῶν\nἡμερῶν διὰ τὰ καύματα.’ τῆς δὲ τῶν Παναθηναίων ἑορτῆς\nἐπιτελουμένης, δι’ ἧς καὶ τὰ δικαστήρια οὐ συνάγεται, ἔφη\n‘γενέθλιός ἐστι τῆς ἀλέκτορος Ἀθηνᾶς\nκαὶ ἄδικος ἡ τῆτες ἡμέρα.’ ἐκάλεσε δέ ποτε καὶ τὸν ἐκ\nΔελφῶν ἐπανελθόντα ἡμῶν ἑταῖρον οὐδὲν αὐτῷ χρήσαντος τοῦ\nθεοῦ ἄχρηστον. δεῖξιν δέ ποτε λόγων δημοσίᾳ ποιούμενος καὶ\nἐγκώμιον διεξερχόμενος τῆς βασιλευούσης πόλεως ἔφη\n‘θαυμαστὴ δ’ ἡ Ῥωμαίων ἀρχὴ ἡ ἀνυπόστατος.’\nτοιοῦτοί τινές εἰσιν, ὦ ἑταῖροι, οἱ Οὐλπιάνειοι σοφισταί,\nοἱ καὶ τὸ μιλιάριον καλούμενον ὑπὸ Ῥωμαίων, τὸ εἰς\nτοῦ θερμοῦ ὕδατος κατεργασίαν\nκατασκευαζόμενον, ἰπνολέβητα ὀνομάζοντες, πολλῶν ὀνομάτων\nποιηταὶ καὶ πολλοῖς παρασάγγαις ὑπερδραμόντες τὸν\nΣικελιώτην Διονύσιον, ὃς τὴν μὲν παρθένον ἐκάλει μένανδρον,\nὅτι μένει τὸν ἄνδρα, καὶ τὸν στῦλον μενεκράτην, ὅτι μένει\nκαὶ κρατεῖ, βαλάντιον δὲ τὸ ἀκόντιον, ὅτι ἐναντίον\nβάλλεται, καὶ τὰς τῶν μυῶν διεκδύσεις μυστήρια ἐκάλει, ὅτι\nτοὺς μῦς τηρεῖ. Ἄθανις δ’ ἐν αʹ Σικελικῶν\n(FHG lI 82) τὸν αὐτόν φησι Διονύσιον καὶ\nτὸν βοῦν γαρόταν καλεῖν καὶ τὸν χοῖρον ἴακχον. τοιοῦτος ἦν\nκαὶ Ἀλέξαρχος ὁ Κασσάνδρου τοῦ Μακεδονίας βασιλεύσαντος\nἀδελφός, ὁ τὴν Οὐρανόπολιν καλουμένην κτίσας. ἱστορεῖ δὲ\nπερὶ αὐτοῦ Ἡρακλείδης ὁ Λέμβος ἐν τῇ τριακοστῇ ἑβδόμῃ τῶν\nἱστοριῶν λέγων οὕτως (FHG III 169)· ‘Ἀλέξαρχος\nὁ τὴν Οὐρανόπολιν κτίσας διαλέκτους ἰδίας εἰσήνεγκεν,\nὀρθροβόαν μὲν τὸν ἀλεκτρυόνα καλέων καὶ βροτοκέρτην τὸν\nκουρέα καὶ τὴν δραχμὴν ἀργυρίδα, τὴν δὲ χοίνικα\nἡμεροτροφίδα καὶ τὸν κήρυκα ἀπύτην. καὶ τοῖς Κασσανδρέων δὲ\nἄρχουσι τοιαῦτά ποτ’ ἐπέστειλε·\n‘Ἀλέξαρχος Ὁμαιμέων πρόμοις γαθεῖν. τοὺς ἡλιοκρεῖς οἰῶν\nοἶδα λιπουσαθεωτων ἔργων κρατιτορας μορσίμῳ τύχᾳ\nκεκυρωμένας θεουπογαις χυτλώσαντες αὐτοὺς καὶ φύλακας\nὀριγενεῖς.’ τί δὲ ἡ ἐπιστολὴ αὕτη δηλοῖ νομίζω ᾽γὼ μηδὲ τὸν\nΠύθιον διαγνῶναι. κατὰ γὰρ τὸν Ἀντιφάνους Κλεοφάνη\n(II 58 K)· τὸ δὲ τυραννεῖν ἐστιν;ἢ τί ποτε τὸν σπουδαῖον ἀκολουθεῖν ἐρεῖςἐν τῷ Λυκείῳ μετὰ σοφιστῶν, νὴ Δίαλεπτῶν, ἀσίτων, συκίνων, λέγονθ’ ὅτιτὸ πρᾶγμα τοῦτ’ οὐκ ἔστιν, εἴπερ γίνεται,οὐδ’ ἔστι γάρ πω γινόμενον ὃ γίνεται,οὐτ’ εἰ πρότερον ἦν, ἔστιν ὅ γε νῦν γίνεται,ἔστιν γὰρ οὐκ ὂν οὐδέν· ὃ δὲ μὴ γέγονέ πω,οὐκ ἔστ’ ἕωσπερ γέγονε ὃ δὲ μὴ γέγονέ\nπω.ἐκ τοῦ γὰρ εἶναι γέγονεν· εἰ δ’ οὐκ ἦν ὅθεν,πῶς ἐγένετ’ ἐξ οὐκ ὄντος; οὐχ οἷόν τε γάρ.εἰ δ’ αὖ ποθέν ποι γέγονεν, οὐκ ἔσταικηποι δεποτις εἴη, πόθεν γενήσεταιτοὐκ ὂν εἰς οὐκ ὄν· εἰς οὐκ ὂν γὰρ οὐ δυνήσεται.ταυτὶ δ’ ὅ τι ἐστὶν οὐδ’ ἂν Ἀπόλλων μάθοι.\nοἶδα δ’ ὅτι καὶ Σιμωνίδης που ὁ ποιητὴς ἀρίσταρχον εἶπε τὸν\nΔία (fr. 231) καὶ Αἰσχύλος τὸν Ἅιδην ἀγησίλαον (fr. 398\nN), Νίκανδρος δὲ ὁ Κολοφώνιος (fr. 33\nSchn.) ἰοχέαιραν τὴν ἀσπίδα τὸ ζῷον. διὰ ταῦτα\nκαὶ τὰ τοιαῦτα ὁ θαυμασιώτατος Πλάτων ἐν τῷ Πολιτικῷ εἰπὼν\n(p. 264 d) ξηροβατικά τινα ζῷα καὶ\nἀεροβατικὰ ... ἄλλα, ξηροτροφικόν τε καὶ ὑγροτροφικὸν καὶ\nἀερονομικὸν ἐπὶ ζῴων χερσαίων καὶ ἐνύγρων καὶ ἐναερίων\nἐπιλέγει, ὥσπερ παρακελευόμενος τούτοις τοῖς ὀνοματοποιοῖς\nφυλάττεσθαι τὴν καινότητα γράφων καὶ κατὰ λέξιν τάδε\n(p. 261 e)· ‘κἂν διαφυλάξῃς τὸ μὴ\nσπουδάζειν ἐπὶ τοῖς ὀνόμασι, πλουσιώτερος καὶ εἰς γῆρας\nἀναφανήσῃ φρονήσεως.’ οἶδα δὲ καὶ Ἡρῴδην τὸν Ἀττικὸν ῥήτορα\nὀνομάζοντα τροχοπέδην τὸ διαβαλλόμενος ξύλον διὰ τῶν\nτροχῶν, ὅτε κατάντεις ὁδοὺς ὀχούμενος ἐπορεύετο, καίτοι\nΣιμαρίστου ἐν τοῖς Συνωνύμοις ἐποχέα τὸ ξύλον τοῦτο\nἐπονομάσαντος. καὶ Σοφοκλῆς δέ που ὁ ποιητὴς τὸν φύλακα\nμοχλὸν φόβου ὠνόμασεν ἐν τούτοις (fr. 689 N)·\nθάρσει, μέγας σοι τοῦδ’ ἐγὼ φόβου μοχλός. κἀν ἄλλοις δὲ τὴν ἄγκυραν ἰσχάδα κέκληκεν διὰ τὸ\nκατέχειν τὴν ναῦν (fr. 690)· ναῦται δ’ ἐμηρύσαντο νηὸς ἰσχάδα. καὶ Δημάδης δὲ ὁ ῥήτωρ ἔλεγε (fr. 4\nTur) τὴν μὲν Αἴγιναν εἶναι λήμην τοῦ Πειραιῶς,\nτὴν δὲ Σάμον ἀπορρῶγα τῆς πόλεως, ἔαρ δὲ τοῦ δήμου τοὺς\nἐφήβους, τὸ δὲ τεῖχος ἐσθῆτα τῆς πόλεως, τὸν δὲ σαλπικτὴν\nκοινὸν Ἀθηναίων ἀλέκτορα. ὁ δ’ ὀνοματοθήρας οὗτος σοφιστὴς καὶ ἀκάθαρτον ἔφη γυναῖκα ἧς\nἐπεσχημένα ἦν τὰ γυναικεῖα. πόθεν δέ σοι, ὦ Οὐλπιανέ, καὶ\nκεχορτασμένοι εἰπεῖν (p. 96f) ἐπῆλθε, δέον τῷ\nκορεσθῆναι χρήσασθαι;’\nπρὸς ταῦτα ὁ Οὐλπιανός πως ἡδέως γελάσας ‘ἀλλὰ μὴ βάυζε,\nεἶπεν, ὦ ἑταῖρε, μηδὲ ἀγριαίνου τὴν κυνικὴν προβαλλόμενος\nλύσσαν τῶν ὑπὸ κύνα οὐσῶν ἡμερῶν, δέον αἰκάλλειν μᾶλλον καὶ\nπροσσαίνειν τοῖς συνδείπνοις, μὴ καί τινα Κυνοφόντιν ἑορτὴν\nποιησώμεθα ἀντὶ τῆς παρ’ Ἀργείοις ἐπιτελουμένης.\nχορτασθῆναι εἴρηται, ὦ δαιμόνιε ἀνδρῶν, παρὰ μὲν Κρατίνῳ ἐν\nὈδυσσεῦσιν οὕτως (I 57 K)· ἧσθε πανημέριοι χορταζόμενοι γάλα λευκόν. καὶ Μένανδρος δὲ ἐν Τροφωνίῳ (IV 207\nM) ἔφη χορτασθείς. Ἀριστοφάνης δ’ ἐν Γηρυτάδῃ\n(I 429 K)· θεράπευε καὶ χόρταζε τῶν μονῳδιῶν. Σοφοκλῆς τε ἐν Τυροῖ (fr. 600 N)·\nσίτοισι παγχόρτοισιν ἐξενίζομεν. Εὔβουλος δ’ ἐν Δόλωνι (II 175 K)·\nἐγὼ κεχόρτασμαι μέν, ἄνδρες, οὐ κακῶς,ἀλλ’ εἰμὶ πλήρης, ὥστε καὶ μόλις πάνυὑπεδησάμην ἅπαντα δρῶν τὰς ἐμβάδας. Σώφιλος δ’ ἐν Φυλάρχῳ (II 446 K)·\nγαστρισμὸς ἔσται δαψιλής· τὰ προοίμιαὁρῶ . . . . . . . χορτασθήσομαι.νὴ τὸν Διόνυσον, ἄνδρες, ἤδη στρηνιῶ. καὶ Ἄμφις ἐν Οὐρανῷ (II 244 K)·\nεἰς τὴν ἑσπέραν χορτάζομαιἐν ἅπασιν ἀγαθοῖς. ταῦτα μὲν οὖν, ὦ Κύνουλκε, εἰπεῖν προχείρως ἔχω\nσοι τὰ νῦν, αὔριον δὲ ἢ ἔνηφι — τὴν γὰρ εἰς τρίτην Ἡσίοδος\n(op. 410) εἴρηκεν οὕτωσ — πληγαῖς σε\nχορτάσω, ἐάνπερ μὴ εἴπῃς ὁ κοιλιοδαίμων παρὰ τίνι κεῖται.’\nσιωπήσαντος δ’ ἐκείνου ‘ἀλλὰ μὴν καὶ τοῦτο αὐτός σοι, ὦ\nκύον, ἐρῶ ὅτι Εὔπολις τοὺς κόλακας ἐν τῷ ὁμωνύμῳ δράματι\n(I 306 K) οὕτω κέκληκε· τὸ δὲ μαρτύριον\nἀναβαλοῦμαι, ἔστ’ ἂν ἀποδῶ σοι τὰς πληγάς.’\nἡσθέντων οὖν ἐπὶ τοῖς πεπαιγμένοις ἁπάντων ‘ἀλλὰ μήν, ἔφη ὁ\nΟὐλπιανός, καὶ τὸν περὶ τῆς ΜΗΤΡΑΣ λόγον ἀποδώσω. Ἄλεξις\nγὰρ ἐν τῷ Ποντικῷ ἐπιγραφομένῳ δράματι Καλλιμέδοντα τὸν\nῥήτορα, Κάραβον δὲ ἐπικαλούμενον κωμῳδῶν — ἦν δ’ οὗτος εἷς\nτῶν κατὰ Δημοσθένη τὸν ῥήτορα πολιτευομένων — φησίν\n(II 368 K)· ὑπὲρ πάτρας μὲν πᾶς τις ἀποθνῄσκειν θέλει,ὑπὲρ δὲ μήτρας Καλλιμέδων ὁ Κάραβοςἑφθῆς ἴσως προσεῖτ’ ἂν ἀποθανεῖν. ἦν δὲ ὁ Καλλιμέδων καὶ ἐπὶ ὀψοφαγίᾳ διαβόητος.\nμνημονεύει τῆς μήτρας καὶ Ἀντιφάνης ἐν Φιλομήτορι οὕτως\n(II 108 K)· ἔμμητρον ἂν ᾖ τὸ ξύλον, βλάστην ἔχει·μητρόπολίς ἐστιν, οὐχὶ πατρόπολις\nπόλις·μήτραν τινὲς πωλοῦσιν ἥδιστον κρέας·Μητρᾶς ὁ Χῖός ἐστι τῷ δήμῳ φίλος.\nΕὔφρων δ’ ἐν Παραδιδομένῃ (IV 492 M)·\nοὑμὸς διδάσκαλος δὲ μήτραν σκευάσαςπαρέθηκε Καλλιμέδοντι κἀσθίονθ’ ἅμαἐποίησε πηδᾶν, ὅθεν ἐκλήθη Κάραβος. Διώξιππος δ’ ἐν Ἀντιπορνοβοσκῷ (ib.\n541)· οἵων δ’ ἐπιθυμεῖ βρωμάτων, ὡς μουσικῶν·ἤνυστρα, μήτρας, χόλικας. ἐν δὲ Ἱστοριογράφῳ (ib.)· τὴν στοὰν διεξέπαιεν Ἀμφικλῆς· μήτρας δύοκρεμαμένας δείξας ‘ἐκεῖνον πέμπε, φησίν, ἂν\nἴδῃς.’ Εὔβουλος δ’ ἐν Δευκαλίωνι (II 173 K)·\nἡπάτια, νῆστις, πλεύμονες, μήτρα.\nΛυγκεὺς δ’ ὁ Σάμιος, ὁ Θεοφράστου γνώριμος, καὶ τὴν σὺν ὀπῷ\nχρῆσιν αὐτῆς οἶδεν. ἀναγράφων γοῦν τὸ Πτολεμαίου συμπόσιόν\nφησιν οὕτως· ‘μήτρας τινὸς περιφερομένης ἐν ὄξει καὶ ὀπῷ.’\nτοῦ δὲ ὀποῦ μέμνηται Ἀντιφάνης ἐν Δυσέρωσι περὶ Κυρήνης τὸν\nλόγον ποιούμενος (II 46 K)· ἐκεῖσε δ’ οὐ πλέωὅθεν διεσπάσθημεν, ἐρρῶσθαι λέγωνἅπασιν, ἵπποις, σιλφίῳ, συνωρίσιν,καυλῷ, κέλησι, μασπέτοις, πυρετοῖς, ὀπῷ. τῆς δὲ διαφορᾶς τῆς περὶ τὴν ἐκτομίδα μνημονεύει\nἽππαρχος ὁ τὴν Αἰγυπτιακὴν Ἰλιάδα συνθεὶς ἐν τούτοις·\nἀλλὰ λοπάς μ’ εὔφραιν’ ἢ μήτρης καλὰ πρόσωπαἐκβολάδος, δέλφαξ δ᾽ ἐν κλιβάνῳ ἡδέα\nὄζων. Σώπατρος δ’ ἐν μὲν Ἱππολύτῳ φησίν· ἀλλ’ οἷα μήτρα καλλίκαρπος ἐκβολὰςδίεφθα λευκανθεῖσα τυροῦται δέμας. ἐν δὲ Φυσιολόγῳ· μήτρας ὑείας οὐκ ἀφεψηθεὶς τόμος,τὴν δηξίθυμον ἐντὸς ὀξάλμην ἔχων. ἐν δὲ Σίλφαις· μήτρας ὑείας ἑφθὸν ὡς φάγῃς τόμον,δριμεῖαν ὠθῶν πηγανῖτιν εἰς χολήν.\nοἱ μέντοι ἀρχαῖοι πάντες πρὸ τοῦ δειπνεῖν οὐ παρέφερον οὔτε\nμήτρας οὔτε θρίδακας οὔτ’ ἄλλο τι τῶν τοιούτων, ὥσπερ νῦν\nγίνεται. Ἀρχέστρατος γοῦν ὁ ὀψοδαίδαλος μετὰ τὸ δεῖπνον καὶ\nτὰς προπόσεις καὶ τὸ μύροις χρήσασθαί φησιν (fr. 62\nRi)· ἀεὶ δὲ στεφάνοισι κάρα παρὰ δαῖτα πυκάζουπαντοδαποῖς, οἷς ἂν γαίας πέδον ὄλβιον ἀνθῇ,καὶ στακτοῖσι μύροις ἀγαθοῖς χαίτην θεράπευεκαὶ σμύρναν λίβανόν τε πυρὸς μαλακὴν ἐπὶ τέφρανβάλλε πανημέριος, Συρίης εὐώδεα καρπόν.ἐμπίνοντι δέ σοι φερέτω τοιόνδε τράγημα,γαστέρα καὶ μήτραν ἑφθὴν ὑὸς ἔν τε κυμίνῳἔν τ’ ὄξει δριμεῖ καὶ σιλφίῳ ἐμβεβαῶσανὀρνίθων τ’ ὀπτῶν ἁπαλὸν γένος, ὧν ἂν ὑπάρχῃὥρη. τῶν δὲ Συρακοσίων τούτων ἀμέλησον,οἳ πίνουσι μόνον βατράχων τρόπον οὐδὲν ἔδοντες.\nἀλλὰ σὺ μὴ πείθου κείνοις, ἃ δ’ ἐγὼ λέγω ἔσθεβρωτά. τὰ δ’ ἄλλα γ’ ἐκεῖνα τραγήματα πάνταπέφυκεπτωχείας παράδειγμα κακῆς, ἑφθοί τ’ ἐρέβινθοικαὶ κύαμοι καὶ μῆλα καὶ ἰσχάδες. ἀλλὰ πλακοῦντααἴνει Ἀθήνησιν γεγενημένον· εἰ δὲ μή, ἄν πουαὐτὸν ἔχῃς ἑτέρωθι, μέλι ζήτησον ἀπελθὼνἈττικόν, ὡς τοῦτ’ ἐστὶν ὃ ποιεῖ κεῖνον ὑβριστήν.οὕτω τοι δεῖ ζῆν τὸν ἐλεύθερον ἢ κατὰ τῆς γῆςκαὶ κατὰ τοῦ βαράθρου καὶ Ταρτάρου ἐς τὸν ὄλεθρονἥκειν καὶ κατορωρύχθαι σταδίους ἀναρίθμους. Λυγκεὺς δὲ διαγράφων τὸ Λαμίας τῆς αὐλητρίδος\nδεῖπνον, ὅτε ὑπεδέχετο Δημήτριον τὸν Πολιορκητήν, εὐθέως\nτοὺς εἰσελθόντας ἐπὶ τὸ δεῖπνον ἐσθίοντας ποιεῖ ἰχθῦς\nπαντοίους καὶ κρέα. ὁμοίως καὶ τὸ Ἀντιγόνου τοῦ βασιλέως\nδεῖπνον διατιθεὶς ἐπιτελοῦντος Ἀφροδίσια καὶ τὸ Πτολεμαίου\nτοῦ βασιλέως ἰχθῦς πρῶτον παρατίθησι καὶ κρέα.\nθαυμάζειν δ’ ἐστὶν ἄξιον τοῦ τὰς καλὰς ὑποθήκας\nπαραδιδόντος ἡμῖν Ἀρχεστράτου, ὡς Ἐπικούρῳ τῷ σοφῷ τῆς\nἡδονῆς καθηγεμὼν γενόμενος κατὰ τὸν Ἀσκραῖον ποιητὴν\nγνωμικῶς καὶ ἡμῖν συμβουλεύει τισὶ μὲν μὴ πείθεσθαι, αὑτῷ\nδὲ προσέχειν τὸν νοῦν, καὶ ἐσθίειν παρακελεύεται τὰ καὶ τά,\nοὐδὲν ἀποδέων τοῦ παρὰ Δαμοξένῳ τῷ κωμῳδιοποιῷ μαγείρου, ὃς\nἐν Συντρόφοις φησιν (IV 530 M)· Ἐπικούρου δέ μεὁρᾷς μαθητὴν ὄντα τοῦ σοφοῦ, παρ’ ᾧ\nἐν δύ’ ἔτεσιν καὶ μησὶν οὐχ ὅλοις δέκα τάλαντ’ ἐγώ\nσοι κατεπύκνωσα τέτταρα. Β. τοῦτο δὲ τί ἐστιν, εἰπέ μοι. Α.\nκαθήγισα. μάγειρος ἦν κἀκεῖνος, οὐκ ᾔδει θεοί, ποῖος\nμάγειρος. ἡ φύσις πάσης τέχνης ἀρχέγονόν ἐστ᾽, ἀρχέγονον,\nὦλιτήριε. οὐκ ἔστιν οὐθὲν τοῦ πονεῖν σοφώτερον, πᾶν τ᾽\nεὐχερὲς τὸ πρᾶγμα τοῦ λόγου τριβὴν ἔχοντι τούτου· πολλὰ γὰρ\nσυμβάλλεται. διόπερ μάγειρον ὅταν ἴδῃς ἀγράμματον μὴ\nΔημόκριτόν τε πάντα διανεγνωκότα, μᾶλλον δὲ κατέχοντα\nκαταγέλα ὡς κενοῦ καὶ τὸν Ἐπικούρου κανόνα,\nμινθώσας ἄφες. ὡς ἐκ διατριβῆς τοῦτο δεῖ γὰρ εἰδέναι, τίν᾽\nἔχει διαφορὰν πρῶτον, ὦ βέλτιστε σύ, γλαυκίσκος ἐν χειμῶνι\nκαὶ θέρει· πάλιν ποῖος περὶ δύσιν Πλειάδος συνειδέναι ἰχθὺς\nὑπὸ τροπάς τ’ ἐστὶ χρησιμώτατος. αἱ μεταβολαὶ γὰρ αἵ τε\nκινήσεις, κακὸν ἠλίβατον ἀνθρώποισιν, ἀλλοιώματα ἐν ταῖς\nτροφαῖς ποιοῦσι, μανθάνεις; τὸ δὲ ληφθὲν καθ’ ὥραν\nἀποδίδωσι τὴν χάριν. τίς παρακολουθεῖ ταῦτα; τοιγαροῦν\nστρόφοι καὶ πνευμάτια γινόμενα τὸν κεκλημένον ἀσχημονεῖν\nποιοῦσι. παρὰ δ’ ἐμοὶ τρέφει τὸ\nπροσφερόμενον βρῶμα καὶ λεπτύνεται ὀρθῶς τε διαπνεῖ.\nτοιγαροῦν εἰς τοὺς πόρους ὁ χυμὸς ὁμαλῶς πανταχοῦ\nσυνίσταται. χυμός, λέγει Δημόκριτος, οὐδὲν πρᾶγμα· τὰ\nγινόμενα ποιεῖ τὸν φαγόντ’ ἀρθριτικόν. Β. καὶ τῆς ἰατρικῆς\nτι μετέχειν μοι δοκεῖς. Α. καὶ πᾶς ὁ φύσεως ἐντός. ἡ δ᾽\nἀπειρία τῶν νῦν μαγείρων κατανόει πρὸς τῶν θεῶν οἵα ᾽στίν.\nἅλμην ὅταν ἴδῃς ἐξ ἰχθύων ὑπεναντίων αὑτοῖσι ποιοῦντας μίαν\nκαὶ σήσαμ’ ὑποτρίβοντας εἰς ταύτην, λαβὼν ἕκαστον αὐτῶν\nκατὰ μέρος προσπαρδέτω. Β. ὥς μοι κεχάρισαι. Α. τί γὰρ ἂν\nεὖ γένοιτ’ ἔτι τῆς ἰδιότητος πρὸς ἑτέραν μεμιγμένης καὶ\nσυμπλεκομένης οὐχὶ συμφώνους ἁφάς; τὸ ταῦτα διορᾶν ἐστιν\nἐμψύχου τέχνης, οὐ τὸ διανίζειν λοπάδας οὐδ’ ὄζειν καπνοῦ.\nἐγὼ γὰρ εἰς τοὐπτάνιον οὐκ εἰσέρχομαι, ἀλλά τι θεωρῶ\nπλησίον καθήμενος, ποιοῦσι δ’ ἑτέροισιν λέγω τὰς αἰτίας καὶ\nτἀποβαῖνον ‘ὀξὺ τὸ περίκομμ’ ἄφες.’ Β. ἁρμονικός, οὐ\nμάγειρος. Α. ‘ἐπίτεινον τὸ πῦρ. ὁμαλιζέτω τις τὸ τάχος· ἡ\nπρώτη λοπὰς ζεῖ ταῖς ἐφεξῆς οὐχὶ συμφώνως.’ νοεῖς\nτὸν τύπον; Β. Ἄπολλον. Α. καί τι φαίνεται τέχνη;εἶτ’ οὐθὲν εἰκῇ παρατίθημι, μανθάνεις,βρῶμ᾽, ἀλλὰ μίξας πάντα κατὰ συμφωνίαν.Β. πῶς; Α. ἔστιν αὑτοῖς ἃ διὰ τεττάρων ἔχεικοινωνίαν, διὰ πέντε, διὰ πασῶν πάλιν·ταῦτα προσάγω πρὸς αὐτὰ τὰ διαστήματακαὶ ταῖς ἐπιφοραῖς εὐθὺς οἰκείως πλέκω.ἐνίοτε δ’ ἐφεστὼς παρακελεύομαι ‘πόθενἅπτει; τί τούτῳ μιγνύειν μέλλεις; ὅρα·διάφωνον ἕλκεις· οὐχ ὑπερβήσῃ;’ σοφὸνἘπίκουρος οὕτω κατεπύκνου τὴν ἡδονήν·ἐμασᾶτ’ ἐπιμελῶς. οἶδε τἀγαθὸν μόνοςἐκεῖνος οἷόν ἐστιν· οἱ δ’ ἐν τῇ στοᾷζητοῦσι συνεχῶς, οἷόν ἐστ’ οὐκ εἰδότες.οὐκοῦν ὅ γ’ οὐκ ἔχουσιν, ἀγνοοῦσι δέ,οὐδ’ ἂν ἑτέρῳ δοίησαν. Β. οὕτω συνδοκεῖ·ἀφῶμεν οὖν τὰ λοιπά· δῆλα δὴ πάλαι.\nκαὶ Βάτων δ’ ἐν Συνεξαπατῶντι δυσχεραίνοντα ποιήσας\nμειρακίου πατέρα ὡς διαφθαρέντος κατὰ τὴν δίαιταν ὑπὸ τοῦ\nπαιδαγωγοῦ φησίν (IV 502 M)· ἀπολώλεκας τὸ μειράκιόν μου παραλαβών,ἀκάθαρτε, καὶ πέπεικας ἐλθεῖν εἰς βίονἀλλότριον αὑτοῦ· καὶ πότους ἑωθινοὺςπίνει διὰ σὲ νῦν, πρότερον οὐκ εἰθισμένος.Β. εἶτ’ εἰ μεμάθηκε, δέσποτα, ζῆν, ἐγκαλεῖς;Α. ζῆν δ’ ἐστὶ τὸ τοιοῦθ᾽; Β. ὡς λέγουσιν οἱ σοφοί.\n\nὁ γοῦν Ἐπίκουρός φησιν εἶναι τἀγαθὸντὴν ἡδονὴν δήπουθεν· οὐκ ἔστιν δ’ ἔχεινταύτην ἑτέρωθεν, ἐκ δὲ τοῦ ζῆν παγκάλωςευσωσιαπαντη τυχὸν δώσεις ἐμοί.Α. ἑόρακας οὖν φιλόσοφον, εἰπέ μοι, τινὰμεθύοντ’ ἐπὶ τούτοις θ’ οἷς λέγεις κηλούμενον;Β. ἅπαντας· οἱ γοῦν τὰς ὀφρῦς ἐπηρκότεςκαὶ τὸν φρόνιμον ζητοῦντες ἐν τοῖς περιπάτοιςκαὶ ταῖς διατριβαῖς ὥσπερ ἀποδεδρακόταοὕτως, ἐπὰν γλαυκίσκος αὐτοῖς παρατεθῇ,ἴσασιν οὗ δεῖ πρῶτον ἅψασθαι τόπουκαὶ τὴν κεφαλὴν ζητοῦσιν ὥσπερ πράγματος,ὥστ’ ἐκπεπλῆχθαι πάντας.\nκαὶ παρ’ Ἀντιφάνει δ’ ἐν Στρατιώτῃ ἢ Τύχωνι\nπαραινέσεις εἰσφέρων ἄνθρωπος τοιοῦτός ἐστιν, ὅς φησιν\n(II 98 K)· ὅστις ἄνθρωπος δὲ φὺςἀσφαλές τι κτῆμ’ ὑπάρχειν τῷ βίῳ λογίζεται,πλεῖστον ἡμάρτηκεν. ἢ γὰρ εἰσφορά τις ἥρπασεντἄνδοθεν πάντ’ ἢ δίκῃ τις περιπεσὼν ἀπώλετοἢ στρατηγήσας προσῶφλεν ἢ χορηγὸς\nαἱρεθεὶςἱμάτια χρυσᾶ παρασχὼν τῷ χορῷ ῥάκος φορεῖἢ τριηραρχῶν ἀπήγξατ’ ἢ πλέων ἥλωκέ ποιἢ βαδίζων ἢ καθεύδων κατακέκοφθ’ ὑπ’ οἰκετῶν.οὐ βέβαιον οὐθέν ἐστι, πλὴν ὅσ’ ἂν καθ’ ἡμέραν\nεἰς ἑαυτὸν ἡδέως τις εἰσαναλίσκων τύχῃ,οὐδὲ ταῦτα σφόδρα τι· καὶ γὰρ τὴν τράπεζαν\nἁρπάσαικειμένην ἄν τις προσελθών· ἀλλ’ ὅταν τὴν ἔνθεσινἐντὸς ἤδη τῶν ὀδόντων τυγχάνῃς κατεσπακώς,τοῦτ’ |ἐν ἀσφαλεῖ νόμιζε τῶν ὑπαρχόντων μόνον. τὰ αὐτὰ εἴρηκε καὶ ἐν Ὑδρίᾳ.\nεἰς ταῦτ’ οὖν τις ἀποβλέπων, ἄνδρες φίλοι, εἰκότως ἂν\nἐπαινέσειεν τὸν καλὸν Χρύσιππον κατιδόντα ἀκριβῶς τὴν\nἘπικούρου φύσιν καὶ εἰπόντα μητρόπολιν εἶναι τῆς φιλοσοφίας\nαὐτοῦ τὴν Ἀρχεστράτου Γαστρολογίαν, ἣν πάντες οἱ τῶν\nφιλοσόφων γαστρίμαργοι Θέογνίν τινα αὑτῶν εἶναι λέγουσι τὴν\nκαλὴν ταύτην ἐποποιίαν. πρὸς οὓς καὶ Θεόγνητος ἐν Φάσματι ἢ\nΦιλαργύρῳ φησὶν ἐκ τούτων (IV 549 M)· ἄνθρωπ᾽, ἀπολεῖς με. τῶν γὰρ ἐκ τῆς ποικίληςστοᾶς λογαρίων ἀναπεπλησμένος νοσεῖς·‘ἀλλότριόν ἐσθ’ ὁ πλοῦτος ἀνθρώπῳ, πάχνη·σοφία δ’ ἴδιον, κρύσταλλος. οὐθεὶς πώποτεταύτην λαβὼν ἀπώλεσ᾽.’ ὦ τάλας ἐγώ,οἵῳ μ’ ὁ δαίμων φιλοσόφῳ συνῴκισεν.ἐπαρίστερ’ ἔμαθες, ὦ πόνηρε, γράμματα·ἀντέστροφέν σου τὸν βίον τὰ βιβλία·πεφιλοσόφηκας γῇ τε κοὐρανῷ λαλῶν,οἷς οὐθέν ἐστιν ἐπιμελὲς τῶν λόγων.’\nἔτι τοῦ Οὐλπιανοῦ διαλεγομένου παῖδες ἐπεισῆλθον φέροντες\nἐπὶ δίσκων ΚΑΡΑΒΟΥΣ μείζονας Καλλιμέδοντος τοῦ ῥήτορος, ὃς\nδιὰ τὸ φιληδεῖν τῷ βρώματι Κάραβος ἐπεκλήθη. Ἄλεξις μὲν οὖν\nαὐτὸν ἐν Δορκίδι ἢ Ποππυζούσῃ φίλιχθυν εἶναι κοινῶς\nπαραδίδωσι, καθάπερ καὶ ἄλλοι τῶν κωμῳδιοποιῶν, λέγων οὕτως\n(II 316 K)· τοῖς ἰχθυοπώλαις ἐστὶ ἐψηφισμένον,ὥς φασι, χαλκῆν Καλλιμέδοντος εἰκόναστῆσαι Παναθηναίοισιν ἐν τοῖς ἰχθύσιν,ἔχουσαν ὀπτὸν κάραβον ἐν τῇ δεξιᾷ,ὡς αὐτὸν ὄντ’ αὐτοῖσι τῆς τέχνης μόνονσωτῆρα, τοὺς ἄλλους δὲ πάντας ζημίαν. περισπούδαστος δὲ ἦν πολλοῖς ἡ τοῦ καράβου βρῶσις,\nὡς ἔστι δεῖξαι διὰ πολλῶν τῆς κωμῳδίας μερῶν· ἀρκέσει δὲ τὰ\nνῦν Ἀριστοφάνης ἐν ταῖς Θεσμοφοριαζούσαις οὕτως λέγων\n(I 473 K)· ἰχθὺς ἐωνηταί τις ἢ σηπίδιονἢ τῶν πλατειῶν καρίδων ἢ πουλύπουςἢ νῆστις ὀπτᾶτ’ ἢ γαλεὸς ἢ τευθίδες;Β. μὰ τὸν Δί᾽, οὐ δῆτ᾽. Α. οὐδὲ βατίς; Β. οὔφημ’ ἐγώ.Α. οὐδὲ χόρι’ οὐδὲ πυὸς οὐδ’ ἧπαρ κάπρουοὐδὲ σχαδόνες οὐδ’ ἠτριαῖον δέλφακοςοὐδ’ ἐγχέλειον οὐδὲ κάραβος; μέγ’ ἂνγυναιξὶ κοπιώσαισιν ἐπεκουρήσατε. πλατείας δὲ καρῖδας ἂν εἴη λέγων τοὺς ἀστακοὺς\nκαλουμένους, ὧν μνημονεύει Φιλύλλιος ἐν Πόλεσι (I 785 fr. 13 K). καὶ\nἈρχέστρατος γὰρ ἐν τῷ διαβοήτῳ ποιήματι οὐδ’ ὅλως που\nκάραβον ὀνομάζων ἀστακὸν προσαγορεύει, ὥσπερ κἀν τούτοις\n(fr. 8 Ri)· ἀλλὰ παρεὶς λῆρον πολὺν ἀστακὸν ὠνοῦτὸν τὰς χεῖρας ἔχοντα μακρὰς ἄλλως τε βαρείας,τοὺς δὲ πόδας μικρούς, βραδέως δ’ ἐπὶ γαῖαν\nὀρούει.εἰσὶ δὲ πλεῖστοι μὲν πάντων ἀρετῇ τε κράτιστοιἐν Λιπάραις· πολλοὺς δὲ καὶ Ἑλλήσποντος ἀθροίζει. καὶ Ἐπίχαρμος δ’ ἐν Ἥβας γάμῳ τὸν προειρημένον\nἀστακὸν ὑπὸ τοῦ Ἀρχεστράτου δηλοῖ ὅτι κάραβός ἐστι λέγων\nοὕτως (p. 231 L)· ἐντὶ δ’ ἀστακοὶ κολύβδαιναί τε χὢς τὰ πόδι’ ἔχειμικρά, τὰς χεῖρας δὲ μακράς, κάραβος δὲ τὤνυμα.\nἴδιον δ’ ἐστὶ γένος καράβων τε καὶ ἀστακῶν ἄλλο,\nἔτι δὲ καρίδων. τὸν δ’ ἀστακὸν οἱ Ἀττικοὶ διὰ τοῦ ο ὀστακὸν λέγουσι, καθάπερ καὶ\nὀσταφίδας. Ἐπίχαρμος δὲ ἐν Γᾷ καὶ Θαλάσσᾳ φησίν (p.\n223 L)· κἀστακοὶ γαμψώνυχοι. Σπεύσιππος δὲ ἐν βʹ Ὁμοίων παραπλήσιά\nφησιν εἶναι τῶν μαλακοστράκων κάραβον, ἀστακόν, νύμφην,\nἄρκτον, καρκίνον, πάγουρον. Διοκλῆς δ’ ὁ Καρύστιός φησι·\n‘καρῖδες, καρκίνοι, κάραβοι, ἀστακοὶ εὔστομα καὶ\nδιουρητικά.’ κολύβδαιναν δ’ εἴρηκεν Ἐπίχαρμος ἐν τοῖς\nπροεκκειμένοις (Litt. b), ὡς μὲν Νίκανδρός\nφησι (fr. 139 Schn), τὸ θαλάσσιον αἰδοῖον, ὡς\nδ’ ὁ Ἡρακλείδης ἐν Ὀψαρτυτικῷ, τὴν καρῖδα. Ἀριστοτέλης δ’ ἐν πέμπτῳ ζῴων\nμορίων (h. a. V p. 541b 19) ‘τῶν μαλακοστράκων\nὀχεύονται, φησί, κάραβοι, ἀστακοί, καρῖδες καὶ τὰ τοιαῦτα,\nὥσπερ καὶ τὰ ὀπισθουρητικὰ τῶν τετραπόδων. ὀχεύονται δὲ τοῦ\nἔαρος ἀρχομένου πρὸς τῇ γῇ (ἤδη γὰρ ὦπται ἡ ὀχεία πάντων\nτῶν τοιούτων), ἐνιαχοῦ δὲ ὅταν τὰ σῦκα ἄρχηται πεπαίνεσθαι.\nγίνονται δ’ οἱ μὲν κάραβοι (ib. p. 549b 13) ἐν\nτοῖς τραχέσι καὶ πετρώδεσιν, οἱ δ’ ἀστακοὶ ἐν τοῖς λείοις,\nἐν δὲ τοῖς πηλώδεσιν οὐδέτεροι. διὸ καὶ ἐν Ἑλλησπόντῳ μὲν\nκαὶ περὶ Θάσον ἀστακοὶ γίνονται, περὶ δὲ τὸ Σίγειον καὶ τὸν\nἌθω κάραβοι. εἰσὶ δ’ οἱ κάραβοι μακρόβιοι πάντες.’\nΘεόφραστος δ’ ἐν τῷ περὶ τῶν φωλευόντων (fr. 177\nW) τοὺς ἀστακοὺς καὶ καράβους καὶ καρῖδας\nἐκδύεσθαί φησι τὸ γῆρας.\nπερὶ δὲ τῶν ΚΑΡΙΔΩΝ, ὅτι καὶ πόλις ἦν Καρίδες περὶ Χίον τὴν\nνῆσον Ἔφορος ἐν τῇ γʹ ἱστορεῖ (FHG I\n242), κτίσαι φάσκων αὐτὴν τοὺς διασωθέντας ἐκ τοῦ\nἐπὶ Δευκαλίωνος γενομένου κατακλυσμοῦ μετὰ Μάκαρος, καὶ\nμέχρι νῦν τὸν τόπον καλεῖσθαι Καρίδας. ὁ δὲ ὀψοδαίδαλος\nἈρχέστρατος παραινεῖ τάδε (fr. 24 Ri)· ἢν δέ ποτ’ εἰς Ἴασον Καρῶν πόλιν εἰσαφίκηαι,καρῖδ’ εὐμεγέθη λήψῃ· σπανία δὲ πρίασθαι·ἐν δὲ Μακηδονίᾳ τε καὶ Ἀμβρακίᾳ μάλα πολλαί. ἐκτεταμένως δ’ εἴρηκε καρῖδα Ἀραρὼς μὲν ἐν\nΚαμπυλίωνι (II 217 K)·\nαἵ τε καμπύλαικαρῖδες ἐξήλλοντο δελφίνων δίκηνεἰς σχοινόπλεκτον ἄγγος. καὶ Εὔβουλος ἐν Ὀρθάννῃ (II 192 K)·\nκαρῖδα καθηκατω κἀνέσπασ’ αὖθις. Ἀναξανδρίδης Λυκούργῳ (II 144 K)·\nκαὶ συμπαίζει καριδαρίοιςμετὰ περκιδίων καὶ θρᾳττιδίωνκαὶ ψητταρίοις μετὰ κωθαρίωνκαὶ σκινδαρίοις μετὰ κωβιδίων. ὁ δ’ αὐτὸς κἀν Πανδάρῳ φησίν (ib.\n149)· οὐκ ἐπικεκυφὼς ὀρθός, ὦ βέλτιστ᾽, ἔσῃ·αὕτη δὲ καριδοι τὸ σῶμα καμπύλη,ἄγκυρά τ’ ἐστὶν ἄντικρυς τοῦ σώματος. ἐν δὲ Κερκίῳ (ib. 143)· ἐρυθρότερον καρῖδος ὀπτῆς σ’ ἀποφανῶ. Εὔβουλος Τιτθαῖς (II 204 K)καρῖδάς τε τῶνκυφῶν. καὶ Ὠφελίων Καλλαίσχρῳ (ib. 294)·\nκυρταὶ δ’ ὁμοῦ καρῖδες ἐν ξηρῷ πέδω. καὶ ἐν Ἰαλέμῳ (ib. 293)· ὠρχοῦντο δ’ ὡς καρῖδες ἀνθράκων ἔπιπηδῶσι κυρταί.\nσυνεσταλμένως δ’ εἴρηκεν Εὔπολις ἐν Αἰξὶν οὕτως\n(I 259 K)· πλὴνἅπαξ ποτ’ ἐν Φαίακος ἔφαγον καρίδας. καὶ ἐν Δήμοις (ib. 286)· ἔχων τὸ πρόσωπον καρίδος μασθλητίνης.\nὠνομάσθησαν δὲ καρῖδες ἀπὸ τοῦ κάρα· τὸ πλεῖστον γὰρ μέρος\nτοῦ σώματος ἡ κεφαλὴ ἀπηνέγκατο. καρίδες δὲ βραχέως οἱ\nἈττικοὶ ἀναλόγως· παρὰ γὰρ τὸ κάρη γέγονε διὰ τὸ μείζονι\nκεχρῆσθαι κεφαλῇ. ὡς οὖν παρὰ τὸ γραφὴ γραφὶς καὶ βολὴ\nβολίς, οὕτως καὶ παρὰ τὸ κάρη καρίς. ταθείσης δὲ τῆς\nπαρατελευταίας ἐτάθη καὶ τὸ τέλος, καὶ ὁμοίως λέγεται τῷ\nψηφὶς καὶ κρηπίς καὶ τευθίς.\nπερὶ δὲ τῶν ὀστρακοδέρμων τούτων Δίφιλος μὲν ὁ Σίφνιος οὕτω\nγράφει· ‘τῶν δ’ ὀστρακοδέρμων καρίς, ἀστακός, κάραβος,\nκαρκίνος, λέων τοῦ αὐτοῦ γένους ὄντα διαφέρουσι. μείζων δ᾽\nἐστὶν ὁ λέων τοῦ ἀστακοῦ. οἱ δὲ κάραβοι καὶ γραψαῖοι\nλέγονται· τῶν καρκίνων δ’ εἰσὶν σαρκωδέστεροι. ὁ δὲ\nκαρκίνος βαρὺς καὶ δύσπεπτος.’ Μνησίθεος δ’ ὁ Ἀθηναῖος ἐν\nτῷ περὶ ἐδεστῶν ‘κάραβοι, φησί, καὶ καρκίνοι καὶ καρῖδες\nκαὶ τὰ ὅμοια δύσπεπτα μὲν πάντα, τῶν δ’ ἄλλων ἰχθύων\nεὐπεπτότερα πολλῷ. πρέπει δ’ αὐτοῖς ὀπτᾶσθαι μᾶλλον ἢ\nἕψεσθαι.’\nκουρίδας δὲ τὰς καρῖδας εἴρηκε Σώφρων ἐν γυναικείοις οὕτως\n(fr. 34 Bo)· ‘ἴδε καλᾶν κουρίδων, ἴδε καμμάρων, ἴδε φίλα· θᾶσαι μὰν ὡς ἐρυθραί\nτ’ ἐντὶ καὶ λειοτριχιῶσαι.’ Ἐπίχαρμος δ’ ἐν Γᾷ καὶ Θαλάσσᾳ\n(p. 224 L)· κουρίδες τε φοινίκιαι. ἐν δὲ Λόγῳ καὶ Λογίννᾳ διὰ τοῦ ω εἴρηκεν (ib. 244)· ἀφύας τε κωρίδας τε καμπύλας. Σιμωνίδης δέ (fr. 15 B4)· θύννοισι τευθίς, κωβιοῖσι κωρίδες.\nἑξῆς εἰσεκομίσθη ταγηνιστὰ ἥπατα περιειλημένα τῷ καλουμένῳ\nΕΠΙΠΛΩΙ, ὃν Φιλέταιρος ἐν Τηρεῖ ἐπίπλοιον εἴρηκεν (II\n235 K). εἰς ἃ ἀποβλέψας ὁ Κύνουλκος ‘λέγε ἡμῖν,\nἔφη, ὦ σοφὲ Οὐλπιανέ, εἴ που κεῖται οὕτως τὸ ἧπαρ\nἐντετυλιγμένον.’ καὶ ὅς· ‘ἐὰν πρότερον δείξῃς σὺ παρὰ τίνι\nὁ ἐπίπλους εἴρηται ἐπὶ τοῦ λίπους καὶ τοῦ ὑμένος.’\nἀντικορυσσομένων οὖν τούτων ὁ Μυρτίλος ἔφη· ‘ὁ μὲν ἐπίπλους\nπαρ’ Ἐπιχάρμῳ ἐν Βάκχαις (p. 222 L)· καὶ τὸν ἀρχὸν ἐπικαλύψας ἐπιπλόῳ. καὶ ἐν Θεαροῖς (p. 242)· ὀσφύος τε πέρι κἠπιπλόου. καὶ ὁ Χῖος δὲ Ἴων ἐν ταῖς Ἐπιδημίαις (FHG II\n47) ἔφη· ‘τῷ ἐπίπλῳ ἐπικαλύψας.’ ἀπέχεις, φίλη\nκεφαλὴ Οὐλπιανέ, τὸν ἐπίπλουν, ἵν’ ἤδη ποτὲ αὐτῷ\nἐντυλιχθεὶς κατακαυθῇς καὶ πάντας ἡμᾶς ζητήσεων ἀπαλλάξῃς.\nτὸ δὲ μαρτύριον τοῦ οὕτως διεσκευασμένου ἥπατος δίκαιος εἶ\nσὺ ἀπομνημονεῦσαι, προειρημένου σοι πάλαι (p.\n95a) ὅτε περὶ τῶν ὠτίων καὶ ποδῶν ἐζητοῦμεν,\nὅτι Ἄλεξις ἐν Κρατείᾳ ἢ Φαρμακοπώλῃ εἴρηκε.\nπᾶσα δ’ ἡ ἐκλογὴ χρησίμη οὖσα εἰς\nπολλά, ἐπεὶ τὰ νῦν διὰ μνήμης οὐ κρατεῖς, αὐτὸς ἐγὼ\nδιεξελεύσομαι. φησὶ δ’ οὕτως ὁ κωμικός (II 335\nK)· πρῶτον μὲν οὖν ὄστρεια παρὰ Νηρεῖ τινιἰδὼν γέροντι φυκί’ ἠμφιεσμέναἔλαβον ἐχίνους τ᾽· ἐστὶ γὰρ προοίμιονδείπνου χαριέντως ταῦτα πεπρυτανευμένου.τούτων δ’ ἀπολυθείς, κειμένων ἰχθυδίωνμικρῶν, τρεμόντων τῷ δέει τί πείσεται,θαρρεῖν κελεύσας ἕνεκ’ ἐμοῦ ταῦτ’ οὐδὲ ἓνφήσας ἀδικήσειν ἐπριάμην γλαῦκον μέγαν.ἔπειτα νάρκην ἔλαβον, ἐνθυμούμενοςὅτι δεῖ γυναικὸς ἐπιφερούσης δακτύλουςἁπαλοὺς ὑπ’ ἀκάνθης μηδὲ ἓν τούτων παθεῖν.ἐπὶ τὸ τάγηνον φυκίδας, ψήττας τινάς,καρῖδα, φύκην, κωβιόν, πέρκην, σπάρον,ἐποίησά τ’ αὐτὸ ποικιλώτερον ταῶ.κρεᾴδι’ ἄττα, ποδάρια, ῥύγχη τινά,ὠτάρι’ ὕει᾽, ἡπάτιον ἐγκεκαλυμμένον·αἰσχύνεται γὰρ πελιδνὸν ὂν τῷ χρώματι.τούτοις μάγειρος οὐ πρόσεισ’ οὐδ’ ὄψεται·οἰμώξεται γὰρ νὴ Δί᾽. ἀλλ’ ἐγὼ σοφῶςταῦτ’ οἰκονομήσω καὶ γλαφυρῶς καὶ ποικίλωςοὕτω (ποῶ γὰρ τοὔψον αὐτός) ὥστε τοὺς\nδειπνοῦντας εἰς τὰ λοπάδι’ ἐμβάλλειν ποῶἐνίοτε τοὺς ὀδόντας ὑπὸ τῆς ἡδονῆς.τὰς σκευασίας πάντων δὲ καὶ τὰς συστάσειςτούτων ἕτοιμός εἰμι δεικνύειν, λέγειν,προῖκα προδιδάσκειν, ἂν θέλῃ τις μανθάνειν.\nὅτι δ’ ἔθος τῷ ἐπίπλῳ περικαλύπτεσθαι τὰ ἡπάτια, Ἡγήσανδρος\nὁ Δελφὸς ἐν ὑπομνήμασί φησι (FHG IV 419)\nΜετάνειραν τὴν ἑταίραν ὡς ἐν τοῖς κεκαλυμμένοις ἡπατίοις\nαὐτὴ πνευμόνιον ἔλαβε καὶ ὡς περιελοῦσα τὸ στέαρ εἶδεν,\nἀνέκραγεν· ἀπόλωλα, πέπλων μ’ ὤλεσαν περιπτυχαί. μήποτε δὲ καὶ Κρώβυλος ὁ κωμῳδιοποιὸς αἰσχυνόμενον\nεἶπε τὸ τοιοῦτο ἧπαρ ὥσπερ καὶ Ἄλεξις, ἐν Ψευδυποβολιμαίῳ\nλέγων οὕτως (IV 567 M)· καὶ πλεκτάνην στιφρὰν σφόδρ’ ἐπὶ τούτοις τέ πουαἰσχυνόμενον ἧπαρ καπρίσκου σκατοφάγου. ἡπάτιον δ’ εἴρηκεν Ἀριστοφάνης ἐν Ταγηνισταῖς\n(fr. 506, 2 K) καὶ Ἀλκαῖος ἐν Παλαίστρᾳ\n(I 762 K) Εὔβουλός τ’ ἐν Δευκαλίωνι\n(II 173). δασυντέον δὲ λέγοντας\nτὸ ἧπαρ· καὶ γὰρ ἡ συναλοιφή ἐστιν παρ’ Ἀρχιλόχῳ διὰ\nδασέος. φησὶ γάρ (fr. 131 B4)χολὴν γὰρ οὐκ ἔχεις ἐφ’ ἥπατι. ἐστὶ δὲ καὶ ἰχθύς τις ἥπατος καλούμενος, ὅν φησιν\nὁ αὐτὸς Εὔβουλος ἐν Λάκωσιν ἢ Λήδᾳ οὐκ ἔχειν\nχολήν (II 185 K)·\nοὐκ ᾤου σύ μεχολὴν ἔχειν, ὡς δ’ ἡπάτῳ μοι διελέγου;ἐγὼ δέ γ’ εἰμὶ τῶν μελαμπύγων ἔτι. Ἡγήσανδρος δ’ ἐν ὑπομνήμασιν (FHG IV\n420) ἐν τῇ κεφαλῇ φησι τὸν ἥπατον δύο λίθους\nἔχειν τῇ μὲν αὐγῇ καὶ τῷ χρώματι παραπλησίους τοῖς ἐν\nτοῖσ ὀστρείοις, τῷ δὲ σχήματι ῥομβοειδεῖς.\nΤΑΓΗΝΙΣΤΩΝ δ’ ἰχθύων μνημονεύει Ἄλεξις ἐν Δημητρίῳ\n(II 315 K) καθάπερ κἀν τῷ προκειμένῳ\nδράματι. Εὔβουλος Ὀρθάννῃ (II 190 K)· πᾶσα δ’ εὔμορφος γυνὴἐρῶσα φοιτᾷ τηγάνων τε σύντροφατριβαλλοπανόθρεπτα μειρακύλλια,ὁμοῦ δὲ τευθὶς καὶ Φαληρικὴ κόρησπλάγχνοισιν ἀρνείοισι συμμεμιγμένηπηδᾷ, χορεύει, πῶλος ὣς ἀπὸ ζυγοῦ.ῥιπὶς δ’ ἐγείρει φύλακας Ἡφαίστου κύναςθερμῇ παροξύνουσα τηγάνου πνοῇ·ὀσμὴ δὲ πρὸς μυκτῆρας ἠρεθισμένηᾄσσει· μεμαγμένη δὲ Δήμητρος κόρηκοίλη φάραγγος δακτύλου πιέσματισύρει τριήρους ἐμβολὰς μιμουμένη,δείπνου πρόδρομον ἄριστον. ἤσθιον δὲ καὶ ταγηνιστὰς σηπίας. Νικόστρατος ἢ\nΦιλέταιρος ἐν Ἀντύλλῳ φησίν (II 221 K)·\nοὔποτ’ ἂν αὖθις αὖσηπίαν ἀπὸ τηγάνουτολμήσαιμι φαγεῖν μόνος. Ἡγήμων δ’ ἐν Φιλίννῃ καὶ γόνον ἐκ ταγήνου\nἐσθίοντας ποιεῖ ἐν τούτοις (I 700 K)· μάλα ταχέως αὐτῶν πρίω .. πουλύπουνκαὶ δὸς καταφαγεῖν κἀπὸ τηγάνου γόνον.’\nἐπὶ τούτοις οὐχ ἡσθεὶς ὁ Οὐλπιανός, ἀνιαθεὶς δέ, ἀποβλέψας\nὡς ἡμᾶς καὶ τὰ ἐξ Ὀρθάννου Εὐβούλου ἰαμβεῖα εἰπών (II\n192 K)· ὡς εὖ νεναυάγηκεν ἐπὶ τοῦ τηγάνουὁ θεοῖσιν ἐχθρὸς Μυρτίλος· ὅτι γὰρ οὐδὲν τούτων πριάμενός ποτε\nἔφαγεν εὖ οἶδα, τῶν τινος οἰκετῶν αὐτοῦ εἰπόντος μοί ποτε\nτὰ ἐκ Πορνοβοσκοῦ Εὐβούλου ἰαμβεῖα τάδε (ib.\n194)· τρέφει με Θετταλός τις ἄνθρωπος βαρύς,πλουτῶν, φιλάργυρος δὲ κἀλιτήριος,ὀψοφάγος, ὀψωνῶν δὲ μέχρι τριωβόλου. ἐπεὶ δὲ πεπαιδευμένος ἦν ὁ νεανίσκος καὶ οὐχὶ παρὰ\nτῷ Μυρτίλῳ γε, ἀλλὰ παρὰ ἄλλῳ τινί, ὡς ἐπυνθανόμην αὐτοῦ\nπῶς εἰς τὸν Μυρτίλον ἐνέπεσεν, ἔφη μοι τὰ ἐκ Νεοττίδος\nἈντιφάνους τάδε (II 79 K)· παῖς ὢν μετ’ ἀδελφῆς εἰς Ἀθήνας ἐνθάδεἀφικόμην ἀχθεὶς ὑπό τινος ἐμπόρου,Σύρος τὸ γένος ὤν. περιτυχὼν δ’ ἡμῖν ὁδὶκηρυττομένοις ὀβολοστάτης ὢν ἐπρίατο,ἄνθρωπος ἀνυπέρβλητος εἰς πονηρίαν,\nτοιοῦτος οἷος μηδὲν εἰς τὴν οἰκίαν,μηδ’ ὧν ὁ Πυθαγόρας ἐκεῖνος ἤσθιενὁ τρισμακαρίτης, εἰσφέρειν ἔξω θύμου.’\nἔτι τοῦ Οὐλπιανοῦ τοιαῦτά τινα παίζοντος ὁ Κύνουλκος\nἀνέκραγεν· ‘ἄρτου δεῖ καὶ οὐ τοῦ Μεσσαπίων βασιλέως λέγω\nτοῦ ἐν Ἰαπυγίᾳ, περὶ οὗ καὶ σύγγραμμά ἐστι Πολέμωνι\n(fr. 89 Pr). μνημονεύει δ’ αὐτοῦ καὶ\nΘουκυδίδης ἐν ζʹ (c. 33) καὶ\nΔημήτριος ὁ κωμῳδιοποιὸς ἐν τῷ ἐπιγραφομένῳ δράματι Σικελία\nδιὰ τούτων (I 795 K)· κἀκεῖθεν εἰς τὴν Ἰταλίαν ἀνέμῳ Νότῳδιεβάλομεν τὸ πέλαγος εἰς Μεσσαπίους·Ἄρτος δ’ ἀναλαβὼν ἐξένισεν ἡμᾶς καλῶς.Β. ξένος γε χαρίεις. Α. ἦν ἐκεῖ .... μέγαςκαὶ λαμπρὸς ἦν. οὐ τούτου οὖν τοῦ Ἄρτου ὁ νῦν καιρὸς ἦν, ἀλλὰ τῶν\nεὑρημένων ὑπὸ τῆς Σιτοῦς καλουμένης Δήμητρος καὶ Σιμαλίδος·\nοὕτως γὰρ ἡ θεὸς παρὰ Συρακοσίοις τιμᾶται, ὡς ὁ\nαὐτὸς Πολέμων ἱστορεῖ ἐν τῷ περὶ τοῦ Μορύχου (fr. 74\nPr). ἐν δὲ τῷ αʹ τῶν πρὸς Τίμαιον ἐν\nΣκώλῳ φησὶ τῷ Βοιωτιακῷ Μεγαλάρτου καὶ Μεγαλομάζου ἀγάλματα\nἱδρῦσθαι.’ ἐπεὶ δὲ ἤδη ἄρτοι\nεἰσεκομίζοντο καὶ πλῆθος ἐπ’ αὐτοῖς παντοδαπῶν βρωμάτων,\nἀποβλέψας εἰς αὐτὰ ἔφη· ‘τοῖς ἄρτοις ὅσαςἱστᾶσι παγίδας οἱ ταλαίπωροι βροτοί, φησὶν Ἄλεξις ἐν τῇ Εἰς τὸ φρέαρ (II 319\nK). ἡμεῖς οὖν εἴπωμέν τι καὶ περὶ ΑΡΤΩΝ.’\nπροφθάσας δ’ αὐτὸν ὁ Ποντιανὸς ἔφη· ‘Τρύφων ὁ Ἀλεξανδρεὺς\nἐν τοῖς φυτικοῖς ἐπιγραφομένοις (fr. 117 V)\nἄρτων ἐκτίθεται γένη, εἴ τι κἀγὼ μέμνημαι, ζυμίτην, ἄζυμον,\nσεμιδαλίτην, χονδρίτην, συγκομιστόν — τοῦτον δ’ εἶναί φησι\nκαὶ διαχωρητικώτερον τοῦ καθαροῦ — , τὸν ἐξ ὀλυρῶν, τὸν ἐκ\nτιφῶν, τὸν ἐκ μελινῶν. γίνεται μέν, φησίν, ὁ χονδρίτης ἐκ\nτῶν ζειῶν· ἐκ γὰρ κριθῆς χόνδρον μὴ γίνεσθαι. παρὰ δὲ τὰς\nὀπτήσεις ὀνομάζεσθαι ἰπνίτην, οὗ μνημονεύειν Τιμοκλέα ἐν\nΨευδολῃσταῖς οὕτως (II 465 K)· καταμαθὼν δὲ κειμένην θερμὴν σκάφηνθερμῶν ἰπνιτῶν ἤσθιον. ΕΣΧΑΡΙΤΗΣ. τούτου μνημονεύει Ἀντίδοτος ἐν\nΠρωτοχόρῳ (II 411 K)· λαβόντα θερμοὺς ἐσχαρίτας, πῶς γὰρ οὔ;τούτους ἀνειλίττοντα βάπτειν εἰς γλυκύν. καὶ Κρώβυλος ἐν Ἀπαγχομένῳ (IV 565\nM)· καὶ σκάφην λαβών τινατῶν ἐσχαριτῶν τῶν καθαρῶν. Λυγκεὺς δ’ ὁ Σάμιος ἐν τῇ πρὸς Διαγόραν ἐπιστολῇ\nσυγκρίνων τὰ Ἀθήνησι γινόμενα τῶν\nἐδωδίμων πρὸς τὰ ἐν Ῥόδῳ φησίν· ‘ἔτι δὲ σεμνυνομένων παρ᾽\nἐκείνοις τῶν ἀγοραίων ἄρτων, ἀρχομένου μὲν τοῦ δείπνου καὶ\nμεσοῦντος οὐθὲν λειπομένους ἐπιφέρουσιν· ἀπειρηκότων δὲ καὶ\nπεπληρωμένων ἡδίστην ἐπεισάγουσι διατριβὴν τὸν διάχριστον\nἐσχαρίτην καλούμενον, ὃς οὕτω κέκραται τοῖς μειλίγμασι καὶ\nτῇ μαλακότητι καὶ τοιαύτην ἐνθρυπτόμενος ἔχει πρὸς τὸν\nγλυκὺν συναυλίαν ὥστε προσβιαζόμενος θαυμαστόν τι συντελεῖ·\nκαθάπερ ἀνανήφειν πολλάκις γίνεται τὸν μεθύοντα, τὸν αὐτὸν\nτρόπον ὑπὸ τῆς ἡδονῆς ἀναπεινῆν γίνεται τὸν ἐσθίοντα.’\nΑΤΑΒΥΡΙΤΗΝ. Σώπατρος ἐν Κνιδίᾳ·Ἀταβυρίτης δ’ ἄρτος ἦν πλησίγναθος.ΑΧΑΙΝΑΣ. τούτου τοῦ ἄρτου μνημονεύει Σῆμος ἐν ηʹ Δηλιάδος (FHG IV\n494) λέγων ταῖς θεσμοφόροις γίνεσθαι. εἰσὶ δὲ ἄρτοι\nμεγάλοι, καὶ ἑορτὴ καλεῖται Μεγαλάρτια ἐπιλεγόντων τῶν\nφερόντων· ἀχαΐνην στέατος ἔμπλεων τράγον.ΚΡΙΒΑΝΙΤΗΝ. τούτου μνημονεύει Ἀριστοφάνης ἐν Γήρᾳ· ποιεῖ δὲ λέγουσαν ἀρτόπωλιν διηρπασμένων\nαὐτῆς τῶν ἄρτων ὑπὸ τῶν τὸ γῆρας ἀποβαλλόντων (I 422\nK)·\nτουτὶ τί ἦν τὸ πρᾶγμα; Β. θερμούς, ὦ τέκνον.Α. ἀλλ’ ἦ παραφρονεῖς; Β. κριβανίτας, ὦ τέκνον.Α. τί κριβανίτας; Β. πάνυ δὲ λευκούς, ὦ τέκνον. ΕΓΚΡΥΦΙΑΝ. τούτου μνημονεύει Νικόστρατος ἐν\nἹεροφάντῃ (II 223 K) καὶ ὁ ὀψοδαίδαλος\nἈρχέστρατος, οὗ κατὰ καιρὸν (p. 111 f) τὸ\nμαρτύριον παραθήσομαι. ΔΙΠΥΡΟΝ. Εὔβουλος ἐν Γανυμήδει.διπύρους τε θερμούς. Β. οἱ δίπυροι δ’ εἰσὶν\nτίνες;Β. ἄρτοι τρυφῶντες, Ἀλκαῖος Γανυμήδει (I 757 K).\nΛΑΓΑΝΟΝ. τοῦτο ἐλαφρόν τ’ ἐστὶ καὶ ἄτροφον, καὶ μᾶλλον\nαὐτοῦ ἔτι ἡ ΕΠΑΝΘΡΑΚΙΣ καλουμένη. μνημονεύει δὲ τοῦ μὲν\nἈριστοφάνης ἐν Ἐκκλησιαζούσαις φάσκων (843)·\nλάγανα πέττεται, τῆς δ’ ἀπανθρακίδος Διοκλῆς ὁ Καρύστιος ἐν\nαʹ Ὑγιεινῶν οὑτωσὶ λέγων· ‘ἡ δ’ ἀπανθρακίς\nἐστι τῶν λαγάνων ἁπαλωτέρα.’ ἔοικε δὲ καὶ οὗτος ἐπ᾽\nἀνθράκων γίνεσθαι, ὥσπερ καὶ ὁ παρ’ Ἀττικοῖς ἐγκρυφίας· ὃν\nκαὶ Ἀλεξανδρεῖς τῷ Κρόνῳ ἀφιεροῦντες προτιθέασιν ἐσθίειν τῷ\nβουλομένῳ ἐν τῷ τοῦ Κρόνου ἱερῷ.\nἘπίχαρμος δ’ ἐν Ἥβης γάμῳ κἀν Μούσαισ — τοῦτο δὲ τὸ δρᾶμα\nδιασκευή ἐστι τοῦ προκειμένου — ἄρτων ἐκτίθεται γένη\n(p. 231 L) ΚΡΙΒΑΝΙΤΗΝ, ὅμωρον, σταιτίτην,\nἐγκρίδα, ἀλειφατίτην, |ἡμιάρτιον. ὧν καὶ Σώφρων ἐν γυναικείοις μίμοις μνημονεύει λέγων οὕτως\n(fr. 11 Bo)· ‘δεῖπνον ταῖς θείαις\nκριβανίτας καὶ ὁμώρους καὶ ἡμιάρτιον ἑκάστᾳ.’ οἶδα δ᾽,\nἄνδρες φίλοι, ὅτι Ἀττικοὶ μὲν διὰ τοῦ\nρ στοιχείου λέγουσι καὶ κρίβανον καὶ κριβανίτην,\nἩρόδοτος δ’ ἐν δευτέρᾳ τῶν ἱστοριῶν ἔφη (c.\n92)· ‘κλιβάνῳ διαφανεῖ.’ καὶ ὁ Σώφρων δὲ ἔφη\n(fr. 10 Bo)· ‘τίς σταιτίτας ἢ κλιβανίτας ἢ\nἡμιάρτια πέσσει;’ ὁ δ’ αὐτὸς μνημονεύει καὶ ΠΛΑΚΙΤΑ τινὸς\nἄρτου ἐν γυναικείοις (fr. 12)· ‘εἰς νύκτα μ᾽\nἑστιάσειν ἄρτῳ πλακίτᾳ.’ καὶ ΤΥΡΩΝΤΟΣ δ’ ἄρτου μνημονεύει ὁ\nΣώφρων ἐν τῇ ἐπιγραφομένῃ Πενθερᾷ οὕτως (fr.\n32)· ‘συμβουλεύω τ’ ἐμφαγεῖν· ἄρτον γάρ τις\nτυρῶντα τοῖς παιδίοις ἴαλε.’ Νίκανδρος δ’ ὁ Κολοφώνιος ἐν\nταῖς Γλώσσαις (fr. 184 Schn) τὸν ἄζυμον ἄρτον\nκαλεῖ ΔΑΡΑΤΟΝ. Πλάτων δ’ ὁ κωμῳδιοποιὸς ἐν Νυκτὶ μακρᾷ τοὺς\nμεγάλους ἄρτους καὶ ῥυπαροὺς ΚΙΛΙΚΙΟΥΣ ὀνομάζει διὰ τούτων\n(I 624 K)· κἆθ’ ἧκεν ἄρτους πριάμενοςμὴ τῶν καθαρύλλων, ἀλλὰ μεγάλους Κιλικίους. ἐν δὲ τῷ Μενελάῳ ἐπιγραφομένῳ ΑΛΕΛΑΙΟΥΣ τινὰς\nἄρτους καλεῖ (ib. 622). ΑΥΤΟΠΥΡΟΥ δ’ ἄρτου\nμέμνηται Ἄλεξις ἐν Κυπρίῳ (II 340 K)· τὸν δ’ αὐτόπυρον ἄρτον ἀρτίως φαγών. Φρύνιχος δ’ ἐν Ποαστρίαις αὐτοπυρίτας αὐτοὺς καλῶν\nφησιν (I 380 K)· αὐτοπυρίταισί τ’ ἄρτοις καὶ λιπῶσι στεμφύλοις.\nΟΡΙΝΔΟΥ δ’ ἄρτου μέμνηται Σοφοκλῆς ἐν Τριπτολέμῳ\n(fr. 548 N) ἤτοι τοῦ ἐξ ὀρύζης γινομένου ἢ\nἀπὸ τοῦ ἐν Αἰθιοπίᾳ γιγνομένου σπέρματος, ὅ ἐστιν ὅμοιον\nσησάμῳ. ΚΟΛΛΑΒΟΥ δ’ ἄρτου Ἀριστοφάνης ἐν Ταγηνισταῖς\n(I 520 K)· λαμβάνετε κόλλαβον ἕκαστος. καὶ πάλιν (fr. 506 K)· ἢ δέλφακος ὀπωρινῆςἠτριαίαν φέρετε δεῦρο μετὰ κολλάβωνχλιερῶν. γίνονται δ’ οἱ ἄρτοι οὗτοι ἐκ νέου πυροῦ, ὡς\nΦιλύλλιος ἐν Αὔγῃ παρίστησιν (I 782 K)· αὐτὸς φέρων πάρειμι πυρῶν ἐκγόνους τριμήνωνγαλακτοχρῶτας κολλάβους θερμούς. ΜΑΚΩΝΙΔΩΝ δ’ ἄρτων μνημονεύει Ἀλκμὰν ἐν τῷ\nεʹ οὕτως (fr. 74 b B4)· κλῖναι μὲν ἑπτὰ καὶ τόσαι τράπεσδαιμακωνίδων ἄρτων ἐπιστέφοισαιλίνω τε σασάμω τε κἠν πελίχναιςπεδεσσι χρυσοκόλλα. ἐστὶ δὲ βρωμάτιον διὰ μέλιτος καὶ\nλίνου.\nτοῦ δὲ ΚΟΛΛΥΡΑΣ καλουμένου ἄρτου Ἀριστοφάνης ἐν Εἰρήνῃ\n(122)· κολλύραν μεγάλην καὶ κόνδυλον ὄψον ἐπ’ αὐτῇ. καὶ ἐν Ὁλκάσι (I 499 K)· καὶ κολλύραν τοῖσι περῶσιν διὰ τοὐν\nΜαραθῶνι τρόπαιον.\nὁ δὲ ΟΒΕΛΙΑΣ ἄρτος κέκληται ἤτοι ὅτι ὀβολοῦ πιπράσκεται, ὡς\nἐν τῇ Ἀλεξανδρείᾳ, ἢ ὅτι ἐν ὀβελίσκοις ὠπτᾶτο. Ἀριστοφάνης\nΓεωργοῖς (I 417 K)· εἶτ’ ἄρτον ὀπτῶν τυγχάνει τις ὀβελίαν. Φερεκράτης Ἐπιλήσμονι (I 160 K)·\nὠλεν ὀβελίαν σποδιν, ἄρτου δὲ μὴ προτιμᾶν. ἐκαλοῦντο δὲ καὶ ὀβελιαφόροι οἱ ἐν ταῖς πομπαῖς\nπαραφέροντες αὐτοὺς ἐπὶ τῶν ὤμων. Σωκράτης ἐν Ϛʹ\nἘπικλήσεων τὸν ὀβελίαν φησὶν ἄρτον Διόνυσον εὑρεῖν ἐν ταῖς\nστρατείαις.\nΕΤΝΙΤΑΣ ἄρτος ὁ προσαγορευόμενος λεκιθίτας, ὥς φησιν\nΕὐκράτης. πανὸς ἄρτος· Μεσσάπιοι. καὶ τὴν πλησμονὴν πανίαν\nκαὶ πάνια τὰ πλήσμια· Βλαῖσος ἐν Μεσοτρίβᾳ καὶ Δεινόλοχος\nἐν Τηλέφῳ (p. 305 L) Ῥίνθων τε ἐν Ἀμφιτρύωνι.\nκαὶ Ῥωμαῖοι δὲ πᾶνα τὸν ἄρτον καλοῦσι.\nΝΑΣΤΟΣ ἄρτος ζυμίτης καλεῖται μέγας, ὥς φησι Πολέμαρχος καὶ\nἈρτεμίδωρος, Ἡρακλέων δὲ πλακοῦντος εἶδος. Νικόστρατος δ᾽\nἐν Κλίνῃ (II 223 K)· ναστὸς τὸ μέγεθος τηλικοῦτος, δέσποτα,λευκός· τὸ πάχος γὰρ ὑπερέκυπτε τοῦ κανοῦ.ὀσμὴ δέ, τουπίβλημ’ ἐπεὶ περιῃρέθη,\nἄνω ᾽βάδιζε καὶ μέλιτι μεμιγμένηἀτμίς τις εἰς τὰς ῥῖνας· ἔτι γὰρ θερμὸς ἦν. ΚΝΗΣΤΟΣ ἄρτος ποιὸς παρὰ Ἴωσι, Ἀρτεμίδωρος ὁ\nἘφέσιός φησιν ἐν Ἰωνικοῖς ὑπομνήμασι.\nΘΡΟΝΟΣ ἄρτου ὄνομα. Νεάνθης ὁ Κυζικηνὸς ἐν βʹ\nἙλληνικῶν γράφων οὕτως (FHG III 2)· ‘ὁ δὲ\nΚόδρος τόμον ἄρτου τὸν καλούμενον θρόνον λαμβάνει καὶ κρέας\nκαὶ τῷ πρεσβυτάτῳ νέμουσι.’\nΒΑΚΧΥΛΟΣ δ’ ἐστὶν ἄρτος σποδίτης παρ’ Ἠλείοις καλούμενος,\nὡς Νίκανδρος ἐν βʹ Γλωσσῶν ἱστορεῖ (fr.\n121 Schn). μνημονεύει δ’ αὐτοῦ καὶ Δίφιλος ἐν\nΔιαμαρτανούσῃ οὕτως (II 548 K)· ἄρτους σποδίτας κρησερίτας περιφέρειν. ἄρτου δ’ εἶδός ἐστι καὶ ὁ ΑΠΟΠΥΡΙΑΣ καλούμενος,\nἐπ’ ἀνθράκων δ’ ὀπτᾶται. καλεῖται δ’ οὗτος ὑπό τινων\nζυμίτης. Κρατῖνος Μαλθακοῖς (I 45 K)· ‘πρῶτον\nἀποπυρίαν ἔχω ζυμηταμιαδου πλεους κνεφαλλον.’\nἈρχέστρατος δ’ ἐν τῇ Γαστρονομίᾳ περὶ ἀλφίτων καὶ ἄρτων\nοὕτως ἐκτίθεται (fr. 3 Ri)· πρῶτα μὲν οὖν δώρων μεμνήσομαι ἠυκόμοιοΔήμητρος, φίλε Μόσχε· σὺ δ’ ἐν φρεσὶ βάλλεο\nσῇσιν.ἔστι γὰρ οὖν τὰ κράτιστα λαβεῖν βέλτιστά τε\nπάντων,εὐκάρπου κριθῆς καθαρῶς ἠσσημένα πάντα,ἐν Λέσβῳ κλεινῆς Ἐρέσου περικύμονι μαστῷ,λευκότερ’ αἰθερίας χιόνος. θεοὶ εἴπερ ἔδουσινἄλφιτ᾽, ἐκεῖθεν ἰὼν Ἑρμῆς αὐτοῖς ἀγοράζει.\nἐστὶ δὲ κἀν Θήβαις ταῖς ἑπταπύλοις ἐπιεικῆκἀν Θάσῳ ἔν τ’ ἄλλαις πόλεσίν τισιν, ἀλλὰ γίγαρταφαίνονται πρὸς ἐκεῖνα· σαφεῖ τάδ’ ἐπίστασο δόξῃ.στρογγυλοδίνητος δὲ τετριμμένος εὖ κατὰ χεῖρακόλλιξ Θεσσαλικός σοι ὑπαρχέτω, ὃν καλέουσικεῖνοι κριμνίταν, οἱ δ’ ἄλλοι χόνδρινον ἄρτον.εἶτα τὸν ἐκ Τεγέας σεμιδάλεος υἱὸν ἐπαινῶἐγκρυφίαν. τὸν δ’ εἰς ἀγορὰν ποιεύμενον ἄρτοναἱ κλειναὶ παρέχουσι βροτοῖς κάλλιστον Ἀθῆναι.ἐν δὲ φερεσταφύλοις Ἐρυθραῖς ἐκ κλιβάνου ἐλθὼνλευκὸς ἁβραῖς θάλλων ὥραις τέρψει παρὰ δεῖπνον. ταῦτ’ εἰπὼν ὁ τένθης Ἀρχέστρατος καὶ τὸν τῶν ἄρτων\nποιητὴν ἔχειν συμβουλεύει Φοίνικα ἢ Λυδόν· ἠγνόει γὰρ τοὺς\nἀπὸ τῆς Καππαδοκίας ἀρτοποιοὺς ἀρίστους ὄντας. λέγει δ᾽\nοὕτως (fr. 4)· ἔστω δή σοι ἀνὴρ Φοῖνιξ ἢ Λυδὸς ἐν οἴκῳ,ὅστις ἐπιστήμων ἔσται σίτοιο κατ’ ἦμαρπαντοίας ἰδέας τεύχειν, ὡς ἂν σὺ κελεύῃς.\nτῶν δ’ Ἀττικῶν ἄρτων ὡς διαφόρων μνημονεύει καὶ Ἀντιφάνης\nἐν Ὀμφάλῃ οὕτως (II 83 K)· πῶς γὰρ ἄν τις εὐγενὴς γεγὼςδύναιτ’ ἂν ἐξελθεῖν ποτ’ ἐκ τῆσδε στέγης,ὁρῶν μὲν ἄρτους τούσδε λευκοσωμάτουςἰπνὸν κατέχοντας ἐν πυκναῖς διεξόδοις,ὁρῶν δὲ μορφὴν κριβάνοις ἠλλαγμένους,\nμίμημα χειρὸς Ἀττικῆς, οὓς δημόταιςΘεαρίων ἔδειξεν. οὗτός ἐστι Θεαρίων ὁ ἀρτοποιός, οὗ μνημονεύει\nΠλάτων ἐν Γοργίᾳ συγκαταλέγων αὐτῷ καὶ Μίθαικον οὕτως\nγράφων (p. 518 b)· ‘.. οἵτινες ἀγαθοὶ\nγεγόνασιν ἢ εἰσὶ σωμάτων θεραπευταὶ ἔλεγές μοι πάνυ\nσπουδάζων, Θεαρίων ὁ ἀρτοκόπος καὶ Μίθαικος ὁ τὴν ὀψοποιίαν\nσυγγεγραφὼς τὴν Σικελικὴν καὶ Σάραμβος ὁ κάπηλος, ὅτι οὗτοι\nθαυμάσιοι γεγόνασι σωμάτων θεραπευταί, ὃ μὲν ἄρτους\nθαυμαστοὺς παρασκευάζων, ὃ δὲ ὄψον, ὃ δὲ οἶνον.’ καὶ\nἈριστοφάνης ἐν Γηρυτάδῃ καὶ Αἰολοσίκωνι διὰ τούτων (I\n392 K)· ἥκω Θεαρίωνος ἀρτοπώλιονλιπών, ἵν’ ἐστὶ κριβάνων ἑδώλια. Κυπρίων δὲ ἄρτων μνημονεύει Εὔβουλος ὡς διαφόρων\nἐν Ὀρθάννῃ διὰ τούτων (II 192 K)· δεινὸν μὲν ἰδόντα παριππεῦσαιΚυπρίους ἄρτους· Μαγνῆτις γὰρλίθος ὣς ἕλκει τοὺς πεινῶντας. τῶν δὲ ΚΟΛΛΙΚΙΩΝ ἄρτων — οἱ αὐτοὶ δ’ εἰσὶ τοῖς\nκολλάβοισ — Ἔφιππος ἐν Ἀρτέμιδι μνημονεύει οὕτως (II\n250 K)· παρ’ Ἀλεξάνδρου δ’ ἐκ Θετταλίαςκολλικοφάγου κρίβανος ἄρτων. Ἀριστοφάνης δ’ ἐν Ἀχαρνεῦσιν (872)·\nὦ χαῖρε κολλικοφάγε Βοιωτίδιον.\nτούτων οὕτω λεχθέντων ἔφη τις τῶν παρόντων γραμματικῶν,\nἈρριανὸς ὄνομα· ‘ταῦτα σιτία Κρονικά\nἐστιν, ὦ ἑταῖροι. ἡμεῖς γὰρ ‘οὔτ’ ἀλφίτοισι χαίρομεν\n(πλήρης γὰρ ἄρτων ἡ πόλις) ’ οὔτε τῷ τῶν ἄρτων τούτων\nκαταλόγῳ. ἐπεὶ δὲ καὶ ἄλλῳ Χρυσίππου τοῦ Τυανέως\nσυγγράμματι ἐνέτυχον ἐπιγραφομένῳ Ἀρτοποιικῷ καὶ πεῖραν\nἔσχον τῶν αὐτόθι ὀνομασθέντων παρὰ πολλοῖς τῶν φίλων,\nἔρχομαι καὶ αὐτὸς λέξων τι περὶ ἄρτων. ὁ ΑΡΤΟΠΤΙΚΙΟΣ ἄρτος\nκαλούμενος κλιβανικίου καὶ φουρνακίου διαφέρει. ἐὰν δ’ ἐκ\nσκληρᾶς ζύμης ἐργάζῃ αὐτόν, ἔσται καὶ λαμπρὸς καὶ εὔβρωτος\nπρὸς ξηροφαγίαν· εἰ δ’ ἐξ ἀνειμένης, ἔσται μὲν ἐλαφρός, οὐ\nλαμπρὸς δέ. κλιβανίκιος δὲ καὶ φουρνάκιος χαίρουσιν\nἁπαλωτέρᾳ τῇ ζύμῃ. παρὰ δὲ τοῖς Ἕλλησι καλεῖταί τις ἄρτος\nΑΠΑΛΟΣ ἀρτυόμενος γάλακτι ὀλίγῳ καὶ ἐλαίῳ καὶ ἁλσὶν\nἀρκετοῖς. δεῖ δὲ τὴν ματερίαν ἀνειμένην ποιεῖν. οὗτος δὲ ὁ\nἄρτος λέγεται Καππαδόκιος, ἐπειδὴ ἐν Καππαδοκίᾳ κατὰ τὸ\nπλεῖστον ἁπαλὸς ἄρτος γίνεται. τὸν δὲ τοιοῦτον ἄρτον οἱ\nΣύροι λαχμὰν προσαγορεύουσι, καί ἐστιν οὗτος ἐν Συρίᾳ\nχρηστότατος γινόμενος διὰ τὸ θερμότατος τρώγεσθαι καί ἐστιν\n... ἄνθει παραπλήσιος. ὁ δὲ ΒΩΛΗΤΙΝΟΣ καλούμενος ἄρτος\nπλάττεται μὲν ὡς βωλήτης, καὶ ἀλείφεται ἡ μάκτρα\nὑποπασσομένης μήκωνος, ἐφ’ ᾗ ἐπιτίθεται ἡ ματερία, καὶ ἐν\nτῷ ζυμοῦσθαι οὐ κολλᾶται τῇ καρδόπῳ. ἐπειδὰν δ’ ἐμβληθῇ εἰς τὸν φοῦρνον, ὑποπάσσεται τῷ κεράμῳ\nχόνδρος τις καὶ τότ’ ἐπιτίθεται ὁ ἄρτος καὶ ἕλκει χρῶμα\nκάλλιστον, ὅμοιον τῷ φουμώσῳ τυρῷ. ὁ δὲ ΣΤΡΕΠΤΙΚΙΟΣ ἄρτος\nσυναναλαμβάνεται γάλακτι ὀλίγῳ, καὶ προσβάλλεται πέπερι καὶ\nἔλαιον ὀλίγον· εἰ δὲ μή, στέαρ. εἰς δὲ τὸ καλούμενον\nΑΡΤΟΛΑΓΑΝΟΝ ἐμβάλλεται οἰνάριον ὀλίγον καὶ πέπερι γάλα τε\nκαὶ ἔλαιον ὀλίγον ἢ στέαρ. εἰς δὲ τὰ ΚΑΠΥΡΙΑ τὰ καλούμενα\nτράκτα μίξεις ὥσπερ καὶ εἰς ἄρτον.’\nταῦτ’ ἐκθεμένου τἀρχεστράτεια δόγματα τοῦ Ῥωμαίων\nμεγαλοσοφιστοῦ ὁ Κύνουλκος ἔφη· ‘Δάματερ σοφίας· οὐκ ἐτὸς\nἄρα ψαμμακοσίους ἔχει μαθητὰς ὁ θαυμάσιος Βλεψίας καὶ\nπλοῦτον ἀπηνέγκατο τοσοῦτον ἐκ τῆς καλῆς ταύτης σοφίας ὑπὲρ\nΓοργίαν καὶ Πρωταγόραν. ὅθεν ὀκνῶ μὰ τὰς θεὰς εἰπεῖν\nπότερον αὐτὸς οὐ βλέπει ἢ οἱ ἑαυτοὺς μαθητὰς αὐτῷ\nπαραδιδόντες πάντες ἕνα ἔχουσιν ὀφθαλμόν, ὡς μόλις διὰ τὸ\nπλῆθος ὁρᾶν. μακαρίους οὖν αὐτούς, μᾶλλον δὲ μακαρίτας\nεἶναί φημι τοιαύτας δείξεις τῶν διδασκάλων ποιουμένων.’\nπρὸς ὃν ὁ Μάγνος φιλοτράπεζος ὢν καὶ τὸν γραμματικὸν τοῦτον\nὑπερεπαινῶν διὰ τὴν ἐκτένειαν ἔφη· ‘οὗτοι ἀνιπτόποδες, χαμαιευνάδες, ἀερίοικοι, κατὰ τὸν κωμικὸν Εὔβουλον (II 212 K),\nἀνόσιοι λάρυγγες,ἀλλοτρίων κτεάνων παραδειπνίδες,\nοὐ χὠ προπάτωρ ὑμῶν Διογένης πλακοῦντά ποτε ἐσθίων\nἐν δείπνῳ λάβρως πρὸς τὸν πυνθανόμενον ἔλεγεν ἄρτον ἐσθίειν\nκαλῶς πεποιημένον; ὑμεῖς δ’ ‘ὦ λοπαδάγχαι’ κατὰ τὸν αὐτὸν\nποιητὴν Εὔβουλον, ‘λευκῶν ὑπογαστριδίων’, ἑτέροις οὐ\nπαραχωροῦντες φθέγγεσθε καὶ τὰς ἡσυχίας οὐκ ἄγετε, ἕως ἄν\nτις ὑμῖν ὡς κυνιδίοις ἄρτων ἢ ὀστέων προσρίψῃ. πόθεν ὑμῖν\nεἰδέναι ὅτι καὶ ΚΥΒΟΙ, οὐχ οὓς ἀεὶ μεταχειρίζεσθε, ἄρτοι\nεἰσὶ τετράγωνοι, ἡδυσμένοι ἀννήθῳ καὶ τυρῷ καὶ ἐλαίῳ, ὥς\nφησιν Ἡρακλείδης ἐν Ὀψαρτυτικῷ; παρεῖδε δὲ τοῦτον ὁ\nΒλεψίας, ὥσπερ καὶ τὸν ΘΑΡΓΗΛΟΝ, ὅν τινες καλοῦσι θαλύσιον\n— Κράτης δ’ ἐν βʹ Ἀττικῆς διαλέκτου (p. 63\nW) θάργηλον καλεῖσθαι τὸν ἐκ τῆς συγκομιδῆς\nπρῶτον γινόμενον ἄρτον — καὶ τὸν ΣΗΣΑΜΙΤΗΝ. οὐχ ἑώρακε δὲ\nοὐδὲ τὸν ΑΝΑΣΤΑΤΟΝ καλούμενον, ὃς ταῖς ἀρρηφόροις γίνεται.\nἐστὶ δὲ καὶ ὁ ΠΥΡΑΜΟΥΣ ἄρτος διὰ σησάμων πεττόμενος καὶ\nτάχα ὁ αὐτὸς τῷ σησαμίτῃ ὤν. μνημονεύει δὲ πάντων τούτων\nΤρύφων ἐν αʹ φυτικῶν (fr. 116 V),\nκαθάπερ καὶ τῶν ΘΙΑΓΟΝΩΝ ὀνομαζομένων· οὗτοι δ’ εἰσὶν ἄρτοι\nθεοῖς πεττόμενοι ἐν Αἰτωλίᾳ. ΔΡΑΜΙΚΕΣ δὲ καὶ ΑΡΑΞΙΣ παρ᾽\nἈθαμᾶσιν ἄρτοι τινὲς οὕτως καλοῦνται.\nκαὶ οἱ γλωσσογράφοι δὲ ἄρτων ὀνόματα καταλέγουσι· Σέλευκος\nμὲν ΔΡΑΜΙΝ ὑπὸ Μακεδόνων οὕτως καλούμενον, ΔΑΡΑΤΟΝ δ’ ὑπὸ\nΘεσσαλῶν. ΕΤΝΙΤΑΝ δέ φησι ἄρτον εἶναι\nλεκιθίτην, ΕΡΙΚΙΤΑΝ δὲ καλεῖσθαι τὸν ἐξ ἐρηριγμένου καὶ\nἀσήστου πυροῦ γιγνόμενον καὶ χονδρώδους. Ἀμερίας δὲ καλεῖ\nΞΗΡΟΠΥΡΙΤΑΝ τὸν αὐτόπυρον ἄρτον· ὁμοίως δὲ καὶ Τιμαχίδας.\nΝίκανδρος δὲ θιαγόνας φησὶν (fr. 136 Schn)\nἄρτους ὑπ’ Αἰτωλῶν καλεῖσθαι τοὺς τοῖς θεοῖς γινομένους.\nΑἰγύπτιοι δὲ τὸν ὑποξίζοντ’ ἄρτον ΚΥΛΛΑΣΤΙΝ καλοῦσιν.\nμνημονεύει δ’ αὐτοῦ Ἀριστοφάνης Δαναίσι (I 457\nK)· καὶ τὸν κυλλᾶστιν φθέγγου καὶ τὸν Πετόσιριν. μνημονεύουσιν αὐτοῦ καὶ Ἑκαταῖος (FHG I\n20) καὶ Ἡρόδοτος (II 77) καὶ\nΦανόδημος ἐν ζʹ Ἀτθίδος (FHG I\n367). ὁ δὲ Θυατειρηνὸς Νίκανδρος τὸν ἐκ τῆς κριθῆς\nἄρτον γινόμενον ὑπὸ τῶν Αἰγυπτίων κυλλᾶστίν φησι καλεῖσθαι.\nτοὺς δὲ ῥυπαροὺς ἄρτους φαιοὺς ὠνόμασεν Ἄλεξις ἐν Κυπρίῳ\nοὕτως (II 340 K)· ἔπειτα πῶς ἦλθες; Β. μόλιςὀπτωμένους κατέλαβον. Α. ἐξόλοι᾽· ἀτὰρπόσους φέρεις; Β. ἑκκαίδεκ᾽. Α. οἶσε δεῦρο ...Β. λευκοὺς μὲν ὀκτώ, τῶν δὲ φαιῶν τοὺς ἴσους. ΒΛΗΜΑ δέ φησι καλεῖσθαι τὸν ἐντεθρυμμένον ἄρτον\nκαὶ θερμὸν Σέλευκος. Φιλήμων δ’ ἐν αʹ παντοδαπῶν\nχρηστηρίων ΠΥΡΝΟΝ φησι καλεῖσθαι τὸν ἐκ πυρῶν ἀσήστων\nγινόμενον ἄρτον καὶ πάντα ἐν ἑαυτῷ ἔχοντα, ΒΛΩΜΙΑΙΟΥΣ τε\nἄρτους ὀνομάζεσθαι λέγει τοὺς ἔχοντας ἐντομάς, οὓς Ῥωμαῖοι\nκοδράτους λέγουσι, ΒΡΑΤΤΙΜΗΝ τε καλεῖσθαι τὸν πιτυρίτην\nἄρτον, ὃν εὔκονον τευκονον ὀνομάζουσιν\nἈμερίας καὶ Τιμαχίδας. Φιλητᾶς δ’ ἐν τοῖς Ἀτάκτοις\n(fr. 55 Bach) ΣΠΟΛΕΑ καλεῖσθαί τινα ἄρτον,\nὃν ὑπὸ τῶν συγγενῶν μόνον καταναλίσκεσθαι.\nκαὶ ΜΑΖΑΣ δ’ ἔστιν εὑρεῖν ἀναγεγραμμένας παρά τε τῷ Τρύφωνι\n(fr. 118 V) καὶ παρ’ ἄλλοις πλείοσιν. παρ᾽\nἈθηναίοις μὲν φύστην τὴν μὴ ἄγαν τετριμμένην, ἔτι δὲ\nκαρδαμάλην καὶ βήρηκα καὶ τολύπας καὶ Ἀχίλλειον· καὶ ἴσως\nαὕτη ἐστὶν ἡ ἐξ Ἀχιλλείων κριθῶν γινομένη· θριδακίνας τε\nκαὶ οἰνοῦτταν καὶ μελιτοῦτταν καὶ κρίνον .... καλούμενον\nκαὶ σχῆμά τι χορικῆς ὀρχήσεως παρ’ Ἀπολλοφάνει (I 797\nK) ἐν Δαλίδι. αἱ δὲ παρ’ Ἀλκμᾶνι θριδακίσκαι\nλεγόμεναι αἱ αὐταί εἰσι ταῖς Ἀττικαῖς θριδακίναις. λέγει δὲ\nοὕτως ὁ Ἀλκμάν (fr. 20 B4)· θριδακίσκας τε καὶ κριβανωτός. Σωσίβιος δ’ ἐν γʹ περὶ Ἀλκμᾶνος κρίβανά\nφησι λέγεσθαι πλακοῦντάς τινας τῷ σχήματι μαστοειδεῖς.\nὑγίεια δὲ καλεῖται ἡ διδομένη ἐν ταῖς θυσίαις μᾶζα ἵνα\nἀπογεύσωνται. καὶ Ἡσίοδος δὲ μᾶζάν τιν’ ἀμολγαίαν καλεῖ\n(op. 590)· μᾶζά τ’ ἀμολγαίη γάλα τ’ αἰγῶν σβεννυμενάων, τὴν ποιμενικην λέγων καὶ ἀκμαίαν· ἀμολγὸς γὰρ τὸ\nἀκμαιότατον. παραιτητέον δὲ καταλέγειν — οὐδὲ γὰρ οὕτως εὐτυχῶς μνήμης ἔχω — ἃ ἐξέθετο\nπόπανα καὶ πέμματα Ἀριστομένης ὁ Ἀθηναῖος ἐν γʹ\nτῶν πρὸς τὰς ἱερουργίας. ἔγνωμεν δὲ καὶ ἡμεῖς τὸν ἄνδρα\nτοῦτον νεώτεροι πρεσβύτερον. ὑποκριτὴς δὲ ἦν ἀρχαίας\nκωμῳδίας ἀπελεύθερος τοῦ μουσικωτάτου βασιλέως Ἀδριανοῦ,\nκαλούμενος ὑπ’ αὐτοῦ Ἀττικοπέρδιξ.’\nκαὶ ὁ Οὐλπιανὸς ἔφη· ‘ὁ δ’ ἀπελεύθερος παρὰ τίνι κεῖται;’\nεἰπόντος δέ τινος καὶ δρᾶμα ἐπιγράφεσθαι Φρυνίχου\nἈπελευθέρους, Μένανδρον δ’ ἐν Ῥαπιζομένῃ (IV 200\nM) καὶ ἀπελευθέραν εἰρηκέναι καὶ ἐπισυνάπτοντος\n... πάλιν ἔφη· ‘τίνι δὲ διαφέρει ἐξελευθέρου;’ ταῦτα μὲν\nοὖν ἔδοξε κατὰ τὸ παρὸν ἀναβαλέσθαι.\nκαὶ ὁ Γαληνὸς μελλόντων ἡμῶν ἐφάπτεσθαι τῶν ἄρτων ‘οὐ\nπρότερον, ἔφη, δειπνήσομεν, ἕως ἂν καὶ παρ’ ἡμῶν ἀκούσητε\nὅσα εἰρήκασι περὶ ἄρτων ἢ πεμμάτων ἔτι τε ἀλφίτων\nἈσκληπιαδῶν παῖδες. Δίφιλος μὲν ὁ Σίφνιος ἐν τῷ περὶ τῶν\nπροσφερομένων τοῖς νοσοῦσι καὶ τοῖς ὑγιαίνουσιν ‘ἄρτοι,\nφησίν, οἱ ἐκ πυρῶν κριθίνων εἰσὶ πολυτροφώτεροι καὶ\nεὐοικονομητότεροι καὶ τὸ ὅλον κρείττονες, εἶθ’ οἱ\nσεμιδαλῖται, μεθ’ οὓς οἱ ἀλευρῖται, εἶθ’ οἱ συγκομιστοὶ ἐξ\nἀσήστων ἀλεύρων γινόμενοι· οὗτοι γὰρ πολυτροφώτεροι εἶναι\nδοκοῦσι.’ Φιλιστίων δ’ ὁ Λοκρὸς τῶν χονδριτῶν τοὺς\nσεμιδαλίτας πρὸς ἰσχύν φησι μᾶλλον πεφυκέναι· μεθ’ οὓς τοὺς\nχονδρίτας τίθησιν, εἶτα τοὺς ἀλευρίτας. οἱ δὲ ἐκ γύρεως\nἄρτοι γινόμενοι κακοχυλότεροί τέ εἰσι καὶ ὀλιγοτροφώτεροι.\nπάντες δ’ οἱ θερμοὶ ἄρτοι τῶν ἐψυγμένων εὐοικονομητότεροι\nπολυτροφώτεροί τε καὶ εὐχυλότεροι, ἔτι\nδὲ πνευματικοὶ καὶ εὐανάδοτοι. οἱ δ’ ἐψυγμένοι πλήσμιοι,\nδυσοικονόμητοι. οἱ δὲ τελείως παλαιοὶ καὶ κατεψυγμένοι\nἀτροφώτεροι στατικοί τε κοιλίας καὶ κακόχυλοι. ὁ δ᾽\nἐγκρυφίας ἄρτος βαρὺς δυσοικονόμητός τε διὰ τὸ ἀνωμάλως\nὀπτᾶσθαι. ὁ δὲ ἰπνίτης καὶ καμινίτης δύσπεπτοι καὶ\nδυσοικονόμητοι. ὁ δὲ ἐσχαρίτης καὶ ἀπὸ τηγάνου διὰ τὴν τοῦ\nἐλαίου ἐπίμιξιν εὐεκκριτώτερος, διὰ δὲ τὸ κνισὸν\nκακοστομαχώτερος γάρ. ὁ δὲ κλιβανίτης πάσαις\nταῖς ἀρεταῖς περιττεύει· εὔχυλος γὰρ καὶ εὐστόμαχος καὶ\nεὔπεπτος καὶ πρὸς ἀνάδοσιν ῥᾷστος· οὔτε γὰρ ἱστάνει κοιλίαν\nοὔτε παρατείνει.’ Ἀνδρέας δὲ ὁ ἰατρὸς ἄρτους τινάς φησιν ἐν\nΣυρίᾳ γίνεσθαι ἐκ συκαμίνων, ὧν τοὺς φαγόντας τριχορρυεῖν.\nΜνησίθεος δέ φησι τὸν ἄρτον τῆς μάζης εὐπεπτότερον εἶναι\nκαὶ τοὺς ἐκ τῆς τίφης μᾶλλον ἱκανῶς τρέφειν· πέττεσθαι γὰρ\nαὐτοὺς καὶ οὐ μετὰ πολλοῦ πόνου. τὸν δ’ ἐκ τῶν ζειῶν ἄρτον\nἄδην φησὶν ἐσθιόμενον βαρὺν εἶναι καὶ δύσπεπτον· διὸ οὐχ\nὑγιαίνειν τοὺς αὐτὸν ἐσθίοντας.’ εἰδέναι δὲ ὑμᾶς δεῖ ὅτι τὰ\nμὴ πυρωθέντα ἢ τριφθέντα σιτία φύσας καὶ βάρη καὶ στρόφους\nκαὶ κεφαλαλγίας ποιεῖ.’\nμετὰ τὰς τοσαύτας διαλέξεις ἔδοξεν ἤδη ποτὲ καὶ δειπνεῖν,\nκαὶ περιενεχθέντος τοῦ καλουμένου ὡραίου ὁ Λεωνίδης ἔφη·\n‘Εὐθύδημος ὁ Ἀθηναῖος, ἄνδρες φίλοι, ἐν τῷ περὶ ταρίχων\nἩσίοδόν φησι περὶ πάντων τῶν ταριχευομένων τάδ’ εἰρηκέναι·\n\nἄμφακες μὲν πρῶτον στόμα κέκριται αντα\nκαὶθιοην,γναθμὸν ὃν ηὐδάξαντο δυσείμονες\nἰχθυβολῆες,οἷς ὁ ταριχόπλεως ἅδε Βόσπορος, οἵ θ’ ὑπόγαστρατμήγοντες τετράγωνα ταρίχια τεκταίνονται.ναὶ μὴν οὐκ ἀκλεὲς θνητοῖς γένος ὀξυρρύγχου,ὃν καὶ ὅλον καὶ τμητὸν ἅλες τρηχεῖς ἐκόμισσαν.θύννων δ’ ὡραίων Βυζάντιον ἔπλετο μήτηρκαὶ σκόμβρων βυθίων τε καὶ εὐχόρτου λικιβάττεωκαὶ Πάριον κολιῶν κυδρὴ τροφὸς ἔσκε πολίχνη.Ἰόνιον δ’ ἀνὰ κῦμα φέρων Γαδειρόθεν ἄξειΒρέττιος ἢ Καμπανὸς ἢ ἐκ ζαθέοιο Τάραντοςὀρκύνοιο τρίγωνα, τά τ’ ἐν στάμνοισι\nτεθένταἀμφαλλὰξ δείπνοισιν ἐνὶ πρώτοισιν ὀπηδεῖ. ταῦτα τὰ ἔπη ἐμοὶ μὲν δοκεῖ τινος μαγείρου εἶναι\nμᾶλλον ἢ τοῦ μουσικωτάτου Ἡσιόδου. πόθεν γὰρ εἰδέναι\nδύναται Πάριον ἢ Βυζάντιον, ἔτι δὲ Τάραντα καὶ Βρεττίους\nκαὶ Καμπανοὺς πολλοῖς ἔτεσι τούτων πρεσβύτερος ὤν; δοκεῖ\nοὖν μοι αὐτοῦ τοῦ Εὐθυδήμου εἶναι τὰ ποιήματα.’ καὶ ὁ\nΔιονυσοκλῆς ἔφη· ‘ὅτου μέν ἐστι τὰ ποιήματα, ὦ ἀγαθὲ\nΛεωνίδη, ὑμῶν ἐστι κρίνειν τῶν δοκιμωτάτων γραμματικῶν·\nἀλλ’ ἐπεὶ περὶ ΤΑΡΙΧΩΝ ἐστὶν ὁ λόγος,\nπερὶ ὧν οἶδα καὶ παροιμίαν μνήμης ἠξιωμένην ὑπὸ τοῦ Σολέως\nΚλεάρχου· σαπρὸς τάριχος τὴν ὀρίγανον φιλεῖ, ἔρχομαι κἀγὼ λέξων τι περὶ αὐτῶν, τὰ τῆς\nτέχνης.\nΔιοκλῆς μὲν ὁ Καρύστιος ἐν τοῖς Ὑγιεινοῖς ἐπιγραφομένοις\nτῶν ταρίχων φησὶ τῶν ἀπιμέλων κράτιστα εἶναι τὰ ὡραῖα, τῶν\nδὲ πιόνων τὰ θύννεια. Ἱκέσιος δ’ ἱστορεῖ οὐκ εἶναι\nεὐεκκρίτους κοιλίας οὔτε πηλαμύδας οὔτε τὰ ὡραῖα, τὰ δὲ\nνεώτερα τῶν θυννείων τὴν αὐτὴν ἀναλογίαν ἔχειν τοῖς κυβίοις\nμεγάλην τε εἶναι διαφορὰν πρὸς πάντα τὰ ὡραῖα λεγόμενα.\nὁμοίως δὲ λέγει καὶ τῶν Βυζαντίων ὡραίων πρὸς τὰ ἀφ’ ἑτέρων\nτόπων λαμβανόμενα καὶ οὐ μόνον τῶν θυννείων, ἀλλὰ καὶ τῶν\nἄλλων τῶν ἁλισκομένων ἐν Βυζαντίῳ.’ τούτοις προσέθηκεν ὁ\nἘφέσιος Δάφνος· ‘Ἀρχέστρατος μὲν ὁ περιπλεύσας τὴν\nοἰκουμένην γαστρὸς ἕνεκα καὶ τῶν ὑπὸ τὴν γαστέρα φησί\n(fr. 52 Ri)· καὶ Σικελοῦ θύννου τέμαχος φάγε\n.......,τμηθὲν ὅτ’ ἐν βίκοισι ταριχεύεσθαι ἔμελλεν.σαπέρδῃ δ’ ἐνέπω κλαίειν μακρά, Ποντικῷ ὄψῳ,καὶ τοῖς κεῖνον ἐπαινοῦσιν. παῦροι γὰρ ἴσασινἀνθρώπων ὅτι φαῦλον ἔφυ καὶ ἀκιδνὸν ἔδεσμα.ἀλλὰ τριταῖον ἔχειν σκόμβρον, πρὶν ἐς ἁλμυρὸν\nὕδωρἐλθεῖν, ἀμφορέως ἐντὸς νέον, ἡμιτάριχον.ἂν δ’ ἀφίκῃ κλεινοῦ Βυζαντίου εἰς πόλιν ἁγνήν,ὡραίου φάγε μοι τέμαχος πάλιν· ἐστὶ γὰρ ἐσθλὸνκαὶ μαλακόν.\nπαρέλιπεν δ’ ὁ τένθης Ἀρχέστρατος συγκαταλέξαι\nἡμῖν καὶ τὸ παρὰ Κράτητι τῷ κωμῳδιοποιῷ ἐν Σαμίοις\nλεγόμενον ἐλεφάντινον τάριχος, περὶ οὗ φησιν (I 139\nK)· σκυτίνῃ ποτ’ ἐν χύτρᾳ τάριχος ἐλεφάντινονἧψε ποντιὰς χελώνη πευκίνοισι καύμασι,καρκίνοι ποδάνεμοί τε καὶ τανύπτεροι λύκοιὑσοριμαχεῖν ἄνδρες οὐρανοῦ καττύματα.παῖ’ ἐκεῖνον, ἄγχ’ ἐκεῖνον. ἐν Κέῳ τίς ἡμέρα; ὅτι δὲ διαβόητον ἦν τὸ τοῦ Κράτητος ἐλεφάντινον\nτάριχος μαρτυρεῖ Ἀριστοφάνης ἐν Θεσμοφοριαζούσαις διὰ\nτούτων (I 480 K)· ἦ μέγα τι βρῶμ’ ἐστὶ ἡ τρυγῳδοποιομουσική,ἡνίκα Κράτητί τε τάριχος ἐλεφάντινονλαμπρὸν ἐνόμιζεν ἀπόνως παρακεκλημένονἄλλα τε τοιαῦθ’ ἕτερα μυρί’ ἐκιχλίζετο.\nὠμοτάριχον δέ τινα κέκληκεν Ἄλεξις ἐν Ἀπεγλαυκωμένῳ\n(Litt. e). ὁ δ’ αὐτὸς ποιητὴς ἐν Πονήρᾳ\nπερὶ σκευασίας ταρίχων μάγειρόν τινα παράγει λέγοντα τάδε\n(II 366 K)· ὅμως λογίσασθαι πρὸς ἐμαυτὸν βούλομαικαθεζόμενος ἐνταῦθα τὴν ὀψωνίαν,ὁμοῦ τε συντάξαι τί πρῶτον οἰστέονἡδυντέον τε πῶς ἕκαστόν ἐστί μοι.... τάριχος πρῶτον ὡραῖον τοδί·διωβόλου τοῦτ’ ἐστί. πλυτέον εὖ μάλα.\nεἶτ’ εἰς λοπάδιον ὑποπάσας ἡδύσματαἐνθεὶς τὸ τέμαχος, λευκὸν οἶνον ἐπιχέαςἐπισκεδάσας τ’ ἔλαιον εἶθ’ ἕψων ποῶμυελὸν ἀφεῖλόν τ’ ἐπιγανώσας σιλφίῳ. ἐν δὲ Ἀπεγλαυκωμένῳ συμβολάς τις ἀπαιτούμενός φησι\n(ib. 301)· παρ’ ἐμοῦ δ᾽, ἐὰν μὴ καθ’ ἓν ἕκαστον πάντα δ’ ὡς,χαλκοῦ μέρος δωδέκατον οὐκ ἂν ἀπολάβοις.Β. δίκαιος ὁ λόγος. ἀβάκιον, ψῆφον. Α. λέγε.Β. ἔστ’ ὠμοτάριχος πέντε χαλκῶν. Α. λέγ’ ἕτερον.Β. μῦς ἑπτὰ χαλκῶν. Α. οὐδὲν ἀσεβεῖς οὐδέπω,λέγε. Β. τῶν ἐχίνων ὀβολός. Α. ἁγνεύεις ἔτι.Β. ἆρ’ ἦν μετὰ ταῦθ’ ἡ ῥάφανος, ἣν ἐβοᾶτε;Α. ναί·χρηστὴ γὰρ ἦν. Β. ἔδωκα ταύτης δύ’ ὀβολούς.Α. τί γὰρ ἐβοῶμεν; Β. τὸ κύβιον τριωβόλου.Α. ονεῖν κεχειρῶν γε οὐκ ἐπράξατ’ οὐδὲ ἕν.Β. οὐκ οἶσθας, ὦ μακάριε, τὴν ἀγοράν, ὅτικατεδηδόκασι τὰ λάχαν’ αἱ τρωξαλλίδες.Α. διὰ τοῦτο τὸ τάριχος τέθεικας\nδιπλασίου;Β. ὁ ταριχοπώλης ἐστίν· ἐλθὼν πυνθάνου.γόγγρος δέκ’ ὀβολῶν. Α. οὐχὶ πολλοῦ. λέγ’ ἕτερον.Β. τὸν ὀπτὸν ἰχθὺν ἐπριάμην δραχμῆς. Α. παπαῖ,ὥσπερ πυρετὸς ἀνῆκεν, εἶτ’ ἐν ἐπιτέλει.\nΒ. πρόσθες τὸν οἶνον, ὃν μεθυόντων\nπροσέλαβονὑμῶν, χοᾶς τρεῖς, δέκ’ ὀβολῶν ὁ χοῦς.\nἹκέσιος δ’ ἐν βʹ περὶ ὕλης πηλαμύδας κύβια εἶναί\nφησι μεγάλα. κυβίων δὲ μνημονεύει Ποσείδιππος ἐν\nΜεταφερομένῳ (IV 519 M). Εὐθύδημος ἐν τῷ περὶ\nταρίχων τὸν δελκανόν φησιν ἰχθὺν ὀνομάζεσθαι ἀπὸ Δέλκωνος\nτοῦ ποταμοῦ, ἀφ’ οὗπερ καὶ ἁλίκεσθαι, καὶ ταριχευόμενον\nεὐστομαχώτατον εἶναι. Δωρίων δ’ ἐν τῷ περὶ ἰχθύων τὸν\nλεπτηνὸν λεβίαν ὀνομάζων φησὶ λέγειν τινὰς ὡς\nὁ αὐτός ἐστι τῷ δελκανῷ, τὸν δὲ κορακῖνον ὑπὸ\nπολλῶν λέγεσθαι σαπέρδην καὶ εἶναι κράτιστον τὸν ἐκ τῆς\nΜαιώτιδος λίμνης. θαυμαστοὺς δὲ εἶναι λέγει καὶ τοὺς περὶ\nἌβδηρα ἁλισκομένους κεστρεῖς, μεθ’ οὓς τοὺς περὶ Σινώπην,\nκαὶ ταριχευομένους εὐστομάχους ὑπάρχειν. τοὺς δὲ\nπροσαγορευομένους φησὶ μύλλους ὑπὸ μέν τινων καλεῖσθαι\nἀγνωτίδια, ὑπὸ δέ τινων πλατιστάκους ὄντας τοὺς αὐτούς,\nκαθάπερ καὶ τὸν χελλαρίην· καὶ γὰρ τοῦτον ἕνα ὄντα ἰχθὺν\nπολλῶν ὀνομασιῶν τετυχηκέναι· καλεῖσθαι γὰρ καὶ βάκχον καὶ\nὀνίσκον καὶ χελλαρίην. οἱ μὲν οὖν μείζονες αὐτῶν\nὀνομάζονται πλατίστακοι, οἱ δὲ μέσην ἔχοντες ἡλικίαν\nμύλλοι, οἱ δὲ βαιοὶ τοῖς μεγέθεσιν ἀγνωτίδια. μνημονεύει δὲ\nτῶν μύλλων καὶ Ἀριστοφάνης ἐν Ὁλκάσι (I 499\nK)· σκόμβροι, κολίαι, λεβίαι, μύλλοι, σαπέρδαι,\nθυννίδες.’\nἐπὶ τούτοις σιωπήσαντος τοῦ Διονυσοκλέους ὁ γραμματικὸς ἔφη\nΟὔαρος· ‘ἀλλὰ μὴν καὶ Ἀντιφάνης ὁ ποιητὴς ἐν Δευκαλίωνι\nταρίχων τῶνδε μέμνηται (II 43 K)· τάριχος ἀντακαῖον εἴ τις βούλετ’ ἢΓαδειρικόν, Βυζαντίας δὲ θυννίδοςεὐφροσύναις ὀσμαῖσι χαίρει. καὶ ἐν Παρασίτῳ (ib. 87)· τάριχος ἀντακαῖον ἐν μέσῳπῖον, ὁλόλευκον, θερμόν. Νικόστρατός τε ἢ Φιλέταιρος ἐν Ἀντύλλῳ (II\n220 K)· Βυζάντιόν τε τέμαχος ἐπιβακχευσάτω,Γαδειρικόν θ’ ὑπογάστριον παρεισίτω καὶ προελθών· ἀλλ’ ἐπριάμην παρ’ ἀνδρός, ὦ γῆ καὶ θεοί,ταριχοπώλου πάνυ καλοῦ τε κἀγαθοῦτιλτὸν μέγιστον, ἄξιον δραχμῆς, δυοῖνὀβολοῖν, ὃν οὐκ ἂν καταφάγοιμεν ἡμερῶντριῶν ἂν ἐσθίοντες οὐδὲ δώδεκα·ὑπερμέγεθες γάρ ἐστιν.’ ἐπὶ τούτοις ὁ Οὐλπιανὸς ἀποβλέψας εἰς τὸν\nΠλούταρχον ἔφη· ‘μήποτ’ οὔτις ἐν τούτοις, ὦ οὗτος, τοὺς\nπαρ’ ὑμῖν τοῖς Ἀλεξανδρεῦσι κατέλεξε Μενδησίους, ὧν οὐδ’ ἂν\nμαινόμενος κύων γεύσαιτο ἄν ποτε, ἢ τῶν καλῶν σου ἡμινήρων\nἢ τῶν ταριχηρῶν σιλούρων.’ καὶ ὁ\nΠλούταρχος ‘ὁ μὲν ἡμίνηρος, ἔφη, τί διαφέρει τοῦ\nπροκαταλελεγμένου ἡμιταρίχου, οὗ ὁ καλὸς ὑμῶν\nἈρχέστρατος μέμνηται (p. 117 a) ;ʼ ἀλλ’ ὅμως\nὠνόμασεν ἡμίνηρον ὁ Πάφιος Σώπατρος ἐν Μυστάκου θητίῳ\nοὕτως· ἐδέξατ’ ἀντακαῖον, ὃν τρέφει μέγαςἼστρος Σκύθαισιν ἡμίνηρον ἡδονήν. καὶ τὸν Μενδήσιον οὕτως ὁ αὐτὸς καταλέγει· Μενδήσιός θ’ ὡραῖος ἀκρόπαστος εὖξανθαῖσιν ὀπτὸς κέφαλος ἀκτῖσιν πυρός. ταῦτα δὲ τὰ βρώματα ὅτι πολλῷ ἡδίω ἐστὶ τῶν παρὰ\nσοὶ περισπουδάστων κόττα καὶ λέπιδι, οἱ πειραθέντες ἴσασι.\nλέγε οὖν ἡμῖν καὶ σὺ εἰ καὶ ἀρσενικῶς ὁ τάριχος λέγεται\nπαρ’ Ἀττικοῖς· παρὰ γὰρ Ἐπιχάρμῳ οἴδαμεν.’\nὃν ζητοῦντα προφθάσας ὁ Μυρτίλος ἔφη· ‘Κρατῖνος μὲν ἐν\nΔιονυσαλεξάνδρῳ (I 24 K)· ἐν σαργανίσιν ἄξω ταρίχους Ποντικούς. Πλάτων Διὶ κακουμένῳ (ib. 613)·\nὥσθ’ ἅττ’ ἔχω ταῦτ’ ἐς ταρίχους ἀπολέσω. Ἀριστοφάνης Δαιταλεῦσιν (ib. 441)·\nοὐκ αἰσχυνοῦμαι τὸν τάριχον τουτονὶπλύνων ἅπασιν ὅσα σύνοιδ’ αὐτῷ κακά. Κράτης Θηρίοις (ib. 135)· καὶ τῶν ῥαφάνων ἕψειν χρὴ,ἰχθῦς τ’ ὀπτᾶν τούς τε ταρίχους,ἡμῶν δ’ ἀπὸ χεῖρας ἔχεσθαι.\nἰδίως δ’ ἐσχημάτισται παρ’ Ἑρμίππῳ ἐν Ἀρτοπώλισι\n(ib. 228)· καὶ τάριχος πίονα. Σοφοκλῆς τ’ ἐν Φινεῖ (fr. 641 N)·\nνεκρὸς τάριχος εἰσορᾶν Αἰγύπτιος. ὑποκοριστικῶς δ’ εἴρηκεν Ἀριστοφάνης ἐν Εἰρήνῃ\n(563)· ἀγόρασόν τι χρηστὸν εἰς ἀγρὸν ταρίχιον. καὶ Κηφισόδωρος ἐν Ὑί (I 802 K)·\nκρεᾴδιόν τι φαῦλον ἢ ταρίχιον. Φερεκράτης ἐν Αὐτομόλοις (ib. 151)·\nἡ γυνὴ δ’ ἡμῶν ἑκάστῳ λέκιθον ἕψουσ’ ἢ φακῆνἀναμένει καὶ σμικρὸν ὀπτῶσ’ ὀρφανὸν ταρίχιον. καὶ Ἐπίχαρμος δ’ ἀρσενικῶς εἴρηκεν (p. 282\nL) ὁ τάριχος. Ἡρόδοτος δ’ ἐν θʹ οὕτως\n(c. 120)· ‘οἱ τάριχοι ἐπὶ τῷ πυρὶ κείμενοι\nἐπάλλοντο καὶ ἤσπαιρον.’ καὶ αἱ παροιμίαι δὲ κατὰ τὸ ἄρρεν\nλέγουσι· τάριχος ὀπτὸς εὐθὺς ἂν ἴδῃ τὸ πῦρ.σαπρὸς τάριχος τὴν ὀρίγανον φιλεῖ.οὐκ ἂν πάθοι τάριχος ὧνπερ ἄξιος. Ἀττικοὶ δὲ καὶ οὐδετέρως λέγουσι, καὶ\nγίνεται ἡ γενικὴ τοῦ ταρίχους. Χιωνίδης Πτωχοῖς (I 5\nK)· ἆρ’ ἂν φάγοιτ’ ἂν καὶ ταρίχους, ὦ θεοί; ἡ δὲ δοτικὴ ταρίχει ὡς ξίφει. Μένανδρος\nἘπιτρέπουσιν (V 14 M)· ἐπὶ τῷ ταρίχει τῷδε τοίνυν κόπτετον. καὶ ἐπὶ αἰτιατικῆς (IV 121 M)·\nἐπέπασαἐπὶ τὸ τάριχος ἅλας, ἐὰν οὕτω τύχῃ. ὅτε δὲ ἀρσενικόν ἐστιν, ἡ γενικὴ οὐκέτι ἕξει τὸ\nσ.\nτοσαύτην δ’ Ἀθηναῖοι σπουδὴν ἐποιοῦντο περὶ τὸ τάριχος ὡς\nκαὶ πολίτας ἀναγράψαι τοὺς Χαιρεφίλου τοῦ ταριχοπώλου\nυἱούς, ὥς φησιν Ἄλεξις ἐν Ἐπιδαύρῳ οὕτως (II 322\nK)· τοὺς Χαιρεφίλου δ’ υἱεῖς Ἀθηναίους, ὅτιεἰσήγαγεν τάριχος, οὓς καὶ Τιμοκλῆςἰδὼν ἐπὶ τῶν ἵππων δύο σκόμβρους ἔφηἐν τοῖς Σατύροις εἶναι. μνημονεύει αὐτῶν καὶ Ὑπερείδης ὁ ῥήτωρ (fr.\n185 Bl). Εὐθύνου δὲ τοῦ ταριχοπώλου μήμνηται\nἈντιφάνης ἐν Κουρίδι οὕτως (II 63 K)· ἐλθών τε πρὸς τὸν τεμαχοπώλην, περίμενε,παρ’ οὗ φέρειν εἴωθας, ἂν οὕτω τύχῃ,Εὔθυνος ... ἀπολογίζων αὐτόθιχρηστόν τι, περίμεινον, κέλευσον μὴ τεμεῖν. Φειδίππου δὲ — καὶ γὰρ οὗτος ταριχοπώλησ — Ἄλεξις\nἐν Ἱππίσκῳ (II 299 K) κἀν Σωράκοις (ib.\n377)· Φείδιππος ἕτερός τις ταριχηγὸς ξένος.\nἐσθιόντων δ’ ἡμῶν τὸ τάριχος καὶ πολλῶν ὁρμὴν ἐχόντων ἐπὶ\nτὸ πιεῖν ὁ Δάφνος ἔφη ἀνατείνας τὼ χεῖρε· ‘Ἡρακλείδης ὁ\nΤαραντῖνος, ἄνδρες φίλοι, ἐν τῷ\nἐπιγραφομένῳ Συμποσίῳ φησί· ‘ληπτέον σύμμετρον τροφὴν πρὸ\nτοῦ πίνειν καὶ μάλιστα τὰς εἰθισμένας προπαρατίθεσθαι\nπεριφοράς. ἐκ διαστήματος γὰρ εἰσφερομένας ἐναλλάττειν τὰ\nἀπὸ τοῦ οἴνου προσκαθίζοντα τῷ στομάχῳ καὶ δηγμῶν αἴτια\nκαθιστάμενα. οἴονται δέ τινες ταῦτ’ εἶναι καὶ κακοστόμαχα —\nλέγω δὴ λαχάνων καὶ ταρίχων γένη — δηκτικόν τι κεκτημένα,\nεὐθετεῖν δὲ τὰ κολλώδη καὶ ἐπιστύφοντα βρώματα, ἀγνοοῦντες\nὅτι πολλὰ τῶν τὰς ἐκκρίσεις ποιούντων εὐλύτους ἐκ τῶν\nἐναντίων εὐστόμαχα καθέστηκεν· ἐν οἷς ἐστι καὶ τὸ σίσαρον\nκαλούμενον (οὗ μνημονεύει Ἐπίχαρμος ἐν Ἀγρωστίνῳ (p.\n219 L), ἐν Γῇ καὶ Θαλάσσῃ (ib. 224),\nκαὶ Διοκλῆς ἐν αʹ Ὑγιεινῶν), ἀσπάραγος, τεῦτλον\nτὸ λευκόν (τὸ γὰρ μέλαν καθεκτικόν ἐστιν ἐκκρίσεων),\nκόγχαι, σωλῆνες, μύες θαλάττιοι, χῆμαι, κτένες, τάριχος\nτέλειος καὶ μὴ βρομώδης καὶ ἰχθύων εὐχύλων γένη.\nπροπαρατίθεσθαι δ’ ἐστὶν ὠφέλιμον τὴν λεγομένην φυλλίδα καὶ\nτευτλίον, ἔτι δὲ τάριχος, εἰς τὰς ὁρμὰς εἰς ταῦτα ... μὴ\nὁμοίως τῶν πολυτρόφων ἀπολαύειν. τὰς δὲ ἁθρόους ἐν ἀρχῇ\nπόσεις ἐκκλιτέον· δύσκλητοι γὰρ εἰς τὴν πλείονα τῶν ὑγρῶν\nπροσφοράν.’ — ‘Μακεδόνες δ᾽, ὥς φησιν Ἔφιππος ὁ Ὀλύνθιος ἐν\nτῷ περὶ τῆς Ἀλεξάνδρου καὶ Ἡφαιστίωνος ταφῆς (fr. 1\nM), οὐκ ἠπίσταντο πίνειν εὐτάκτως, ἀλλ’ εὐθέως\nἐχρῶντο μεγάλαις προπόσεσιν, ὥστε μεθύειν ἔτι παρακειμένων\nτῶν πρώτων τραπεζῶν καὶ μὴ δύνασθαι τῶν σιτίων\nἀπολαύειν.’\nΔίφιλος δ’ ὁ Σίφνιός φησι· ‘τὰ ταρίχη\nτὰ ἐκ τῶν θαλασσίων καὶ λιμναίων καὶ ποταμίων γινόμενά\nἐστιν ὀλιγότροφα, ὀλιγόχυλα, καυσώδη, εὐκοίλια, ἐρεθιστικὰ\nὀρέξεως. κράτιστα δὲ τῶν μὲν ἀπιόνων κύβια καὶ ὡραῖα καὶ τὰ\nτούτοις ὅμοια γένη, τῶν δὲ πιόνων τὰ θύννεια καὶ κορδύλεια.\nτὰ δὲ παλαιὰ κρείσσονα καὶ δριμύτερα καὶ μάλιστα τὰ\nΒυζάντια. τὸ δὲ θύννειον, φησί, γίνεται ἐκ τῆς μείζονος\nπηλαμύδος, ὧν τὸ μικρὸν ἀναλογεῖ τῷ κυβίῳ, ἐξ οὗ γένους\nἐστὶ καὶ τὸ ὡραῖον. ἡ δὲ σάρδα προσέοικε τῷ κολίᾳ μεγέθει.\nὁ δὲ σκόμβρος κούφως καὶ ταχέως ἀποχωρῶν τοῦ στομάχου. ὁ\nκολίας δὲ σκιλλωδέστερος, δηκτικώτερος καὶ κακοχυλότερος,\nτρόφιμος· κρείσσων δὲ ὁ Ἀμυνκλανὸς καὶ Σπανὸς ὁ Σαξιτανὸς\nλεγόμενος· λεπτότερος γὰρ καὶ γλυκύτερος.’ Στράβων δ’ ἐν\nγʹ Γεωγραφικῶν (p. 156) πρὸς\nταῖς Ἡρακλέους φησὶ νήσοις κατὰ Καρχηδόνα τὴν καινὴν πόλιν\nεἶναι Σεξιτανίαν, ἐξ ἧς καὶ τὰ ταρίχη ἐπωνύμως λέγεσθαι,\nκαὶ ἄλλην Σκομβροαρίαν ἀπὸ τῶν ἁλισκομένων σκόμβρων, ἐξ ὧν\nτὸ ἄριστον σκευάζεσθαι γάρον. οἱ δὲ λεγόμενοι μελανδρύαι,\nὧν καὶ Ἐπίχαρμος μνημονεύει ἐν Αὐτομόλῳ Ὀδυσσεῖ οὕτως\n(p. 247 L)· ποτιφόριμον τὸ τέμαχος ἦς ὑπομελανδρυῶδες. μέλανδρυς δὲ τῶν μεγίστων θύννων εἶδός ἐστιν, ὡς\nΠάμφιλος ἐν τοῖς περὶ ὀνομάτων\nπαρίστησι, καί ἐστι τὰ τεμάχη αὐτοῦ λιπαρώτερα.\nτὸ δὲ ὠμοτάριχον, φησὶν ὁ Δίφιλος, κητεμε τινὲς λέγουσι,\nκαί ἐστι βαρὺ καὶ γλοιῶδες, προσέτι δὲ καὶ δύσπεπτον. ὁ δὲ\nποτάμιος κορακῖνος, ὃν πέλτην τινὲς καλοῦσιν, ὁ ἀπὸ τοῦ\nΝείλου, ὃν οἱ κατὰ τὴν Ἀλεξάνδρειαν ἰδίως ἡμίνηρον\nὀνομάζουσιν, ὑποπίμελος μέν ἐστι καὶ ἥκιστα κακόχυλος,\nσαρκώδης, τρόφιμος, εὔπεπτος, εὐανάδοτος, κατὰ πάντα τοῦ\nμύλλου κρείσσων. τὰ μέντοι τῶν ἰχθύων καὶ τῶν ταρίχων ᾠὰ\nπάντα δύσπεπτα, δύσφθαρτα, μᾶλλον δὲ τὰ τῶν λιπαρωτέρων καὶ\nμειζόνων· σκληρότερα γὰρ μένει καὶ ἀδιαίρετα. γίνεται δὲ\nεὐστόμαχα μετὰ ἁλῶν σβεσθέντα καὶ ἐποπτηθέντα. πάντας δὲ\nχρὴ τοὺς ταρίχους πλύνειν, ἄχρι ἂν τὸ ὕδωρ ἄνοσμον καὶ\nγλυκὺ γένηται. ὁ δ’ ἐκ θαλάσσης ἑψόμενος τάριχος γλυκύτερος\nγίνεται, θερμοί τε οἱ τάριχοι ἡδίονές εἰσιν.’ Μνησίθεος δ᾽\nὁ Ἀθηναῖος ἐν τῷ περὶ ἐδεστῶν ‘οἱ ἁλυκοί, φησίν, καὶ\nγλυκεῖς χυμοὶ πάντες ὑπάγουσι τὰς κοιλίας, οἱ δ’ ὀξεῖς καὶ\nδριμεῖς λύουσι τὴν οὔρησιν, οἱ δὲ πικροὶ μᾶλλον μέν εἰσιν\nοὐρητικοί, λύουσι δ’ αὐτῶν ἔνιοι καὶ τὰς κοιλίας· οἱ δὲ\nστρυφνοὶ τὰς ἐκκρίσεις ....’ Ξενοφῶν δὲ ὁ μουσικώτατος ἐν\nτῷ ἐπιγραφομένῳ Ἱέρωνι ἢ τυραννικῷ διαβάλλων τὰ τοιαῦτα\nβρώματά φησι (1, 22)· ‘τί γάρ, ἔφη ὁ Ἱέρων, τὰ\nπολλὰ ταῦτα μηχανήματα κατανενοήκατε ἃ παρατίθεται τοῖς\nτυράννοις, ὀξέα καὶ δριμέα καὶ στρυφνὰ καὶ τὰ τούτων\nἀδελφά; πάνυ μὲν οὖν, ἔφη ὁ Σιμωνίδης,\nκαὶ πάνυ γέ μοι δοκοῦντα παρὰ φύσιν εἶναι ταῦτα ἀνθρώπῳ.\nἄλλο τι οἴει, ἔφη ὁ Ἱέρων, ταῦτα ἐδέσματα εἶναι ἢ μὴ διὰ\nκακῆς καὶ ἀσθενούσης ψυχῆς ἐπιθυμήματα; ἐπεὶ οἵ γε ἡδέως\nἐσθίοντες καὶ σύ που οἶσθα ὅτι οὐδὲν προσδέονται τούτων τῶν\nσοφισμάτων.’\nἐπὶ τούτοις λεχθεῖσιν ὁ Κύνουλκος πιεῖν ᾔτησε δηκόκταν,\nδεῖν λέγων ἁλμυροὺς λόγους γλυκέσιν ἀποκλύζεσθαι νάμασι.\nπρὸς ὃν ὁ Οὐλπιανὸς σχετλιάσας καὶ τύψας τῇ χειρὶ τὸ\nπροσκεφάλαιον ἔφη· ‘μέχρι πότε βαρβαρίζοντες οὐ παύσεσθε; ἢ\nἕως ἂν καταλιπὼν τὸ συμπόσιον οἴχωμαι, πέττειν ὑμῶν τοὺς\nλόγους οὐ δυνάμενος;’ καὶ ὅς· ‘ἐν Ῥώμῃ τῇ βασιλευούσῃ\nδιατρίβων τὰ νῦν, ὦ λῷστε, ἐπιχωρίῳ κέχρημαι κατὰ τὴν\nσυνήθειαν φωνῇ. καὶ γὰρ παρὰ τοῖς ἀρχαίοις ποιηταῖς καὶ\nσυγγραφεῦσι τοῖς σφόδρα ἑλληνίζουσιν ἔστιν εὑρεῖν καὶ\nΠερσικὰ ὀνόματα κείμενα διὰ τὴν τῆς χρήσεως συνήθειαν, ὡς\nτοὺς παρασάγγας καὶ τοὺς ἀστάνδας ἢ ἀγγάρους καὶ\nτὴν σχοῖνον ἢ τὸν σχοῖνον· μέτρον δ’ ἐστὶ τοῦτο ὁδοῦ μέχρι\nνῦν οὕτως παρὰ πολλοῖς καλούμενον. μακεδονίζοντάς τ’ οἶδα\nπολλοὺς τῶν Ἀττικῶν διὰ τὴν ἐπιμιξίαν. βέλτιον δ’ ἦν μοι\n(Ar. eq. 83)αἷμα ταύρειον πιεῖν,ὁ Θεμιστοκλέους γὰρ θάνατος αἱρετώτερος,\nἢ εἰς σὲ ἐμπεσεῖν. οὐ γὰρ ἂν εἴποιμι Ταύρειον ὕδωρ\nπιεῖν, ὅπερ σὺ οὐκ οἶσθα τί ἐστιν· οὐδὲ γὰρ ἐπίστασαι ὅτι\nκαὶ παρὰ τοῖς ἀρίστοις τῶν ποιητῶν καὶ συγγραφέων εἴρηταί\nτινα καὶ φαῦλα. Κηφισόδωρος γοῦν ὁ Ἰσοκράτους τοῦ ῥήτορος\nμαθητὴς ἐν τῷ τρίτῳ τῶν πρὸς Ἀριστοτέλην λέγει ὅτι εὕροι\nτις ἂν ὑπὸ τῶν ἄλλων ποιητῶν ἢ καὶ σοφιστῶν ἓν ἢ δύο γοῦν\nπονηρῶς εἰρημένα, οἷα παρὰ μὲν Ἀρχιλόχῳ (fr. 124\nB4) τὸ πάντ’ ἄνδρ’ ἀποσκολύπτειν, Θεοδώρῳ δὲ τὸ\nκελεύειν μὲν πλέον ἔχειν, ἐπαινεῖν δὲ τὸ ἴσον, Εὐριπίδῃ τε\nτὸ τὴν γλῶτταν ὀμωμοκέναι φάναι (Hipp. 612)\nκαὶ Σοφοκλεῖ τὸ ἐν Αἰθίοψιν εἰρημένον (fr. 25\nN)· τοιαῦτά τοί σοι πρὸς χάριν τε κοὐ βίᾳλέγω, σὺ δ’ αὐτὸς ὥσπερ οἱ σοφοὶ τὰ μὲνδίκαι’ ἐπαίνει, τοῦ δὲ κερδαίνειν ἔχου. καὶ ἀλλαχοῦ δ’ ὁ αὐτὸς ἔφη (El. 61)\nμηδὲν εἶναι ῥῆμα σὺν κέρδει κακόν· Ὁμήρῳ δὲ τὸ τὴν Ἥραν\nἐπιβουλεῦσαι τῷ Διὶ καὶ τὸν Ἄρη μοιχεύειν· ἐφ’ οἷς πάντες\nκατηγοροῦσιν αὐτῶν.\nεἰ οὖν κἀγώ τι ἥμαρτον, ὦ καλλίστων ὀνομάτων καὶ ῥημάτων\nθηρευτά, μὴ χαλέπαινε. κατὰ γὰρ τὸν Μιλήσιον Τιμόθεον τὸν\nποιητὴν (fr. 6 B) οὐκ ἀείδω τὰ παλαιά· τὰ γὰρ ἀμὰ κρείσσω.νέος ὁ Ζεὺς βασιλεύει· τὸ πάλαι δ’ ἦνΚρόνος ἄρχων. ἀπίτω μοῦσα παλαιά. Ἀντιφάνης τ’ ἐν Ἀλκήστιδι ἔφη (II 22\nK)·\nἐπὶ τὸ καινουργεῖν φέρου,οὕτως, ἐκείνως, τοῦτο γινώσκων ὅτιἓν καινὸν ἐγχείρημα, κἂν τολμηρὸν ᾖ,πολλῶν παλαιῶν ἐστι χρησιμώτερον. ὅτι δὲ καὶ οἱ ἀρχαῖοι οἴδασι τὸ οὕτω λεγόμενον\nὕδωρ, ἵνα μὴ πάλιν ἀγανακτήσῃς δηκόκταν μου λέγοντος,\nδείξω. κατὰ γὰρ Φερεκράτους Ψευδηρακλέα (I 194\nK)εἴποι τις ἂν τῶν πάνυ δοκησιδεξίων ...ἐγὼ δ’ ἂν ἀντείποιμι ‘μὴ πολυπραγμόνει,ἀλλ’ εἰ δοκεῖ σοι, πρόσεχε τὸν νοῦν κἀκροῶ.’ ‘ἀλλὰ μὴ φθονήσῃς, ἔφη ὁ Οὐλπιανός, δέομαι, μηδὲ\nτοῦ Ταυρείου ὕδατος ὁποῖόν ἐστι δηλῶσαι· τῶν γὰρ τοιούτων\nφωνῶν ἐγὼ διψῶ.’ καὶ ὁ Κύνουλκος ‘ἀλλὰ\nπροπίνω σοι, ἔφη, φιλοτησίαν (διψᾷς γὰρ λόγων) παρ᾽\nἈλέξιδος λαβὼν ἐκ Πυθαγοριζούσης (II 370 K)·\nὕδατος ἀπέφθου κύαθον· ἂν δ’ ὠμὸν πίῃ,βαρὺ καὶ κοπῶδες. τὸ δὲ Ταύρειον ὕδωρ ὠνόμασεν, ὦ φίλε, Σοφοκλῆς\nΑἰγεῖ (fr. 20 N) ἀπὸ τοῦ περὶ Τροιζῆνα ποταμοῦ\nΤαύρου, παρ’ ᾧ καὶ κρήνη τις Ὑόεσσα καλεῖται.\nἐπίστανται δ’ οἱ παλαιοὶ καὶ τὸ πάνυ ψυχρὸν ὕδωρ ἐν ταῖς\nπροπόσεσιν, ἀλλ’ οὐκ ἐρῶ, ἐὰν μὴ καὶ σύ με διδάξῃς εἰ\nἔπινον θερμὸν ὕδωρ ἐν ταῖς εὐωχίαις οἱ ἀρχαῖοι. εἰ γὰρ οἱ\nκρατῆρες ἀπὸ τοῦ συμβεβηκότος τῆς ὀνομασίας ἔτυχον οὗτοί τε\nκερασθέντες παρέκειντο πλήρεις, οὐ ζέον\nτὸ ποτὸν παρεῖχον, λεβήτων τρόπον ὑποκαιόμενοι. ὅτι γὰρ\nοἴδασι θερμὸν ὕδωρ Εὔπολις μὲν ἐν Δήμοις παρίστησι (I\n286 K)· τὸ χαλκίονθέρμαινέ θ’ ἡμῖν καὶ θύη πέττειν τινὰκέλευ᾽, ἵνα σπλάγχνοισι συγγενώμεθα. Ἀντιφάνης δ’ ἐν Ὀμφάλῃ (II 84 K)·\nἐν χύτρᾳ δέ μοιὅπως ὕδωρ ἕψοντα μηδέν’ ὄψομαι.οὐ γὰρ κακὸν ἔχω μηδ’ ἔχοιμ᾽. ἐὰν δ’ ἄραστρέφῃ με περὶ τὴν γαστέρ’ ἢ τὸν ὀμφαλόν,παρὰ Φερτάτου δακτύλιός ἐστί μοι δραχμῆς. ἐν δ’ Ἀλειπτρίᾳ — φέρεται τὸ δρᾶμα καὶ ὡς Ἀλέξιδοσ\n— (ib. 19)· ἐὰν δὲ τοὐργαστήριον ποιῆτε περιβόητον,κατασκεδῶ, νὴ τὴν φίλην Δήμητρα, τὴν μεγίστηνἀρύταιναν ὑμῶν ἐκ μέσου βάψασα τοῦ λέβητοςζέοντος ὕδατος· εἰ δὲ μή, μηδέποθ’ ὕδωρ\nπίοιμιἐλευθέριον. Πλάτων δ’ ἐν δʹ Πολιτείας (p. 437\nd)· ‘πλέονος ἄν τινος ἐπιθυμία ἐν τῇ\nψυχῇ εἴη; οἷον δίψα ἐστὶ δίψα ἆρά γε θερμοῦ ποτοῦ ἢ ψυχροῦ\nἢ πολλοῦ ἢ ὀλίγου ἢ καὶ ἑνὶ λόγῳ ποιοῦ τινος\nπώματος; ἢ ἐὰν μέν τις θερμότης τῷ δίψει προσῇ, τὴν τοῦ\nθερμοῦ ἐπιθυμίαν προσπαρέχοιτ’ ἄν, ἐὰν δὲ ψυχρότης, τὴν τοῦ\nψυχροῦ, ἐὰν δὲ διὰ πλήθους παρουσίαν\nπολλὴ ἡ δίψα ᾖ, τὴν τοῦ πολλοῦ παρέξεται, ἐὰν δὲ ὀλίγη, τὴν\nτοῦ ὀλίγου; αὐτὸ δὲ τὸ διψῆν οὐ μή ποτε ἄλλου γένηται\nἐπιθυμία ἢ οὗπερ πέφυκεν, αὐτοῦ πώματος, καὶ αὖ τὸ πεινῆν\nβρώματος;’ Σῆμος δὲ ὁ Δήλιος ἐν βʹ Νησιάδος\n(FHG IV 493) ἐν Κιμώλῳ τῇ νήσῳ φησὶ ψυχεῖα\nκατεσκευάσθαι θέρους ὀρυκτά, ἔνθα χλιεροῦ ὕδατος πλήρη\nκεράμια καταθέντες κομίζονται χιόνος οὐδὲν διάφορον. τὸ δὲ\nχλιαρὸν ὕδωρ Ἀθηναῖοι μετάκερας καλοῦσιν, ὡς Σώφιλος ἐν\nἈνδροκλεῖ (II 444 K). Ἄλεξις δ’ ἐν Λοκροῖς\n(ib. 347)· αἱ δὲ παῖδες παρέχεονἣ μὲν τὸ θερμόν, ἣ δ’ ἑτέρα τὸ\nμετάκερας. καὶ Φιλήμων ἐν Κορινθίᾳ (ib. 488).\nἌμφις δ’ ἐν Βαλανείῳ (ib. 237)· ἀνεβόησ’ ὕδωρ ἐνεγκεῖν θερμόν, ἄλλος μετάκερας.’\nμέλλοντος δὲ τοῦ κυνικοῦ τούτοις ἐπισωρεύειν τινὰ ὁ\nΠοντιανὸς ἔφη· ‘οἴδασιν, ὦ φίλτατοι ἀνδρῶν, οἱ ἀρχαῖοι καὶ\nτὴν τοῦ πάνυ ψυχροῦ πόσιν. Ἄλεξις γοῦν ἐν Παρασίτῳ φησί\n(II 364 K)· καὶ γὰρ βούλομαιὕδατός σε γεῦσαι· πρᾶγμα δ’ ἔστι μοι μέγαφρέατος ἔνδον ψυχρότερον Ἀραρότος. ὀνομάζει δὲ καὶ Ἕρμιππος ἐν Κέρκωψι (I 234\nK) φρεατιαῖον ὕδωρ οὕτως ... ὅτι δὲ καὶ χιόνα\nἔπινον ἐν Μανδραγοριζομένῃ ἔφη Ἄλεξις (II 348\nK)·\nεἶτ’ οὐ περίεργόν ἐστιν ἄνθρωπος φυτὸνὑπεναντιωτάτοις τε πλείστοις χρώμενον;ἐρῶμεν ἀλλοτρίων, παρορῶμεν συγγενεῖς,ἔχοντες οὐδὲν εὐποροῦμεν τοῖς πέλας,ἐράνους φέροντες οὐ φέρομεν ἀλλ’ ἢ κακῶς.τακτῆς τροφῆς δὲ τῆς καθ’ ἡμέραν πάλινγλιχόμεθα· τὴν μὲν μᾶζαν ἵνα λευκὴ παρῇ,ζωμὸν δὲ ταύτῃ μέλανα μηχανώμεθα,τὸ καλόν τε χρῶμα δευσοποιῷ χρῴζομεν.καὶ χιόνα μὲν πίνειν παρασκευάζομεν,τὸ δ’ ὄψον ἂν μὴ θερμὸν ᾖ, διασύρομεν.καὶ τὸν μὲν ὀξὺν οἶνον ἐκπυτίζομεν,ἐπὶ ταῖς ἀβυρτάκαισι δ’ ἐκβακχεύομεν.οὐκοῦν τὸ πολλοῖς τῶν σοφῶν εἰρημένον,τὸ μὴ γενέσθαι μὲν κράτιστόν ἐστ’ αἰεί,ἐπὰν γένηται δ᾽, ὡς τάχιστ’ ἔχειν τέλος. Δεξικράτης δ’ ἐν τῷ ἐπιγραφομένῳ Ὑφ’ ἑαυτῶν\nπλανώμενοί φησιν (IV 571 M)· εἰ δὲ μεθύω καὶ χιόνα πίνω καὶ μύρονἐπίσταμ’ ὅτι κράτιστον Αἴγυπτος ποιεῖ ... Εὐθυκλῆς δ’ ἐν Ἀσώτοις ἢ Ἐπιστολῇ (I 805\nK)· πρῶτος μὲν οἶδεν εἰ χιών ἐστ’ ὠνία·πρῶτον δ’ ἐκεῖνον σχαδόνα δεῖ πάντως φαγεῖν. οἶδεν δὲ καὶ ὁ καλὸς Ξενοφῶν ἐν Ἀπομνημονεύμασι\nτὴν διὰ χιόνος πόσιν (2, 1, 30). Χάρης δ’ ὁ\nΜιτυληναῖος ἐν ταῖς περὶ Ἀλέξανδρον ἱστορίαις (fr. 11\nM) καὶ ὅπως δεῖ χιόνα\nδιαφυλάσσεσθαι εἴρηκε, διηγούμενος περὶ τῆς πολιορκίας τῆς\nἐν Ἰνδοῖς πόλεως Πέτρας, ὀρύξαι φάσκων τὸν Ἀλέξανδρον\nὀρύγματα τριάκοντα ψυχεῖα, ἃ πληρώσαντα\nχιόνος παρεμβαλεῖν δρυὸς κλάδους. οὕτω γὰρ παραμένειν πλείω\nχρόνον τὴν χιόνα.\nὅτι δὲ καὶ τὸν οἶνον ἔψυχον ὑπὲρ τοῦ ψυχρότερον αὐτὸν\nπίνειν Στράττις φησὶν ἐν Ψυχασταῖς (I 728 K)·\nοἶνον γὰρ πιεῖνοὐδ’ ἂν εἷς δέξαιτο θερμόν, ἀλλὰ πολὺ τοὐναντίονψυχόμενον ἐν τῷ φρέατι καὶ χιόνι\nμεμιγμένον. καὶ ὁ Λύσιππος ἐν Βάκχαις (I 700 K)·\nἝρμων, τί ἔστι; πῶς ἔχομεν; Β. τί δ’ ἄλλο γ’ ἢὁ πατὴρ ἄνωθεν ἐς τὸ φρέαρ, ἐμοὶ δοκεῖν,ὥσπερ τὸν οἶνον τοῦ θέρους καθεῖκέ με. Δίφιλος δ’ ἐν Μνηματίῳ φησίν (II 559\nK)· ψῦξον τὸν οἶνον, Δῶρι. Πρωταγορίδης δ’ ἐν βʹ τῶν κωμικῶν\nἱστοριῶν (FHG IV 484) τὸν Ἀντιόχου τοῦ\nβασιλέως κατὰ τὸν ποταμὸν διηγούμενος πλοῦν λέγει τι καὶ\nπερὶ ἐπιτεχνήσεως ψυχρῶν ὑδάτων ἐν τούτοις· ‘τὴν γὰρ ἡμέραν\nἡλιάζοντες αὐτό, τῆς νυκτὸς ἀπηθοῦντες τὸ\nπαχύτατον τὸ λοιπὸν ἐξαιθριάζουσιν ἐν ὑδρίαις κεραμέαις ἐπὶ\nτῶν μετεωροτάτων μερῶν τῆς οἰκήσεως, δι’ ὅλης τε τῆς νυκτὸς δύο παῖδες ὕδατι τὰ τεύχη\nκαταρραίνουσιν. ὄρθρου δὲ καθαιροῦντες καὶ τὴν ὑποστάθμην\nπάλιν ὑποσπῶντες λεπτόν τε ποιοῦντες αὐτὸ καὶ πρὸς ὑγίειαν\nοἷον ἄριστον ἐν ἀχύροις τιθέασιν τὰς ὑδρίας, εἶθ’ οὕτως\nχρῶνται χιόνος οὐδ’ ἡντινοῦν χρείαν ἔχοντες.’ λακκαίου δὲ\nὕδατος μνημονεύει Ἀναξίλας ἐν Αὐλητῇ οὕτως (II 264\nK)· ὕδατός τε λακκαίου παρ’ ἐμοῦ τουτί γέ σοινόμιζ’ ὑπάρχειν. καὶ πάλιν· ἴσως τὸ λακκαῖόν γ’ ὕδωρ ἀπόλωλ’ ἐμόν. Ἀπολλόδωρος δ’ ὁ Γελῷος καὶ τοῦ λάκκου αὐτοῦ,\nὥσπερ ἡμεῖς λέγομεν, μνημονεύει ἐν Ἀπολιπούσῃ οὕτως\n(IV 438 M)· ἀγωνιῶσα τόν τε τοῦ λάκκου κάδονλύσασα καὶ τὸν τοῦ φρέατος εὐτρεπεῖςτὰς ἱμονιὰς πεποίηκας.’\nτούτων ὁ Μυρτίλος ἀκούσας ἔφη· ‘ἐγὼ δ’ ὢν φιλοτάριχος, ὦ\nἑταῖροι, χιόνος πιεῖν βούλομαι κατὰ Σιμωνίδην.’ καὶ ὁ\nΟὐλπιανὸς ‘κεῖται μὲν ὁ φιλοτάριχος, ἔφη, παρ’ Ἀντιφάνει ἐν\nὈμφάλῃ οὕτως (II 84 K)· οὐ φιλοτάριχος οὐδαμῶς εἰμ᾽, ὦ κόρη. Ἄλεξις δ’ ἐν Γυναικοκρατίᾳ καὶ ζωμοτάριχόν τινα\nκέκληκεν ἐν τούτοις (ib. 312)· ὁ δὲ Κίλιξὅδ’ Ἱπποκλῆς, ὁ ζωμοτάριχος ὑποκριτής. τὸ δὲ κατὰ Σιμωνίδην τί ἐστιν οὐκ οἶδα.’ ‘οὐ γὰρ\nμέλει σοι,’ ἔφη ὁ Μυρτίλος,\n‘ἱστορίας, ὦ γάστρων. κνισολοιχὸς γάρ τις εἶ καὶ\nκατὰ τὸν Σάμιον ποιητὴν Ἄσιον τὸν παλαιὸν ἐκεῖνον\nκαὶ κνισοκόλαξ. Καλλίστρατος ἐν ζʹ\nΣυμμίκτων φησὶν ὡς ἑστιώμενος παρά τισι Σιμωνίδης ὁ ποιητὴς\n‘κραταιοῦ καύματος ὥρᾳ’ καὶ τῶν οἰνοχόων τοῖς ἄλλοις\nμισγόντων εἰς τὸ ποτὸν χιόνος, αὐτῷ δὲ οὔ, ἀπεσχεδίασε τόδε\nτὸ ἐπίγραμμα (167 B4)· τήν ῥά ποτ’ Οὐλύμποιο περὶ πλευρὰς ἐκάλυψενὠκὺς ἀπὸ Θρῄκης ὀρνύμενος Βορέης·ἀνδρῶν δ’ ἀχλαίνων ἔδακεν φρένας, αὐτὰρ ἐκάμφθηζωὴ Πιερίην γῆν ἐπιεσσαμένη·ἔν τις ἐμοὶ καὶ τῆς χεέτω μέρος. οὐ γὰρ ἔοικεθερμὴν βαστάζειν ἀνδρὶ φίλῳ πρόποσιν.’ πιόντος οὖν αὐτοῦ πάλιν ἐζήτει ὁ Οὐλπιανός· ‘ποῦ\nκεῖται ὁ κνισολοιχὸς καὶ τίνα ἐστὶ τὰ τοῦ Ἀσίου ἔπη τὰ περὶ\nτοῦ κνισοκόλακος;’ ‘τὰ μὲν οὖν τοῦ Ἀσίου,’ ἔφη ὁ Μυρτίλος,\n‘ἔπη ταῦτ’ ἐστί (II 23 B4)· χωλός, στιγματίης, πολυγήραος, ἶσος ἀλήτῃἦλθεν κνισοκόλαξ, εὖτε Μέλης ἐγάμει,ἄκλητος, ζωμοῦ κεχρημένος· ἐν δὲ μέσοισινἥρως εἱστήκει βορβόρου ἐξαναδύς. ὁ δὲ κνισολοιχός ἐστι παρὰ μὲν Σωφίλῳ ἐν Φιλάρχῳ\nοὕτως (II 446 K)· ὀψοφάγος εἶ καὶ κνισολοιχός. ἐν δὲ τοῖς ἐπιγραφομένοις Συντρέχουσι κνισολοιχίαν\nεἴρηκεν ἐν τούτοις (ibid)·\nὁ πορνοβοσκὸς γὰρ μ᾽ ὑπὸ κνισολοιχίαςχορδήν τιν’ αἱματῖτιν αὑτῷ σκευάσαιἐκέλευσε ταυτηνί με. τοῦ κνισολοιχοῦ δὲ καὶ Ἀντιφάνης μνημονεύει ἐν\nΒομβυλιῷ (ib. 37). ὅτι δὲ ἔπινον καὶ γλυκὺν\nοἶνον μεταξὺ ἐσθίοντες, Ἄλεξίς φησιν ἐν Δρωπίδῃ (ib.\n317)· εἰσῆλθεν ἡταίρα φέρουσα τὸν γλυκὺνἐν ἀργυρῷ ποτηρίῳ, πετάχνῳ τινὶἀστειοτάτῳ τὴν ὄψιν, οὔτε τρυβλίῳοὔτε φιάλῃ· μετεῖχε δ’ ἀμφοῖν τοῖν ῥυθμοῖν.’\nἑξῆς ἐπεισηνέχθη πλακοῦς ἐκ γάλακτος ἰτρίων τε καὶ μέλιτος,\nὃν Ῥωμαῖοι λίβον καλοῦσι. καὶ ὁ Κύνουλκος ἔφη· ‘ἐμπίπλασο,\nΟὐλπιανέ, χθωροδλαψου πατρίου, ὃς παρ’ οὐδενὶ τῶν παλαιῶν\nμὰ τὴν Δήμητρα γέγραπται πλὴν εἰ μὴ ἄρα παρὰ τοῖς τὰ\nΦοινικικὰ συγγεγραφόσι Σαγχουνιάθωνι καὶ Μώχῳ, τοῖς σοῖς\nπολίταις.’ καὶ ὁ Οὐλπιανὸς ‘ἀλλ’ ἐμοὶ μέν, ἔφη, ὦ κυνάμυια,\nμελιπήκτων ἅλις, ἡδέως δ’ ἂν χόνδρου φάγοιμι τῶν ὀστρακίδων\nἢ τῶν κοκκάλων ἀφθόνως ἔχοντος.’ καὶ κομισθέντος ‘δότε,\nἔφη, μυστίλην· οὐ γὰρ ἂν εἴποιμι μύστρον .... παρ’ οὐδενὶ\nδὲ τῶν πρὸ ἡμῶν εἰρημένον.’ ‘ἐπιλήσμων εἶ, ἔφη, ὦ\nθαυμάσιε,’ ὁ Αἰμιλιανός. ‘οὐ σὺ μέντοι τὸν Κολοφώνιον\nΝίκανδρον ἀεὶ τεθαύμακας τὸν ἐποποιὸν ὡς φιλάρχαιον καὶ\nπολυμαθῆ; καὶ ὡς τὸ πεπέρι ὀνομάσαντα\nπαρέθου; οὗτος τοίνυν αὐτὸς ἐν τῷ προτέρῳ τῶν Γεωργικῶν\nἐμφανίζων τὴν τοῦ χόνδρου χρῆσιν καὶ μύστρον ὠνόμασε διὰ\nτούτων (fr. 68 Schn)· ἀλλ’ ὁπότ’ ἢ ἐρίφοιο νεοσφάγος ἠὲ καὶ ἀρνὸςἠὲ κλυτοῦ ὄρνιθος ἐφοπλίζεσθαι ἐδωδήν,χίδρα μὲν ἐντρίψειας ὑποστρώσας ἐνὶ κοίλοιςἄγγεσιν, εὐώδει δὲ μιγῇ ἀνάφυρσον ἐλαίῳ.ζωμὸν δὲ βρομέοντα καταντλας . . . . .. . . . . . . . . . . πνῖγε δὲ πῶμαἀμφιβαλών· φωκτὸν γὰρ ἀνοιδαίνει βαρὺ κρῖμνον.ἠρέμα δὲ χλιαρὸν κοίλοις ἐκδαίνυσο μύστροις. διὰ τούτων, ὦ θαυμασιώτατε, ὑπογράφει ὁ Νίκανδρος\nτὴν χρείαν τοῦ τε χόνδρου καὶ τῆς ἐπτισμένης κριθῆς,\nἐπιχεῖν κελεύων ἀρνὸς ἢ ἐρίφου ζωμὸν ἢ ὄρνιθος. τὰ μὲν οὖν\nχίδρα, φησίν, ἔντριψον μὲν ἐν θυείᾳ, μίξας δ’ ἔλαιον αὐτοῖς\nἀναφύρασον, ἡνίκ’ ἂν ἕψηται. τὸν ἐκ τῆς τοιᾶσδε σκευῆς\nἀναβρομοῦντα ζωμὸν πυκνότερον τῇ ζωμηρύσει καταμίγνυε,\nμηδὲν ἕτερον ἐπεγχέων, ἀλλ’ αὐτὸν ἀπ’ αὐτοῦ ἀρυόμενος πρὸς\nτὸ μηδὲν ὑπερζέσαι τοῦ πιμελεστέρου. διὸ καί φησι,\nκατάπνιγε τὸ ὑπερζέον ἐπιθεὶς πῶμα· τὸ γὰρ\nκρῖμνον οὕτω φωκτὸν γινόμενον ἀνοιδεῖ. τελευταῖον δὲ πρᾴως\nχλιαρὸν γενόμενον κοίλοις προσφέρου τοῖς μύστροις. ἀλλὰ μὴν καὶ Ἱππόλοχος ὁ Μακεδὼν ἐν τῇ πρὸς\nΛυγκέα ἐπιστολῇ, δι’ ἧς ἐμφανίζει Μακεδονικόν τι δεῖπνον\nπολυτελείᾳ τὰ πάντα πανταχοῦ γενόμενα ὑπερβαλόν, μνημονεύει\nὡς ἑκάστῳ τῶν δειπνούντων δοθέντων μύστρων χρυσῶν. ἐπεὶ δὲ\nφιλάρχαιος εἶναι θέλεις καὶ οὐδὲν φὴς φθέγξεσθαι ὃ μὴ τῆς\nἈττικῆς ἐστι φωνῆς, ὦ φίλτατε, τί ἐστιν ὃ λέγει Νικοφῶν ὁ\nτῆς ἀρχαίας κωμῳδίας ποιητὴς ἐν τοῖς Χειρογάστορσιν; ἐγὼ\nγὰρ καὶ τοῦτον εὑρίσκω μνημονεύοντα τῶν μύστρων ὅταν λέγῃ\n(I 779 K)· μεμβραδοπώλαις, ἀνθρακοπώλαις,ἰσχαδοπώλαις, διφθεροπώλαις,ἀλφιτοπώλαις, μυστριοπώλαις,βιβλιοπώλαις, κοσκινοπώλαις,ἐγκριδοπώλαις, σπερματοπώλαις. τίνες γὰρ ἂν εἶεν οἱ μυστριοπῶλαι ἀλλ᾽\nἢ οἱ τὰ μύστρα πωλοῦντες; μαθὼν οὖν ἐκ τούτων, ὦ καλέ μου\nΣυραττικέ, τὴν τοῦ μύστρου χρῆσιν ἐμφοροῦ τοῦ χόνδρου, ἵνα\nμὴ λέγῃς ‘ἄκικύς εἰμι κὠλιγοδρανέω.’\nτεθαύμακα δὲ καὶ πῶς οὐκ ἐζήτησας ‘ὁ δὲ χόνδρος πόθεν;\nΜεγαρόθεν ἢ Θετταλικός;’ ὅθεν καὶ Μυρτίλος ἐστίν.’ καὶ ὁ\nΟὐλπιανὸς ‘παύομαι, ἔφη, ἐσθίων, ἕως ἄν με διδάξῃς παρὰ\nτίσιν εἴρηνται οὗτοι οἱ χόνδροι.’ καὶ ὁ Αἰμιλιανὸς ἔφη·\n‘ἀλλ’ οὐ φθονήσω σοι. ὁρῶν γὰρ λαμπροτάτην δείπνου\nπαρασκευὴν βούλομαί σε δίκην ἀλεκτρυόνος ἐμφορηθέντα τοῦ\nχόνδρου κορύξασθαι καὶ διδάσκειν ἡμᾶς περὶ ὧν μέλλομεν ἐδεσμάτων μεταλαμβάνειν.’ καὶ ὃς\nδυσχεράνας ἔφη· ‘πόθεν σοι καὶ τὰ ἐδέσματα; μὴ γὰρ\nἀναπαύσασθαι ἔστι ζητοῦντα ἀεί τι πρὸς τοὺς ὀψιμαθεῖς\nτούτους σοφιστάς;’ ‘ἀλλὰ μήν, ἔφη, καὶ περὶ τούτου σοι τὸν\nλόγον, ὁ Αἰμιλιανός, ἀποδώσω. λέξω δὲ πρῶτον περὶ τοῦ\nχόνδρου Ἀντιφάνους παρατιθέμενος ἐξ Ἀντείας τάδε (II\n24 K)· ἐν ταῖς σπυρίσι δὲ τί ποτ’ ἔνεστιν, φίλτατε;Β. ἐν ταῖς τρισὶν μὲν χόνδρος ἀγαθὸς Μεγαρικός.Α. οὐ Θετταλικὸν τὸν χρηστὸν εἶναί φασι δέ;Β. ..... τῆς .. Φοινίκης ..σεμίδαλις, ἐκ πολλῆς σφόδρ’ ἐξηττημένη. τὸ δ’ αὐτὸ τοῦτο δρᾶμα φέρεται καὶ ὡς Ἀλέξιδος ἐν\nὀλίγοις σφόδρα διαλλάττον. ἐν δὲ Πονήρᾳ πάλιν ὁ Ἄλεξις\n(ib. 368)· καὶ χόνδρος ἔνδον ἐστὶ Θετταλικὸς πολύς. χόνδρον δὲ εἴρηκε τὸ ῥόφημα Ἀριστοφάνης ἐν\nΔαιταλεῦσιν οὕτως (I 442 K)· ἢ χόνδρον ἕψων εἶτα μυῖαν ἐμβαλὼνἐδίδου ῥοφεῖν ἄν. καὶ σεμιδάλεως δὲ μέμνηται, εἰ καὶ μὴ τὰ μαρτύρια\nκρατῶ, Στράττις ἐν Ἀνθρωπορέστῃ (I 712 K) καὶ\nἌλεξις ἐν Ἰσοστασίῳ (II 328 K). τὴν γενικὴν δὲ\nσεμιδάλιδος εἴρηκεν ὁ Στράττις ἐν τῷ αὐτῷ δράματι οὕτω\n(l. s)· τῶν δὲ διδύμων ἐκγόνωνσεμιδάλιδος ... τὰ δὲ ἐδέσματα ὠνόμασεν Ἀντιφάνης ἐν Διδύμοις\nοὑτωσί (II 45 K)·\nἀπέλαυσα πολλῶν καὶ καλῶν ἐδεσμάτωνπιών τε προπόσεις τρεῖς ἴσως ἢ τέτταραςἐστρηνίων πως, καταβεβρωκὼς σιτίαἴσως ἐλεφάντων τεττάρων. ἐχέτω τέλος καὶ ἥδε ἡ βίβλος ἐπὶ τοῖς λόγοις τοῖς\nπερὶ τῶν ἐδεσμάτων ἔχουσα τὴν καταστροφήν. ἀρχὴν γὰρ τοῦ\nδείπνου ἀπὸ τῶν ἑξῆς ποιησόμεθα. — οὐ πρότερόν γε, ὦ\nἈθήναιε, πρὶν ἡμῖν διελθεῖν καὶ τὸ τοῦ Ἱππολόχου τὸ\nΜακεδονικὸν συμπόσιον. — ἀλλ’ εἰ τοῦτό σοι φίλον, ὦ\nΤιμόκρατες, οὕτω παρασκευαζώμεθα.\nἹππόλοχος ὁ Μακεδών, ἑταῖρε Τιμόκρατες, τοῖς χρόνοις μὲν\nγέγονε κατὰ Λυγκέα καὶ Δοῦριν τοὺς Σαμίους, Θεοφράστου δὲ\nτοῦ Ἐρεσίου μαθητάς, συνθήκας δ’ εἶχε ταύτας πρὸς τὸν\nΛυγκέα, ὡς ἐκ τῶν αὐτοῦ μαθεῖν ἔστιν ἐπιστολῶν, πάντως αὐτῷ\nδηλοῦν εἴ τινι συμπεριενεχθείη δείπνῳ πολυτελεῖ, τὰ ὅμοια\nκἀκείνου ἀντιπροπίνοντος αὐτῷ. ἑκατέρων οὖν σῴζονται\nδειπνητικαί τινες ἐπιστολαί, Λυγκέως μὲν τὸ Λαμίας τῆς\nἈττικῆς αὐλητρίδος ἐμφανίζοντος δεῖπνον Ἀθήνησι γενόμενον\nΔημητρίῳ τῷ βασιλεῖ, ἐπίκλην δὲ Πολιορκητῇ (ἐρωμένη δ’ ἦν ἡ\nΛάμια τοῦ Δημητρίου), τοῦ δ’ Ἱππολόχου τοὺς Καράνου τοῦ\nΜακεδόνος ἐμφανίζοντος γάμους. καὶ ἄλλαις δὲ περιετύχομεν\nτοῦ Λυγκέως ἐπιστολαῖς πρὸς τὸν αὐτὸν\nγεγραμμέναις Ἱππόλοχον, δηλούσαις τό τε Ἀντιγόνου τοῦ\nβασιλέως δεῖπνον Ἀφροδίσια ἐπιτελοῦντος Ἀθήνησι καὶ τὸ\nΠτολεμαίου τοῦ βασιλέως. δώσομεν δέ σοι ἡμεῖς καὶ αὐτὰς τὰς\nἐπιστολάς. ἐπεὶ δὲ ἡ τοῦ Ἱππολόχου σπανίως εὑρίσκεται,\nἐπιδραμοῦμαί σοι τὰ ἐν αὐτῇ γεγραμμένα διατριβῆς ἕνεκα νῦν\nκαὶ ψυχαγωγίας.\nἐν Μακεδονίᾳ, ὡς ἔφην (III 126 e), τοῦ Καράνου\nγάμους ἑστιῶντος οἱ μὲν συγκεκλημένοι ἄνδρες ἦσαν εἴκοσιν·\nοἷς καὶ κατακλιθεῖσιν εὐθέως ἐδόθησαν φιάλαι ἀργυραῖ ἑκάστῳ\nμία δωρεά. προεστεφανώκει δὲ καὶ ἕκαστον πρὶν εἰσελθεῖν\nστλεγγίδι χρυσῇ· πέντε χρυσῶν ἑκάστῃ δ’ ἦν τὸ τίμημα. ἐπεὶ\nδ’ ἐξέπιον τὰς φιάλας, ἐν χαλκῷ πίνακι τῶν Κορινθίων\nκατασκευασμάτων ἄρτος ἑκάστῳ ἰσόπλατυς ἐδόθη, ὄρνεις τε καὶ\nνῆσσαι, προσέτι δὲ καὶ φάτται καὶ χὴν καὶ τοιαύτη τις ἄλλη\nἀφθονία σεσωρευμένη, καὶ ἕκαστος λαβὼν σὺν αὐτῷ\nπίνακι τοῖς κατόπιν διεδίδου παισίν. ἄλλα δ’ ἐσθίειν\nπεριεφέρετο πολλὰ καὶ ποικίλα, καὶ μετὰ ταῦτα ἀργυροῦς\nπίναξ ἕτερος, ἐφ’ ᾧ πάλιν ἄρτος μέγας καὶ χῆνες καὶ λαγωοὶ\nκαὶ ἔριφοι καὶ ἕτεροι ἄρτοι πεπονημένοι καὶ περιστεραὶ καὶ\nτρυγόνες πέρδικές τε καὶ ὅσον ἄλλο πτηνῶν πλῆθος ἦν.\n‘ἐπεδώκαμεν οὖν, φησί, καὶ ταῦτα τοῖς δούλοις καὶ ὡς ἄδην\nεἴχομεν βρώσεως ἐχερνιψάμεθα. καὶ στέφανοι εἰσηνέχθησαν\nπολλοὶ παντοδαπῶν ἀνθέων ἐπὶ πᾶσί τε χρυσαῖ στλεγγίδες,\nὁλκὴν ἴσαι τῷ πρώτῳ στεφάνῳ.’ ἐπὶ δὲ τούτοις εἰπὼν ὁ\nἹππόλοχος ὡς Πρωτέας ἀπόγονος ἐκείνου Πρωτέου Λανίκης υἱοῦ,\nἥτις ἐγεγόνει τροφὸς Ἀλεξάνδρου τοῦ\nβασιλέως, ἔπινε πλεῖστον (ἦν γὰρ πολυπότης ὡς καὶ ὁ πάππος\nαὐτοῦ Πρωτέας ὁ συγγενόμενος Ἀλεξάνδρῳ) καὶ ὅτι πᾶσι\nπροὔπιεν, ἑξῆς γράφει καὶ ταῦτα·\n‘ἤδη δὲ ἡμῶν ἡδέως ἀπηλλοτριωμένων τοῦ σωφρονεῖν\nἐπεισβάλλουσιν αὐλητρίδες καὶ μουσουργοὶ καὶ σαμβυκίστριαί\nτινες Ῥόδιαι, ἐμοὶ μὲν γυμναὶ δοκῶ, πλὴν ἔλεγόν τινες αὐτὰς\nἔχειν χιτῶνας, ἀπαρξάμεναί τε ἀπῆλθον. καὶ ἐπεισῆλθον ἄλλαι\nφέρουσαι ληκύθους μύρου ἑκάστη δύο συνδεδεμένας ἱμάντι\nχρυσῷ, τὴν μὲν ἀργυρᾶν, τὴν δὲ χρυσῆν, κοτυλιαίας, καὶ\nἑκάστῳ προσέδωκαν. ἔπειτ’ εἰσφέρεται πλοῦτος ἀντὶ δείπνου,\nπίναξ ἀργυροῦς ἐπὶ πάχος οὐκ ὀλίγον περίχρυσος, ὅσος\nὥστε δέξασθαι μέγεθος χοίρου τινὸς ὀπτοῦ καὶ\nσφόδρα μεγάλου, ὃς ὕπτιος ἐπέκειτο τὴν γαστέρα δεικνὺς ἄνω\nπλήρη οὖσαν πολλῶν ἀγαθῶν· ἦσαν γὰρ ἐν αὐτῷ συνωπτημέναι\nκίχλαι καὶ νῆτται καὶ συκαλλίδων πλῆθος ἄπειρον καὶ ᾠῶν\nἐπικεχυμέναι λέκιθοι καὶ ὄστρεα καὶ κτένες· καὶ ἑκάστῳ\nπεπυρωμένα αὐτοῖς πίναξιν ἐδόθη. μετὰ δὲ ταῦτα πιόντες\nἐλάβομεν ἕκαστος ἔριφον ζέοντα ἐφ’ ἑτέρῳ πάλιν πίνακι\nτοιούτῳ σὺν μύστροις χρυσοῖς. ὁρῶν οὖν τὴν δυσχωρίαν ὁ\nΚάρανος κελεύει σπυρίδας ἡμῖν καὶ ἀρτοφόρα διὰ ἱμάντων\nἐλεφαντίνων πεπλεγμένα δοθῆναι, ἐφ’ οἷς ἡσθέντες\nἀνεκροταλίσαμεν τὸν νυμφίον ὡς καὶ τῶν δοθέντων ἡμῖν\nἀνασεσωσμένων. ἔπειτα στέφανοι πάλιν καὶ διλήκυθον μύρου\nχρυσοῦν καὶ ἀργυροῦν ἰσόσταθμον τοῖς προτέροις. ἡσυχίας δὲ γενομένης ἐπεισβάλλουσιν ἡμῖν οἱ\nκἂν τοῖς Χύτροις τοῖς Ἀθήνησι λειτουργήσαντες. μεθ’ οὓς\nεἰσῆλθον ἰθύφαλλοι καὶ σκληροπαῖκται καί τινες καὶ\nθαυματουργοὶ γυναῖκες εἰς ξίφη κυβιστῶσαι καὶ πῦρ ἐκ τοῦ\nστόματος ἐκριπίζουσαι γυμναί.\nἐπεὶ δὲ καὶ τούτων ἀπηλλάγημεν, ἐκλαμβάνει πάλιν ἡμᾶς\nθερμός τις καὶ ζωρότερος πότος, οἴνων ὄντων ἡμῖν Θασίων καὶ\nΜενδαίων καὶ Λεσβίων, χρυσίδων πάνυ μεγάλων ἑκάστῳ\nπροσενεχθεισῶν. καὶ μετὰ τὸν πότον ὑελοῦς πίναξ δίπηχύς που\nτὴν διάμετρον ἐν θήκῃ κατακείμενος ἀργυρᾷ πλήρης ἰχθύων\nὀπτῶν πάντα γένη συνηθροισμένων, ἅπασί τε προσεδόθη καὶ\nἀργυροῦν ἀρτοφόρον ἄρτων Καππαδοκίων, ὧν τὰ μὲν ἐφάγομεν,\nτὰ δὲ τοῖς θεράπουσιν ἐπεδώκαμεν. καὶ νιψάμενοι τὰς χεῖρας\nἐστεφανούμεθα καὶ πάλιν στλεγγίδας ἐλάβομεν χρυσᾶς,\nδιπλασίους τῶν πρότερον, καὶ ἄλλο διλήκυθον μύρου. ἡσυχίας\nδὲ γενομένης ἐξαλλόμενος τῆς κλίνης ὁ Πρωτέας αἰτεῖ σκύφον\nχοαῖον καὶ πληρώσας οἴνου Θασίου ὀλίγον τι ἐπιρράνας ὕδατος\nἐξέπιεν ἐπειπών· ὁ πλεῖστα πίνων πλεῖστα κεὐφρανθήσεται. καὶ ὁ Κάρανος ἔφη· ‘ἐπεὶ πρῶτος ἔπιες, ἔχε πρῶτος\nκαὶ τὸν σκύφον δῶρον· τοῦτο δὲ καὶ τοῖς ἄλλοις ὅσοι ἂν\nπίωσιν ἔσται γέρας.’ ἐφ’ οἷς λεχθεῖσιν οἱ δ’ ἐννέα πάντες ἀνέστανIl. 7.161 ἁρπάζοντες κἄλλος ἄλλον φθάνοντες. εἷς δὲ τῶν\nσυνδειπνούντων ἡμῖν ἄθλιος οὐ δυνάμενος πιεῖν ἀνακαθίσας\nἔκλαιεν ἄσκυφος γενόμενος, καὶ ὁ Κάρανος αὐτῷ χαρίζεται\nκενὸν τὸ ἔκπωμα. ἐπὶ τούτοις χορὸς\nεἰσῆλθεν ἀνθρώπων ἑκατὸν ἐμμελῶς ᾀδόντων γαμικὸν ὕμνον,\nμεθ’ οὓς ὀγχηστρίδες διεσκευασμέναι τρόπον Νηρηίδων, αἳ δὲ\nΝυμφῶν.\nτοῦ πότου δὴ προιόντος καὶ τῆς ὥρας ὑποσκιαζούσης\nἀναπεταννύουσι τὸν οἶκον, ἐν ᾧ κύκλῳ ὀθόναις διείληπτο\nπάντα λευκαῖς· καὶ ἀναπετασθεισῶν Ναΐδες ἐφάνησαν λάθρᾳ\nκατὰ μηχανὰς σχασθέντων τῶν φραγμάτων καὶ Ἔρωτες καὶ\nἈρτέμιδες καὶ Πᾶνες καὶ Ἑρμαῖ καὶ τοιαῦτα πολλὰ εἴδωλα\nἀργυροῖς δᾳδουχοῦντα λαμπτῆρσι. θαυμαζόντων δ’ ἡμῶν τὴν\nτεχνιτείαν Ἐρυμάνθιοι τῷ ὄντι σύαγροι κατὰ πινάκων\nτετραγώνων χρυσομίτρων σιβύναις ἀργυραῖς διαπεπερονημένοι\nπεριεφέροντο ἑκάστῳ. καὶ τὸ θαυμάσιον, ὅτι παρειμένοι καὶ\nκαρηβαροῦντες ὑπὸ τῆς μέθης ὁπότε τι τῶν ἀγομένων\nθεασαίμεθα πάντες ἐξενήφομεν, ὀρθοὶ τὸ δὴ λεγόμενον\nἀνιστάμενοι (Il. 24.11 ?).\nἔναττον οὖν οἱ παῖδες εἰς τὰς εὐτυχεῖς σπυρίδας, ἕως\nἐσάλπισε τὸ εἰωθὸς τοῦ τελευταίου δείπνου σημεῖον· οὕτω γὰρ\nτὸ Μακεδονικὸν οἶσθα ἔθος ἐν ταῖς πολυανθρώποις εὐωχίαις\nγινόμενον. καὶ ὁ Κάρανος ἄρξας πότου μικροῖς ἐκπώμασι\nπερισοβεῖν ἐκέλευε τοῖς παισίν. ἐπίνομεν οὖν εὐμαρῶς ὥσπερ\nἀντίδοτον ἐκ τῆς προτέρας ἀκρατοποσίας λαμβάνοντες. ἐν\nτούτῳ δὲ ὁ γελωτοποιὸς εἰσῆλθε Μανδρογένης, ἐκείνου\nΣτράτωνος τοῦ Ἀττικοῦ, ὥς φασιν, ἀπόγονος καὶ πολλοὺς\nκατέρρηξεν ἡμῶν γέλωτας· καὶ μετὰ ταῦτα ὠρχεῖτο μετὰ τῆς\nγυναικὸς ἔτη οὔσης ὑπὲρ τὰ ὀγδοήκοντα. καὶ τελευταῖαι\nἐπεισῆλθον ἐπιδόρπιαι τράπεζαι, τραγήματά τ’ ἐν πλεκτοῖς\nἐλεφαντίνοις ἐπεδόθη πᾶσι καὶ\nπλακοῦντες ἕκαστα γένη, Κρητικῶν καὶ τῶν σῶν, ἑταῖρε\nΛυγκεῦ, Σαμιακῶν καὶ Ἀττικῶν αὐταῖς ταῖς ἰδίαις τῶν\nπεμμάτων θήκαις. μετὰ δὲ ταῦτα ἐξαναστάντες ἀπηλλαττόμεθα\nνήφοντες νὴ τοὺς θεοὺς διὰ τὸν φόβον τοῦ πλούτου ὃν\nἐλάβομεν. σὺ δὲ μόνον ἐν Ἀθήναις μένων εὐδαιμονίζεις τὰς\nΘεοφράστου θέσεις ἀκούων, θύμα καὶ εὔζωμα καὶ τοὺς καλοὺς\nἐσθίων στρεπτούς, Λήναια καὶ Χύτρους θεωρῶν. ἡμεῖς δ’ ἐκ\nτοῦ Καράνου δείπνου πλοῦτον ἀντὶ μερίδων εὐωχηθέντες νῦν\nζητοῦμεν οἳ μὲν οἰκίας, οἳ δὲ ἀγρούς, οἳ δὲ ἀνδράποδ᾽\nὠνήσασθαι.’\nεἰς ταῦτα, ὦ ἑταῖρε Τιμόκρατες, ἀποβλέπων τίνι συγκρῖναι\nἔχεις τῶν Ἑλληνικῶν δείπνων τὸ προκείμενον τοῦτο συμπόσιον;\nὁπότε καὶ Ἀντιφάνης ὁ κωμῳδιοποιὸς ἐν Οἰνομάῳ ἢ Πέλοπι\nδιαπαίζων ἔφη (II 81 K)· τί δ’ ἂν Ἕλληνες μικροτράπεζοι,φυλλοτρῶγες δράσειαν; ὅπουτέτταρα λήψῃ κρέα μίκρ’ ὀβολοῦ.παρὰ δ’ ἡμετέροις προγόνοισιν ὅλουςβοῦς ὤπτων, ὗς, ἐλάφους, ἄρνας·τὸ τελευταῖον δ’ ὁ μάγειρος ὅλοντέρας ὀπτήσας μεγάλῳ βασιλεῖθερμὴν παρέθηκε κάμηλον. ὁ Ἀριστοφάνης δ’ ἐν Ἀχαρνεῦσι καὶ αὐτὸς τῶν\nβαρβάρων ἐμφανίζων τὴν μεγαλειότητά φησιν\n(85)· ΠΡ. εἶτ’ ἐξένιζε παρετίθει θ’ ἡμῖν ὅλουςἐκ κριβάνου βοῦς. ΔΙΚ. καὶ τίς εἶδε πώποτεβοῦς κριβανίτας; τῶν ἀλαζονευμάτων.\nΠΡ. καὶ ναὶ μὰ Δί’ ὄρνιν τριπλάσιον Κλεωνύμουπαρέθηκεν ἡμῖν· ὄνομα δ’ ἦν αὐτῷ φέναξ. Ἀναξανδρίδης δ’ ἐν Πρωτεσιλάῳ διασύρων τὸ τῶν\nἸφικράτους γάμων συμπόσιον, ὅτε ἤγετο τὴν Κότυος τοῦ Θρᾳκῶν\nβασιλέως θυγατέρα, φησί (I 151 K)·\nκἂν ταῦτα ποιῆθ᾽, ὥσπερ φράζω,λαμπροῖς δείπνοις δεξόμεθ’ ὑμᾶς,οὐδὲν ὁμοίοις τοῖς Ἰφικράτουςτοῖς ἐν Θρᾴκῃ· καίτοι φασὶνβουβαυκαλόσαυλα γενέσθαι·κατὰ τὴν ἀγορὰν μὲν ὑπεστρῶσθαιστρώμαθ’ ἁλουργῆ μέχρι τῆς ἄρκτου·δειπνεῖν δ’ ἄνδρας βουτυροφάγους,αὐχμηροκόμας μυριοπληθεῖς·τοὺς δὲ λέβητας χαλκοῦς εἶναιμείζους λάκκων δωδεκακλίνων·αὐτὸν δὲ Κότυν περιεζῶσθαιζωμόν τε φέρειν ἐν χοὶ χρυσῇκαὶ γευόμενον τῶν κρατήρωνπρότερον μεθύειν τῶν πινόντων.αὐλεῖν δ’ αὐτοῖς Ἀντιγενείδαν,Ἀργᾶν δ’ ᾄδειν καὶ κιθαρίζεινΚηφισόδοτον τὸν Ἀχαρνῆθεν·μέλπειν δ’ ᾠδαῖςτοτὲ μὲν Σπάρτην τὴν εὐρύχορον,\nτοτὲ δ’ αὖ Θήβας τὰς ἑπταπύλους, τὰς ἁρμονίας\nμεταβάλλοντας, φερνάς τε λαβεῖν δύο μὲν ξανθῶν ἵππων ἀγέλας\nαἰγῶν τ’ ἀγέλην χρυσοῦν τε σάκος .... φιάλην τε λεπαστὴν\nχιόνος τε πρόχουν κέρχνων τε χύτραν βολβῶν τε σιρὸν\nδωδεκάπηχυν καὶ πουλυπόδων ἑκατόμβην. ταῦτα μὲν οὕτως φασὶ\nποιῆσαι Κότυν ἐν Θρᾴκῃ, γάμον Ἰφικράτει. τούτων δ’ ἔσται\nπολὺ σεμνότερον καὶ λαμπρότερον παρὰ δεσποσύνοις τοῖς\nἡμετέροις. τί γὰρ ἐλλείπει δόμος ἡμέτερος, ποίων ἀγαθῶν; οὐ\nσμύρνης ἐκ Συρίας ὀδμαὶ λιβάνου τε πνοαί, τερενοχρῶτες\nμαζῶν ὄψεις, ἄρτων, ἀμύλων, πουλυποδείων, χολίκων, δημοῦ,\nφυσκῶν, ζωμοῦ, τεύτλων, θρίων, λεκίθου, σκορόδων, ἀφύης,\nσκόμβρων, ἐνθρυμματίδων, πτισάνης, ἀθάρης, κυάμων, λαθύρων,\nὤχρων, δολίχων, μέλιτος, τυροῦ, χορίων, πυῶν, καρύων,\nχόνδρου, κάραβοι ὀπτοί, τευθίδες ὀπταί, κεστρεὺς ἑφθός,\nσηπίαι ἑφθαί,\nμύραιν’ ἑφθή, κωβιοὶ ἑφθοί,θυννίδες ὀπταί, φυκίδες ἑφθαί,βάτραχοι, πέρκαι,συνόδοντες, ὄνοι, βατίδες, ψῆτται,γαλεός, κόκκυξ, θρίσσαι, νάρκαι,ῥίνης τεμάχη, σχαδόνες, βότρυες,σῦκα, πλακοῦντες, μῆλα, κράνειαι,ῥόαι, ἕρπυλλος, μήκων, ἀχράδες,κνῆκος, ἐλᾶαι, στέμφυλ᾽, ἄμητες,πράσα, γήτειον, κρόμμυα, φυστή,βολβοί, καυλοί, σίλφιον, ὄξος,μάραθ᾽, ᾠά, φακῆ, τέττιγες, ὀποί,κάρδαμα, σήσαμα, κήρυκες, ἅλες,πίνναι, λεπάδες, μύες, ὄστρεια,κτένες, ὄρκυνες· καὶ πρὸς τούτοιςὀρνιθαρίων ἄφατον πλῆθος,νηττῶν, φαττῶν· χῆνες, στρουθοί,κίχλαι, κόρυδοι, κίτται, κύκνοι,πελεκάν, κίγκλοι, γέρανοσ — Β. τουδὶτοῦ χάσκοντος διατειναμένηδιὰ τοῦ πρωκτοῦ καὶ τῶν πλευρῶνδιακόψειεν τὸ μέτωπον.Α. οἶνοι δέ σοι, λευκός,γλυκύς, αὐθιγενής, ἡδύς, καπνίας.\nΛυγκεὺς δ’ ἐν Κενταύρῳ διαπαίζων τὰ Ἀττικὰ δεῖπνά φησι\n(IV 433 M)· μάγειρ᾽, ὁ θύων ἐστὶ δειπνίζων τ’ ἐμὲ\nῬόδιος, ἐγὼ δ’ ὁ κεκλημένος Περίνθιος.οὐδέτερος ἡμῶν ἥδεται τοῖς Ἀττικοῖςδείπνοις. ἀηδία γάρ ἐστιν Ἀττικὴὥσπερ ξενική· παρέθηκε πίνακα γὰρ μέγανἔχοντα μικροὺς πέντε πινακίσκους ἄνω·τούτων ὃ μὲν ἔχει σκόροδον, ὃ δ’ ἐχίνους δύο,ὃ δὲ θρυμματίδα γλυκεῖαν, ὃ δὲ κόγχας δέκα,ὃ δ’ ἀντακαίου μικρόν. ἐν ὅσῳ δ’ ἐσθίω,ἕτερος ἐκεῖν᾽, ἐν ὅσῳ δ’ ἐκεῖνος, τοῦτ’ ἐγὼἠφάνισα. βούλομαι δέ γ᾽, ὦ βέλτιστε σύ,κἀκεῖνο καὶ τοῦτ᾽, ἀλλ’ ἀδύνατα βούλομαι·οὔτε στόματα γὰρ οὔτε χεῖρας πέντ’ ἔχω.ὄψιν μὲν οὖν ἔχει τὰ τοιαῦτα ποικίλην,ἀλλ’ οὐθέν ἐστι τοῦτο πρὸς τὴν γαστέρα·κατέπασα γὰρ τὸ χεῖλος, οὐκ ἐνέπλησα δέ.τί οὖν ἔχεις; Β. ὄστρεια πολλά. Α. πίνακά μοιτούτων παραθήσεις αὐτὸν ἐφ’ ἑαυτοῦ μέγαν.ἔχεις ἐχίνους; Β. ἕτερος ἔσται σοι πίναξ·αὐτὸς γὰρ αὐτὸν ἐπριάμην ὀκτὼ ὀβολῶν.Α. ὀψάριον αὐτὸ τοῦτο παραθήσεις μόνον,ἵνα ταὐτὰ πάντες, μὴ τὸ μὲν ἐγώ, τὸ δ’ ἕτερος ... Δρομέας δ’ ὁ παράσιτος ἐρωτήσαντός τινος αὐτόν, ὥς\nφησιν ὁ Δελφὸς Ἡγήσανδρος (FHG IV 415),\nπότερον ἐν ἄστει γίνεται βελτίω δεῖπνα ἢ ἐν Χαλκίδι, τὸ\nπροοίμιον εἶπε τῶν ἐν Χαλκίδι δείπνων χαριέστερον εἶναι τῆς\nἐν ἄστει παρασκευῆς, τὸ πλῆθος τῶν ὀστρέων καὶ τὴν\nποικιλίαν προοίμιον εἰπὼν δείπνου.\nΔίφιλος δ’ ἐν Ἀπολειπούσῃ μάγειρόν τινα\nπαράγων ποιεῖ τάδε λέγοντα (II 545 K)· πόσοι τὸ πλῆθός εἰσιν οἱ κεκλημένοιεἰς τοὺς γάμους, βέλτιστε, καὶ πότερ’ Ἀττικοὶἅπαντες ἢ κἀκ τοὐμπορίου τινές; Β. τί δαὶτοῦτ’ ἐστὶ πρὸς σὲ τὸν μάγειρον; Α. τῆς τέχνηςἡγεμονία τίς ἐστιν αὕτη σοι, πάτερ,τὸ τῶν ἐδομένων τὰ στόματα προειδέναι.οἷον Ῥοδίους κέκληκας· εἰσιοῦσι δὸςεὐθὺς ἀπὸ θερμοῦ τὴν μεγάλην αὐτοῖς σπάσαι,ἀποζέσας σίλουρον ἢ λεβίαν, ἐφ’ ᾧχαριεῖ πολὺ μᾶλλον ἢ μυρίνην προσεγχέας.Β. ἀστεῖον ὁ σιλουρισμός. Α. ἂν Βυζαντίους,ἀψινθίῳ σφιν δεῦσον ὅσα γ’ ἂν παρατιθῇς,κάθαλα ποιήσας πάντα κἀσκοροδισμένα.διὰ γὰρ τὸ πλῆθος τῶν παρ’ αὐτοῖς ἰχθύωνπάντες βλιχανώδεις εἰσὶ καὶ μεστοὶ λάπης.Μένανδρος δ’ ἐν Τροφωνίῳ (IV 205 M)·ξένου τὸ δεῖπνόν ἐστιν ὑποδοχή. Β. τίνος;ποδαποῦ; διαφέρει τῷ μαγείρῳ τοῦτο γάρ.οἷον τὰ νησιωτικὰ ταυτὶ ξενύδρια,ἐν προσφάτοις ἰχθυδίοις τεθραμμένακαὶ παντοδαποῖς, τοῖς ἁλμίοις μὲν οὐ πάνυἁλίσκετ᾽, ἀλλ’ οὕτως παρέργως ἅπτεται·τὰς δ’ ὀνθυλεύσεις καὶ τὰ κεκαρυκευμέναμᾶλλον προσεδέξατ᾽. Ἀρκαδικὸς τοὐναντίον\nἀθάλασσος ὢν τοῖς λοπαδίοις ἁλίσκεται·Ἰωνικὸς πλούταξ ὑποστάσεις ποιῶνκάνδαυλον, ὑποβινητιῶντα βρώματα.\nἐχρῶντο γὰρ οἱ παλαιοὶ καὶ τοῖς εἰς ἀναστόμωσιν βρώμασιν\nὥσπερ ταῖς ἁλμάσιν ἐλάαις, ἃς κολυμβάδας καλοῦσιν.\nἈριστοφάνης γοῦν ἐν Γήρᾳ φησίν (I 426 K)·\nὦ πρεσβῦτα, πότερα φιλεῖς τὰς δρυπεπεῖς ἑταίραςἢ σὺ τὰς ὑποπαρθένους ἁλμάδας ὡς ἐλάαςστιφράς; Φιλήμων δ’ ἐν Μετιόντι ἢ Ζωμίῳ (II 488\nK)· ἰχθὺς τί σοιἐφαίνεθ’ οὑφθός; Β. μικρὸς ἦν, ἀκήκοας;ἅλμη τε λευκὴ καὶ παχεῖ’ ὑπερβολῇ,κοὐχὶ λοπάδος προσῶζεν οὐδ’ ἡδυσμάτων.ἐβόων δ᾽ ἅπαντες, ὡς ἀγαθὴν ἅλμην\nποιεῖς. ἤσθιον δὲ καὶ τέττιγας καὶ κερκώπας ἀναστομώσεως\nχάριν. Ἀριστοφάνης Ἀναγύρῳ (I 404 K)· πρὸς θεῶν, ἔραμαι τέττιγα φαγεῖνκαὶ κερκώπην θηρευσαμένηκαλάμῳ λεπτῷ. ἐστὶν δ’ ἡ κερκώπη ζῷον ὅμοιον τέττιγι καὶ\nτιτιγονίῳ, ὡς Σπεύσιππος παρίστησιν ἐν δʹ\nὉμοίων. μνημονεύει αὐτῶν Ἐπίλυκος ἐν Κωραλίσκῳ (I 804\nK). Ἄλεξις ἐν Θράσωνί φησι (II 326\nK)· σοῦ δ’ ἐγὼ λαλιστέραν\nοὐπώποτ’ εἶδον οὔτε κερκώπην, γύναι,οὐ κίτταν, οὐκ ἀηδόν᾽, οὐ χελιδόνα,οὐ τρυγόν᾽, οὐ τέττιγα. Νικόστρατος δ’ ἐν Ἅβρᾳ (II 219 K)·\nπίναξ ὁ πρῶτος τῶν μεγάλων ἡγήσεταιἔχων ἐχῖνον, ὠμοτάριχον, κάππαριν,θρυμματίδα, τέμαχος, βολβὸν ἐν ὑποτρίμματι.\nὅτι δ’ ἤσθιον διὰ τὴν ἀναστόμωσιν καὶ τὰς δι’\nὄξους καὶ νάπυος γογγυλίδας σαφῶς παρίστησι Νίκανδρος ἐν\nδευτέρῳ Γεωργικῶν λέγων οὕτως (fr. 70 Schn)·\nγογγυλίδος δισσὴ γὰρ ἰδ’ ἐκ ῥαφάνοιο γενέθλημακρή τε στιφρή τε φαείνεται ἐν πρασιῇσι.καὶ τὰς μέν θ’ αὕηνον ἀποπλύνας βορέῃσι,προσφιλέας χειμῶνι καὶ οἰκουροῖσιν ἀεργοῖς·θερμοῖς δ’ ἰκμανθεῖσαι ἀναζώουσ’ ὑδάτεσσι.τμῆγε δὲ γογγυλίδος ῥίζας καὶ ἀκαρφέα φλοιὸνἦκα καθηράμενος λεπτουργέας, ἠελίῳ δὲαὐήνας ἐπὶ τυτθὸν ὅτ’ ἐν ζεστῷ ἀποβάπτωνὕδατι δριμείῃ πολέας ἐμβάπτισον ἅλμῃ,ἄλλοτε δ’ αὖ λευκὸν γλεῦκος συστάμνισον ὄξειἶσον ἴσῳ, τὰς δ’ ἐντὸς ἐπιστύψας ἁλὶ κρύψαις.πολλάκι δ’ ἀσταφίδας προχέαις τριπτῆρι λεήναςσπέρματά τ’ ἐνδάκνοντα σινήπυος. εἰν ἑνὶ δὲ τρὺξὄξεος ἰκμάζουσα καὶ ὠμοτέρην ἐπὶ κόρσηνὥριον ἁλμαίην αμυσαι κεχρηόσι δαίτης.\nΔίφιλος δ’ ἢ Σώσιππος ἐν Ἀπολειπούσῃ (II 546\nK)· ἔστιν ἔνδον ὄξος ὀξύ σοι.ὑπολαμβάνω, παιδάριον, ὀπὸν εἰλήφαμεν.ἄριστα τούτοις πάντα πιέσω καὶ πυκνά,ἡ φυλλὰς ἡ δριμεῖα περιοισθήσεται·τῶν πρεσβυτέρων γὰρ ταῦτα τῶν ἡδυσμάτωνἀναστομοῖ τάχιστα τᾀσθητήρια,τό τε νωκαρῶδες καὶ κατημβλυωμένονἐσκέδασε κἀποίησεν ἡδέως φαγεῖν.\nἌλεξις δ’ ἐν Ταραντίνοις ἐν τοῖς συμποσίοις φησὶ τοὺς\nἈττικοὺς καὶ ὀρχεῖσθαι ὑποπιόντας (II 379 K)·\nτοῦτο γὰρ νῦν ἐστί σοιἐν ταῖς Ἀθήναις ταῖς καλαῖς ἐπιχώριον·ἅπαντες ὀρχοῦντ’ εὐθύς, ἂν οἴνου μόνονὀσμὴν ἴδωσι· συμφορὰν λέγεις ἄρ’ ἂνφαίης ἂν εἰς συμπόσιον εἰσελθὼν ἄφνω.καὶ τοῖς μὲν ἀγενείοις ἴσως ἔπεστί τιςχάρις· ἀλλ’ ἐπὰν δὴ τὸν γόητα Θεόδοτονἢ τὸν παραμασύντην ἴδω τὸν ἀνόσιονβαυκιζόμενον τὰ λευκά τ’ ἀναβάλλονθ’ ἅμα,ἥδιστ’ ἂν ἀναπήξαιμ’ ἂν αὐτὸν ἐπὶ τοῦ\nξύλουλαβών. μήποτε δὲ καὶ Ἀντιφάνης ἐν Καρσὶ κατὰ τὸ Ἀττικὸν\nἔθος τῆς ὀρχήσεως κωμῳδεῖ τινα τῶν σοφῶν ὡς παρὰ\nδεῖπνον ὀρχούμενον λέγων οὕτως (II 55 K)·\nοὐχ ὁρᾷς ὀρχούμενονταῖς χερσὶ τὸν βάκηλον; οὐδ’ αἰσχύνεταιὁ τὸν Ἡράκλειτον πᾶσιν ἐξηγούμενος,ὁ τὴν Θεοδέκτου μόνος ἀνευρηκὼς τέχνην,ὁ τὰ κεφάλαια συγγράφων Εὐριπίδῃ. τούτοις οὐδ’ ἀναρμόστως ἄν τις ἐπενέγκαι τὰ Ἐρίφῳ\nτῷ κωμικῷ ἐν Αἰόλῳ εἰρημένα τάδε (II 428 K)·\nλόγος γάρ ἐστ’ ἀρχαῖος οὐ κακῶς ἔχων·οἶνον λέγουσι τοὺς γέροντας, ὦ πάτερ,πείθειν χορεύειν οὐ θέλοντας. Ἄλεξις δ’ ἐν τῷ ἐπιγραφομένῳ Ἰσοστάσιόν φησιν\n(II 328 K)· ἀπὸ συμβολῶν ἔπινον ὀρχεῖσθαι μόνονβλέποντες, ἄλλο δ’ οὐδέν, ὄψων ὀνόματακαὶ σιτίων ἔχοντες, Ὄψων, Κάραβοςκαὶ Κωβιός, Σεμίδαλις.\n‘Ἀττικὸν δὲ δεῖπνον οὐκ ἀχαρίτως διαγράφει Μάτρων ὁ παρῳδός, ὅπερ διὰ τὸ σπάνιον οὐκ ἂν\nὀκνήσαιμι ὑμῖν, ἄνδρες φίλοι,’ ὁ Πλούταρχος ἔφη,\n‘ἀπομνημονεῦσαι· δεῖπνα μοι ἔννεπε, Μοῦσα, πολύτροφα καὶ μάλαπολλά (Od. 1.1),ἃ Ξενοκλῆς ῥήτωρ ἐν Ἀθήναις δείπνισεν ἡμᾶς·ἦλθον γὰρ κἀκεῖσε, πολὺς δέ μοι ἕσπετο λιμός (Od. 6.164).οὗ δὴ καλλίστους ἄρτους ἴδον ἠδὲ μεγίστους,λευκοτέρους χιόνος, ἔσθειν δ’ ἀμύλοισιν ὁμοίους (Il. 10.436.\n7)... τάων καὶ Βορέης ἠράσσατο πεσσομενάων (Il. 20.223)·\nαὐτὸς δὲ Ξενοκλῆς ἐπεπωλεῖτο στίχας ἀνδρῶν (Il. 3.196),στῆ δ’ ἄρ’ ἐπ’ οὐδὸν ἰών. σχεδόθεν δέ οἱ ἦν παράσιτος\n(Od. 20.128.\n30)Χαιρεφόων, πεινῶντι λάρῳ ὄρνιθι ἐοικώς (Od. 5.51),νήστης, ἀλλοτρίων εὖ εἰδὼς δειπνοσυνάων (Od. 5.250).τῷ δὲ μάγειροι μὲν φόρεον πλῆσάν τε τραπέζας,οἷς ἐπιτετράφαται μέγας οὐρανὸς ὀπτανιάων (Il. 5.750)ἠμὲν ἐπισπεῦσαι δείπνου χρόνον ἠδ’ ἀναμεῖναι.ἔνθ’ ἄλλοι πάντες λαχάνοις ἐπὶ χεῖρας ἴαλλον (Od. 9.288),ἀλλ’ ἐγὼ οὐ πιθόμην, ἀλλ’ ἤσθιον εἴδατα πάντα,βολβοὺς ἀσπάραγόν τε καὶ ὄστρεα μυελόεντα (Od. 9.293),ὠμοτάριχον ἐῶν χαίρειν, Φοινίκιον ὄψον.αὐτὰρ ἐχίνους ῥῖψα καρηκομόωντας ἀκάνθαις·οἳ δὲ κυλινδόμενοι καναχὴν ἔχον ἐν ποσὶ παίδων(Il. 16.794)ἐν καθαρῷ, ὅθι κύματ’ ἐπ’ ἠιόνος κλύζεσκε (Il. 21.61)·πολλὰς δ’ ἐκ κεφαλῆς προθελύμνους εἷλκον ἀκάνθας\n(Il. 10.15).ἡ δὲ Φαληρικὴ ἦλθ’ ἀφύη, Τρίτωνος ἑταίρη,ἄντα παρειάων σχομένη ῥυπαρὰ κρήδεμνα (Od. 1.334)...τοὺς δ’ ὁ Κύκλωψ ἐφίλει καὶ ἐν οὔρεσιν ἐξεπεφύκει\n...πίνας ἦλθε φέρων καὶ ἄμυλα ἠχήεντα (Od. 4.72),ἃς κατὰ φυκότριχος πέτρης λευκὸν τρέφει ὕδωρ ...ψῆττά τε χονδροφυὴς καὶ τρίγλη μιλτοπάρῃος (Od. 9.125).τῇ δ’ ἐγὼ ἐν πρώτοις ἐπέχον κρατερώνυχα χεῖρα(Od. 17.410?)\nοὐδ’ ἔφθην τρώσας μιν, ἄασε δὲ Φοῖβος\nἈπόλλων.ὡς δὲ ἴδον Στρατοκλῆ, κρατερὸν μήστωρα\nφόβοιο (Il.\n12.39),τρίγλης ἱπποδάμοιο κάρη μετὰ χερσὶν ἔχοντα (Il. 24.724),ἂψ δ’ ἑλόμην χάρμῃ, λαιμὸν δ’ ἄπληστον ἄμυξα.ἦλθε δὲ Νηρῆος θυγάτηρ, Θέτις ἀργυρόπεζα,σηπίη εὐπλόκαμος, δεινὴ θεὸς αὐδήεσσα (Od. 10.136),ἣ μόνη ἰχθὺς οὖσα τὸ λευκὸν καὶ μέλαν οἶδε.καὶ Τιτυὸν ἔιδον, λίμνης ἐρικυδέα γόγγρον (Od. 11.576)κείμενον ἐν λοπάδεσσ᾽· ὃ δ’ ἐπ’ ἐννέα κεῖτο\nτραπέζας·τῷ δὲ μετ’ ἴχνια βαῖνε θεὰ λευκώλενος ἰχθὺς (Od. 3.30\nIl. 1.55)ἔγχελυς, ἣ Διὸς εὔχετ’ ἐν ἀγκοίνῃσι μιγῆναι (Od. 11.267),ἐκ Κωπῶν, ὅθεν ἐγχέλεων γένος ἀγροτεράων (Il. 2.852),παμμεγέθης, ἣν οὔ κε δύ’ ἀνέρες ἀθλητῆρες (Il. 12.447),οἷοι ἄρ’ Ἀστυάναξ τε καὶ Ἀντήνωρ ἐγένοντο,ῥηιδίως ἐπ’ ἄμαξαν ἀπ’ οὔδεος ὀχλίσσειαν (Il. 12.448)·τρισπίθαμοι γὰρ ταί γε καὶ ἐννεαπήχεες ἦσαν (Od. 11.310)εὖρος, ἀτὰρ μῆκός γε γενέσθην ἐννεόργυιοι (Od. 11.312).πολλὰ δ’ ἄναντα κάταντα κατὰ στέγος ἦλθ’ ὁ μάγειρος\n(Il. 21.116),σείων ὀψοφόρους πίνακας κατὰ δεξιὸν ὦμον (Il. 5.46).τῷ δ’ ἅμα τεσσαράκοντα μέλαιναι χύτραι ἕποντο(Il. 2.534),αὐτὰρ ἀπ’ Εὐβοίας λοπάδες τόσαι ἐστιχόωντο (Il. 2.516).\nἾρις δ’ ἄγγελος ἦλθε ποδήνεμος, ὠκέα τευθίς (Il. 2.786),πέρκη τ’ ἀνθεσίχρως καὶ ὁ δημοτικὸς μελάνουρος,ὃς καὶ θνητὸς ἐὼν ἕπετ’ ἰχθύσιν ἀθανάτοισιν (Il. 16.154).οἴη δ’ αὖ θύννου κεφαλὴ θαλαμηιάδαο (Od. 11.543. 557)νόσφιν ἀφειστήκει, κεχολωμένη οὕνεκα τευχέων αἰρομένων· τὸ δὲ πῆμα θεοὶ θέσαν ἀνθρώποισι (Od. 11.555).ῥίνη δ᾽, ἣν φιλέουσι περισσῶς τέκτονες ἄνδρες (Il. 6.315),τρηχεῖ’ ἀλλ’ ἀγαθὴ κουροτρόφος· οὐ γὰρ ἔγωγεἧς σαρκὸς δύναμαι γλυκερώτερον ἄλλο ἰδέσθαι(Od. 9.27. 28).ὀπταλέος δ’ εἰσῆλθε πελώριος ἱππότα κεστρεὺς (Il. 2.336)οὐκ οἶος· ἅμα τῷ γε δυώδεκα σαργοὶ ἕποντο (Il. 3.143).κυανόχρως δ’ ἀμίας ἐπὶ τοῖς μέγας, ὅς τε θαλάσσηςπάσης βένθεα οἶδε, Ποσειδάωνος ὑποδμώς (Od. 4.385. 6),καρῖδές θ᾽, αἳ Ζηνὸς Ὀλυμπίου εἰσὶν ἀοιδοί,αἳ δὴ γήραι κυφαὶ ἔσαν, χρησταὶ δὲ πάσασθαι (Od. 2.16).χρύσοφρυς, ὃς κάλλιστος ἐν ἄλλοις ἵσταται ἰχθύς(Il. 23.318),κάραβος, ἀστακὸς αὖτε λιλαίετο θωρήσσεσθαι (Od. 20.27)ἐν μακάρων δείπνοις. τοῖς δαιτυμόνες χέρ’ ἐφέντεςἐν στόμασίν τ᾽ ἔθεσαν καὶ ἀπήγαγον ἄλλυδις\nἄλλον (Od.\n11.385).τῶν δ’ ἄρ’ ἔλοψ κρείων δουρικλυτὸς ἡγεμόνευεν(Il. 2.645),οὗ πλήρης περ ἐὼν κρατερῶς παλάμῃ ἐπορέχθην\nγεύσασθ’ ἱμείρων· τὸ δέ γ’ ἀμβροσίη μοι ἔδοξεν (Od. 10.555),οἵην δαίνυνται μάκαρες θεοὶ αἰὲν ἐόντες (Od. 5.7).μύραιναν δ’ ἐπέθηκε φέρων, προκάλυμμα τραπέζης(Od. 17.333),ζώνην θ᾽, ἣν φορέεσκεν ἀγαλλομένη περὶ δειρήν(Il. 4.137),εἰς λέχος ἡνίκ’ ἔβαινε Δρακοντιάδῃ μεγαθύμῳ.σάνδαλα δ’ αὖ παρέθηκεν ἀειγενῆ ἀθανατάων,βούγλωσσόν θ᾽, ὃς ἔναιεν ἐν ἅλμῃ\nμορμυρούσῃ(Il. 6.396),κίχλας δ’ ἑξείης ἡβήτορας ὑψιπετήειςκαὶ πέτρας κάτα βοσκομένας, ὑάδας θ’ ὑδατινούς.ἐν δ’ ἀναμὶξ σαργοί τε καὶ ἵππουροι γλάνιές τε,μόρμυρος ἄντα δ’ ἦν, μεγάλη, σπάρος· οὓς ὁ\nμάγειροςσίζοντας παρέθηκε φέρων, κνίσωσε δὲ δῶμα (Od. 17.333).τῶν ἔλεγεν δαίνυσθαι· ἐμοὶ δέ γε θηλυτεράωνεἶναι βρώματ’ ἔδοξεν· ἐπεὶ δ’ ορμαινον ἐπ’ ἄλλα.κεῖτο δέ τις βατάνη, ἧς οὐδεὶς ἥπτετο δειπνῶν,ἐν καθαρῷ ὅθι περ λοπάδων διεφαίνετο χῶρος(Il. 10.199)...ἑξῆς κόσσυφος ἦλθε μόνος γεύσασθαι ἕτοιμος·οὐ μὴν οὐδ’ ἄρ’ ἄθικτος ἔην, πόθεον δὲ καὶ ἄλλοι.\nκωλῆν δ’ ὡς ἔιδον, ὡς ἔτρεμον (Il. 14.294)· ἐν δὲ\nσίναπυκεῖτ’ ἀγχοῦ γλυκὺ πλείονα χρυσὸς ὢν ἀπερύκων.γευσάμενος δ’ ἔκλαιον, ὅτ’ αὔριον οὐκ ἔτι ταῦτα(Od. 12.309)ὄψομαι, ἀλλά με τυρῷ δεῖ καὶ μάζῃ ὀτρηρῇ ....νηδὺς δ’ οὐχ ὑπέμεινε, βιάζετο γὰρ ἀδέεσσι (Il. 16.102)·δάμνα μιν ζωμός τε μέλας ἀκροκώλιά θ’ ἑφθά.παῖς δέ τις ἐκ Σαλαμῖνος ἄγεν τρισκαίδεκα νήσσας(Il. 2.557),λίμνης ἐξ ἱερῆς, μάλα πίονας· ἃς ὁ μάγειρος (Il. 5.710)θῆκε φέρων, ἵν’ Ἀθηναίων κατέκειντο φάλαγγες(Il. 2.558)....Χαιρεφόων δ’ ἐνόησεν ἅμα πρόσσω καὶ ὀπίσσω(Il. 1.343)ὄρνιθας γνῶναι καὶ ἐναίσιμα σιτίζεσθαι (Od. 2.159).ἤσθιε δ’ ὥστε λέων, παλάμῃ δ’ ἔχε τὸ σκέλος αὐτοῦ\n(Od. 9.292.\nOd. 1.104),ὄφρα οἱ οἴκαδ’ ἰόντι πάλιν ποτιδόρπιον εἴη (Od. 9.234).χόνδρος δ’ ἡδυπρόσωπος, ὃν Ἥφαιστος κάμεν ἕψων(Il. 2.101),Ἀττικῷ ἐν κεράμῳ πέττων τρισκαίδεκα μῆνας (Il. 5.387).αὐτὰρ ἐπεὶ δόρποιο μελίφρονος ἐξ ἔρον ἕντο (Od. 24.489),χεῖρας νιψαμένοισιν ἀπ’ ὠκεανοῖο ῥοάων (Il. 19.1)ὡραῖος παῖς ἦλθε φέρων μύρον ἴρινον ἡδύ,ἄλλος δ’ αὖ στεφάνους ἐπὶ δεξιὰ πᾶσιν ἔδωκεν,\nοἳ ῥόδον ἀμφεπλέκοντο διάνδιχα κοσμηθέντες (Od. 9.157).κρητὴρ δὲ Βρομίου ἐκεράννυτο, πίνετο δ’ οἶνοςΛέσβιος, οὗ δὴ πλεῖστον ἀνὴρ ὑπὲρ ἄνδρα πεπώκει.δεύτεραι αὖτε τράπεζαι ἐφωπλίζοντο γέμουσαι·ἐν δ’ αὐταῖσιν ἐπῆν ἄπιοι καὶ πίονα μῆλα (Od. 9.217),ῥοιαί τε σταφυλαί τε, θεοῦ Βρομίοιο τιθῆναι,πρόσφατος ἥν θ’ ἁμάμαξυν ἐπίκλησιν καλέουσι (Od. 5.273).τῶν δ’ ἐγὼ οὐδενὸς ἦσθον ἁπλῶς, μεστὸς δ᾽\nἀνεκείμην.ὡς δὲ ἴδον ξανθόν, γλυκερόν, μέγαν ἔγκυκλον,ἄνδρες,Δήμητρος παῖδ’ ὀπτὸν ἐπεισελθόντα πλακοῦντα,πῶς ἂν ἔπειτα πλακοῦντος ἐγὼ θείου ἀπεχοίμην(Il. 10.243)...οὐδ’ εἴ μοι δέκα μὲν χεῖρες, δέκα δὲ στόματ’ εἶεν(Il. 2.490),γαστὴρ δ’ ἄρρηκτος, χάλκεον δέ μοι ἦτορ ἐνείη.πόρναι δ’ εἰσῆλθον, κοῦραι δύο θαυματοποιοί,ἃς Στρατοκλῆς ἤλαυνε ποδώκεας ὄρνιθας ὥς (Il. 2.764).\nἌλεξις δ’ ἐν Συντρέχουσιν ἐπισκώπτων τὰ Ἀττικὰ δεῖπνά φησιν\n(II 375 K)· ἔγωγε δύο λαβεῖν μαγείρους βούλομαιοὓς ἂν σοφωτάτους δύνωμ’ ἐν τῇ πόλει.μέλλοντα δειπνίζειν γὰρ ἄνδρα Θετταλὸνοὐκ Ἀττικηρῶς οὐδ’ ἀπηκριβωμένωςλιμῷ παρελθεῖν ἃ δεῖ καθ’ ἓνἕκαστον αὐτοῖς παρατιθέντα ... μεγαλείως δέ ...\nεὐτράπεζοι δ’ εἰσὶν ὄντως οἱ Θετταλοί, καθὰ καὶ\nἜριφός φησιν ἐν Πελταστῇ οὕτως (II 430 K)·\nτάδ’ οὐ Κόρινθος οὐδὲ Λαίς, ὦ Σύρε,οὐδ’ εὐτραπέζων Θετταλῶν ξένων τροφαί,ὧν οὐκ ἄμοιρος ἥδε χεὶρ ἐγίνετο. ὁ δὲ τοὺς εἰς Χιωνίδην ἀναφερομένους Πτωχοὺς\nποιήσας τοὺς Ἀθηναίους φησίν (I 5 K), ὅταν\nτοῖς Διοσκούροις ἐν πρυτανείῳ ἄριστον προτιθῶνται, ἐπὶ τῶν\nτραπεζῶν τιθέναι ‘τυρὸν καὶ φυστὴν δρυπεπεῖς τ’ ἐλάας καὶ\nπράσα’, ὑπόμνησιν ποιουμένους τῆς ἀρχαίας ἀγωγῆς. Σόλων δὲ\nτοῖς ἐν πρυτανείῳ σιτουμένοις μᾶζαν παρέχειν κελεύει, ἄρτον\nδὲ ταῖς ἑορταῖς προσπαρατιθέναι, μιμούμενος τὸν Ὅμηρον. καὶ\nγὰρ ἐκεῖνος τοὺς ἀριστεῖς συνάγων πρὸς τὸν Ἀγαμέμνονα\n‘φύρετο δ’ ἄλφιτα’ φησίν. Χρύσιππός τ’ ἐν τετάρτῳ περὶ τοῦ\nκαλοῦ καὶ τῆς ἡδονῆς φησιν· ‘ἐν Ἀθήναις δὲ ἱστοροῦσιν οὐ\nπάνυ ἀρχαίων δυεῖν γινομένων δείπνων ἐν Λυκείῳ τε καὶ\nἈκαδημείᾳ, τοῦ μὲν εἰς τὴν Ἀκαδήμειαν εἰσενέγκαντος\nὀψοποιοῦ λοπάδα πρὸς ἑτέραν τινὰ χρείαν τὸν κέραμον κατᾶξαι\nπάντα τοὺς ἱεροποιοὺς ὡς μακρόθεν οὐκ ἀστείας\nπαρεισδύσεως γινομένης, δέοντος ἀπέχεσθαι τούτων\nτῶν μακρόθεν· τὸν δ’ ἐν τῷ Λυκείῳ κρέας\nταριχηρὸν εἰς τάριχος διασκευάσαντα\nμαστιγωθῆναι ὡς παρασοφιζόμενον πονηρῶς.’ Πλάτων δ’ ἐν\nβʹ\nΠολιτείας οὕτως ἑστιᾷ τοὺς αὑτοῦ\nνεοπολίτας, γράφων (p. 372c)· ‘ἄνευ ὄψου, ἔφη,\nὡς ἔοικας, ποιεῖς τοὺς ἄνδρας ἑστιωμένους. ἀληθῆ, ἦν δ᾽\nἐγώ, λέγεις· ἐπελαθόμην ὅτι καὶ ὄψον ἕξουσιν, ἅλας τε\nδηλονότι καὶ ἐλαίας καὶ τυρὸν καὶ βολβοὺς καὶ λάχανά γε οἷα\nδὴ ἐν ἀγροῖς ἑψήματα τε ἑψήσονται. καὶ τραγήματά\nπου παραθήσομεν αὐτοῖς τῶν τε σύκων καὶ ἐρεβίνθων καὶ\nκυάμων, καὶ μύρτα καὶ φηγοὺς σποδιοῦσι πρὸς τὸ πῦρ μετρίως\nὑποπίνοντες. καὶ οὕτως διάγοντες τὸν βίον ἐν εἰρήνῃ μετὰ\nὑγιείας, ὡς εἰκός, γηραιοὶ τελευτῶντες ἄλλον τοιοῦτον βίον\nτοῖς ἐκγόνοις παραδώσουσιν.’\nἑξῆς δὲ λεκτέον καὶ περὶ τῶν Λακωνικῶν συμποσίων. Ἡρόδοτος\nμὲν οὖν ἐν τῇ ἐνάτῃ τῶν ἱστοριῶν περὶ τῆς Μαρδονίου\nπαρασκευῆς λέγων καὶ μνημονεύσας Λακωνικῶν συμποσίων φησί\n(c. 82)· ‘Ξέρξης φεύγων ἐκ τῆς Ἑλλάδος\nΜαρδονίῳ τὴν παρασκευὴν κατέλιπε τὴν αὑτοῦ. Παυσανίαν οὖν\nἰδόντα τὴν τοῦ Μαρδονίου παρασκευὴν χρυσῷ καὶ ἀργύρῳ καὶ\nπαραπετάσμασι ποικίλοις κατεσκευασμένην κελεῦσαι τοὺς\nἀρτοποιοὺς καὶ ὀψοποιοὺς κατὰ ταὐτὰ καθὼς Μαρδονίῳ δεῖπνον\nπαρασκευάσαι. ποιησάντων δὲ τούτων τὰ κελευσθέντα τὸν\nΠαυσανίαν ἰδόντα κλίνας χρυσᾶς καὶ ἀργυρᾶς ἐστρωμένας καὶ\nτραπέζας ἀργυρᾶς καὶ παρασκευὴν μεγαλοπρεπῆ δείπνου\nἐκπλαγέντα τὰ προκείμενα κελεῦσαι ἐπὶ γέλωτι τοῖς ἑαυτοῦ\nδιακόνοις παρασκευάσαι Λακωνικὸν δεῖπνον. καὶ\nπαρασκευασθέντος γελάσας ὁ Παυσανίας μετεπέμψατο τῶν\nἙλλήνων τοὺς στρατηγοὺς καὶ ἐλθόντων ἐπιδείξας ἑκατέρου τῶν δείπνων τὴν παρασκευὴν\nεἶπεν· ‘ἄνδρες Ἕλληνες, συνήγαγον ὑμᾶς βουλόμενος ἐπιδεῖξαι\nτοῦ Μήδων ἡγεμόνος τὴν ἀφροσύνην, ὃς τοιαύτην δίαιταν ἔχων\nἦλθεν ὡς ἡμᾶς οὕτω ταλαίπωρον ἔχοντας.’ φασὶ δέ τινες καὶ\nἄνδρα Συβαρίτην ἐπιδημήσαντα τῇ Σπάρτῃ καὶ συνεστιαθέντα ἐν\nτοῖς φιδιτίοις εἰπεῖν· ‘εἰκότως ἀνδρειότατοι ἁπάντων εἰσὶ\nΛακεδαιμόνιοι· ἕλοιτο γὰρ ἄν τις εὖ φρονῶν\nμυριάκις ἀποθανεῖν ἢ οὕτως εὐτελοῦς διαίτης\nμεταλαβεῖν.’\nΠολέμων δ’ (fr. 86 Pr) ἐν τῷ παρὰ Ξενοφῶντι\nκανάθρῳ (Ages. 8, 7) τοῦ παρὰ Λάκωσι\nκαλουμένου δείπνου κοπίδος μνημονεύοντα Κρατῖνον ἐν\nΠλούτοις λέγειν (I 63 K)· ἆρ’ ἀληθῶς τοῖς ξένοισιν ἔστιν, ὡς λέγουσ᾽, ἐκεῖπᾶσι τοῖς ἐλθοῦσιν ἐν τῇ κοπίδι θοινᾶσθαι καλῶς,ἐν δὲ ταῖς λέσχαισι φύσκαι προσπεπατταλευμέναικατακρέμανται τοῖσι πρεσβύταισιν ἀποδάκνειν ὀδάξ; καὶ Εὔπολις ἐν Εἵλωσι (I 294 K)·\nκαὶ γένηται τοῖσδε σάμερον κοπίς. δεῖπνον δ’ ἐστὶν ἰδίως ἔχον ἡ κοπίς, καθάπερ καὶ\nτὸ καλούμενον ἄικλον. ἐπὴν δὲ κοπίζωσι, πρῶτον μὲν δὴ\nσκηνὰς ποιοῦνται παρὰ τὸν θεόν, ἐν δὲ ταύταις στιβάδας ἐξ\nὕλης, ἐπὶ δὲ τούτων δάπιδας ὑποστρωννύουσιν, ἐφ’ αἷς τοὺς\nκατακλιθέντας εὐωχοῦσιν οὐ μόνον τοὺς ἐκ τῆς ἡμεδαπῆς\nἀφικνουμένους, ἀλλὰ καὶ τοὺς ἐπιδημήσαντας τῶν ξένων.\nθύουσι δ’ ἐν ταῖς κοπίσιν αἶγας, ἄλλο δ’ οὐδὲν ἱερεῖον· καὶ\nτῶν κρεῶν διδόασι μοίρας πᾶσι καὶ τὸν\nκαλούμενον φυσίκιλλον, ὅς ἐστιν ἀρτίσκος ἐγκρίδι\nπαραπλήσιος, γογγυλώτερος δὲ τὴν ἰδέαν. διδόασι τῶν\nσυνιόντων ἑκάστῳ τυρὸν χλωρὸν καὶ γαστρὸς καὶ\nφύσκης τόμον καὶ τραγήματα σῦκά τε ξηρὰ καὶ κυάμους καὶ\nφασήλους χλωρούς. κοπίζει δὲ καὶ τῶν ἄλλων Σπαρτιατῶν ὁ\nβουλόμενος. ἐν δὲ τῇ πόλει κοπίδας ἄγουσι καὶ τοῖς\nΤιθηνιδίοις καλουμένοις ὑπὲρ τῶν παίδων· κομίζουσι γὰρ αἱ\nτιτθαὶ τὰ ἄρρενα παιδία κατὰ τὸν καιρὸν τοῦτον εἰς ἀγρὸν\nκαὶ πρὸς τὴν Κορυθαλίαν καλουμένην Ἄρτεμιν,\nἧς τὸ ἱερὸν παρὰ τὴν καλουμένην Τίασσόν ἐστιν ἐν τοῖς πρὸς\nτὴν Κλήταν μέρεσι. καὶ ταύτασ τὰς κοπίδας\nπαραπλησίως ταῖς λελεγμέναις ἐπιτελοῦσι. θύουσι δὲ καὶ τοὺς\nγαλαθηνοὺς ὀρθαγορίσκους καὶ παρατιθέασιν ἐν τῇ θοίνῃ τοὺς\nἰπνίτας ἄρτους. τὸ δὲ ἄικλον ὑπὸ μὲν τῶν ἄλλων Δωριέων\nκαλεῖται δεῖπνον. Ἐπίχαρμος γοῦν ἐν Ἐλπίδι φησίν (p.\n228 L)· ἐκάλεσε γάρ τύ τιςἐπ’ αἶκλον ἀέκων, τὺ δὲ ἑκὼν ᾤχεο τρέχων. τὰ αὐτὰ εἴρηκε καὶ ἐν Περιάλλῳ. ἐν δὲ τῇ\nΛακεδαίμονι τοῖς εἰσιοῦσιν εἰς τὸ φιδίτιον μετὰ δεῖπνον τὸ\nκαλούμενον ἄικλον εἰσφέρουσιν ἄρτους ἐν ἀρριχίδι καὶ κρέας ἑκάστῳ, καὶ τῷ νέμοντι τὰς\nμοίρας ἀκολουθῶν ὁ διάκονος κηρύττει τὸ ἄικλον προστιθεὶς\nτοῦ πέμψαντος τὴν ὀνομασίαν.’\nταῦτα μὲν ὁ Πολέμων· πρὸς ὃν ἀντιλέγων Δίδυμος ὁ\nγραμματικὸσ — καλεῖ δὲ τοῦτον Δημήτριος ὁ Τροιζήνιος\nβιβλιολάθαν διὰ τὸ πλῆθος ὧν ἐκδέδωκε συγγραμμάτων· ἐστὶ\nγὰρ τρισχίλια πρὸς τοῖς πεντακοσίοισ — φησὶ τάδε (om.\nSchm)· ‘Πολυκράτης, φησί, ἐν τοῖς Λακωνικοῖς\nἱστορεῖ (FHG IV 480) ὅτι τὴν μὲν τῶν Ὑακινθίων\nθυσίαν οἱ Λάκωνες ἐπὶ τρεῖς ἡμέρας συντελοῦσι καὶ διὰ τὸ\nπένθος τὸ γενόμενον περὶ τὸν Ὑάκινθον οὔτε στεφανοῦνται ἐπὶ\nτοῖς δείπνοις οὔτε ἄρτον εἰσφέρουσιν οὔτε ἄλλα\nπέμματα καὶ τὰ τούτοις ἀκόλουθα διδόασι καὶ τὸν εἰς τὸν\nθεὸν παιᾶνα οὐκ ᾄδουσιν οὐδ’ ἄλλο τι τοιοῦτον\nεἰσάγουσιν οὐδὲν καθάπερ ἐν ταῖς ἄλλαις\nθυσίαις ποιοῦσιν, ἀλλὰ μετ’ εὐταξίας πολλῆς δειπνήσαντες\nἀπέρχονται. τῇ δὲ μέσῃ τῶν τριῶν ἡμερῶν γίνεται θέα ποικίλη\nκαὶ πανήγυρις ἀξιόλογος καὶ μεγάλη· παῖδές τε γὰρ\nκιθαρίζουσιν ἐν χιτῶσιν ἀνεζωσμένοις καὶ πρὸς αὐλὸν ᾄδοντες\nπάσας ἅμα τῷ πλήκτρῳ τὰς χορδὰς ἐπιτρέχοντες ἐν ῥυθμῷ μὲν\nἀναπαίστῳ, μετ’ ὀξέος δὲ τόνου τὸν θεὸν ᾄδουσιν· ἄλλοι δ᾽\nἐφ’ ἵππων κεκοσμημένων τὸ θέατρον διεξέρχονται· χοροί τε\nνεανίσκων παμπληθεῖς εἰσέρχονται καὶ τῶν ἐπιχωρίων τινὰ\nποιημάτων ᾄδουσιν, ὀρχησταί τε ἐν τούτοις\nἀναμεμιγμένοι τὴν κίνησιν ἀρχαικὴν ὑπὸ τὸν αὐλὸν καὶ τὴν ᾠδὴν ποιοῦνται. τῶν δὲ παρθένων αἳ\nμὲν ἐπὶ καννάθρων καμαρωτῶν ξυλίνων ἁρμάτων\nφέρονται πολυτελῶς κατεσκευασμένων, αἳ δ’ ἐφ’ ἁμίλλαις\nἁρμάτων ἐζευγμένων πομπεύουσιν, ἅπασα δ’ ἐν κινήσει καὶ\nχαρᾷ τῆς θεωρίας ἡ πόλις καθέστηκεν. ἱερεῖά τε παμπληθῆ\nθύουσι τὴν ἡμέραν ταύτην καὶ δειπνίζουσιν οἱ πολῖται πάντας\nτοὺς γνωρίμους καὶ τοὺς δούλους τοὺς ἰδίους· οὐδεὶς δ᾽\nἀπολείπει τὴν θυσίαν, ἀλλὰ κενοῦσθαι συμβαίνει τὴν πόλιν\nπρὸς τὴν θέαν. τῆς δὲ κοπίδος μνημονεύει καὶ Ἀριστοφάνης ἢ\nΦιλύλλιος ἐν ταῖς Πόλεσιν (I 786 K), Ἐπίλυκός\nτε ἐν Κωραλίσκῳ λέγων οὕτως (I 803 K)· ποττὰν κοπίδ’ οιωσωμαιἐν Ἀμύκλαισιν παρ’ Ἀπέλλω,εἷ βάρακες πολλαὶ κἄρτοικαὶ δωμός τοι μάλα ἁδύς, διαρρήδην λέγων μάζας ἐν ταῖς κοπίσι παρατίθεσθαι\n— τοῦτο γὰρ αἱ βάρακες δηλοῦσιν, οὐχὶ τολύπας, ὥς φησι\nΛυκόφρων, ἢ τὰ προφυράματα τῶν μαζῶν, ὡς Ἐρατοσθένης\n(fr. 26 Streck) — , καὶ ἄρτους δὲ καὶ ζωμόν\nτινα καθηδυσμένον περιττῶς. τίς δέ ἐστιν ἡ κοπὶς σαφῶς\nἐκτίθεται Μόλπις ἐν τῇ Λακεδαιμονίων πολιτείᾳ (FHG IV\n453) γράφων οὕτως· ‘ποιοῦσι δὲ καὶ τὰς καλουμένας\nκοπίδας· ἐστὶν δ’ ἡ κοπὶς δεῖπνον, μᾶζα, ἄρτος, κρέας,\nλάχανον ὠμόν, ζωμός, σῦκον, τράγημα, θέρμος.’ ἀλλὰ μὴν οὐδ᾽\nὀρθαγορίσκοι λέγονται, ὥς φησιν ὁ\nΠολέμων, οἱ γαλαθηνοὶ χοῖροι, ἀλλ’ ὀρθραγορίσκοι, ἐπεὶ πρὸς\nτὸν ὄρθρον πιπράσκονται, ὡς Περσαῖος ἱστορεῖ ἐν τῇ Λακωνικῇ\nπολιτείᾳ (ib. II 623) καὶ Διοσκουρίδης ἐν\nβʹ πολιτείας (ib. II 192) καὶ\nἈριστοκλῆς ἐν τῷ προτέρῳ καὶ οὗτος τῆς Λακώνων πολιτείας\n(ib. IV 464). ἔτι φησὶν ὁ Πολέμων καὶ τὸ\nδεῖπνον ὑπὸ τῶν Λακεδαιμονίων ἄικλον προσαγορεύεσθαι,\nπαραπλησίως ἁπάντων Δωριέων οὕτως αὐτὸ καλούντων. Ἀλκμὰν\nμὲν γὰρ οὕτω φησί (fr. 70 B)· κἠπὶ τᾷ μύλᾳ δρυφῆται κἠπὶ ταῖς συναικλίαις, οὕτω τὰ συνδείπνια καλῶν. καὶ πάλιν (fr.\n71)· ‘ἄικλον Ἀλκμάων ἁρμόξατο.’ ἄικλον δ’ οὐ\nλέγουσιν οἱ Λάκωνες τὴν μετὰ τὸ δεῖπνον μοῖραν, ἀλλ’ οὐδὲ\nτὰ διδόμενα τοῖς φιδίταις μετὰ τὸ δεῖπνον· ἄρτος γάρ ἐστι\nκαὶ κρέας. ἀλλ’ ἐπάικλα μὲν λέγεται ταῦτα, ὄντα οἷον\nἐπιχορηγήματα τοῦ συντεταγμένου τοῖς φιδίταις ἀίκλου· παρὰ\nγὰρ τοῦτο οἶμαι τὴν φωνὴν πεποιῆσθαι. καί ἐστιν ἡ παρασκευὴ\nτῶν λεγομένων ἐπαίκλων οὐχ ἁπλῆ, καθάπερ ὁ Πολέμων\nὑπείληφεν, ἀλλὰ διττή· ἣν μὲν γὰρ τοῖς παισὶ παρέχουσι,\nπάνυ τις εὔκολός ἐστι καὶ εὐτελής· ἄλφιτα γάρ ἐστιν ἐλαίῳ\nδεδευμένα, ἅ φησι Νικοκλῆς ὁ Λάκων (FHG IV\n464) κάπτειν αὐτοὺς μετὰ τὸ δεῖπνον ἐν φύλλοις\nδάφνης, παρὸ καὶ καμματίδας μὲν προσαγορεύεσθαι τὰ φύλλα,\nαὐτὰ δὲ τὰ ψαιστὰ κάμματα. ὅτι δὲ ἔθος ἦν τοῖς πάλαι καὶ\nφύλλα δάφνης τραγηματίζεσθαι Καλλίας\nἢ Διοκλῆς ἐν τοῖς Κύκλωψί φησιν οὕτως (I 694\nK)· φυλλὰς ἡ δείπνων κατάλυσις ἥδε καθάπερ σχημάτων. ἣν δ’ εἰς τὰ τῶν ἀνδρῶν φιδίτια κομίζουσι,\nσκευοποιεῖται ἔκ τινων ζῴων ὡρισμένων, παραχορηγοῦντος αὐτὰ\nτοῖς φιδίταις ἑνὸς τῶν εὐπορούντων, ἔσθ’ ὅτε δὲ καὶ\nπλειόνων. ὁ δὲ Μόλπις καὶ ματτύην φησὶ προσαγορεύεσθαι τὰ\nἐπάικλα.\nπερὶ δὲ τῶν ἐπαίκλων Περσαῖος ἐν τῇ Λακωνικῇ πολιτείᾳ\nοὑτωσὶ γράφει (FHG II 623)· ‘καὶ εὐθὺς τοὺς\nμὲν εὐπόρους ζημιοῖ εἰς ἐπάικλα· ταῦτα δέ ἐστιν μετὰ\nδεῖπνον τραγήματα· τοῖς δ’ ἀπόροις ἐπιτάττει κάλαμον ἢ\nστιβάδα ἢ φύλλα δάφνης φέρειν, ὅπως ἔχωσι τὰ ἐπάικλα\nκάπτειν μετὰ δεῖπνον· γίνεται γὰρ ἄλφιτα ἐλαίῳ ἐρραμένα. τὸ\nδ’ ὅλον ὥσπερ πολίτευμά τι τοῦτο δὴ συνίσταται μικρόν. καὶ\nγὰρ ὅντινα δεῖ πρῶτον κατακεῖσθαι ἢ δεύτερον ἢ ἐπὶ τοῦ\nσκιμποδίου καθῆσθαι, πάντα τοιαῦτα ποιοῦσιν εἰς ἐπάικλα.’\nτὰ ὅμοια ἱστορεῖ καὶ Διοσκουρίδης. περὶ δὲ τῶν καμματίδων\nκαὶ τῶν καμμάτων Νικοκλῆς οὕτως γράφει (v. s)·\n‘διακούσας δὲ πάντων ὁ ἔφορος ἤτοι ἀπέλυσεν ἢ κατεδίκασεν.\nὁ δὲ νικήσας ἐζημίωσεν ἐλαφρῶς ἤτοι κάμμασιν ἢ καμματίσιν.\nἐστὶ δὲ τὰ μὲν κάμματα ψαιστά, αἱ δὲ καμματίδες αἷς\nκάπτουσι τὰ ψαιστά.’\nπερὶ δὲ τοῦ τῶν φιδιτίων δείπνου Δικαίαρχος τάδε ἱστορεῖ ἐν\nτῷ ἐπιγραφομένῳ Τριπολιτικῷ (FHG II 242)· ‘τὸ\nδεῖπνον πρῶτον μὲν ἑκάστῳ χωρὶς\nπαρατιθέμενον καὶ πρὸς ἕτερον κοινωνίαν οὐδεμίαν ἔχον· εἶτα\nμᾶζαν μὲν ὅσην ἂν ἕκαστος ᾖ βουλόμενος, καὶ πιεῖν πάλιν\nὅταν ᾖ θυμὸς ἑκάστῳ κώθων παρακείμενός ἐστιν. ὄψον δὲ\nταὐτὸν ἀεί ποτε πᾶσίν ἐστιν, ὕειον κρέας ἑφθόν, ἐνίοτε δ᾽\nοὐδ᾽ οτιμενοῦν πλὴν ὄψον τι μικρὸν ἔχον\nσταθμὸν ὡς τέταρτον μάλιστα, καὶ παρὰ τοῦτο ἕτερον οὐδὲν\nπλὴν ὅ γε ἀπὸ τούτων ζωμὸς ἱκανὸς ὢν παρὰ πᾶν τὸ δεῖπνον\nἅπαντας αὐτοὺς παραπέμπειν, κἂν ἄρα ἐλάα τις ἢ τυρὸς ἢ\nσῦκον, ἀλλὰ κἄν τι λάβωσιν ἐπιδόσιμον, ἰχθὺν ἢ λαγὼν ἢ\nφάτταν ἤ τι τοιοῦτον. εἶτ’ ὀξέως ἤδη δεδειπνηκόσιν ὕστερα\nπεριφέρεται ταῦτα τὰ ἐπάικλα καλούμενα. συμφέρει δ’ ἕκαστος\nεἰς τὸ φιδίτιον ἀλφίτων μὲν ὡς τρία μάλιστα ἡμιμέδιμνα\nἈττικά, οἴνου δὲ χοεῖς ἕνδεκά τινας ἢ δώδεκα, παρὰ δὲ ταῦτα\nτυροῦ σταθμόν τινα καὶ σύκων, ἔτι δὲ εἰς ὀψωνίαν περὶ δέκα\nτινὰς Αἰγιναίους ὀβολούς.’ Σφαῖρος δ’ ἐν τρίτῳ Λακωνικῆς\nπολιτείας γράφει (FHG III 20)· ‘φέρουσι δὲ καὶ\nἐπάικλα αὐτοῖς οἱ φιδίται· καὶ τῶν μὲν ἀγρευομένων ὑφ᾽\nαὑτῶν ἐνίοτε οἱ πολλοί, οὐ μὴν ἀλλ’ οἵ γε πλούσιοι καὶ\nἄρτον καὶ ὧν ἂν ὥρα ἐκ τῶν ἀγρῶν ὅσον εἰς αὐτὴν τὴν\nσυνουσίαν, νομίζοντες καὶ τὸ πλείονα τῶν ἱκανῶν\nπαρασκευάζειν περιττὸν εἶναι, μὴ μέλλοντά γε προσφέρεσθαι.’\nΜόλπις δέ φησι (FHG IV 453)· ‘μετὰ δὲ τὸ\nδεῖπνον εἴωθεν ἀεί τι παρά τινος κομίζεσθαι, ἐνίοτε δὲ καὶ παρὰ πλειόνων, παρ’ αὐτοῖς κατ᾽\nοἶκον ἠρτυμένη ματτύη, ὃ καλοῦσιν ἐπάικλον. τῶν δὲ\nκομιζομένων οὐδεὶς οὐθὲν ἀγοράσας εἴωθεν φέρειν· οὔτε γὰρ\nἡδονῆς οὐδ’ ἀκρασίας γαστρὸς οὕνεκεν κομίζουσιν, ἀλλὰ τῆς\nαὑτῶν ἀρετῆς ἀπόδειξιν τῆς κατὰ τὴν θήραν ποιούμενοι.\nπολλοὶ δὲ καὶ ποίμνια αὐτῶν τρέφοντες ἀφθόνως μεταδιδόασι\nτῶν ἐκγόνων. ἐστὶ δ’ ἡ ματτύα φάτται, χῆνες, τρυγόνες,\nκίχλαι, κόσσυφοι, λαγῴ, ἄρνες, ἔριφοι. οἱ δὲ μάγειροι\nσημαίνουσι τοὺς ἀεί τι κομίζοντας εἰς μέσον, ἵνα πάντες\nεἰδῶσι τὴν τῆς θήρας φιλοπονίαν καὶ τὴν εἰς αὐτοὺς\nἐκτένειαν.’ Δημήτριος δ’ ὁ Σκήψιος ἐν τῷ αʹ τοῦ\nΤρωικοῦ διακόσμου (fr. 1 Gaede) τὴν τῶν\nΚαρνείων φησὶν ἑορτὴν παρὰ Λακεδαιμονίοις μίμημα εἶναι\nστρατιωτικῆς ἀγωγῆς. τόπους μὲν γὰρ εἶναι θʹ τῷ\nἀριθμῷ, σκιάδες δὲ οὗτοι καλοῦνται σκηναῖς ἔχοντες\nπαραπλήσιόν τι· καὶ ἐννέα καθ’ ἕκαστον ἄνδρες δειπνοῦσι,\nπάντα τε ἀπὸ κηρύγματος πράσσεται, ἔχει τε ἑκάστη σκιὰς\nφρατρίας τρεῖς καὶ γίνεται ἡ τῶν Καρνείων ἑορτὴ ἐπὶ ἡμέρας\nθʹ.’\nτὴν δὲ τῆς διαίτης τῆς τοιαύτης σκληρότητα ὕστερον\nκαταλύσαντες οἱ Λάκωνες ἐξώκειλαν εἰς τρυφήν. Φύλαρχος γοῦν\nἐν τῇ εʹ καὶ κʹ τῶν ἱστοριῶν τάδε\nγράφει περὶ αὐτῶν (FHG I 346)· ‘Λακεδαιμόνιοι\nεἰς μὲν τὰ φιδίτια οὐκ ἤρχοντο κατὰ\nτὸ πάτριον ἔθος· ὅτε δὲ καὶ παραγένοιντο, μικρὰ\nσυμπεριενεχθεῖσι νόμου χάριν παρεσκευάζετο καὶ πάλιν αὐτοῖς\nστρωμναί τε τοῖς μεγέθεσιν οὕτως ἐξησκημέναι πολυτελῶς καὶ\nτῇ ποικιλίᾳ διαφόρως ὥστε τῶν ξένων ἐνίους τῶν\nπαραληφθέντων ὀκνεῖν τὸν ἀγκῶνα ἐπὶ τὰ προσκεφάλαια\nἐρείδειν. οἱ δὲ πρότερον ἐπὶ τοῦ κλιντηρίου ψιλοῦ\nδιακαρτεροῦντες τῆς κλίνης παρ’ ὅλην τὴν\nσυνουσίαν, ὅτε τὸν ἀγκῶνα ἅπαξ ἐρείσειαν .... εἰς δὲ τὴν\nπροειρημένην τρυφὴν ἦλθον ποτηρίων τ’ ἐκθέσεις πολλῶν καὶ\nβρωμάτων παντοδαπῶς πεποιημένων παραθέσεις, ἔτι δὲ μύρων\nἐξηλλαγμένων, ὡς δ’ αὕτως οἴνων καὶ τραγημάτων. καὶ τούτων\nἦρξαν οἱ μικρὸν πρὸ Κλεομένους βασιλεύσαντες Ἄρευς καὶ\nἈκρότατος αὐλικὴν ἐξουσίαν ζηλώσαντες· οὓς τοσοῦτον αὖθις\nὑπερῆράν τινες τῶν ἰδιωτῶν τῶν ἐν Σπάρτῃ γενομένων κατ᾽\nἐκεῖνον τὸν χρόνον τῇ πολυτελείᾳ τῇ καθ’ αὑτούς, ὥστε\nδοκεῖν τὸν Ἄρεα καὶ τὸν Ἀκρότατον εὐτελείᾳ πάντας\nὑπερβεβληκέναι τοὺς ἀφελεστάτους τῶν πρότερον.\nΚλεομένης δὲ πολὺ διενέγκας τῷ τε συνιδεῖν πράγματα καίτοι\nνέος ὢν ... καὶ κατὰ τὴν δίαιταν ἀφελέστατος γέγονεν. ἤδη\nγὰρ τηλικούτων πραγμάτων ἡγούμενος ἔμφασιν τοῖς\nπαραλαμβανομένοις πρὸς τὴν θυσίαν ἐποίει, διότι τὰ παρὰ\nἐκείνοις τῶν παρ’ αὐτὸν οὐδὲν καταδεέστερον εἴη\nπαρασκευαζόμενα. πολλῶν δὲ πρεσβειῶν παραγινομένων πρὸς αὐτὸν οὐδέποτε ἐνωρίστερον τοῦ\nκατειθισμένου συνῆγεν καιροῦ πεντακλίνου τε διεστρώννυτο\nοὐδέποτε πλεῖον· ὅτε δὲ μὴ παρείη πρεσβεία, τρίκλινον. καὶ\nπρόσταγμα οὐκ ἐγίνετο δι’ ἐδεάτρου τίς εἵσεται καὶ\nκατακλιθήσεται πρῶτος, ἀλλ’ ὁ πρεσβύτατος ἡγεῖτο ἐπὶ τὰς\nκλίνας, εἰ μή τιν’ αὐτὸς προσκαλέσαιτο. κατελαμβάνετο δὲ\nἐπὶ τὸ πολὺ μετὰ τοῦ ἀδελφοῦ κατακείμενος ἢ μετά τινος τῶν\nἡλικιωτῶν. ἐπί τε τῷ τρίποδι ψυκτὴρ χαλκοῦς ἐπέκειτο καὶ\nκάδος καὶ σκαφίον ἀργυροῦν δύο κοτύλας χωροῦν καὶ κύαθος, ἡ\nδ’ ἐπίχυσις χαλκῆ. πιεῖν δὲ οὐ προσεφέρετο, εἰ μή τις\nαἰτήσειεν· ἐδίδοτο δὲ κύαθος εἷς πρὸ τοῦ δείπνου, αὐτῷ δὲ\nπολὺ πρώτῳ· καὶ ὅτε προσνεύσειεν ἐκεῖνος, οὕτως ᾔτουν καὶ\nοἱ λοιποί. τὰ δὲ παρατιθέμενα ἐπὶ μὲν τραπεζίου ἦν τοῦ\nτυχόντος, τὰ δὲ λοιπὰ ὥστε μήθ’ ὑπεραίρειν μήτ’ ἐλλείπειν,\nἀλλ’ ἱκανὰ ἅπασι γίνεσθαι καὶ μὴ προσδεῖσθαι τοὺς παρόντας.\nοὔτε γὰρ οὕτως ᾤετο δεῖν ὥσπερ ἐν τοῖς φιδιτίοις δέχεσθαι\nζωμῷ καὶ κρεᾳδίοις ἀφελῶς οὔτε πάλιν οὕτως ὑπερτείνειν ὡς\nεἰς τὸ μηθὲν δαπανᾶν, ὑπερβάλλοντα τὸ σύμμετρον τῆς\nδιαίτης. τὸ μὲν γὰρ ἀνελεύθερον ἐνόμιζε, τὸ δ’ ὑπερήφανον.\nὁ δ’ οἶνος ἦν μικρῷ βελτίων, ὅτε παρείησάν τινες. ἐπεὶ δὲ\nδειπνήσειαν, ἐσιώπων πάντες, ὅ τε παῖς ἐφειστήκει\nκεκραμένον ἔχων τὸ ποτὸν καὶ τῷ αἰτοῦντι προσέφερε. τὸν\nαὐτὸν δὲ τρόπον καὶ μετὰ τὸ δεῖπνον οὐ πλεῖον ἐδίδοτο δύο\nκυάθων καὶ τοῦτο προσνεύσαντι\nπροσεφέρετο. ἀκρόαμα δὲ οὐδὲν οὐδέποτε παρεισεπορεύετο,\nδιετέλει δ’ αὐτὸς προσομιλῶν πρὸς ἕκαστον καὶ πάντας\nἐκκαλούμενος εἰς τὸ τὰ μὲν ἀκούειν, τὰ δὲ λέγειν αὐτούς,\nὥστε τεθηρευμένους ἀποτρέχειν ἅπαντας.’ διακωμῳδῶν δ᾽\nἈντιφάνης τὰ Λακωνικὰ δεῖπνα ἐν τῷ ἐπιγραφομένῳ δράματι\nἌρχων φησὶν οὕτως (II 28 K)· ἐν Λακεδαίμονιγέγονας· ἐκείνων τῶν νόμων μεθεκτέονἐστίν. βάδιζ’ ἐπὶ δεῖπνον εἰς τὰ φιδίτια·ἀπόλαυε τοῦ ζωμοῦ, φόρει τοὺς βύστακαςμὴ καταφρόνει μηδ’ ἕτερ’ ἐπιζήτει καλά·ἐν τοῖς δ’ ἐκείνων ἔθεσιν ἴσθ’ ἀρχαικός.\nπερὶ δὲ τῶν Κρητικῶν συσσιτίων Δωσιάδας ἱστορῶν ἐν τῇ\nδʹ τῶν Κρητικῶν γράφει οὕτως (FHG IV\n399)· ‘οἱ δὲ Λύττιοι συνάγουσι μὲν τὰ κοινὰ\nσυσσίτια οὕτως. ἕκαστος τῶν γινομένων καρπῶν ἀναφέρει τὴν\nδεκάτην εἰς τὴν ἑταιρίαν καὶ τὰς τῆς πόλεως προσόδους, ἃς\nδιανέμουσιν οἱ προεστηκότες τῆς πόλεως εἰς τοὺς ἑκάστων\nοἴκους. τῶν δὲ δούλων ἕκαστος Αἰγιναῖον φέρει στατῆρα κατὰ\nκεφαλήν. διῄρηνται δ’ οἱ πολῖται πάντες καθ’ ἑταιρίας,\nκαλοῦσι δὲ ταύτας ἀνδρεῖα. τὴν δὲ ἐπιμέλειαν ἔχει τοῦ\nσυσσιτίου γυνὴ τρεῖς ἢ τέτταρας τῶν δημοτικῶν προσειληφυῖα\nπρὸς τὰς ὑπηρεσίας. ἑκάστῳ δ’ αὐτῶν ἀκολουθοῦσι δύο\nθεράποντες ξυλοφόροι· καλοῦσι δ’ αὐτοὺς\nκαλοφόρους. εἰσὶ δὲ πανταχοῦ κατὰ τὴν Κρήτην οἶκοι δύο ταῖς\nσυσσιτίαις, ὧν τὸν μὲν καλοῦσιν ἀνδρεῖον, τὸν δ’ ἄλλον ἐν ᾧ\nτοὺς ξένους κοιμίζουσι κοιμητήριον προσαγορεύουσι. κατὰ δὲ\nτὸν συσσιτικὸν οἶκον πρῶτον μὲν κεῖνται δύο τράπεζαι\nξενικαὶ καλούμεναι, αἷς προσκαθίζουσι τῶν ξένων οἱ\nπαρόντες· ἑξῆς δ’ εἰσὶν αἱ τῶν ἄλλων. παρατίθεται δὲ τῶν\nπαρόντων ἴσον μέρος ἑκάστῳ· τοῖς δὲ νεωτέροις ἥμισυ δίδοται\nκρέως, τῶν δ’ ἄλλων οὐθενὸς ἅπτονται. εἶτα ποτήριον ἐν\nἑκάστῃ τραπέζῃ παρατίθεται κεκραμένον ὑδαρῶς· τοῦτο κοινῇ\nπάντες πίνουσιν οἱ κατὰ τὴν κοινὴν τράπεζαν, καὶ\nδειπνήσασιν ἄλλο παρατίθεται. τοῖς δὲ παισὶ κοινὸς κέκραται\nκρατήρ. τοῖς δὲ πρεσβυτέροις ἐὰν βούλωνται πλεῖον πιεῖν\nἐξουσία δέδοται. ἀπὸ δὲ τῆς τραπέζης τὰ βέλτιστα τῶν\nπαρακειμένων ἡ προεστηκυῖα τῆς συσσιτίας γυνὴ φανερῶς\nἀφαιροῦσα παρατίθησι τοῖς κατὰ πόλεμον ἢ κατὰ σύνεσιν\nδεδοξασμένοις. ἀπὸ δὲ τοῦ δείπνου πρῶτον μὲν εἰώθασι\nβουλεύεσθαι περὶ τῶν κοινῶν, εἶτα μετὰ ταῦτα μέμνηνται τῶν\nκατὰ πόλεμον πράξεων καὶ τοὺς γενομένους ἄνδρας ἀγαθοὺς\nἐπαινοῦσι, προτρεπόμενοι τοὺς νεωτέρους εἰς ἀνδραγαθίαν.’\nΠυργίων δ’ ἐν τρίτῳ Κρητικῶν Νομίμων (FHG IV\n486) ‘ἐν τοῖς συσσιτίοις, φησίν, οἱ Κρῆτες\nκαθήμενοι συσσιτοῦσι· καὶ ὅτι ἀβαμβάκευστα τοῖς\nὀφρανοῖς παρατίθεται· καὶ ὅτι οἱ νεώτατοι αὐτῶν\nἐφεστᾶσι διακονοῦντες· καὶ ὅτι μετ’ εὐφημίας σπείσαντες\nτοῖς θεοῖς μερίζουσι τῶν παρατιθεμένων\nἅπασι· ἀπονέμουσι δὲ καὶ τοῖς υἱοῖς κατὰ τὸν θᾶκον τὸν τοῦ\nπατρὸς ὑφιζάνουσιν ἐξ ἡμισείας τῶν τοῖς ἀνδράσι\nπαρατιθεμένων. τοὺς δ’ ὀρφανοὺς ἰσομερεῖς εἶναι·\nπαρατίθεται δ’ αὐτοῖς ἀβαμβάκευτα τῇ κράσει καθ’ ἕκαστα τῶν\nνενομισμένων. ἦσαν δὲ καὶ ξενικοὶ θᾶκοι καὶ τράπεζα τρίτη\nδεξιᾶς εἰσιόντων εἰς τὰ ἀνδρεῖα, ἣν Ξενίου τε Διὸς ξενίαν\nτε προσηγόρευον.’\nἩρόδοτος δὲ συγκρίνων τὰ τῶν Ἑλλήνων συμπόσια πρὸς τὰ παρὰ\nΠέρσαις φησίν (I 133)· ‘ἡμέρην δὲ Πέρσαι\nἁπασέων μάλιστα ἐκείνην τιμᾶν νομίζουσι τῇ ἕκαστος ἐγένετο.\nἐν ταύτῃ δὲ πλέω δαῖτα τῶν ἄλλων δικαιεῦσι προτίθεσθαι· ἐν\nτῇ οἱ εὐδαίμονες αὐτῶν βοῦν καὶ ὄνον καὶ ἵππον καὶ κάμηλον\nπροτιθέαται ὅλους ὀπτοὺς ἐν καμίνοις· οἱ δὲ πένητες αὐτῶν\nτὰ λεπτὰ τῶν προβάτων προτίθενται. σίτοισί τε ὀλίγοισι\nχρέονται, ἐπιφορήμασι δὲ πολλοῖσι καὶ οὐκ ἁλέσι. καὶ διὰ\nτοῦτό φασι Πέρσαι τοὺς Ἕλληνας σιτεομένους πεινῶντας\nπαύεσθαι, ὅτι σφίσιν ἀπὸ δείπνου παραφορέεται οὐδὲν λόγου\nἄξιον· εἰ δέ τι παραφέροιτο, ἐσθίοντας ἂν οὐ παύεσθαι. οἴνῳ\nδὲ κάρτα προσκέαται· καί σφιν οὐκ ἐμέσαι ἔξεστιν, οὐκ\nοὐρῆσαι ἀντίον ἄλλου. ταῦτα μέν νυν οὕτω φυλάσσεται.\nμεθυσκόμενοι δὲ εἰώθασι βουλεύεσθαι τὰ σπουδαιότατα τῶν\nπρηγμάτων· τὸ δ’ ἂν ἅδῃ σφίσι βουλευομένοισι, τοῦτο τῇ\nὑστεραίῃ νήφουσι προτιθεῖ ὁ στεγέαρχος ἐν τοῦ ἂν ἐόντες\nβουλεύωνται. καὶ ἢν μὲν ἅδῃ καὶ νήφουσι, χρέονται αὐτῷ· εἰ\nδὲ μή, μετιεῖσιν. τὰ δ’ ἂν νήφοντες προβουλεύσωνται,\nμεθυσκόμενοι ἐπιδιαγινώσκουσι.’\nπερὶ δὲ τῆς τρυφῆς τῶν ἐν Πέρσαις βασιλέων Ξενοφῶν ἐν\nἈγησιλάῳ (9, 3) οὕτω γράφει· ‘τῷ μὲν γὰρ Πέρσῃ\nπᾶσαν γῆν περιέρχονται μαστεύοντες τί ἂν ἡδέως πίοι, μυρίοι\nδὲ τεχνῶνται τί ἂν ἡδέως φάγοι· ὅπως γε μὴν καταδάρθοι οὐδ᾽\nἂν εἴποι τις ὅσα πραγματεύονται. Ἀγησίλαος δὲ διὰ τὸ\nφιλόπονος εἶναι πᾶν μὲν τὸ παρὸν ἡδέως ἔπινε, πᾶν δὲ τὸ\nσυντυχὸν ἡδέως ἤσθιεν· εἰς δὲ τὸ ἀσμένως κοιμηθῆναι πᾶς\nτόπος ἱκανὸς ἦν αὐτῷ.’ ἐν δὲ τῷ Ἱέρωνι ἐπιγραφομένῳ λέγων\nπερὶ τῶν τοῖς τυράννοις παρασκευαζομένων καὶ τῶν τοῖς\nἰδιώταις εἰς τροφάς φησιν οὕτως (1, 17)· ‘καὶ\nοἶδά γε, ἔφη, ὦ Σιμωνίδη, ὅτι τούτῳ κρίνουσιν οἱ πλεῖστοι\nἥδιον ἡμᾶς καὶ πίνειν καὶ ἐσθίειν τῶν ἰδιωτῶν ὅτι δοκοῦσι\nκαὶ αὐτοὶ ἥδιον ἂν δειπνῆσαι τὸ ἡμῖν παρατιθέμενον δεῖπνον\nἢ τὸ ἑαυτοῖς. τὸ γὰρ τὰ εἰωθότα ὑπερβάλλον, τοῦτο παρέχει\nτὰς ἡδονάς. διὸ καὶ πάντες ἄνθρωποι ἡδέως προσδέχονται τὰς\nἑορτὰς πλὴν οὐχ οἱ τύραννοι. ἔκπλεῳ γὰρ αὐτοῖς\nἀεὶ παρεσκευασμέναι οὐδεμίαν ἐν ταῖς ἑορταῖς ἐπίδοσιν\nἔχουσιν αὐτῶν αἱ τράπεζαι· ὥστε ταύτῃ πρῶτον τῇ εὐφροσύνῃ\nτῆς ἐλπίδος μειονεκτοῦσι τῶν ἰδιωτῶν. ἔπειτα, ἔφη, ἐκεῖνο\nεὖ οἶδα ὅτι καὶ σὺ ἔμπειρος εἶ, ὅτι ὅσῳ ἂν τις\nπλείω τις παραθῆται τὰ περιττὰ τῶν ἱκανῶν, τοσούτῳ καὶ\nθᾶσσον μᾶλλον κόρος ἐμπίπτει τῆς ἐδωδῆς. ὥστε\nκαὶ τῷ χρόνῳ τῆς ἡδονῆς μειονεκτεῖ ὁ παρατιθέμενος πολλὰ\nτῶν μετρίως διαιτωμένων. ἀλλὰ ναὶ μὰ Δία, ἔφη ὁ Σιμωνίδης,\nὅσον ἂν χρόνον ἡ ψυχὴ προσίηται, τοῦτον\nπολὺ μᾶλλον ἥδονται οἱ ταῖς πολυτελεστέραις παρασκευαῖς\nτρεφόμενοι τῶν τὰ εὐτελέστερα παρατιθεμένων.’\nΘεόφραστος δ’ ἐν τῷ πρὸς Κάσανδρον περὶ βασιλείας (εἰ\nγνήσιον τὸ σύγγραμμα· πολλοὶ γὰρ αὐτό φασιν εἶναι Σωσιβίου,\nεἰς ὃν Καλλίμαχος ὁ ποιητὴς ἐπίνικον ἐλεγειακὸν ἐποίησεν)\nτοὺς Περσῶν φησι (fr. 125 W) βασιλεῖς ὑπὸ\nτρυφῆς προκηρύττειν τοῖς ἐφευρίσκουσί τινα καινὴν ἡδονὴν\nἀργυρίου πλῆθος. Θεόπομπος δ’ ἐν τῇ τριακοστῇ καὶ πέμπτῃ\nτῶν ἱστοριῶν (FHG I 311) τὸν Παφλαγόνων φησὶ\nβασιλέα Θῦν ἑκατὸν πάντα παρατίθεσθαι δειπνοῦντα ἐπὶ τὴν\nτράπεζαν ἀπὸ βοῶν ἀρξάμενον· καὶ ἀναχθέντα αἰχμάλωτον ὡς\nβασιλέα καὶ ἐν φυλακῇ ὄντα πάλιν τὰ αὐτὰ παρατίθεσθαι ζῶντα\nλαμπρῶς. διὸ καὶ ἀκούσαντα Ἀρταξέρξην εἰπεῖν ὅτι οὕτως αὑτῷ\nδοκοίη ζῆν ὡς ταχέως ἀπολούμενος. ὁ δ’ αὐτὸς Θεόπομπος ἐν\nτῇ τεσσαρεσκαιδεκάτῃ τῶν Φιλιππικῶν (FHG I\n298) ‘ὅταν, φησί, βασιλεὺς εἴς τινας ἀφίκηται τῶν\nἀρχομένων, εἰς τὸ δεῖπνον αὐτοῦ δαπανᾶσθαι εἴκοσι τάλαντα,\nποτὲ δὲ καὶ τριάκοντα· οἳ δὲ καὶ πολὺ πλείω δαπανῶσιν.\nἑκάσταις γὰρ τῶν πόλεων κατὰ τὸ μέγεθος ὥσπερ ὁ φόρος καὶ\nτὸ δεῖπνον ἐκ παλαιοῦ τεταγμένον ἐστίν.’\nἩρακλείδης δ’ ὁ Κυμαῖος ὁ τὰ Περσικὰ συγγράψας ἐν τῷ\nδευτέρῳ τῶν ἐπιγραφομένων Παρασκευαστικῶν (FHG II\n96) ‘καὶ οἱ θεραπεύοντες, φησί, τοὺς Περσῶν\nβασιλεῖς δειπνοῦντας ἅπαντες λελουμένοι διακονοῦσιν ἐσθῆτας\nκαλὰς ἔχοντες καὶ διατρίβουσι σχεδὸν τὸ ἥμισυ τῆς ἡμέρας\nπερὶ τὸ δεῖπνον. τῶν δὲ τοῦ βασιλέως συνδείπνων οἳ μὲν ἔξω\nδειπνοῦσιν, οὓς καὶ ὁρᾶν ἔξεστι παντὶ\nτῷ βουλομένῳ, οἳ δὲ εἴσω μετὰ βασιλέως. καὶ οὗτοι δὲ οὐ\nσυνδειπνοῦσιν αὐτῷ, ἀλλ’ ἔστιν οἰκήματα δύο καταντικρὺ\nἀλλήλων, ἐν ᾧ θ᾽ ὁ βασιλεὺς τὸ ἄριστον ποιεῖται\nκαὶ ἐν ᾧ οἱ σύνδειπνοι· καὶ ὁ βασιλεὺς ἐκείνους ὁρᾷ διὰ τοῦ\nπαρακαλύμματος τοῦ ἐπὶ τῇ θύρᾳ, ἐκεῖνοι δ’ αὐτὸν οὐχ\nὁρῶσιν. ἐνίοτε μέντοι ἐπειδὰν ἑορτὴ ᾖ, ἐν ἑνὶ οἰκήματι\nἅπαντες δειπνοῦσιν, ἐν ᾧ καὶ ὁ βασιλεύς, ἐν τῷ μεγάλῳ\nοἴκῳ. ὅταν δὲ βασιλεὺς πότον ποιῆται,\nποιεῖται δὲ πολλάκις, συμπόται αὐτῷ εἰσιν ὡς μάλιστα\nδώδεκα. καὶ ὅταν δειπνήσωσιν, ὅ τε βασιλεὺς αὐτὸς καθ᾽\nἑαυτὸν καὶ οἱ σύνδειπνοι, καλεῖ τοὺς συμπότας τούτους τις\nτῶν εὐνούχων. καὶ ὅταν εἰσέλθωσι συμπίνουσιν μετ’ αὐτοῦ, οὐ\nτὸν αὐτὸν οἶνον κἀκεῖνοι, καὶ οἳ μὲν χαμαὶ καθήμενοι, ὃ δ᾽\nἐπὶ κλίνης χρυσόποδος κατακείμενος· καὶ ὑπερμεθυσθέντες\nἀπέρχονται. τὰ δὲ πλεῖστα ὁ βασιλεὺς μόνος ἀριστᾷ καὶ\nδειπνεῖ. ἐνίοτε δὲ καὶ ἡ γυνὴ αὐτῷ συνδειπνεῖ καὶ τῶν υἱῶν\nἔνιοι. καὶ παρὰ τὸ δεῖπνον ᾄδουσί τε καὶ ψάλλουσιν αἱ\nπαλλακαὶ αὐτῷ, καὶ μία μὲν ἐξάρχει, αἱ δὲ ἄλλαι ἁθρόως\nᾄδουσι. τὸ δὲ δεῖπνον, φησί, τὸ βασιλέως καλούμενον\nἀκούσαντι μὲν δόξει μεγαλοπρεπὲς εἶναι, ἐξεταζόμενον δὲ\nφανεῖται οἰκονομικῶς καὶ ἀκριβῶς συντεταγμένον καὶ τοῖς\nἄλλοις Πέρσαις τοῖς ἐν δυναστείᾳ οὖσι κατὰ τὸν αὐτὸν\nτρόπον. ἐστὶ μὲν γὰρ τῷ βασιλεῖ χίλια ἱερεῖα τῆς ἡμέρας\nκατακοπτόμενα· τούτων δ’ εἰσὶ καὶ ἵπποι καὶ κάμηλοι καὶ\nβόες καὶ ὄνοι καὶ ἔλαφοι καὶ τὰ πλεῖστα πρόβατα· πολλοὶ δὲ\nκαὶ ὄρνιθες ἀναλίσκονται, οἵ τε\nστρουθοὶ οἱ Ἀράβιοι — ἐστὶν δὲ τὸ ζῷον μέγα — καὶ χῆνες καὶ\nἀλεκτρυόνες. καὶ μέτρια μὲν αὐτῶν παρατίθεται ἑκάστῳ τῶν\nσυνδείπνων τοῦ βασιλέως, καὶ ἀποφέρεται ἕκαστος αὐτῶν ὅ τι\nἂν καταλίπηται ἐπὶ τῷ ἀρίστῳ. τὰ δὲ πλεῖστα τούτων τῶν\nἱερείων καὶ τῶν σιτίων οὓς τρέφει βασιλεὺς τῶν τε δορυφόρων\nκαὶ τῶν πελταστῶν, τούτοις ἐκφέρεται εἰς τὴν αὐλήν· οὗ\nἡμιδεῆ ἅπαντα μερίδας ποιήσαντες τῶν κρεῶν καὶ τῶν ἄρτων\nἴσας διαιροῦνται. ὥσπερ δὲ οἱ μισθοφόροι ἐν τῇ Ἑλλάδι\nμισθὸν ἀργύριον λαμβάνουσιν, οὕτως οὗτοι τὰ σιτία παρὰ τοῦ\nβασιλέως εἰς ὑπόλογον λαμβάνουσιν. οὕτω δὲ καὶ παρὰ τοῖς\nἄλλοις Πέρσαις τοῖς ἐν δυναστείᾳ οὖσιν ἁθρόα πάντα τὰ σιτία\nἐπὶ τὴν τράπεζαν, παρατίθεται· ἐπειδὰν δὲ οἱ σύνδειπνοι\nδειπνήσωσι, τῶν ἀπὸ τῆς τραπέζης καταλειπομένων\n(καταλείπεται δὲ τὰ πλεῖστα κρέα καὶ ἄρτοι) ὁ τῆς τραπέζης\nἐπιμελούμενος δίδωσιν ἑκάστῳ τῶν οἰκετῶν, καὶ ταῦτα λαβὼν\nτὴν καθ’ ἡμέραν ἔχει τροφήν. παρὰ γὰρ τὸν βασιλέα φοιτῶσιν\nοἱ ἐντιμότατοι τῶν συνδείπνων ἐπὶ τὸ ἄριστον μόνον διὰ τὸ\nπαρῃτῆσθαι, ἵνα μὴ δὶς πορεύωνται, ἀλλὰ καὶ αὐτοὶ τοὺς\nσυνδείπνους ὑποδέχωνται.’\nἩρόδοτος δέ φησιν ἐν τῇ ζʹ (c. 118)\nὡς οἱ ὑποδεχόμενοι Ἑλλήνων τὸν βασιλέα καὶ δειπνίζοντες\nΞέρξην ἐς πᾶν κακοῦ ἀφίκοντο οὕτως ὥστε ἐκ τῶν οἴκων\nἀνάστατοι ἐγίνοντο· ὅκου Θασίοισιν ὑπὲρ τῶν ἐν τῇ ἠπείρῳ\nπολίων τῶν σφετέρων δεξαμένοις τὴν Ξέρξεω στρατιὰν καὶ\nδειπνίσασι τετρακόσια τάλαντα ἀργυρίου\nἈντίπατρος τῶν ἀστῶν ἀνὴρ δόκιμοσ ἐδαπάνησε· καὶ\nγὰρ ἐκπώματα ἀργυρᾶ καὶ χρυσᾶ καὶ κρατῆρας παρετίθεντο, καὶ\nταῦτα μετὰ τὸ δεῖπνον .... εἰ δὲ Ξέρξης δὶς ἐσιτέετο\nμεταλαμβάνων καὶ ἄριστον, ἀνάστατοι ἂν ἐγεγόνεσαν αἱ\nπόλεις.’ καὶ ἐν τῇ θʹ δὲ τῶν ἱστοριῶν φησι\n(c. 110)· ‘βασιλήιον δεῖπνον βασιλεὺς\nπροτίθεται. τοῦτο δὲ παρασκευάζεται ἅπαξ τοῦ ἐνιαυτοῦ ἐν\nἡμέρῃ τῇ ἐγένετο ὁ βασιλεύς. οὔνομα δὲ τῷ δείπνῳ Περσιστὶ\nμὲν τυκτά, Ἑλληνιστὶ δὲ τέλειον. τότε καὶ τὴν κεφαλὴν\nσμᾶται μοῦνον καὶ Πέρσαις δωρέεται.’ ὁ δὲ μέγας Ἀλέξανδρος\nδειπνῶν ἑκάστοτε μετὰ τῶν φίλων, ὡς ἱστορεῖ Ἔφιππος ὁ\nὈλύνθιος ἐν τῷ περὶ τῆς Ἀλεξάνδρου καὶ Ἡφαιστίωνος\nμεταλλαγῆς (p. 125 M), ἀνήλισκε τῆς ἡμέρας\nμνᾶς ἑκατόν, δειπνούντων ἴσως ἑξήκοντα ἢ ἑβδομήκοντα φίλων.\nὁ δὲ Περσῶν βασιλεύς, ὥς φησι Κτησίας (fr. 50\nM) καὶ Δίνων ἐν τοῖς Περσικοῖς (FHG II\n93), ἐδείπνει μὲν μετὰ ἀνδρῶν μυρίων\nπεντακισχιλίων, καὶ ἀνηλίσκετο εἰς τὸ δεῖπνον τάλαντα\nτετρακόσια.’ γίνεται δὲ ταῦτα Ἰταλικοῦ νομίσματος ἐν\nμυριάσι διακοσίαις τεσσαράκοντα, αὗται δὲ εἰς μυρίους\nπεντακισχιλίους μεριζόμεναι ἑκάστῳ ἀνδρὶ γίνονται ἀνὰ\nἑκατὸν ἑξήκοντα Ἰταλικοῦ νομίσματος. ὥστ’ εἰς ἴσον\nκαθίστασθαι τῷ τοῦ Ἀλεξάνδρου ἀναλώματι· ἑκατὸν γὰρ μνᾶς\nἀνήλισκεν, ὡς ὁ Ἔφιππος ἱστόρησε. Μένανδρος δ’ ἐν Μέθῃ τοῦ\nμεγίστου δείπνου δαπάνημα τάλαντον τίθησι λέγων οὕτως\n(IV 161 M)· εἶτ’ οὐχ ὅμοια πράττομεν καὶ θύομεν·ὅπου γε τοῖς θεοῖς μὲν ἠγορασμένον\nδραχμῶν ἄγω προβάτιον ἀγαπητὸν δέκα,αὐλητρίδας δὲ καὶ μύρον καὶ ψαλτρίαςταύτας Θάσιον, ἐγχέλεις, τυρόν, μέλι·μικροῦ τάλαντον γίγνεται τὸ κατὰ λόγον. ὡς γὰρ ὑπερβολῆς τινος ἀναλώματος τάλαντον\nὠνόμασε. καὶ ἐν Δυσκόλῳ δέ φησιν οὕτως (ib.\n108)· ὡς θύουσι δ’ οἱ τοιχωρύχοι,κοίτας φέροντες σταμνία τ᾽ οὐχὶ τῶν\nθεῶνἕνεκ᾽, ἀλλ’ ἑαυτῶν. ὁ λιβανωτὸς εὐσεβὲςκαὶ τὸ πόπανον· τοῦτ’ ἔλαβεν ὁ θεὸς ἐπὶ τὸ πῦρἅπαν ἐπιτεθέν. οἳ δὲ τὴν ὀσφὺν ἄκρανκαὶ τὴν χολήν, ὅτι ἔστ’ ἄβρωτα τοῖς θεοῖςἐπιθέντες αὐτοὶ τἄλλα καταπίνουσι.\nΦιλόξενος δ’ ὁ Κυθήριος ἐν τῷ ἐπιγραφομένῳ Δείπνῳ — εἴπερ\nτούτου καὶ ὁ κωμῳδιοποιὸς Πλάτων ἐν τῷ Φάωνι ἐμνήσθη\n(I 646 K) καὶ μὴ τοῦ Λευκαδίου Φιλοξένου —\nτοιαύτην ἐκτίθεται παρασκευὴν δείπνου (fr. 2\nB)· εἰς δ’ ἔφερον διπλόοι παῖδες λιπαρῶπα τράπεζανἄμμ᾽, ἑτέραν δ’ ἕτεροις, ἄλλοι δ’ ἑτέραν, μέχρι οὗ\nπλήρωσαν οἶκον.ταὶ δὲ πρὸς ὑψιλύχνους ἔστιλβον αὐγὰςεὐστέφανοι λεκάναις παροψίσι τ’ ὀξυβάφων πλήρεις, σύν\nτε χλιδῶσαι\nπαντοδαποῖσι τέχνας εὑρήμασι πρὸς βιοτάν, ψυχᾶς\nδελεασματίοισι.πάρφερον ἐν κανέοις μάζας χιονόχροας, ἄλλοι δ᾽\n....... ἐπι πρῶτα παρῆλθ’ οὐ κάκκαβος, ὦ φιλότας, ἀλλ᾽\nἀλλοπλατεῖς τὸ μέγιστονπάντ’ ἔπαθεν λιπαροντεσ εγχελεατινες ἄριστονγόγγροιτοιωνητεμων πλῆρες θεοτερπές. ἐπ’ αὐτῷ δ᾽ἄλλο παρῆλθε τόσον, βατὶς δ’ ἐνέης ἰσόκυκλος.μικρὰ δὲ κακκάβι’ ἦς ἔχοντα τὸ μὲν γαλεοῦ τι,ναρκίον ἄλλο ...... παρῆς ἕτερον πίων ἀπὸ τευθιάδα καὶ\nσηπιοπουλυποδείων.. ἁπαλοπλοκάμων. θερμὸς μετὰ ταῦτα παρῆλθενἰσοτράπεζος ὅλος μνηστης συνόδων πυρός ....ἔπειτα βαθμοὺς ἀτμίζων· ἐπὶ τῷ δ’ ἐπίπασταιτευθίδες, ὦ φίλε, κἀξανθισμέναι καρῖδες αἱ κυφαὶ\nπαρῆλθον.θρυμματίδες δ’ ἐπὶ ταύταις εὐπέταλοι χλοεραί τε\nδηφαρυγες,πυριων τε στεγναι βύσται μέγαθος κακὰ κακκάβου\nγλυκυου ὀξιος\nὀμφαλὸς θοίνας καλεῖται παρά γ’ ἐμὶν καὶ τίν, σαφ᾽\nοἶδα.εσταδα ναὶ μὰ θεοὺς ὑπερμέγεθες τέμαχος θύννου μόλεν\nὀπτὸν ἐκεῖθενθερμὸν ὅθεν γλυφις τετμημένον εὐθὺς ἐπ’ αὐτὰςτὰς ὑπογαστρίδας. διανεκέως ἐπαμυνεἴπερ ἐμίν τε μέλοι καὶ τίν, μάλα κεν\nκεχαροίμεθ᾽.ἀλλ’ ὅθεν ἐλλίπομεν, θοίνα παρέης· ὅτε παλάξαι δύνατ᾽\nἐπικρατέως ἔγωγ’ ἔτι, κοὔ κε λέγοι τιςπάνθ’ ἃ παρῆν ἐτύμως ὔμμιν, παρέπαισε δὲ θερμὸνσπλάγχνον, ἔπειτα δὲ νῆστιςδέλφακος οἰκετικᾶς καὶ νῶτος ἐσῆλθε καὶ ὀσφὺς καὶ\nμινυρίγματα θερμά.καὶ κεφάλαιον ὅλον διάπτυχες ἑφθὸν ἁπερπευθηνος\nἀλεκτοτρόφου πνικτᾶς ἐρίφου παρέθηκε,εἶτα δίεφθ’ ἀκροκώλια σχελίδας τε μετ’ αὐτῶνλευκοφορινοχρόους, ῥύγχη, κεφάλαια πόδας τε\nχναυμάτιόν τε σεσιλφιωμένον.\nἑφθά τ’ ἔπειτα κρέ’ ὀπτά τ᾽ ἐρίφων τε καὶ\nἀρνῶν,ἅ θ’ ὑπερωμόκρεως χορδὰ γλυκίσταμιξεριφαρνογενής, ἃν δὴ φιλέοντι θεοί, τοῦτ᾽, ὦ\nφιλότας, ... ἔσθοις κε· λαγῷά τ’ ἔπειτ’ ἀλεκτρυόνων\nτε νεοσσοί.περδίκων φάσσεων τε χύδαν ἤδη δὲ παρεβάλλετο θερμὰ\nπολλὰ ...καὶ μαλακοπτυχέων ἄρτων. ὁμοσύζυγα δὲ ξανθόν τ᾽\nἐπεισῆλθεν μέλι καὶ γάλα σύμπακτον, τό κε τυρὸν ἅπας\nτιςἦμεν ἔφασχ’ ἁπαλόν, κἠγὼν ἐφάμαν. ὅτε δ’ ἤδηβρωτύος ἠδὲ ποτᾶτος ἐς κόρον ᾖμεν ἑταῖροι,τῆνα μὲν ἐξαπάειρον δμῶες, ἔπειτα δὲ παῖδες νίπτρ᾽\nἔδοσαν κατὰ χειρῶν.\nΣωκράτης δὲ ὁ Ῥόδιος ἐν τρίτῳ ἐμφυλίου πολέμου (FHG\nIII 326) τὸ Κλεοπάτρας ἀναγράφων συμπόσιον τῆς\nτελευταίας Αἰγύπτου βασιλευσάσης, γημαμένης δ’ Ἀντωνίῳ τῷ\nῬωμαίων στρατηγῷ ἐν Κιλικίᾳ φησιν οὕτως·\n‘ἀπαντήσασα τῷ Ἀντωνίῳ ἡ Κλεοπάτρα ἐν Κιλικίᾳ παρεσκεύασεν\nαὐτῷ βασιλικὸν συμπόσιον, ἐν ᾧ πάντα χρύσεα καὶ λιθοκόλλητα\nπεριττῶς ἐξειργασμένα ταῖς τέχναις· ἦσαν δέ, φησί, καὶ οἱ\nτοῖχοι ἁλουργέσι καὶ διαχρύσοις ἐμπεπετασμένοι ὕφεσι. καὶ\nδώδεκα τρίκλινα διαστρώσασα ἐκάλεσε\nτὸν Ἀντώνιον μεθ’ ὧν ἐβούλετο ἡ Κλεοπάτρα. τοῦ δὲ τῇ\nπολυτελείᾳ τῆς ὄψεως ἐκπλαγέντος ὑπομειδιάσασα ταῦτ’ ἔφη\nπάντα δωρεῖσθαι αὐτῷ καὶ εἰς αὔριον παρεκάλει συνδειπνῆσαι\nπάλιν ἥκοντα μετὰ τῶν φίλων καὶ τῶν ἡγεμόνων· ὅτε καὶ πολλῷ\nκρεῖττον διακοσμήσασα τὸ συμπόσιον ἐποίησε φανῆναι τὰ πρῶτα\nμικρά, καὶ πάλιν καὶ ταῦτα ἐδωρήσατο. τῶν δ’ ἡγεμόνων ἐφ’ ᾗ\nἕκαστος κατέκειτο κλίνῃ καὶ τὰ κυλικεῖα καθὼς ταῖς\nστρωμναῖς ἐμεμέριστο, ἑκάστῳ φέρειν ἐπέτρεψε. καὶ κατὰ τὴν\nἄφοδον τοῖς μὲν ἐν ἀξιώμασι φορεῖα σὺν τοῖς κομίζουσι, τοῖς\nπλείοσι δὲ καταργύροις σκευαῖς κεκοσμημένους ἵππους, πᾶσι\nδὲ λαμπτηροφόρους παῖδας Αἰθίοπας παρέστησε. τῇ δὲ τετάρτῃ\nτῶν ἡμερῶν ταλαντιαίους εἰς ῥόδα μισθοὺς διέδωκε, καὶ\nκατεστρώθη ἐπὶ πηχυαῖα βάθη τὰ ἐδάφη τῶν ἀνδρώνων\nἐμπεπετασμένων δικτύων τοῖς ἕλιξιν.’ ἱστορεῖ δὲ καὶ αὐτὸν\nτὸν Ἀντώνιον ἐν Ἀθήναις μετὰ ταῦτα διατρίψαντα περίοπτον\nὑπὲρ τὸ θέατρον κατασκευάσαντα σχεδίαν χλωρᾷ πεπυκασμένην\nὕλῃ, ὥσπερ ἐπὶ τῶν Βακχικῶν ἄντρων γίνεται, ταύτης τύμπανα\nκαὶ νεβρίδας καὶ παντοδαπὰ ἄλλ’ ἀθύρματα Διονυσιακὰ\nἐξαρτήσαντα μετὰ τῶν φίλων ἐξ ἑωθινοῦ κατακλινόμενον\nμεθύσκεσθαι, λειτουργούντων αὐτῷ τῶν ἐξ Ἰταλίας\nμεταπεμφθέντων ἀκροαμάτων συνηθροισμένων ἐπὶ τὴν θέαν τῶν\nΠανελλήνων. ‘μετεβαινε δ’ ἐνίοτε, φησίν, καὶ ἐπὶ τὴν\nἀκρόπολιν ἀπὸ τῶν τεγῶν λαμπάσι\nδᾳδουχουμένης πάσης τῆς Ἀθηναίων πόλεως. καὶ ἔκτοτε\nἐκέλευσεν ἑαυτὸν Διόνυσον ἀνακηρύττεσθαι κατὰ τὰς πόλεις\nἁπάσας.’ καὶ Γάιος δὲ ὁ αὐτοκράτωρ ὁ Καλλίκολα\nπροσαγορευθεὶς διὰ τὸ ἐν στρατοπέδῳ γεννηθῆναι οὐ μόνον\nὠνομάζετο νέος Διόνυσος, ἀλλὰ καὶ τὴν Διονυσιακὴν πᾶσαν\nἐνδύνων στολὴν προῄει καὶ οὕτως ἐσκευασμένος ἐδίκαζεν.\nεἰς ταῦτα ἔστιν ἀποβλέποντας τὰ ὑπὲρ ἡμᾶς ἀγαπᾶν τὴν\nἙλληνικὴν πενίαν, λαμβάνοντας πρὸ ὀφθαλμῶν καὶ τὰ παρὰ\nΘηβαίοις δεῖπνα, περὶ ὧν Κλείταρχος ἐν τῇ πρώτῃ τῶν περὶ\nἈλέξανδρον ἱστοριῶν (p. 76 M), διηγούμενος καὶ\nὅτι ‘ὁ πᾶς αὐτῶν πλοῦτος ηὑρέθη μετὰ τὴν ὑπ’ Ἀλεξάνδρου τῆς\nπόλεως κατασκαφὴν ἐν ταλάντοις τετρακοσίοις τεσσαράκοντα,\nφησὶν ὅτι τε μικρόψυχοι ἦσαν καὶ τὰ περὶ τὴν τροφὴν λίχνοι,\nπαρασκευάζοντες ἐν τοῖς δείπνοις θρῖα καὶ ἑψητοὺς καὶ ἀφύας\nκαὶ ἐγκρασιχόλους καὶ ἀλλᾶντας καὶ σχελίδας καὶ ἔτνος· οἷσι\nΜαρδόνιον εἱστίασε μετὰ τῶν ἄλλων πεντήκοντα Περσῶν\nἈτταγῖνος ὁ Φρύνωνος, ὅν φησιν Ἡρόδοτος ἐν τῇ ἐνάτῃ\n(c. 16) μεγάλως πλούτῳ\nπαρεσκευάσθαι. ἡγοῦμαι δ᾽ ὅτι οὐκ ἂν\nπεριεγένοντο οὐδ’ ἂν ἐδέησε τοῖς Ἕλλησι περὶ Πλαταιὰς\nπαρατάττεσθαι ἀπολωλόσιν ἤδη ὑπὸ τῶν τοιούτων τροφῶν.’\nἈρκαδικὸν δὲ δεῖπνον διαγράφων ὁ Μιλήσιος Ἑκαταῖος ἐν τῇ\nτρίτῃ τῶν Γενεαλογιῶν (FHG I 28) μάζας φησὶν\nεἶναι καὶ ὕεα κρέα. Ἁρμόδιος δὲ ὁ Λεπρεάτης ἐν τῷ περὶ τῶν\nκατὰ Φιγάλειαν Νομίμων (FHG IV\n411) ‘ὁ κατασταθείς, φησί, παρὰ Φιγαλεῦσι\nσίταρχος ἔφερε τῆς ἡμέρας οἴνου τρεῖς χόας καὶ ἀλφίτων\nμέδιμνον καὶ τυροῦ πεντάμνουν καὶ τἄλλα τὰ πρὸς τὴν ἄρτυσιν\nτῶν ἱερείων ἁρμόττοντα. ἡ δὲ πόλις παρεῖχεν ἑκατέρῳ τῶν\nχορῶν τρία πρόβατα καὶ μάγειρον ὑδριαφόρον τε καὶ τραπέζας\nκαὶ βάθρα πρὸς τὴν καθέδραν καὶ τὴν τοιαύτην ἅπασαν\nπαρασκευήν, τὴν δὲ τῶν περὶ τὸν μάγειρον σκευῶν ὁ χορηγός.\nτὸ δὲ δεῖπνον ἦν τοιοῦτο· τυρὸς καὶ φυστὴ μᾶζα νόμου χάριν\nἐπὶ χαλκῶν κανῶν τῶν παρά τισι καλουμένων μαζονόμων, ἀπὸ\nτῆς χρείας εἰληφότων τὴν ἐπωνυμίαν· ὁμοῦ δὲ τῇ μάζῃ καὶ τῷ\nτυρῷ σπλάγχνον καὶ ἅλες προσφαγεῖν. καθαγισάντων δὲ ταῦτα\nἐν κεραμέᾳ κοτταβίδι πιεῖν ἑκάστῳ μικρόν, καὶ ὁ προσφέρων\nἂν εἶπεν ‘εὐδειπνίας’. εἶτα δ’ εἰς τὸ κοινὸν ζωμὸς καὶ\nπερίκομμα, πρόσχερα δὲ ἑκάστῳ δύο κρέα. ἐνόμιζον δ’ ἐν\nἅπασι τοῖς δείπνοις, μάλιστα δὲ τοῖς λεγομένοις μαζῶσι —\nτοῦτο γὰρ ἔτι καὶ νῦν ἡ Διονυσιακὴ σύνοδος ἔχει τοὔνομα —\nτοῖς ἐσθίουσι τῶν νέων ἀνδρικώτερον ζωμόν τ’ ἐγχεῖν πλείω\nκαὶ μάζας καὶ ἄρτους παραβάλλειν. γενναῖος γὰρ ὁ τοιοῦτος\nἐκρίνετο καὶ ἀνδρώδης ὑπάρχειν· θαυμαστὸν γὰρ ἦν καὶ\nπεριβόητον παρ’ αὐτοῖς ἡ πολυφαγία. μετὰ δὲ τὸ δεῖπνον\nσπονδὰς ἐποιοῦντο οὐκ ἀπονιψάμενοι τὰς χεῖρας, ἀλλ᾽\nἀποματτόμενοι τοῖς ψωμοῖς καὶ τὴν ἀπομαγδαλίαν ἕκαστος\nἀπέφερε, τοῦτο ποιοῦντες ἕνεκα τῶν ἐν ταῖς ἀμφόδοις\nγινομένων νυκτερινῶν φόβων. ἀπὸ δὲ τῶν σπονδῶν παιὰν ᾄδεται. ὅταν δὲ τοῖς ἥρωσι θύωσι,\nβουθυσία μεγάλη γίνεται καὶ ἑστιῶνται πάντες μετὰ τῶν\nδούλων· οἱ δὲ παῖδες ἐν ταῖς ἑστιάσεσι μετὰ τῶν πατέρων ἐπὶ\nλίθων καθήμενοι γυμνοὶ συνδειπνοῦσιν.’ Θεόπομπος δ’ ἐν τῇ\nἕκτῃ καὶ τεσσαρακοστῇ τῶν Φιλιππικῶν (FHG I\n319) ‘οἱ Ἀρκάδες, φησίν, ἐν ταῖς ἑστιάσεσιν\nὑποδέχονται τοὺς δεσπότας καὶ τοὺς δούλους καὶ μίαν πᾶσι\nτράπεζαν παρασκευάζουσι καὶ τὰ σιτία πᾶσιν εἰς τὸ μέσον\nπαρατιθέασι καὶ κρατῆρα τὸν αὐτὸν πᾶσι κιρνᾶσι.’\n‘παρὰ δὲ Ναυκρατίταις,’ ὥς φησιν Ἑρμείας ἐν τῷ δευτέρῳ τῶν περὶ τοῦ Γρυνείου Ἀπόλλωνος\n(FHG II 80), ‘ἐν τῷ πρυτανείῳ δειπνοῦσι\nγενεθλίοις Ἑστίας Πρυτανίτιδος καὶ Διονυσίοις, ἔτι δὲ τῇ\nτοῦ Κωμαίου Ἀπόλλωνος πανηγύρει, εἰσιόντες πάντες ἐν\nστολαῖς λευκαῖς, ἃς μέχρι καὶ νῦν καλοῦσι πρυτανικὰς\nἐσθῆτας. καὶ κατακλιθέντες ἐπανίστανται εἰς γόνατα τοῦ\nἱεροκήρυκος τὰς πατρίους εὐχὰς καταλέγοντος συσπένδοντες.\nμετὰ δὲ ταῦτα κατακλιθέντες λαμβάνουσιν ἕκαστος οἴνου\nκοτύλας δύο πλὴν τῶν ἱερέων τοῦ τε Πυθίου Ἀπόλλωνος καὶ τοῦ\nΔιονύσου· τούτων γὰρ ἑκατέρῳ διπλοῦς ὁ οἶνος μετὰ καὶ τῶν\nἄλλων μερίδων δίδοται. ἔπειτα ἑκάστῳ παρατίθεται ἄρτος\nκαθαρὸς εἰς πλάτος πεποιημένος, ἐφ’ ᾧ ἐπίκειται ἄρτος\nἕτερος, ὃν κριβανίτην καλοῦσι, καὶ κρέας ὕειον καὶ λεκάριον\nπτισάνης ἢ λαχάνου τοῦ κατὰ καιρὸν γινομένου ᾠά τε δύο καὶ\nτυροῦ τροφαλὶς σῦκά τε ξηρὰ καὶ πλακοῦς καὶ στέφανος. καὶ\nὃς ἂν ἔξω τι τούτων ἱεροποιὸς παρασκευάσῃ ὑπὸ τῶν τιμούχων\nζημιοῦται, ἀλλὰ μὴν οὐδὲ τοῖς\nσιτουμένοις ἐν πρυτανείῳ ἔξωθεν προσεισφέρειν τι βρώσιμον\nἔξεστι, μόνα δὲ ταῦτα καταναλίσκουσι, τὰ ὑπολειπόμενα τοῖς\nοἰκέταις μεταδιδόντες. ταῖς δ’ ἄλλαις ἡμέραις πάσαις τοῦ\nἐνιαυτοῦ ἔξεστι τῶν σιτουμένων τῷ βουλομένῳ ἀνελθόντι εἰς\nτὸ πρυτανεῖον δειπνεῖν, οἴκοθεν παρασκευάσαντα αὑτῷ λάχανόν\nτι ἢ τῶν ὀσπρίων καὶ τάριχος ἢ ἰχθύν, κρέως δὲ χοιρείου\nβραχύτατον, καὶ τούτων μεταλαμβάνων ... κοτύλην οἴνου.\nγυναικὶ δὲ οὐκ ἔξεστιν εἰσιέναι εἰς τὸ πρυτανεῖον ἢ μόνῃ τῇ\nαὐλητρίδι. οὐκ εἰσφέρεται δὲ οὐδὲ ἀμὶς εἰς τὸ πρυτανεῖον.\nἐὰν δέ τις Ναυκρατιτῶν γάμους ἑστιᾷ, ὡς ἐν τῷ γαμικῷ νόμῳ\nγέγραπται, ἀπείρηται ᾠὰ καὶ μελίπηκτα δίδοσθαι.’ τίς δὲ ἡ\nτούτων αἰτία Οὐλπιανὸς ἡμᾶς διδάσκειν δίκαιος.\nΛυκέας δ’ ἐν τοῖς Αἰγυπτιακοῖς προκρίνων τὰ Αἰγυπτιακὰ\nδεῖπνα τῶν Περσικῶν ‘Αἰγυπτίων ἐπιστρατευσάντων, φησίν, ἐπὶ\nὮχον τὸν Περσῶν βασιλέα καὶ νικηθέντων ἐπεὶ ἐγένετο\nαἰχμάλωτος ὁ τῶν Αἰγυπτίων βασιλεύς, ὁ Ὦχος αὐτὸν\nφιλανθρώπως ἄγων ἐκάλεσε καὶ ἐπὶ δεῖπνον. τῆς οὖν\nπαρασκευῆς γενομένης λαμπρᾶς ὁ Αἰγύπτιος κατεγέλα ὡς\nεὐτελῶς τοῦ Πέρσου διαιτωμένου. ‘εἰ δὲ θέλεις εἰδέναι, ἔφη,\nὦ βασιλεῦ, πῶς δεῖ σιτεῖσθαι τοὺς εὐδαίμονας βασιλέας,\nἐπίτρεψον τοῖς ἐμοῖς ποτε γενομένοις μαγείροις παρασκευάσαι\nσοι Αἰγύπτιον δεῖπνον.’ καὶ κελεύσαντος ἐπεὶ παρεσκευάσθη,\nἡσθεὶς ὁ Ὦχος τῷ δείπνῳ ‘κακὸν κακῶς σε, ἔφη, ὦ Αἰγύπτιε,\nἀπολέσειαν οἱ θεοί, ὅστις δεῖπνα τοιαῦτα καταλιπὼν\nἐπεθύμησας θοίνης εὐτελεστέρας.’ τίνα δ᾽\nἦν τὰ Αἰγύπτια δεῖπνα Πρωταγορίδης ἐν τῷ αʹ περὶ\nΔαφνικῶν ἀγώνων διδάσκει ἡμᾶς λέγων οὕτως (FHG IV\n484)· ‘τρίτη δέ ἐστιν ἰδέα δείπνων Αἰγυπτιακὴ\nτραπεζῶν μὲν οὐ παρατιθεμένων, πινάκων δὲ\nπεριφερομένων.’\nπαρὰ δὲ Γαλάταις φησὶ Φύλαρχος ἐν τῇ ἕκτῃ (FHG I\n336) ἐπὶ ταῖς τραπέζαις ἄρτους πολλοὺς\nκατακεκλασμένους παρατίθεσθαι χύδην καὶ κρέατα ἐκ τῶν\nλεβήτων, ὧν οὐδεὶς γεύεται εἰ μὴ πρότερον θεάσηται τὸν\nβασιλέα εἰ ἥψατο τῶν παρακειμένων. ἐν δὲ τῇ τρίτῃ ὁ αὐτὸς\nΦύλαρχος Ἀριάμνην φησὶ (ib. 334) τὸν Γαλάτην\nπλουσιώτατον ὄντα ἐπαγγείλασθαι ἑστιᾶσαι Γαλάτας πάντας\nἐνιαυτὸν καὶ τοῦτο συντελέσαι ποιήσαντα οὕτως. κατὰ τόπους\nτῆς χώρας καὶ τὰς ἐπικαιροτάτας τῶν ὁδῶν διέλαβε\nσταθμοῖς ἐπί τε τούτοις ἐκ χαράκων καὶ τῶν\nκαλάμων τῶν τε οἰσυίνων ἐπεβάλλετο σκηνὰς\nχωρούσας ἀνὰ τετρακοσίους ἄνδρας καὶ πλείους ἔτι, καθὼς ἂν\nἐκποιῶσιν οἱ τόποι τό τ’ ἀπὸ τῶν πόλεων δέξασθαι καὶ τῶν\nκωμῶν μέλλον ἐπιρρεῖν πλῆθος. ἐνταῦθα δὲ λέβητας ἐπέστησε\nκρεῶν παντοδαπῶν μεγάλους, οὓς πρὸ ἐνιαυτοῦ καὶ πρὸ τοῦ\nμέλλειν μεταπεμψάμενος τεχνίτας ἐξ ἄλλων πόλεων\nἐχαλκεύσατο. θύματα δὲ καταβάλλεσθαι ταύρων καὶ συῶν καὶ\nπροβάτων τε καὶ τῶν λοιπῶν κτηνῶν ἑκάστης ἡμέρας\nπολλά, πίθους τε οἴνου παρεσκευάσθαι καὶ πλῆθος ἀλφίτων\nπεφυραμένων. ‘καὶ οὐ μόνον, φησίν, οἱ παραγινόμενοι τῶν\nΓαλατῶν ἀπὸ τῶν κωμῶν καὶ τῶν πόλεων\nἀπέλαυον, ἀλλὰ καὶ οἱ παριόντες ξένοι ὑπὸ τῶν ἐφεστηκότων\nπαίδων οὐκ ἠφίεντο ἕως ἂν μεταλάβωσι τῶν\nπαρασκευασθέντων.’\nΘρᾳκίων δὲ δείπνων μνημονεύει Ξενοφῶν ἐν ζʹ\nἈναβάσεως (c. 3, 21) τὸ παρὰ Σεύθῃ διαγράφων\nσυμπόσιον ἐν τούτοις· ‘ἐπειδὴ δὲ εἰσῆλθον ἐπὶ τὸ δεῖπνον\nπάντες (τὸ δὲ δεῖπνον ἦν καθημένοις κύκλῳ), ἔπειτα δὲ\nτρίποδες εἰσηνέχθησαν πᾶσιν. οὗτοι δὲ ὅσον εἴκοσι κρεῶν\nμεστοὶ νενεμημένων καὶ ἄρτοι ζύμητες μεγάλοι\nπροσπεπερονημένοι ἦσαν πρὸς τοῖς κρέασι. μάλιστα δ’ αἱ\nτράπεζαι κατὰ τοὺς ξένους αἰεὶ ἐτίθεντο· νόμος γὰρ ἦν. καὶ\nπρῶτος τοῦτ’ ἐποίει Σεύθης· ἀνελόμενος τοὺς παρ’ αὑτῷ\nκειμένους ἄρτους διέκλα κατὰ μικρὰ καὶ διερρίπτει οἷς αὐτῷ\nἐδόκει καὶ τὰ κρέα ὡσαύτως, ὅσον μόνον γεύσασθαι ἑαυτῷ\nκαταλιπών. καὶ οἱ ἄλλοι δὲ κατὰ τὰ αὐτὰ ἐποίουν, καθ’ οὓς\nκαὶ αἱ τράπεζαι ἔκειντο. Ἀρκὰς δέ τις Ἀρύστας ὄνομα, φαγεῖν\nδεινός, τὸ μὲν διαρριπτεῖν εἴα χαίρειν, λαβὼν δ’ εἰς τὴν\nχεῖρα ὅσον τριχοίνικον ἄρτον καὶ κρέα θέμενος ἐπὶ τὰ γόνατα\nἐδείπνει. κέρατα δὲ οἴνου περιέφερον καὶ πάντες ἐδέχοντο. ὁ\nδὲ Ἀρύστας ἐπεὶ παρ’ αὐτὸν φέρων τὸ κέρας ὁ οἰνοχόος ἦν,\nεἶπεν ἰδὼν τὸν Ξενοφῶντα οὐκ ἔτι δειπνοῦντα· ‘ἐκείνῳ, ἔφη,\nδός· σχολάζει γὰρ ἤδη, ἐγὼ δ’ οὔπω.’ ἐνταῦθα μὲν δὴ γέλως\nἐγένετο. ἐπεὶ δὲ προὐχώρει ὁ πότος, εἰσῆλθεν ἀνὴρ Θρᾷξ\nἵππον ἔχων λευκὸν καὶ λαβὼν κέρας μεστὸν ‘προπίνω σοι, ὦ\nΣεύθη, ἔφη, καὶ τὸν ἵππον δωροῦμαι, ἐφ’ οὗ καὶ διώκων ὃν ἂν\nθέλῃς αἱρήσεις καὶ ἀποχωρῶν οὐ μὴ\nδείσῃς τὸν πολέμιον.’ ἄλλος παῖδα εἰσαγαγὼν οὕτως ἐδωρήσατο\nπροπίνων καὶ ἄλλος ἱμάτια τῇ γυναικί, καὶ Τιμασίων προπίνων\nφιάλην τε ἀργυρᾶν καὶ κοπίδα ἀξίαν δέκα μνῶν. Γνήσιππος δέ\nτις Ἀθηναῖος ἀναστὰς εἶπεν ὅτι ἀρχαῖος εἴη νόμος κάλλιστος\nτοὺς μὲν ἔχοντας διδόναι τῷ βασιλεῖ τιμῆς ἕνεκα, τοῖς δὲ μὴ\nἔχουσι διδόναι τὸν βασιλέα. Ξενοφῶν δὲ ἀνέστη θαρσαλέως καὶ\nδεξάμενος τὸ κέρας εἶπεν· ‘ἐγώ σοι, ὦ Σεύθη, δίδωμι ἐμαυτὸν\nκαὶ τοὺς ἐμοὺς τούτους ἑταίρους φίλους εἶναι πιστοὺς καὶ\nοὐδένα ἄκοντα. καὶ νῦν πάρεισιν οὐδέν σε προσαιτοῦντες,\nἀλλὰ καὶ πονεῖν ὑπὲρ σοῦ καὶ προκινδυνεύειν βουλόμενοι.’\nκαὶ ὁ Σεύθης ἀναστὰς συνέπιε καὶ συγκατεσκεδάσατο μετ᾽\nαὐτοῦ τὸ κέρας. μετὰ δὲ ταῦτα εἰσῆλθον κέρασί τε οἵοις\nσημαίνουσιν αὐλοῦντες καὶ σάλπιγξιν ὠμοβοείαις ῥυθμούς τε\nκαὶ οἱονεὶ μάγαδιν σαλπίζοντες.’\nΠοσειδώνιος δὲ ὁ ἀπὸ τῆς στοᾶς ἐν ταῖς ἱστορίαις, αἷς\nσυνέθηκεν οὐκ ἀλλοτρίως ἧς προῄρητο φιλοσοφίας πολλὰ παρὰ\nπολλοῖς ἔθιμα καὶ νόμιμα ἀναγράφων (FHG III\n260) ‘Κελτοί, φησί, τὰς τροφὰς προτίθενται χόρτον\nὑποβάλλοντες καὶ ἐπὶ τραπεζῶν ξυλίνων μικρὸν ἀπὸ τῆς γῆς\nἐπηρμένων. ἡ τροφὴ δ’ ἐστὶν ἄρτοι μὲν ὀλίγοι, κρέα δὲ πολλὰ\nἐν ὕδατι καὶ ὀπτὰ ἐπ’ ἀνθράκων ἢ ὀβελίσκων. προσφέρονται δὲ\nταῦτα καθαρείως μέν, λεοντωδῶς δέ, ταῖς χερσὶν ἀμφοτέραις\nαἴροντες ὅλα μέλη καὶ ἀποδάκνοντες, ἐὰν δὲ ᾖ τι\nδυσαπόσπαστον, μαχαιρίῳ μικρῷ παρατέμνοντες, ὃ τοῖς κολεοῖς ἐν ἰδίᾳ θήκῃ παράκειται.\nπροσφέρονται δὲ καὶ ἰχθῦς οἵ τε παρὰ τοὺς ποταμοὺς\nοἰκοῦντες καὶ παρὰ τὴν ἐντὸς καὶ τὴν ἔξω θάλασσαν, καὶ\nτούτους δὲ ὀπτοὺς μετὰ ἁλῶν καὶ ὄξους καὶ κυμίνου· τοῦτο δὲ\nκαὶ εἰς τὸ ποτὸν ἐμβάλλουσιν. ἐλαίῳ δ’ οὐ χρῶνται διὰ\nσπάνιν καὶ διὰ τὸ ἀσύνηθες ἀηδὲς αὐτοῖς φαίνεται. ὅταν δὲ\nπλείονες συνδειπνῶσι, κάθηνται μὲν ἐν κύκλῳ, μέσος δὲ ὁ\nκράτιστος ὡς ἂν κορυφαῖος χοροῦ, διαφέρων τῶν ἄλλων ἢ κατὰ\nτὴν πολεμικὴν εὐχέρειαν ἢ κατὰ γένος ἢ κατὰ πλοῦτον. ὁ δ᾽\nὑποδεχόμενος παρ’ αὐτόν, ἐφεξῆς δ’ ἑκατέρωθε κατ’ ἀξίαν ἧς\nἔχουσιν ὑπεροχῆς. καὶ οἱ μὲν τοὺς θυρεοὺς ὁπλοφοροῦντες ἐκ\nτῶν ὀπίσω παρεστᾶσιν, οἱ δὲ δορυφόροι κατὰ τὴν ἀντικρὺ\nκαθήμενοι κύκλῳ καθάπερ οἱ δεσπόται συνευωχοῦνται. τὸ δὲ\nποτὸν οἱ διακονοῦντες ἐν ἀγγείοις περιφέρουσιν ἐοικόσι μὲν\nἀμβίκοις, ἢ κεραμέοις ἢ ἀργυροῖς· καὶ γὰρ τοὺς πίνακας ἐφ᾽\nὧν τὰς τροφὰς προτίθενται τοιούτους ἔχουσιν· οἳ δὲ χαλκοῦς,\nοἳ δὲ κάνεα ξύλινα καὶ πλεκτά. τὸ δὲ πινόμενόν ἐστι παρὰ\nμὲν τοῖς πλουτοῦσιν οἶνος ἐξ Ἰταλίας καὶ τῆς Μασσαλιητῶν\nχώρας παρακομιζόμενος, ἄκρατος δ’ οὗτος· ἐνίοτε δὲ ὀλίγον\nὕδωρ παραμίγνυται· παρὰ δὲ τοῖς ὑποδεεστέροις ζύθος πύρινον\nμετὰ μέλιτος ἐσκευασμένον, παρὰ δὲ τοῖς πολλοῖς καθ’ αὑτό·\nκαλεῖται δὲ κόρμα. ἀπορροφοῦσι δὲ ἐκ τοῦ αὐτοῦ ποτηρίου\nκατὰ μικρόν, οὐ πλεῖον κυάθου· πυκνότερον δὲ τοῦτο ποιοῦσι.\nπεριφέρει δὲ ὁ παῖς ἐπὶ τὰ δεξιὰ καὶ τὰ λαιά· οὕτως\nδιακονοῦνται. καὶ τοὺς θεοὺς\nπροσκυνοῦσιν ἐπὶ τὰ δεξιὰ στρεφόμενοι.’\nἔτι ὁ Ποσειδώνιος διηγούμενος καὶ τὸν Λουερνίου τοῦ\nΒιτύιτος πατρὸς πλοῦτον τοῦ ὑπὸ Ῥωμαίων καθαιρεθέντος, φησὶ\nδημαγωγοῦντα αὐτὸν τοὺς ὄχλους ἐν ἅρματι φέρεσθαι διὰ τῶν\nπεδίων καὶ διασπείρειν χρυσίον καὶ ἀργύριον ταῖς\nἀκολουθούσαις τῶν Κελτῶν μυριάσι φράγμα τε ποιεῖν\nδωδεκαστάδιον τετράγωνον, ἐν ᾧ πληροῦν μὲν ληνοὺς\nπολυτελοῦς πόματος, παρασκευάζειν δὲ τοσοῦτο βρωμάτων\nπλῆθος ὥστε ἐφ’ ἡμέρας πλείονας ἐξεῖναι τοῖς βουλομένοις\nεἰσερχομένοις τῶν παρασκευασθέντων ἀπολαύειν ἀδιαλείπτως\nδιακονουμένους. ἀφορίσαντος δ’ αὐτοῦ προθεσμίαν ποτὲ τῆς\nθοίνης ἀφυστερήσαντά τινα τῶν βαρβάρων ποιητὴν ἀφικέσθαι\nκαὶ συναντήσαντα μετὰ ᾠδῆς ὑμνεῖν αὐτοῦ τὴν ὑπεροχήν,\nἑαυτὸν δ’ ἀποθρηνεῖν ὅτι ὑστέρηκε, τὸν δὲ τερφθέντα\nθυλάκιον αἰτῆσαι χρυσίου καὶ ῥῖψαι αὐτῷ παρατρέχοντι.\nἀνελόμενον δ’ ἐκεῖνον πάλιν ὑμνεῖν λέγοντα διότι τὰ ἴχνη\nτῆς γῆς ἐφ’ ἧς ἁρματηλατεῖ χρυσὸν καὶ εὐεργεσίας ἀνθρώποις\nφέρει. ταῦτα μὲν οὖν ἐν τῇ τρίτῃ καὶ εἰκοστῇ ἱστόρησεν.\nἐν δὲ τῇ πέμπτῃ περὶ Πάρθων διηγούμενός φησιν (ib.\n254)· ‘ὁ δὲ καλούμενος φίλος τραπέζης μὲν οὐ\nκοινωνεῖ, χαμαὶ δ’ ὑποκαθήμενος ἐφ’ ὑψηλῆς κλίνης\nκατακειμένῳ τῷ βασιλεῖ τὸ παραβληθὲν ὑπ’ αὐτοῦ κυνιστὶ\nσιτεῖται καὶ πολλάκις διὰ τὴν τυχοῦσαν αἰτίαν ἀποσπασθεὶς τοῦ χαμαιπετοῦς δείπνου ῥάβδοις καὶ\nἱμᾶσιν ἀστραγαλωτοῖς μαστιγοῦται καὶ γενόμενος αἱμόφυρτος\nτὸν τιμωρησάμενον ὡς εὐεργέτην ἐπὶ τὸ ἔδαφος πρηνὴς\nπροσπεσὼν προσκυνεῖ.’ ἐν δὲ τῇ ιϚʹ περὶ Σελεύκου\nδιηγούμενος τοῦ βασιλέως, ὡς εἰς Μηδίαν ἀνελθὼν καὶ πολεμῶν\nἈρσάκει ᾐχμαλωτίσθη ὑπὸ τοῦ βαρβάρου καὶ ὡς πολὺν χρόνον\nπαρὰ τῷ Ἀρσάκει διέτριψεν ἀγόμενος βασιλικῶς, γράφει καὶ\nταῦτα (ib. 258)· ‘παρὰ Πάρθοις ἐν τοῖς\nδείπνοις ὁ βασιλεὺς τήν τε κλίνην ἐφ’ ἧς μόνος κατέκειτο\nμετεωροτέραν τῶν ἄλλων καὶ κεχωρισμένην εἶχε καὶ τὴν\nτράπεζαν μόνῳ καθάπερ ἥρωι πλήρη βαρβαρικῶν θοιναμάτων\nπαρακειμένην.’ ἱστορῶν δὲ καὶ περὶ Ἡρακλέωνος τοῦ\nΒεροιαίου, ὃς ὑπὸ τοῦ Γρυποῦ καλουμένου Ἀντιόχου τοῦ\nβασιλέως προαχθεὶς μικροῦ δεῖν τῆς βασιλείας ἐξέβαλε τὸν\nεὐεργέτην, γράφει ἐν τῇ λδʹ τῶν\nἱστοριῶν τάδε (ib. 264)· ‘ἐποιεῖτό τε τῶν\nστρατιωτῶν τὰς κατακλίσεις ἐπὶ τοῦ ἐδάφους ἐν ὑπαίθρῳ ἀνὰ\nχιλίους δειπνίζων. τὸ δὲ δεῖπνον ἦν ἄρτος μέγας καὶ κρέας,\nτὸ δὲ ποτὸν κεκραμένος οἶνος οἷος δήποτε ὕδατι ψυχρῷ.\nδιηκόνουν δὲ ἄνδρες μαχαιροφόροι καὶ σιωπὴ ἦν εὔτακτος.’ ἐν\nδὲ τῇ βʹ (ib. 252) ‘ἐν τῇ Ῥωμαίων,\nφησίν, πόλει ὅταν εὐωχῶνται ἐν τῷ τοῦ Ἡρακλέους ἱερῷ,\nδειπνίζοντος τοῦ κατὰ καιρὸν θριαμβεύοντος, καὶ ἡ παρασκευὴ\nτῆς εὐωχίας Ἡρακλεωτική ἐστι. διοινοχοεῖται μὲν γὰρ\nοἰνόμελι, τὰ δὲ βρώματα ἄρτοι μεγάλοι καὶ καπνιστὰ κρέα\nἑφθὰ καὶ τῶν προσφάτως καθιερευθέντων\nὀπτὰ δαψιλῆ. παρὰ δὲ Τυρρηνοῖς δὶς τῆς ἡμέρας τράπεζαι\nπολυτελεῖς παρασκευάζονται ἀνθιναί τε στρωμναὶ καὶ ἐκπώματα\nἀργυρᾶ παντοδαπά, καὶ δούλων πλῆθος εὐπρεπῶν παρέστηκεν\nἐσθήσεσι πολυτελέσι κεκοσμημένων.’ Τίμαιος δ’ ἐν τῇ πρώτῃ\nτῶν ἱστοριῶν (FHG I 196) καὶ τὰς θεραπαίνας\nφησὶ παρ’ αὐτοῖς μέχρι οὗ ἂν αὐξηθῶσι γυμνὰς\nδιακονεῖσθαι.\nΜεγασθένης δ’ ἐν τῇ δευτέρᾳ τῶν Ἰνδικῶν (FHG II\n423) τοῖς Ἰνδοῖς φησιν ἐν τῷ δείπνῳ παρατίθεσθαι\nἑκάστῳ τράπεζαν, ταύτην δ’ εἶναι ὁμοίαν ταῖς ἐγγυθήκαις,\nκαὶ ἐπιτίθεσθαι ἐπ’ αὐτῇ τρυβλίον χρυσοῦν, εἰς ὃ ἐμβάλλειν\nαὐτοὺς πρῶτον μὲν τὴν ὄρυζαν ἑφθὴν ὡς ἄν τις ἑψήσειε\nχόνδρον, ἔπειτα ὄψα πολλὰ κεχειρουργημένα ταῖς Ἰνδικαῖς\nσκευασίαις. Γερμανοὶ δέ, ὡς ἱστορεῖ Ποσειδώνιος ἐν τῇ\nτριακοστῇ (FHG III 264), ἄριστον προσφέρονται\nκρέα μεληδὸν ὠπτημένα καὶ ἐπιπίνουσι γάλα καὶ τὸν οἶνον\nἄκρατον. Καμπανῶν δέ τινες παρὰ τὰ συμπόσια μονομαχοῦσι.\nΝικόλαος δ’ ὁ Δαμασκηνός, εἷς τῶν ἀπὸ τοῦ περιπάτου\nφιλοσόφων, ἐν τῇ δεκάτῃ πρὸς ταῖς ἑκατὸν τῶν ἱστοριῶν\nῬωμαίους ἱστορεῖ (FHG III 416) παρὰ τὸ δεῖπνον\nσυμβάλλειν μονομαχίας, γράφων οὕτως· ‘τὰς τῶν μονομάχων\nθέας οὐ μόνον ἐν πανηγύρεσι καὶ θεάτροις ἐποιοῦντο Ῥωμαῖοι,\nπαρὰ Τυρρηνῶν παραλαβόντες τὸ ἔθος, ἀλλὰ κἀν ταῖς\nἑστιάσεσιν. ἐκάλουν γοῦν τινες πολλάκις ἐπὶ δεῖπνον τοὺς\nφίλους ἐπί τε ἄλλοις καὶ ὅπως ἂν δύο ἢ τρία ζεύγη ἴδοιεν\nμονομάχων, ὅτε καὶ κορεσθέντες\nδείπνου καὶ μέθης εἰσεκάλουν τοὺς μονομάχους. καὶ ὃ μὲν ἅμα\nἐσφάττετο, αὐτοὶ δ’ ἐκρότουν ἐπὶ τούτῳ ἡδόμενοι. ἤδη δέ τις\nκἀν ταῖς διαθήκαις γέγραφεν γυναῖκας εὐπρεπεστάτας\nμονομαχῆσαι ἃς ἐκέκτητο, ἕτερος δὲ παῖδας ἀνήβους ἐρωμένους\nἑαυτοῦ. ἀλλὰ γὰρ οὐκ ἠνέσχετο ὁ δῆμος τὴν παρανομίαν\nταύτην, ἀλλ’ ἄκυρον τὴν διαθήκην ἐποίησεν.’ Ἐρατοσθένης δ᾽\nἐν πρώτῳ Ὀλυμπιονικῶν (fr. 22 Muell) τοὺς\nΤυρρηνούς φησι πρὸς αὐλὸν πυκτεύειν.\nΠοσειδώνιος δ’ ἐν τρίτῃ καὶ εἰκοστῇ τῶν ἱστοριῶν (FHG\nIII 259) ‘Κελτοί, φησίν, ἐνίοτε παρὰ τὸ δεῖπνον\nμονομαχοῦσιν. ἐν γὰρ τοῖς ὅπλοις ἀγερθέντες σκιαμαχοῦσι καὶ\nπρὸς ἀλλήλους ἀκροχειρίζονται, ποτὲ δὲ καὶ μέχρι τραύματος\nπροίασιν καὶ ἐκ τούτου ἐρεθισθέντες, ἐὰν μὴ ἐπισχῶσιν οἱ\nπαρόντες, καὶ ἕως ἀναιρέσεως ἔρχονται. τὸ δὲ παλαιόν,\nφησίν, ὅτι παρατεθέντων κωλήνων τὸ μηρίον ὁ κράτιστος\nἐλάμβανεν· εἰ δέ τις ἕτερος ἀντιποιήσαιτο, συνίσταντο\nμονομαχήσοντες μέχρι θανάτου. ἄλλοι δ’ ἐν θεάτρῳ λαβόντες\nἀργύριον ἢ χρυσίον, οἳ δὲ οἴνου κεραμίων ἀριθμόν τινα, καὶ\nπιστωσάμενοι τὴν δόσιν καὶ τοῖς ἀναγκαίοις φίλοις\nδιαδωρησάμενοι ὕπτιοι ἐκταθέντες ἐπὶ θυρεῶν κεῖνται, καὶ\nπαραστάς τις ξίφει τὸν λαιμὸν ἀποκόπτει. Εὐφορίων δ’ ὁ\nΧαλκιδεὺς ἐν ἱστορικοῖς ὑπομνήμασιν (fr. 23 M)\nοὕτω γράφει· ‘παρὰ δὲ τοῖς Ῥωμαίοις προτίθεσθαι πέντε μνᾶς\nτοῖς ὑπομένειν βουλομένοις τὴν κεφαλὴν\nἀποκοπῆναι πελέκει, ὥστε τοὺς κληρονόμους κομίσασθαι τὸ\nἆθλον· καὶ πολλάκις ἀπογραφομένους πλείους δικαιολογεῖσθαι\nκαθ’ ὃ δικαιότατός ἐστιν ἕκαστος αὐτῶν\nἀποτυμπανισθῆναι.’\nἝρμιππος δ’ ἐν αʹ περὶ νομοθετῶν (FHG III\n36) τῶν μονομαχούντων εὑρετὰς ἀποφαίνει Μαντινεῖς\nΔημώνακτος ἑνὸς τῶν πολιτῶν συμβουλεύσαντος, καὶ ζηλωτὰς\nτούτων γενέσθαι Κυρηναίους. Ἔφορος δ’ ἐν ἕκτῃ ἱστοριῶν\n(FHG I 261) ‘ἤσκουν, φησί, τὰ πολεμικὰ οἱ\nΜαντινεῖς καὶ Ἀρκάδες, τήν τε στολὴν τὴν πολεμικὴν καὶ τὴν\nὅπλισιν τὴν ἀρχαίαν ὡς εὑρόντων ἐκείνων ἔτι καὶ νῦν\nΜαντινικὴν ἀποκαλοῦσι. πρὸς δὲ τούτοις καὶ ὁπλομαχίας\nκαθέσεις ἐν Μαντινείᾳ πρῶτον εὑρέθησαν Δημέου τὸ τέχνημα\nκαταδείξαντος.’ ὅτι δὲ ἀρχαῖον ἦν τὸ περὶ τοὺς μονομάχους\nκαὶ Ἀριστοφάνης εἴρηκεν ἐν Φοινίσσαις οὕτως (I 533\nK)· ἐς Οἰδίπου δὲ παῖδε, διπτύχω κόρω,Ἄρης κατέσκηψ᾽, ἔς τε μονομάχου πάληςἀγῶνα νῦν ἑστᾶσιν. ἔοικεν δὲ πεποιῆσθαι τὸ ὄνομα οὐκ ἐκ τοῦ μάχη,\nἀλλ’ ἐκ ῥήματος τοῦ μάχεσθαι μᾶλλον συγκεῖσθαι. ὁπότε γὰρ\nτὸ μάχη συντιθέμενον τὸ τέλος εἰς\nοσ τρέπει, ὡς ἐν τῷ σύμμαχος, πρωτόμαχος, ἐπίμαχος,\nἀντίμαχος, ‘φιλόμαχον γένος ἐκ Περσέος’ παρὰ Πινδάρῳ\n(fr. 164B4), τηνικαῦτα προπαροξύνεται·\nὁπότε δὲ παροξύνεται, τὸ μάχεσθαι ῥῆμα περιέχει, ὡς ἐν τῷ\nπυγμάχος, ναυμάχος, ‘αὐτόν σε πυλαμάχε\nπρῶτον’ παρὰ Στησιχόρῳ (fr. 48), ὁπλομάχος,\nτειχομάχος, πυργομάχος.\nὁ δὲ κωμῳδιοποιὸς Ποσείδιππος ἐν Πορνοβοσκῷ φησιν (IV\n520 M)· ὁ μὴ πεπλευκὼς οὐδὲν ἑόρακεν κακόν·τῶν μονομαχούντων ἐσμὲν ἀθλιώτεροι. ὅτι δὲ καὶ οἱ ἔνδοξοι καὶ οἱ ἡγεμόνες ἐμονομάχουν\nκαὶ ἐκ προκλήσεως τοῦτ’ ἐποίουν ἐν ἄλλοις εἰρήκαμεν.\nΔίυλλος δ’ ὁ Ἀθηναῖος ἐν τῇ ἐνάτῃ τῶν ἱστοριῶν φησιν\n(FHG II 361) ὡς Κάσανδρος ἐκ Βοιωτίας\nἐπανιὼν καὶ θάψας τὸν βασιλέα καὶ τὴν βασίλισσαν ἐν\nΑἰγαίαις καὶ μετ’ αὐτῶν τὴν Κύνναν τὴν Εὐρυδίκης μητέρα καὶ\nτοῖς ἄλλοις τιμήσας οἷς προσήκει καὶ μονομαχίας ἀγῶνα\nἔθηκεν, εἰς ὃν κατέβησαν τέσσαρες τῶν στρατιωτῶν.\nΔημήτριος δ’ ὁ Σκήψιος ἐν τῷ ιεʹ τοῦ Τρωικοῦ\nδιακόσμου (fr. 7 Gaede) ‘παρὰ Ἀντιόχῳ, φησί,\nτῷ βασιλεῖ τῷ μεγάλῳ προσαγορευθέντι ἐν τῷ δείπνῳ πρὸς ὅπλα\nὠρχοῦντο οὐ μόνον οἱ βασιλέως φίλοι, ἀλλὰ καὶ αὐτὸς ὁ\nβασιλεύς. ἐπεὶ δὲ καὶ εἰς Ἡγησιάνακτα τὸν Ἀλεξανδρέα ἀπὸ\nΤρῳάδος τὸν τὰς ἱστορίας γράψαντα ἡ τῆς ὀρχήσεως τάξις\nἐγένετο, ἀναστὰς εἶπε· ‘πότερον, ὦ βασιλεῦ, κακῶς\nὀρχούμενόν με θεάσασθαι βούλει ἢ καλῶς ἀπαγγέλλοντός μου\nἴδια ποιήματα θέλεις ἀκροάσασθαι;’ κελευσθεὶς οὖν λέγειν\nοὕτως ἧσε τὸν βασιλέα ὥστ’ ἐράνου τε ἀξιωθῆναι καὶ τῶν\nφίλων εἷς γενέσθαι.’ Δοῦρις δ’ ὁ Σάμιος ἐν τῇ τῶν ἱστοριῶν\nιζʹ (FHG II 476) Πολυσπέρχοντά\nφησιν εἰ μεθυσθείη καίτοι πρεσβύτερον\nὄντα ὀρχεῖσθαι, οὐδενὸς Μακεδόνων ὄντα δεύτερον οὔτε κατὰ\nτὴν στρατηγίαν οὔτε κατὰ τὴν ἀξίωσιν, καὶ ἐνδυόμενον αὐτὸν\nκροκωτὸν καὶ ὑποδούμενον Σικυώνια διατελεῖν ὀρχούμενον.\nἈγαθαρχίδης δ’ ὁ Κνίδιος ἐν ὀγδόῃ Ἀσιατικῶν ἱστορεῖ\n(FHG III 196) ὡς οἱ ἑστιῶντες Ἀλέξανδρον\nτὸν Φιλίππου τῶν φίλων τὸ μέλλον παρατεθήσεσθαι τῶν\nτραγημάτων περιεχρύσουν· ὅτε δὲ θέλοιεν ἀναλίσκειν,\nπεριελόντες τὸν χρυσὸν ἅμα τοῖς ἄλλοις ἐξέβαλλον, ἵνα τῆς\nμὲν πολυτελείας οἱ φίλοι θεαταὶ γίνωνται, οἱ δ’ οἰκέται\nκύριοι. ἐπιλελησμένοι δ’ ἦσαν οὗτοι, ὡς καὶ Δοῦρις ἱστορεῖ\n(FHG II 470), ὅτι καὶ Φίλιππος ὁ τοῦ\nἈλεξάνδρου πατὴρ ποτήριον χρυσοῦν ὁλκὴν ἄγον πεντήκοντα\nδραχμὰς κεκτημένος τοῦτο ἐλάμβανε κοιμώμενος ἀεὶ καὶ πρὸς\nκεφαλὴν αὑτοῦ κατετίθετο. Σέλευκος δὲ (FHG III\n500) Θρᾳκῶν φησί τινας ἐν τοῖς συμποσίοις ἀγχόνην\nπαίζειν βρόχον ἀρτήσαντας ἔκ τινος ὕψους\nστρογγύλον, πρὸς ὃν κατὰ κάθετον ὑποτίθεσθαι\nλίθον εὐπερίτρεπτον τοῖς ἐπιβαίνουσι. διαλαγχάνειν οὖν\nαὐτοὺς καὶ τὸν λαχόντα ἔχοντα δρεπάνιον ἐπιβαίνειν τῷ λίθῳ\nκαὶ τὸν τράχηλον εἰς τὸν βρόχον ἐντιθέναι· παρερχόμενον δὲ\nἄλλον ἐγείρειν τὸν λίθον· καὶ ὁ κρεμάμενος ὑποτρέχοντος τοῦ\nλίθου, ἐὰν μὴ ταχὺ φθάσας ἀποτέμῃ τῷ δρεπάνῳ, τέθνηκε, καὶ\nοἱ ἄλλοι γελῶσι παιδιὰν ἔχοντες τὸν ἐκείνου θάνατον.’\nταῦτ’ εἰπεῖν εἶχον, ἄνδρες φίλοι καὶ συμπόται (Arist.\nPlut. 254) τῶν Ἑλλήνων πολὺ πρῶτοι, περὶ ἀρχαίων\nσυμποσίων ἐπιστάμενος. ἀκριβῶς δ’ ὁ σοφὸς Πλάτων ἐν τῷ\nπρώτῳ Νόμων περὶ συμποσίων διηγεῖται λέγων οὕτως (p.\n637a)· ‘καὶ οὔτ’ ἂν ἐπ’ ἀγρῶν ἴδοις οὔτ’ ἐν\nἄστεσιν ὅσων Σπαρτιάταις μέλει συμπόσια οὐδ’ ὁπόσα τούτοις\nξυνεπόμενα πάσας ἡδονὰς κινεῖ κατὰ δύναμιν. οὐδ’ ἔστιν\nὅστις ἂν ἀπαντῶν κωμάζοντί τινι μετὰ μέθης οὐκ ἂν τὴν\nμεγίστην δίκην εὐθὺς ἐπιθείη καὶ οὐδ’ ἂν Διονύσια πρόφασιν\nἔχοντ’ αὐτὸν ῥύσαιτο, ὥσπερ ἐν ἁμάξαις εἶδον παρ’ ὑμῖν ἐγώ,\nκαὶ ἐν Τάραντι δὲ παρὰ τοῖς ἡμετέροις ἀποίκοις πᾶσαν τὴν\nπόλιν ἐθεασάμην περὶ τὰ Διονύσια μεθύουσαν. ἐν Λακεδαίμονι\nοὐκ ἔστ’ οὐδὲν τοιοῦτον.’\nκαὶ ὁ Κύνουλκος ‘ἀλλ’ ὡς ὤφελον, ἔφη, τὴν Θρᾴκιον ταύτην\nπαίξας παιδιὰν διεφθάρης· ἀνέτεινες γὰρ ἡμᾶς ὥσπερ νηστείαν\nἄγοντας καὶ περιμένοντας τὸ ἀνατέλλον ἄστρον, οὗ φασι μὴ\nφανέντος οἱ τὴν χρηστὴν ταύτην φιλοσοφίαν εὑρόντες νόμιμον\nεἶναι μηδενὸς γεύεσθαι. ‘ἐγὼ δ’ ὁ τάλας’ κατὰ τὸν\nκωμῳδιοποιὸν Δίφιλον (II 558 K)· κεστρεὺς ἂν εἴην ἕνεκα νηστείας ἄκρας. ἐπελάθεσθε δὲ καὶ ὑμεῖς τῶν τοῦ ποιητοῦ καλῶν, ὃς\nἔφη (Od. 17.176)·\nοὐ μὲν γάρ τι χέρειον ἐν ὥρῃ δεῖπνον ἑλέσθαι. καὶ ὁ καλὸς δ’ Ἀριστοφάνης ἐν Κωκάλῳ ἔφη (I\n484 K)· ἀλλ’ ἐστίν, ὦ πάτερ, κομιδῇ μεσημβρία,ἡνίκα γε τοὺς νεωτέρους δειπνεῖν χρεών. ἐμοί τε πολλῷ ἦν ἄμεινον κατὰ τὸ Παρμενίσκου τῶν\nκυνικῶν συμπόσιον δειπνεῖν ἢ ἐνθάδε πάντα ὥσπερ τοὺς\nπυρέσσοντας περιφερόμενα ὁρᾶν.’ γελασάντων δὲ ἡμῶν ἔφη τις·\n‘ἀλλ’ ὦ λῷστε ἀνδρῶν, μὴ φθονήσῃς ἡμῖν τὸ Παρμενίσκειον\nἐκεῖνο διελθεῖν συμπόσιον.’ καὶ ὃς μετέωρον αὑτὸν\nπαραναστήσας ἔφη· ‘ὄμνυμι δ’ ὑμῖν, ἄνδρες, κατὰ τὸν ἡδὺν\nἈντιφάνη, ὃς ἐν τῇ Παρεκδιδομένῃ ἔφη (II 88\nK)· ὄμνυμι δ’ ὑμῖν, ἄνδρες, αὐτὸν τὸν θεόν,ἐξ οὗ τὸ μεθύειν πᾶσιν ἡμῖν γίνεται,ἦ μὴν ἑλέσθαι τοῦτον ἂν ζῆν τὸν βίονἢ τὴν Σελεύκου τοῦ βασιλέως ὑπεροχήν.ῥοφεῖν φακῆν ἐσθ’ ἡδὺ μὴ δεδοικότα,μαλακῶς καθεύδειν ἄθλιον δεδοικότα.\nἀλλ’ ὅ γε Παρμενίσκος οὕτως ὑπήρξατο· ‘Παρμενίσκος Μόλπιδι\nχαίρειν. πλεονάζων ἐν ταῖς προσφωνήσεσι πρὸς σὲ περὶ τῶν\nἐπιφανῶν κλήσεων ἀγωνιῶ μή ποτε εἰς πληθώραν ἐμπεσὼν\nμεμψιμοιρήσῃς. διὸ καὶ μεταδοῦναί σοι βούλομαι τοῦ παρὰ\nΚέβητι τῷ Κυζικηνῷ δείπνου· προπιὼν δ’ ὑσώπου τὴν ὤραν\nἐπάναγε ἐπὶ τὴν ἑστίασιν. Διονυσίων γὰρ ὄντων Ἀθήνησι\nπαρελήφθην πρὸς αὐτόν. κατέλαβον δὲ κυνικοὺς μὲν\nἀνακειμένους ἕξ, ἕνα δὲ κύνουλκον Καρνεῖον τὸν Μεγαρικόν. τοῦ δείπνου δὲ χρονίζοντος λόγος\nἐγένετο ποῖον τῶν ὑδάτων ἥδιστόν ἐστιν. καὶ τῶν μὲν\nἐγκωμιαζόντων τὸ ἀπὸ τῆς Λέρνης, ἄλλων δὲ τὸ ἀπὸ τῆς\nΠειρήνης, ὁ Καρνεῖος κατὰ Φιλόξενον εἶπε (fr. 2 v. 39\nB4?) ‘τὸ κατὰ χειρῶν.’ καὶ τῆς τραπέζης\nπαρατεθείσης ἐδειπνοῦμεν ‘καὶ τὴν μὲν ἐξηντλοῦμεν φακῆν, ἣ\nδ’ ἐπεισέρρει (Nauck fr. ad. 62).’ εἶτα πάλιν\nφακοὶ προσηνέχθησαν ὄξει βεβρεγμένοι, καὶ ὁ Διιτρέφης\nδραξάμενος ἔφη· Ζεῦ, μὴ λάθοι σε τῶνδ’ ὃς αἴτιος φακῶν (Eur.\nMed. 326). καὶ ἄλλος ἑξῆς ἀνεβόησε (Nauck fr. ad.\n65)· φακός σε δαίμων καὶ φακὴ τύχη λάβοι. (ἐμοὶ δὲ κατὰ τὸν κωμικὸν Δίφιλον, φησὶν δ’ οὗτος\nἐν Πελιάσι (II 562 K)· τὸ δειπνάριον ἀνθηρὸν ἦν, γλαφυρὸν σφόδρα·φακῆς κατ’ ἄνδρα τρυβλίον μεστὸν μέγα.Β. πρώτιστον οὐκ ἀνθηρόν. Α. ἐπὶ ταύτῃ φέρωνεἰς τὸ μέσον ἐπεχόρευσε σαπέρδης μέγαςὑπό τι δυσώδης οὗτος ηρος ἀνθίαν,ὃν πολλὰ ταῖς κίχλαις ἤδη λέγει.ʼ γέλωτος οὖν ἐπιρραγέντος παρῆν ἡ θεατροτορύνη\nΜέλισσα καὶ ἡ κυνάμυια Νίκιον· αὗται δ’ ἦσαν τῶν οὐκ ἀσήμων\nἑταιρίδων. ἀποβλέψασαι οὖν αὗται εἰς τὰ παρακείμενα καὶ\nθαυμάσασαι ἐγέλων. καὶ ἡ Νίκιον ἔφη· ‘οὐδεὶς ὑμῶν, ἄνδρες\nγενειοσυλλεκτάδαι, ἰχθὺν ἐσθίει; ἢ\nκαθάπερ ὁ πρόγονος ὑμῶν Μελέαγρος ὁ Γαδαρεὺς ἐν ταῖς\nΧάρισιν ἐπιγραφομέναις ἔφη τὸν Ὅμηρον Σύρον ὄντα τὸ γένος\nκατὰ τὰ πάτρια ἰχθύων ἀπεχομένους ποιῆσαι τοὺς Ἀχαιοὺς\nδαψιλείας πολλῆς οὔσης κατὰ τὸν Ἑλλήσποντον; ἢ μόνον\nἀνέγνωτε συγγραμμάτων αὐτοῦ τὸ περιέχον λεκίθου καὶ φακῆς\nσύγκρισιν; ὁρῶ γὰρ πολλὴν παρ’ ὑμῖν τῆς φακῆς τὴν σκευήν·\nεἰς ἣν ἀποβλέπουσα συμβουλεύσαιμ’ ἂν ὑμῖν κατὰ τὸν\nΣωκρατικὸν Ἀντισθένην ἐξάγειν ἑαυτοὺς τοῦ βίου τοιαῦτα\nσιτουμένους.’ πρὸς ἣν ὁ Καρνεῖος ἔφη· ‘Εὐξίθεος ὁ\nΠυθαγορικός, ὦ Νίκιον, ὥς φησι Κλέαρχος ὁ περιπατητικὸς ἐν\nδευτέρῳ βίων (FHG II 303), ἔλεγεν ἐνδεδέσθαι\nτῷ σώματι καὶ τῷ δεῦρο βίῳ τὰς ἁπάντων ψυχὰς τιμωρίας\nχάριν, καὶ διείπασθαι τὸν θεὸν ὡς εἰ μὴ μενοῦσιν ἐπὶ\nτούτοις, ἕως ἂν ἑκὼν αὐτοὺς λύσῃ, πλείοσι καὶ μείζοσιν\nἐμπεσοῦνται τότε λύμαις. διὸ πάντας εὐλαβουμένους τὴν τῶν\nκυρίων ἀνάτασιν φοβεῖσθαι τοῦ ζῆν ἑκόντας ἐκβῆναι μόνον τε\nτὸν ἐν τῷ γήρᾳ θάνατον ἀσπασίως προσίεσθαι, πεπεισμένους\nτὴν ἀπόλυσιν τῆς ψυχῆς μετὰ τῆς τῶν κυρίων γίγνεσθαι\nγνώμης.’ τούτοις τοῖς δόγμασιν ἡμεῖς πειθόμεθα. — ὑμῖν δὲ\nφθόνος οὐδὲ εἷς ἑλέσθαι ἕν τι τῶν τριῶν ἔχειν κακῶν. οὐ γὰρ\nἐπίστασθε, ὦ ταλαίπωροι, ὅτι αἱ βαρεῖαι αὗται τροφαὶ\nφράττουσι τὸ ἡγεμονικὸν καὶ οὐκ ἐῶσι τὴν φρόνησιν ἐν αὑτῇ\nεἶναι.’\nΘεόπομπος οὖν ἐν εʹ Φιλιππικῶν (FHG\nI 286) φησι· ‘τὸ γὰρ ἐσθίειν πολλὰ καὶ κρεαφαγεῖν τοὺς\nμὲν λογισμοὺς ἐξαιρεῖ καὶ τὰς ψυχὰς ποιεῖται βραδυτέρας,\nὀργῆς δὲ καὶ σκληρότητος καὶ πολλῆς σκαιότητος ἐμπίπλησι.’\nκαὶ ὁ θαυμάσιος δὲ Ξενοφῶν φησιν (Cyr. 1, 2,\n11) ὡς ἡδὺ μὲν μᾶζαν καὶ κάρδαμα φαγεῖν πεινῶντι,\nἡδὺ δὲ ὕδωρ ἀρυσάμενον ἐκ ποταμοῦ διψῶντα πιεῖν. Σωκράτης\nδὲ καὶ πολλάκις κατελαμβάνετο διαπεριπατῶν ἑσπέρας βαθείας\nπρὸ τῆς οἰκίας καὶ πρὸς τοὺς πυνθανομένους ‘τί τηνικάδε;’\nἔλεγεν ὄψον συνάγειν πρὸς τὸ δεῖπνον.ʼ ‘ἡμῖν δὲ αὐτάρκης\nμερὶς ἣν ἂν παρ’ ὑμῶν λάβωμεν, καὶ οὐ χαλεπαίνομεν ὡς\nἔλαττον φερόμενοι, καθάπερ ὁ παρὰ Ἀντικλείδῃ Ἡρακλῆς. φησὶ\nγὰρ οὗτος ἐν τῷ βʹ τῶν Νόστων (p. 148\nM)· ‘μετὰ τὸ συντελέσαι τοὺς ἄθλους Ἡρακλέα\nΕὐρυσθέως θυσίαν τινὰ ἐπιτελοῦντος συμπαραληφθέντα καὶ τῶν\nτοῦ Εὐρυσθέως υἱῶν τὰς μερίδας ἑκάστῳ παρατιθέντων, τῷ δ᾽\nἩρακλεῖ ταπεινοτέραν παραθέντων, ὁ Ἡρακλῆς ἀτιμάζεσθαι\nὑπολαβὼν ἀπέκτεινε τρεῖς τῶν παίδων Περιμήδην, Εὐρύβιον,\nΕὐρύπυλον.’ οὐ τοιοῦτοι οὖν τὸν θυμὸν ἡμεῖς, εἰ καὶ πάντα\nἩρακλέους ζηλωταί.’\nτραγικὸν γὰρ ἡ φακῆ ᾽στιν, Ἀρχάγαθος ἔφηποτὲγεγραφέναι ῥοφοῦντ’ Ὀρέστην τῆς νόσου πεπαυμένον,\nφησὶ Σώφιλος ὁ κωμῳδιοποιός (II 447\nK). στωικὸν δὲ δόγμα ἐστὶν ὅτι τε πάντα εὖ ποιήσει ὁ\nσοφὸς καὶ φακῆν φρονίμως ἀρτύσει. διὸ καὶ Τίμων ὁ Φλιάσιος\nἔφη (fr. 22 W)· ‘καὶ Ζηνώνειόν γε φακῆν ἕψειν\nὃς μὴ φρονίμως μεμάθηκεν,’ ὡς οὐκ ἄλλως δυναμένης ἑψηθῆναι\nφακῆς εἰ μὴ κατὰ τὴν Ζηνώνειον ὑφήγησιν, ὃς ἔφη (fr.\n21 W)· εἰς δὲ φακῆν ἔμβαλλε δυωδέκατον κοριάννου. καὶ Κράτης δ’ ὁ Θηβαῖος ἔλεγεν (fr. 10\nB)· μὴ πρὸ φακῆς λοπάδ’ αὔξωνεἰς στάσιν ἄμμε βάλῃς, Χρύσιππός τε ἐν τῷ περὶ τοῦ καλοῦ γνώμας τινὰς\nἡμῖν εἰσφέρων φησί· μηδέποτ’ ἐλαίαν ἔσθι᾽, ἀκαλήφην ἔχων.χειμῶνος ὥρᾳ βολβοφακῆν, βαβαί, βαβαί.βολβοφακῆ δ’ οἷον ἀμβροσίη ψύχους κρυόεντος. ὁ χαρίεις τε Ἀριστοφάνης ἐν Γηρυτάδῃ ἔφη (I\n431 K)· πτισάνην διδάσκεις αὐτὸν ἕψειν ἢ φακῆν. καὶ ἐν Ἀμφιαράῳ (I 398 K)· ὅστις φακῆν ἥδιστον ὄψων λοιδορεῖς. Ἐπίχαρμος δ’ ἐν Διονύσοις (p. 225 L)·\nχύτρα δὲ φακέας ἥψετο. Ἀντιφάνης Ὁμοίαις (II 82 K)· εὖ δ’ ἐγίνεθ᾽, εἰ φακῆνἕψειν μ’ ἐδίδασκε τῶν ἐπιχωρίων τις εἷς. οἶδα δὲ καὶ τὴν Ὀδυσσέως τοῦ φρονιμωτάτου καὶ συνετωτάτου ἀδελφὴν Φακῆν καλουμένην, ἣν\nἄλλοι τινὲς Καλλιστὼ ὀνομάζουσιν, ὡς ἱστορεῖν Μνασέαν τὸν\nΠατρέα ἐν τρίτῳ Εὐρωπιακῶν (FHG III 152) φησιν\nΛυσίμαχος ἐν τρίτῳ Νόστων (ib. 339).’\nἐπὶ τούτοις γελάσαντος πάνυ ἔκλαμπρον τοῦ Πλουτάρχου οὐκ\nἐνέγκας ὁ κύων παροραθεῖσαν τὴν περὶ τῆς φακῆς πολυμάθειαν\n‘ἀλλ’ ὑμεῖς γε, ἔφη, οἱ ἀπὸ τῆς καλῆς Ἀλεξανδρείας, ὦ\nΠλούταρχε, σύντροφοί ἐστε τῷ φακίνῳ βρώματι καὶ πᾶσα ὑμῶν ἡ\nπόλις πλήρης ἐστὶ φακίνων· ὧν καὶ Σώπατρος ὁ Φάκιος παρῳδὸς\nμέμνηται ἐν δράματι Βακχίδι λέγων οὕτως· οὐκ ἂν δυναίμην εἰσορῶν χαλκήλατονμέγαν κολοσσὸν φάκινον ἄρτον ἐσθίειν. ‘ἐπεὶ τί δεῖ βροτοῖσι’ κατὰ τὸν σὸν Εὐριπίδην\n(fr. 884 N), γραμματικώτατε, ‘πλὴν δυοῖν\nμόνον,’ Δήμητρος ἀκτῆς πώματός θ’ ὑδρηχόου;ἅπερ πάρεστι καὶ πέφυχ’ ἡμᾶς τρέφειν.ὧν οὐκ ἀπαρκεῖ πλησμονή· τρυφῇ γέ τοιἄλλων ἐδεστῶν μηχανὰς θηρεύομεν. κἀν ἄλλοις δέ φησιν ὁ σκηνικὸς οὗτος φιλόσοφος\n(fr. 885)· ἀρκεῖ μετρία βιοτά μοι σώφρονος τραπέζης,τὸ δ’ ἄκαιρον ἅπαν ... ὑπερβάλλον τε μὴ\nπροσείμαν. καὶ ὁ Σωκράτης δ’ ἔλεγεν τῶν ἄλλων ἀνθρώπων\nδιαφέρειν καθ’ ὅσον οἳ μὲν ζῶσιν ἵν’ ἐσθίωσιν, αὐτὸς δ᾽\nἐσθίει ἵνα ζῇ. Διογένης τε πρὸς τοὺς ἐγκαλοῦντας αὐτῷ\nἀποτριβομένῳ ἔλεγεν· ‘εἴθ’ ἠδυνάμην καὶ τὴν γαστέρα τρίψας τῆς πείνης καὶ τῆς\nἐνδείας παύσασθαι.’ ὁ δ’ Εὐριπίδης ἐν Ἱκέτισι περὶ τοῦ\nΚαπανέως φησίν· Καπανεὺς ὅδ’ ἐστίν· ᾧ βίος μὲν ἦν πολύς,ἥκιστα δ’ ὄλβῳ γαῦρος ἦν, φρόνημα δὲοὐδέν τι μεῖζον εἶχεν ἢ πένης ἀνήρ,ψέγων τραπέζαις εἴ τις ἐξογκοῖτ’ ἄγαν,τἀρκοῦν ἐπαινῶν· οὐ γὰρ ἐν γαστρὸς βορᾷτὸ χρηστὸν εἶναι, μέτρια δ’ ἐξαρκεῖν ἔφη.\nοὐκ ἦν γὰρ τοιοῦτος ὁ Καπανεὺς οἷον ὁ καλὸς Χρύσιππος\nδιαγράφει ἐν τῷ περὶ τῶν μὴ δι’ αὑτὰ αἱρετῶν λέγων ὧδε·\n‘ἐπὶ τοσοῦτόν τινες ἐκπίπτουσι πρὸς τὸ φιλάργυρον ὥστε\nἱστορῆσθαι πρὸς τῇ τελευτῇ τινα μὲν καταπιόντα οὐκ ὀλίγους\nχρυσοῦς ἀποθανεῖν, τὸν δὲ ἕτερον ῥαψάμενον εἴς τινα χιτῶνα\nκαὶ ἐνδύντα αὐτὸν ἐπισκῆψαι τοῖς οἰκείοις θάψαι οὕτως μήτε\nκαύσαντας μήτε θεραπεύσαντας.’ οὗτοι γὰρ καὶ οἱ τοιοῦτοι\nμονονουχὶ βοῶντες ἀποθνῄσκουσιν (Eur. fr. 326\nN)· ὦ χρυσέ, δεξίωμα κάλλιστον βροτοῖς,ὡς οὔτε μήτηρ ἡδονὰς τοιάσδ’ ἔχει,οὐ παῖδες ἐν δόμοισιν, οὐ φίλος πατήρ,οἵας σὺ χοἰ σὲ δώμασιν κεκτημένοι.εἰ δ’ ἡ Κύπρις τοιοῦτον ὀφθαλμοῖς ὁρᾷ,οὐ θαῦμ’ Ἔρωτας μυρίους αὐτὴν ἔχειν. τοιαύτη τις ἦν ἡ φιλοχρηματία παρὰ τοῖς τότε· περὶ\nἧς Ἀνάχαρσις πυνθανομένου τινὸς πρὸς τί οἱ Ἕλληνες χρῶνται\nτῷ ἀργυρίῳ εἶπεν ‘πρὸς τὸ ἀριθμεῖν.’ Διογένης δ’ ἐν τῇ\nἑαυτοῦ Πολιτείᾳ νόμισμα εἶναι νομοθετεῖ\nἀστραγάλους. καλῶς γὰρ καὶ ταῦτα ὁ Εὐριπίδης εἴρηκε\n(fr. 20 N)· μὴ πλοῦτον εἴπῃς· οὐχὶ θαυμάζω θεόν,ὃν χὡ κάκιστος ῥᾳδίως ἐκτήσατο. Χρύσιππος δ’ ἐν τῇ Εἰσαγωγῇ τῇ εἰς τὴν περὶ ἀγαθῶν\nκαὶ κακῶν πραγματείαν νεανίσκον φησί τινα ἐκ τῆς Ἰωνίας\nσφόδρα πλούσιον ἐπιδημῆσαι ταῖς Ἀθήναις πορφυρίδα\nἠμφιεσμένον ἔχουσαν χρυσᾶ κράσπεδα. πυνθανομένου δέ τινος\nαὐτοῦ ποδαπός ἐστιν ἀποκρίνασθαι ὅτι πλούσιος. μήποτε τοῦ\nαὐτοῦ μνημονεύει καὶ Ἄλεξις ἐν Θηβαίοις λέγων ὧδε (II\n326 K)· ἐστὶν δὲ ποδαπὸς τὸ γένος οὗτος; Β. πλούσιος·τούτους δὲ πάντες φασὶν εὐγενεστάτους,πένητα δ’ εὐπάτριδ’ οὐδὲ εἷς ὁρᾷ.’\nταῦτ’ εἰπὼν ὁ Κύνουλκος, ἐπεὶ μὴ ἐκροταλίσθη, θυμωθεὶς\n‘ἀλλ’ ἐπειδὴ οὗτοι, ἔφη, ὦ συμποσίαρχε, ὑπὸ λογοδιαρροίας\nἐνοχλούμενοι μὴ πεινῶσιν ἢ τὰ περὶ τῆς φακῆς λεχθέντα\nχλευάζουσιν, ἐν νῷ ἔχοντες τὰ εἰρημένα Φερεκράτει ἐν\nΚοριαννοῖ (I 163 K)· φέρε δὴ κατακλινῶ· σὺ δὲ τράπεζαν .. φέρεκαὶ κύλικα κἀντραγεῖν, ἵν’ ἥδιον πίω.Β. ἰδοὺ κύλιξ σοι καὶ τράπεζα καὶ φακοί.Α. μή μοι φακούς, μὰ τὸν Δί᾽· οὐ γὰρ ἥδομαι.ἢν γὰρ τράγῃ τις, τοῦ στόματος ὄζει κακόν — ἐπεὶ οὖν διὰ τοῦτο φυλάττονται οἱ σοφοὶ οὗτοι τοὺς\nφακούς, ἀλλ’ ἡμῖν γε ποίησον δοθῆναι ἄρτον, μεθ’ ὧν μηδὲν τῶν πολυτελῶν, ἀλλὰ κἂν τὴν\nπολυθρύλητον ἔχῃς φακῆν ἢ τὸν καλούμενον κόγχον.’\nγελασάντων δὲ πάντων καὶ ἐπὶ τῷ κόγχῳ μάλιστα ‘ἀπαίδευτοί\nἐστε, ἔφη, ἄνδρες δαιτυμόνες, οὐκ ἀναγινώσκοντες βιβλία ἃ\nμόνα παιδεύει τούς γε ἐπιθυμοῦντας τῶν καλῶν· λέγω δὲ τὰ\nΤίμωνος τοῦ Πυρρωνείου τῶν σίλλων. οὗτος γάρ\nἐστιν ὃς καὶ τοῦ κόγχου μνημονεύει ἐν τῷ βʹ τῶν\nσίλλων λέγων οὕτως (fr. 44 W)· οὔτε μοι ἡ Τεΐη μᾶζ’ ἁνδάνει οὔτε καρύκκηἡ Λυδῶν, λειτῇ δὲ καὶ αὐαλέῃ ἐνὶ κόγχῳἙλλήνων ἡ πᾶσα περισσοτρύφητος ὀιζύς. διαφόρων γὰρ οὐσῶν καὶ τῶν ἐκ Τέω μαζῶν (ὡς καὶ\nτῶν ἐξ Ἐρετρίας, ὡς Σώπατρος ἐν Βακχίδος μνηστῆρσι· φησὶν\nγάρ· Ἐρέτριαν ὡρμήθημεν εἰς λευκάλφιτον) καὶ τῶν Λυδίων καρυκκῶν προκρίνει ἀμφοτέρων ὁ\nΤίμων τὸν κόγχον.’\nπρὸς ταῦτα ὁ καλὸς ἡμῶν ἑστιάτωρ Λαρήνσιος καὶ αὐτὸς ἔφη·\n‘ὦ ἄνδρες κύνες οἱ .... κατὰ τὴν Στράττιδος τοῦ\nκωμῳδιοποιοῦ Ἰοκάστην, ἥτις ἐν ταῖς ἐπιγραφομέναις\nΦοινίσσαις φησίν (I 724 K)· παραινέσαι δὲ σφῷν τι βούλομαι σοφόν·ὅταν φακῆν ἕψητε, μὴ ᾽πιχεῖν μύρον. καὶ ὁ Σώπατρος δέ, οὗ τὰ νῦν μέμνησαι, ἐν Νεκυίᾳ\nμνημονεύει οὕτως· Ἴθακος Ὀδυσσεύς, τοὐπὶ τῇ φακῇ μύρον,πάρεστι· θάρσει, θυμέ.\nΚλέαρχος δὲ ὁ ἀπὸ τοῦ περιπάτου ἐν τοῖς περὶ\nπαροιμιῶν (FHG II 320) ὡς παροιμίαν ἀναγράφει\nτὸ ἐπὶ τῇ φακῇ μύρον, ἧς μέμνηται καὶ ὁ ἐμὸς προπάτωρ\nΟὐάρρων ὁ Μενίππειος ἐπικαλούμενος (p. 219\nBue)· καὶ οἱ πολλοὶ τῶν γραμματικῶν τῶν Ῥωμαικῶν οὐχ\nὁμιλήσαντες πολλοῖς Ἑλληνικοῖς ποιηταῖς καὶ συγγραφεῦσιν\nοὐκ ἴσασιν ὅθεν εἴληφεν ὁ Οὐάρρων τὸ ἰαμβεῖον. σὺ δέ μοι\nδοκεῖς, ὦ Κύνουλκε (τούτῳ γὰρ χαίρεις τῷ ὀνόματι, οὐ λέγων\nὃ ἐκ γενετῆς σε ἡ μήτηρ κέκληκε) κατὰ τὸν σὸν Τίμωνα\n(fr. 31 W) εἶναί ‘μοι καλός τε μέγας τε,’\nοὐκ ἐπιστάμενος ὅτι κόγχος παρὰ προτέρῳ μνήμης τετύχηκεν\nἘπιχάρμῳ ἐν τᾷ Ἑορτᾷ καὶ Νάσοις (p. 229 L)\nἈντιφάνει τε τῷ κωμικῷ, ὃς ὑποκοριστικώτερον αὐτὸν ὠνόμασεν\nἐν Γάμῳ οὕτως (II 40 K)· κογχίον τε μικρὸν ἀλλᾶντός τε προστετμημένον.’ ἑξῆς ἁρπάσας τὸν λόγον ὁ Μάγνος ‘ὁ μὲν πάντα\nἄριστος, ἔφη, Λαρήνσιος ὀξέως καὶ καλῶς ἀπήντησε τῷ\nγάστριδι κυνὶ περὶ τοῦ κόγχου. ἐγὼ δὲ κατὰ τοὺς τοῦ Παφίου\nΣωπάτρου Γαλάτας, παρ’ οἷς ἔθος ἐστίν, ἡνίκ’ ἂν προτέρημά τιἐν τοῖς πολέμοις λάβωσι, θύειν τοῖς θεοῖςτοὺς αἰχμαλώτους, τοὺσ Γαλάτας\nμιμούμενοςκἀγὼ κατακαύσειν ηὐξάμην τοῖς δαίμοσιδιαλεκτικοὺς τρεῖς τῶν παρεγγεγραμμένων.καὶ μὴν φιλοσοφεῖν φιλολογεῖν τ’ ἀκηκοὼςὑμᾶς ἐπιμελῶς καρτερεῖν θ’ αἱρουμένους,\nτὴν πεῖραν ὑμῖν λήψομαι τῶν δογμάτων,πρῶτον καπνίζων· εἶτ’ ἐὰν ὀπτωμένωνἴδω τιν’ ὑμῶν συσπάσαντα τὸ σκέλος,Ζηνωνικῷ πραθήσεθ’ οὗτος κυρίῳἐπ’ ἐξαγωγῇ, τὴν φρόνησιν ἀγνοῶν.\nμετὰ παρρησίας γὰρ ἐρῶ πρὸς αὐτούς· εἰ αὐτάρκειαν ἀσπάζῃ,\nφιλόσοφε, τί οὐ τοὺς Πυθαγορικοὺς ἐκείνους ζηλοῖς, περὶ ὧν\nφησιν Ἀντιφάνης μὲν ἐν Μνήμασι τάδε (II 76 K)·\nτῶν Πυθαγορικῶν δ’ ἔτυχον ἄθλιοί τινεςἐν τῇ χαράδρᾳ τρώγοντες ἅλιμα καὶ κακὰτοιαῦτα συλλέγοντες ἐν τῷ κωρύκῳ. κἀν τῷ κυρίως Κωρύκῳ δ’ ἐπιγραφομένῳ φησί\n(ib. 67)· πρῶτον μὲν ὥσπερ πυθαγορίζων ἐσθίειἔμψυχον οὐδέν, τῆς δὲ πλείστης τοὐβολοῦμάζης μελαγχρῆ μερίδα λαμβάνων λέπει. Ἄλεξις δ’ ἐν Ταραντίνοις (ib. 378)·\nοἱ πυθαγορίζοντες γάρ, ὡς ἀκούομεν,οὔτ’ ὄψον ἐσθίουσιν οὔτ’ ἄλλ’ οὐδὲ ἓνἔμψυχον, οἶνόν τ’ οὐχὶ πίνουσιν μόνοι.Β. Ἐπιχαρίδης μέντοι κύνας κατεσθίει,τῶν Πυθαγορείων εἷς. Α. ἀποκτείνας γέ που·οὐκ ἔτι γάρ ἐστ’ ἔμψυχον. προελθών τέ φησι· πυθαγορισμοὶ καὶ λόγοιλεπτοὶ διεσμιλευμέναι τε φροντίδες\nτρέφουσ’ ἐκείνους, τὰ δὲ καθ’ ἡμέραν τάδε·ἄρτος καθαρὸς εἷς ἑκατέρῳ, ποτήριονὕδατος· τοσαῦτα ταῦτα. Β. δεσμωτηρίουλέγεις δίαιταν· πάντες οὕτως οἱ σοφοὶδιάγουσι καὶ τοιαῦτα κακοπαθοῦσί που;Α. τρυφῶσιν οὗτοι πρὸς ἑτέρους. ἆρ’ οἶσθ’ ὅτιΜελανιππίδης ἑταῖρός ἐστι καὶ Φάωνκαὶ Φυρόμαχος καὶ Φᾶνος, οἳ δι’ ἡμέραςδειπνοῦσι πέμπτης ἀλφίτων κοτύλην μίαν. καὶ ἐν Πυθαγοριζούσῃ (ib. 370)·\nἡ δ’ ἑστίασις ἰσχάδες καὶ στέμφυλακαὶ τυρὸς ἔσται· ταῦτα γὰρ θύειν νόμοςτοῖς Πυθαγορείοις. Β. νὴ Δί᾽, ἱερεῖον μὲν οὖνὁποῖον ἂν κάλλιστον, ὦ βέλτιστ᾽, ἔχῃ. καὶ μετ’ ὀλίγα· ἔδει θ’ ὑπομεῖναι μικροσιτίαν, ῥύπον,ῥῖγος, σιωπήν, στυγνότητ᾽, ἀλουσίαν.\nτούτων δ’ ὑμεῖς, ὦ φιλόσοφοι, οὐδὲν ἀσκεῖτε, ἀλλὰ καὶ τὸ\nπάντων χαλεπώτατον λαλεῖτε περὶ ὧν οὐκ οἴδατε καὶ ὡς\nκοσμίως ἐσθίοντες ποιεῖτε τὴν ἔνθεσιν κατὰ τὸν ἥδιστον\nἈντιφάνη· οὗτος γὰρ ἐν Δραπεταγωγῷ λέγει (II 46\nK)· κοσμίως ποιῶν τὴν ἔνθεσινμικρὰν μὲν ἐκ τοῦ πρόσθε, μεστὴν δ’ ἔνδοθεντὴν χεῖρα, καθάπερ αἱ γυναῖκες, κατέφαγεπάμπολλα καὶ ταχύτατα,\nἐξὸν κατὰ τὸν αὐτὸν τοῦτον ποιητὴν ἐν Βομβυλιῷ\nλέγοντα (ib. 37) δραχμῆς ὠνήσασθαι τὰς προσφόρους ὑμῖν τροφάς,σκορόδια, τυρόν, κρόμμυα, κάππαριν ...ἅπαντα ταῦτ’ ἐστὶν δραχμῆς. Ἀριστοφῶν δ’ ἐν Πυθαγοριστῇ (II 279\nK)· πρὸς τῶν θεῶν, οἰόμεθα τοὺς πάλαι ποτὲτοὺς Πυθαγοριστὰς γινομένους ὄντως ῥυπᾶνἑκόντας ἢ φορεῖν τρίβωνας ἡδέως;οὐκ ἔστι τούτων οὐδέν, ὡς ἐμοὶ δοκεῖ·ἀλλ’ ἐξ ἀνάγκης, οὐκ ἔχοντες οὐδὲ ἕν,τῆς εὐτελείας πρόφασιν εὑρόντες καλὴνὅρους ἔπηξαν τοῖς πένησι χρησίμους.ἐπεὶ παράθες αὐτοῖσιν ἰχθῦς ἢ κρέας,κἂν μὴ κατεσθίωσι καὶ τοὺς δακτύλους,ἐθέλω κρέμασθαι δεκάκις. οὐκ ἄκαιρον δ’ ἐστὶν μνημονεῦσαι καὶ τοῦ εἰς ὑμᾶς\nποιηθέντος ἐπιγράμματος, ὅπερ παρέθετο ὁ Δελφὸς Ἡγήσανδρος\nἐν ἕκτῳ ὑπομνημάτων (FHG IV 413)· ὀφρυανασπασίδαι, ῥινεγκαταπηξιγένειοι,σακκογενειοτρόφοι καὶ λοπαδαρπαγίδαι,εἱματανωπερίβαλλοι, ἀνηλιποκαιβλεπέλαιοι,νυκτιλαθραιοφάγοι, νυκτιπαταιπλάγιοι,\nμειρακιεξαπάται καὶ\nσυλλαβοπευσιλαληταί,δοξοματαιόσοφοι, ζηταρετησιάδαι.\nἈρχέστρατός τε ὁ Γελῷος ἐν τῇ Γαστρολογίᾳ — ἣν μόνην ὑμεῖς\nῥαψῳδίαν οἱ σοφοὶ ἀσπάζεσθε, μόνον τοῦτο πυθαγορίζοντες τὸ\nσιωπᾶν, δι’ ἀσθένειαν λόγων τοῦτο ποιοῦντες, ἔτι τε τὴν\nΣφοδρίου τοῦ κυνικοῦ τέχνην ἐρωτικὴν καὶ τὰς Πρωταγορίδου\nἀκροάσεις ἐρωτικὰς Περσαίου τε τοῦ καλοῦ φιλοσόφου\nσυμποτικοὺς διαλόγους συντεθέντας ἐκ τῶν Στίλπωνος καὶ\nΖήνωνος ἀπομνημονευμάτων, ἐν οἷς ζητεῖ, ὅπως ἂν μὴ\nκατακοιμηθῶσιν οἱ συμπόται, καὶ πῶς ταῖς\nἐπιχύσεσι χρηστέον πηνίκα τε εἰσακτέον τοὺς ὡραίους καὶ τὰς\nὡραίας εἰς τὸ συμπόσιον καὶ πότε αὐτοὺς προσδεκτέον\nὡραιζομένους καὶ πότε παραπεμπτέον ὡς ὑπερορῶντας, καὶ περὶ\nπροσοψημάτων καὶ περὶ ἄρτων καὶ περὶ τῶν ἄλλων ὅσα τε\nπεριεργότερον περὶ φιλημάτων εἴρηκεν ὁ Σωφρονίσκου\nφιλόσοφος, ὃς περὶ ταῦτα τὴν διάνοιαν ἀεὶ στρέφων\nπιστευθείς, ὥς φησιν Ἕρμιππος (FHG III 49),\nὑπ’ Ἀντιγόνου τὸν Ἀκροκόρινθον κωθωνιζόμενος ἐξέπεσεν καὶ\nαὐτῆς τῆς Κορίνθου, καταστρατηγηθεὶς ὑπὸ τοῦ Σικυωνίου\nἈράτου, ὁ πρότερον ἐν τοῖς διαλόγοις πρὸς Ζήνωνα\nδιαμιλλώμενος ὡς ὁ σοφὸς πάντως ἂν εἴη καὶ στρατηγὸς\nἀγαθός, μόνον τοῦτο διὰ τῶν ἔργων διαβεβαιωσάμενος ὁ καλὸς\nτοῦ Ζήνωνος οἰκετιεύς. χαριέντως γὰρ ἔφη Βίων ὁ\nΒορυσθενίτης θεασάμενος αὐτοῦ χαλκῆν εἰκόνα, ἐφ’ ἧς\nἐπεγέγραπτο ‘Περσαῖον Ζήνωνος Κιτιᾶ’, πεπλανῆσθαι εἶπε τὸν ἐπιγράψαντα· δεῖν γὰρ οὕτως\nἔχειν ‘Περσαῖον Ζήνωνος οἰκετιᾶ.’ ἦν γὰρ ὄντως οἰκέτης\nγεγονὼς τοῦ Ζήνωνος, ὡς Νικίας ὁ Νικαεὺς ἱστορεῖ ἐν τῇ περὶ\nτῶν φιλοσόφων ἱστορίᾳ καὶ Σωτίων ὁ Ἀλεξανδρεὺς ἐν ταῖς\nΔιαδοχαῖς. δύο δὲ συγγράμμασι τοῦ Περσαίου ἀπηντήκαμεν τῆς\nσοφῆς ταύτης πραγματείας τοιοῦτον ἔχουσι τὸ ἐπίγραμμα\nσυμποτικῶν διαλόγων.\nΚτησίβιος δ’ ὁ Χαλκιδεὺς ὁ Μενεδήμου γνώριμος, ὥς φησιν\nἈντίγονος ὁ Καρύστιος ἐν τοῖς βίοις (p. 102\nWil), ἐρωτηθεὶς ὑπό τινος τί περιγέγονεν ἐκ\nφιλοσοφίας αὐτῷ, ἔφη ‘ἀσυμβόλῳ δειπνεῖν.’ διὸ καὶ ὁ Τίμων\nπου πρὸς αὐτὸν ἔφη (fr. 30 W)· δειπνομανές,\nνεβροῦ ὄμματ’ ἔχων, κραδίην δ’ ἀκύλιστον. ἦν δ’ εὔστοχος ὁ\nΚτησίβιος καὶ χαρίεις περὶ τὸ γελοῖον· διὸ καὶ πάντες αὐτὸν\nἐπὶ τὰ συμπόσια παρεκάλουν· οὐχ ὥσπερ σύ, κυνικέ, ὁ\nμηδέποτε ταῖς Χάρισιν, ἀλλ’ οὐδὲ ταῖς Μούσαις θύσας.\nφυγοῦσα γοῦν σε καὶ τοὺς σοὶ παραπλησίους ἡ Ἀρετὴ Ἡδονῇ\nπαρακάθηται, ὥς φησι Μνασάλκης ὁ Σικυώνιος ἐν ἐπιγράμμασιν·\nἅδ’ ἐγὼ ἁ τλάμων Ἀρετὰ παρὰ τῇδε κάθημαιἩδονῇ, αἰσχίστως κειραμένη πλοκάμους,θυμὸν ἄχει μεγάλῳ βεβολημένα, εἴπερ ἅπασινἁ κακόφρων Τέρψις κρεῖσσον ἐμοῦ κέκριται. Βάτων δ’ ὁ κωμικὸς ἐν Ἀνδροφόνῳ φησί (IV 499\nM)· τῶν φιλοσόφων τοὺς σώφρονας ἐνταυθοῖ καλῶ,τοὺς ἀγαθὸν αὑτοῖς οὐ διδόντας οὐδὲ ἕν,τοὺς τὸν φρόνιμον ζητοῦντας ἐν τοῖς περιπάτοις\nκαὶ ταῖς διατριβαῖς ὥσπερ ἀποδεδρακότα.ἄνθρωπ’ ἀλάστωρ, διὰ τί συμβολὰς ἔχωννήφεις; τί τηλικοῦτον ἀδικεῖς τοὺς θεούς;τί τἀργύριον, ἄνθρωπε, τιμιώτερονσαυτοῦ τέθεικας ἢ πέφυκε τῇ φύσει;ἀλυσιτελὴς εἶ τῇ πόλει πίνων ὕδωρ·τὸν γὰρ γεωργὸν καὶ τὸν ἔμπορον κακοῖς.ἐγὼ δὲ τὰς προσόδους μεθύων καλὰς ποῶ.ἔπειθ’ ἕωθεν περιάγεις τὴν λήκυθονκαταμανθάνων τοὔλαιον, ὥστε περιφέρεινὡρολόγιον δόξεις τι, οὐχὶ λήκυθον. —\nἈρχέστρατος δέ, ὦ Κύνουλκε, ὃν ἀντὶ τοῦ Ὁμήρου προσκυνεῖς\nδιὰ τὴν γαστέρα — ‘ἧς οὐ λαμυρώτερον οὐδέν’, ὁ Τίμων σου\n(fr. 56 W) — , περὶ τοῦ κυνὸς τοῦ θαλαττίου\nἱστορῶν γράφει καὶ ταῦτα (fr. 28, 13 R)·\nἀλλ’ οὐ πολλοὶ ἴσασι βροτῶν τόδε θεῖον ἔδεσμαοὐδ’ ἔσθειν ἐθέλουσιν, ὅσοι κεπφαττελεβώδηψυχὴν κέκτηνται θνητῶν εἰσίν τ’ ἀπόπληκτοι,ὡς ἀνθρωποφάγου τοῦ θηρίου ὄντος· ἅπας δὲἰχθὺς σάρκα φιλεῖ βροτέην, ἄν που περικύρσῃ·ὥστε πρέπει καθαρῶς ὁπόσοι τάδε μωρολογοῦσιτοῖς λαχάνοις προσάγειν καὶ πρὸς Διόδωρον ἰόνταςτὸν σοφὸν ἐγκρατέως μετ’ ἐκείνου πυθαγορίζειν. ἦν δ’ ὁ Διόδωρος οὗτος τὸ μὲν γένος Ἀσπένδιος,\nΠυθαγορικὸς δὲ δόξας εἶναι ὑμῶν τῶν κυνικῶν τρόπον ἔζη, κομῶν καὶ ῥυπῶν καὶ\nἀνυποδητῶν. ὅθεν καὶ Πυθαγορικὸν τὸ τῆς κόμης ἔδοξαν εἶναί\nτινες ἀπὸ τοῦ Διοδώρου προαχθέν, ὥς φησιν Ἕρμιππος. Τίμαιος\nδ’ ὁ Ταυρομενίτης ἐν τῇ ἐνάτῃ τῶν ἱστοριῶν (FHG I\n211) περὶ αὐτοῦ γράφει οὕτως· ‘Διοδώρου τοῦ τὸ\nγένος Ἀσπενδίου τὴν ἐξηλλαγμένην εἰσαγαγόντος κατασκευὴν\nκαὶ τοῖς Πυθαγορείοις πεπλησιακέναι προσποιηθέντος· πρὸς ὃν\nἐπιστέλλων ὁ Στρατόνικος ἐκέλευσε τὸν ἀπαίροντα τὸ ῥηθὲν\nἀπαγγεῖλαι τῷ περὶ θηροπέπλου μανίας ὕβρεώς τε περιστάσιμονστοὰν ἔχοντι Πυθαγόρου πελάτᾳ. Σωσικράτης δ’ ἐν τρίτῳ φιλοσόφων διαδοχῆς βαθεῖ\nπώγωνι χρήσασθαι τὸν Διόδωρον ἱστορεῖ καὶ τρίβωνα ἀναλαβεῖν\nκόμην τε φορῆσαι καὶ κατά τινα τῦφον τὴν\nἐπιτήδευσιν ταύτην εἰσαγαγόντα, τῶν πρὸ αὐτοῦ Πυθαγορικῶν\nλαμπρᾷ τε ἐσθῆτι ἀμφιεννυμένων καὶ λουτροῖς καὶ ἀλείμμασι\nκουρᾷ τε τῇ συνήθει χρωμένων.\nεἰ δ’ ὑμεῖς ὄντως, ὦ φιλόσοφοι, τὴν αὐτάρκειαν ἀσπάζεσθε\nκαὶ τῶν δείπνων τὰ εὐτελῆ, τί ἐνταῦθα παραγίνεσθε μηδὲ\nκληθέντες; ἦ ὡς εἰς ἀσώτιον μαγειρικὰ σκεύη καταλέγειν\nμαθησόμενοι; ἢ ὡς τὸν Διογένους Κεφαλίωνα ἀποστοματιοῦντες;\nκατὰ γὰρ τὸν Σοφοκλέους Κηδαλίωνά ἐστε μαστιγίαι, κέντρωνες, ἀλλοτριοφάγοι (fr. 305\nN).\nὅτι δ’ ὑμεῖς οἱ φιλόσοφοι περὶ τὰ δεῖπνα ἀεὶ τὸν\nνοῦν ἔχετε, δέον ὑμᾶς ἐπιφαγεῖν τι αἰτῆσαι ἢ\nἐπεσθίειν τι τῶν κυνικῶν βρωμάτων (οὐδὲ γὰρ χαριτογλωσσεῖν\nἡμᾶς θέμις), δῆλον ἐξ ὧν καὶ Ἄλεξις ἐν τῷ ἐπιγραφομένῳ Λίνῳ\nἱστορεῖ. ὑποτίθεται δὲ τὸν Ἡρακλέα παρὰ τῷ Λίνῳ\nπαιδευόμενον καὶ κελευσθέντα ἀπὸ βιβλίων πολλῶν\nπαρακειμένων λαβόντα ἐντυχεῖν. ἐκεῖνος δ’ ὀψαρτυτικὸν λαβὼν\nβιβλίον ἐν χεροῖν περισπουδάστως ἐκράτει. λέγει δὲ οὕτως ὁ\nΛίνος (II 345 K)· βιβλίονἐντεῦθεν ὅ τι βούλει προσελθὼν γὰρ λαβέ,ἔπειτ’ ἀναγνώσει πάνυ γε διασκοπῶνἀπὸ τῶν ἐπιγραμμάτων ἀτρέμα τε καὶ σχολῇ.Ὀρφεὺς ἔνεστιν, Ἡσίοδος, τραγῳδίαι,Χοιρίλος, Ὅμηρος, Ἐπίχαρμος, συγγράμματαπαντοδαπά. δηλώσεις γὰρ οὕτω τὴν φύσινἐπὶ τί μάλισθ’ ὥρμηκε. ΗΡ. τουτὶ λαμβάνω.ΛΙΝ. δεῖξον τί ἐστι πρῶτον. ΗΡ. ὀψαρτυσία,ὥς φησι τοὐπίγραμμα. ΛΙΝ. φιλόσοφός τις εἶ,εὔδηλον, ὃς παρεὶς τοσαῦτα γράμματαΣίμου τέχνην ἔλαβες. ΗΡ. ὁ Σῖμος δ’ ἐστὶτίς;ΛΙΝ. μάλ’ εὐφυὴς ἄνθρωπος. ἐπὶ τραγῳδίανὥρμηκε νῦν καὶ τῶν μὲν ὑποκριτῶν πολὺκράτιστός ἐστιν ὀψοποιός, ὡς δοκεῖτοῖς χρωμένοις, τῶν δ’ ὀψοποιῶν ὑποκριτής ...\nΛΙΝ. βούλιμός ἐσθ’ ἅνθρωπος. ΗΡ. ὅτι βούλει λέγε·πεινῶ γάρ, εὖ τοῦτ’ ἴσθι.’\nταῦτα τοῦ Μάγνου ἑξῆς καταδραμόντος ἀποβλέψας ὁ Κύνουλκος\nεἰς τοὺς παρόντας τῶν φιλοσόφων ἔφη· ‘εἶδες τὴν Θασίαν ἅλμην οἷ’ ἄττα βαύζει,ὡς εὖ καὶ ταχέως ἀπετίσατο καὶ παραχρῆμα.οὐ μέντοι παρὰ κωφὸν ὁ τυφλὸς ἔοικε λαλῆσαι, ὡς ὁ Κρατῖνος ἐν τοῖς Ἀρχιλόχοις ἔφη (I 13\nK). ἐπιλανθανόμενος γὰρ ἐν οἷς ποιεῖται\nδικαστηρίοις τῶν καλῶν ἰάμβων αὐτοῦ τὰς ἐπιδείξεις ὑπὸ τῆς\nἐμφύτου γαστριμαργίας καὶ ἡδυλογίας κολάβρους ἀναγινώσκει\nκαὶ ‘μέλη πάραυλα κἀκρότητα κύμβαλα (fr. ad. 66\nN).’ καὶ μετὰ τὰς καλὰς ταύτας ἀμουσολογίας\nπεριέρχεται τὰς οἰκίας ἐξετάζων ὅπου δεῖπνα λαμπρὰ\nπαρασκευάζεται, ὑπὲρ τὸν Ἀθηναῖον Χαιρεφῶντα ἐκεῖνον, περὶ\nοὗ φησιν Ἄλεξις ἐν Φυγάδι (II 391 K)· αἰεί γ’ ὁ Χαιρεφῶν τιν’ εὑρίσκει τέχνηνκαινὴν πορίζεται τε τὰ δεῖπν’ ἀσύμβολα.ὅπου γάρ ἐστιν ὁ κέραμος μισθώσιμοςὁ τοῖς μαγείροις, εὐθὺς ἐξ ἑωθινοῦἕστηκεν ἐλθών· κἂν ἴδῃ μισθούμενονεἰς ἑστίασιν, τοῦ μαγείρου πυθόμενοςτὸν ἑστιῶντα, τῆς θύρας χασμωμένηςἂν ἐπιλάβηται, πρῶτος εἰσελήλυθεν. οὐκ ὀκνεῖ δ’ ἀνὴρ οὗτος, καθάπερ καὶ ὁ καλὸς\nΜάγνος, καὶ ὑπερορίους ἀποδημίας ποιεῖσθαι τῆς γαστρὸς χάριν, ὡς ὁ αὐτὸς Ἄλεξις\nεἴρηκεν ἐν Συναποθνῄσκουσιν (II 374 K)· ἐπὶ δεῖπνον εἰς Κόρινθον ἐλθὼν Χαιρεφῶνἄκλητος· ἤδη γὰρ πέτεται διαπόντιος·οὕτω τι τἀλλότρι’ ἐσθίειν ἐστὶ γλυκύ. καὶ Θεόπομπος δ’ ἐν Ὀδυσσεῖ ἔφη (I 743\nK)· Εὐριπίδου τἄρ’ ἐστὶν οὐ κακῶς ἔχον,τἀλλότρια δειπνεῖν τὸν καλῶς εὐδαίμονα (fr. 886\nN).’\nγελασάντων οὖν πάντων ἐπὶ τούτοις ὁ Οὐλπιανὸς ἔφη· ‘πόθεν\nδὲ καὶ ἡδυλογία (p. 164e) τοῖς ἡδονικοῖς\nτούτοις ἁμαρτολόγοις;’ πρὸς ὃν ὁ Κύνουλκος· ‘ἀλλ᾽, ὦ\nχοιρίον εὐάρτυτον, Φρύνιχος ὁ κωμῳδιοποιὸς ἐν τῷ Ἐφιάλτῃ\nμνημονεύει τοῦ ἡδυλόγου διὰ τούτων (I 370 K)·\nἐστὶν δ’ αὐτούς γε φυλάττεσθαι τῶν νῦν χαλεπώτατον\nἔργον.ἔχουσι γάρ τι κέντρον ἐν τοῖς δακτύλοις,μισάνθρωπον ἄνθος ἥβης·εἶθ’ ἡδυλογοῦσιν ἅπασιν ἀεὶ κατὰ τὴν ἀγορὰν\nπεριόντες.ἐπὶ τοῖς δὲ βάθροις ὅταν ὦσιν, ἐκεῖ\nτούτοις οἷςἡδυλογοῦσιμεγάλας ἀμυχὰς καταμύξαντες καὶ συγκύψαντεςἅπανταςγελῶσι. τὸ δὲ χαριτογλωσσεῖν Αἰσχύλος εἴρηκεν ἐν Προμηθεῖ\nδεσμώτῃ (297)·\nγνώσει δὲ τάδ’ ὡς ἔτυμ᾽, οὐδὲ μάτηνχαριτογλωσσεῖν ἔνι μοι.’ πάλιν τε εἰπόντος τοῦ Οὐλπιανοῦ· ‘τίνα δ’ ἐστίν,\nἄνδρες φίλοι, τὰ μαγειρικὰ σκεύη; τούτων γὰρ ἐμνημονεύσατ᾽\nἐν τοῖς Ἀρκαδικοῖς δείπνοις μνήμης ἠξιωμένων (p.\n149a). καὶ τὸ ἀσώτιον ποῦ κεῖται; ἀσώτους μὲν γὰρ\nοἶδα διαβοήτους· ἕνα μὲν οὗ μνημονεύει Ἄλεξις ἐν Κνιδίᾳ\n(II 333 K)· Διόδωρος οὑπίτριπτος ἐν ἔτεσιν δύοσφαῖραν ἀπέδειξε τὴν πατρῴαν οὐσίαν·οὕτως ἰταμῶς ἅπαντα κατεμασήσατο. ἐν δὲ Φαίδρῳ φησί (ib. 387)· σχολῇ γε, νὴ τὸν ἥλιον, σχολῇ λέγεις.Ἐπιχαρίδης ὁ μικρὸς ἐν πένθ’ ἡμέραιςσφαῖραν ἐποίησε τὴν πατρῴαν οὐσίαν·οὕτως συνεστρόγγυλεν ἰταμῶς καὶ ταχύ.\nκαὶ Κτήσιππος δ’ ὁ Χαβρίου υἱὸς εἰς τοσοῦτον ἦλθεν ἀσωτίας\nὡς καὶ τοῦ μνήματος τοῦ πατρός, εἰς ὃ Ἀθηναῖοι χιλίας\nἀνάλωσαν δραχμάς, τοὺς λίθους πωλῆσαι εἰς τὰς ἡδυπαθείας.\nΔίφιλος γοῦν ἐν τοῖς Ἐναγίζουσί φησι (II 552\nK)· εἰ μὴ συνήθης Φαιδίμῳ γ’ ἐτύγχανενὁ Χαβρίου Κτήσιππος, εἰσηγησάμηννόμον ἄν τιν’ οὐκ ἄχρηστον, ὡς ἐμοὶ\nδοκεῖ,ὥστ’ ἐπιτελεσθῆναί ποτ’ αὐτῷ τοῦ πατρὸςτὸ μνῆμα, κατ’ ἐνιαυτὸν ἕνα ... λίθονἁμαξιαῖον. καὶ σφόδρ’ εὐτελὲς λέγω.\nΤιμοκλῆς δ’ ἐν Δημοσατύροις φησίν (II 452\nK)· οὐδ’ ὁ Χαβρίου Κτήσιππος ἔτι τρὶς κείρεται,ἐν ταῖς γυναιξὶ λαμπρός, οὐκ ἐν ἀνδράσιν. καὶ Μένανδρος δ’ ἐν Ὀργῇ περὶ αὐτοῦ τάδε λέγει\n(IV 178 M)· καίτοι νέος ποτ’ ἐγενόμην κἀγώ, γύναι·ἀλλ’ οὐκ ἐλούμην πεντάκις τῆς ἡμέραςτότ᾽, ἀλλὰ νῦν· οὐδὲ χλανίδ’ εἶχον, ἀλλὰ νῦν·οὐδὲ μύρον εἶχον, ἀλλὰ νῦν· καὶ βάψομαικαὶ παρατιλοῦμαι νὴ Δία καὶ γενήσομαιΚτήσιππος, οὐκ ἄνθρωπος, ἐν ὀλίγῳ χρόνῳ,κᾆθ’ ὡς ἐκεῖνος κατέδομαι καὶ τοὺς λίθουςἁπαξάπαντας, οὐ γὰρ οὖν τὴν γῆν μόνην. τάχ’ οὖν διὰ τὴν πολλὴν ταύτην ἀσωτίαν καὶ\nκιναιδίαν τοὔνομα αὐτοῦ παρέλιπε Δημοσθένης ἐν τῷ περὶ\nἀτελειῶν (or. 20). χρὴ δὲ τοὺς τὰ πατρῷα\nκατεδηδοκότας κατὰ τὸν Μενάνδρου Ναύκληρον οὕτως\nκολάζεσθαι. φησὶν γάρ (ib. 175)· ὦ φιλτάτη Γῆ μῆτερ, ὡς σεμνὸν σφόδρ’ εἶτοῖς νοῦν ἔχουσι κτῆμα πολλοῦ τ’ ἄξιον.ὡς δῆτ’ ἐχρῆν εἴ τις πατρῴαν παραλαβὼνγῆν καταφάγοι, πλεῖν τοῦτον ἤδη διὰ τέλουςκαὶ μηδ’ ἐπιβαίνειν γῆς, ἵν’ οὕτως ᾔσθετοοἷον παραλαβὼν ἀγαθὸν οὐκ ἐφείσατο.\nΠυθοδήλου δέ τινος ἀσώτου μνημονεύει Ἀξιόνικος ἐν Τυρρηνῷ\nοὕτως (II 412 K)· ὁ Πυθόδηλος οὑτοσὶὁ Βαλλίων προσέρχετ’ ἐπικαλούμενος,\nμεθύουσά τ’ ἐξόπισθεν ἡ σοφωτάτηἈποτυμπανισχὰς κατὰ πόδας πορεύεται. Πολύευκτον δ’ Ἀναξανδρίδης ἐν Τηρεῖ κωμῳδῶν\n(II 156 K)· ὄρνις κεκλήσῃ (φησι). Β. διὰ τί, πρὸς τῆς Ἑστίας;πότερον καταφαγὼν τὴν πατρῴαν οὐσίαν,ὥσπερ Πολύευκτος ὁ καλός; Α. οὐ δῆτ᾽, ἀλλ’ ὅτιἄρρην ὑπὸ θηλειῶν κατεκόπης. Θεόπομπος δ’ ἐν τῇ δεκάτῃ τῶν Φιλιππικῶν\n(FHG I 293), ἀφ’ ἧς τινες τὸ τελευταῖον\nμέρος χωρίσαντες, ἐν ᾧ ἐστι τὰ περὶ τῶν Ἀθήνησι δημαγωγῶν,\n... Εὔβουλόν φησι τὸν δημαγωγὸν ἄσωτον γενέσθαι. τῇ λέξει\nδὲ ταύτῃ ἐχρήσατο· ‘καὶ τοσοῦτον ἀσωτίᾳ καὶ πλεονεξίᾳ\nδιενήνοχε τοῦ δήμου τοῦ Ταραντίνων ὅσον ὃ μὲν περὶ τὰς\nἑστιάσεις εἶχε μόνον ἀκρατῶς, ὃ δὲ τῶν Ἀθηναίων καὶ τὰς\nπροσόδους καταμισθοφορῶν διατετέλεκε. Καλλίστρατος δέ,\nφησίν, ὁ Καλλικράτους ὁ δημαγωγὸς καὶ αὐτὸς πρὸς\nμὲν τὰς ἡδονὰς ἦν ἀκρατής, τῶν δὲ πολιτικῶν πραγμάτων\nἦν ἐπιμελής.’ περὶ δὲ τῶν Ταραντίνων ἱστορῶν\nἐν τῇ δευτέρα καὶ πεντηκοστῇ τῶν ἱστοριῶν\n(ib. 322) γράφει οὕτως· ‘ἡ πόλις ἡ τῶν\nΤαραντίνων σχεδὸν καθ’ ἕκαστον μῆνα βουθυτεῖ καὶ δημοσίας\nἑστιάσεις ποιεῖται. τὸ δὲ τῶν ἰδιωτῶν πλῆθος αἰεὶ περὶ\nσυνουσίας καὶ πότους ἐστί. λέγουσι δὲ καί τινα τοιοῦτον\nλόγον οἱ Ταραντῖνοι, τοὺς μὲν ἄλλους ἀνθρώπους διὰ τὸ\nφιλοπονεῖσθαι καὶ περὶ τὰς ἐργασίας διατρίβειν\nπαρασκευάζεσθαι ζῆν, αὐτοὺς δὲ διὰ τὰς\nσυνουσίας καὶ τὰς ἡδονὰς οὐ μέλλειν, ἀλλ’ ἤδη βιῶναι.’\nπερὶ δὲ τῆς ἀσωτίας καὶ τοῦ βίου Φιλίππου καὶ τῶν ἑταίρων\nαὐτοῦ ἐν τῇ μθʹ τῶν ἱστοριῶν ὁ Θεόπομπος τάδε\nγράφει (ib. 320)· ‘Φίλιππος ἐπεὶ ἐγκρατὴς\nπολλῶν ἐγένετο χρημάτων οὐκ ἀνάλωσεν αὐτὰ ταχέως, ἀλλ᾽\nἐξέβαλε καὶ ἔρριψε, πάντων ἀνθρώπων κάκιστος ὢν οἰκονόμος\nοὐ μόνον αὐτός, ἀλλὰ καὶ οἱ περὶ αὐτόν· ἁπλῶς γὰρ οὐδεὶς\nαὐτῶν ἠπίστατο ζῆν ὀρθῶς οὐδὲ σωφρόνως οἰκεῖν οἰκίαν. τοῦ\nδ’ αὐτὸς αἴτιος ἦν ἄπληστος καὶ πολυτελὴς ὤν, προχείρως\nἅπαντα ποιῶν καὶ κτώμενος καὶ διδούς. στρατιώτης γὰρ ὢν\nλογίζεσθαι τὰ προσιόντα καὶ τἀναλισκόμενα δι’ ἀσχολίαν οὐκ\nἠδύνατο. ἔπειτα δ’ οἱ ἑταῖροι αὐτοῦ ἐκ πολλῶν τόπων ἦσαν\nσυνερρυηκότες· οἳ μὲν γὰρ ἐξ αὐτῆς τῆς χώρας, οἳ δὲ ἐκ\nΘετταλίας, οἳ δὲ ἐκ τῆς ἄλλης Ἑλλάδος, οὐκ ἀριστίνδην\nἐξειλεγμένοι, ἀλλ’ εἴ τις ἦν ἐν τοῖς Ἕλλησιν ἢ τοῖς\nβαρβάροις λάσταυρος ἢ βδελυρὸς ἢ θρασὺς τὸν τρόπον, οὗτοι\nσχεδὸν ἅπαντες εἰς Μακεδονίαν ἀθροισθέντες ἑταῖροι Φιλίππου\nπροσηγορεύοντο. εἰ δὲ καὶ μὴ τοιοῦτός τις ὢν\nἐληλύθει, ὑπὸ τοῦ βίου καὶ τῆς διαίτης τῆς Μακεδονικῆς\nταχέως ἐκείνοις ὅμοιος ἐγίνετο. τὰ μὲν γὰρ οἱ πόλεμοι καὶ\nαἱ στρατεῖαι, τὰ δὲ καὶ αἱ πολυτέλειαι θρασεῖς\nαὐτοὺς εἶναι προετρέποντο καὶ ζῆν μὴ κοσμίως, ἀλλ’ ἀσώτως\nκαὶ τοῖς λῃσταῖς παραπλησίως.’\nΔοῦρις δ’ ἐν ζʹ Μακεδονικῶν περὶ Πασικύπρου\nλέγων τοῦ ἐν Κύπρῳ βασιλέως ὅτι ἄσωτος ἦν γράφει καὶ τάδε (FHG II 472)·\n‘Ἀλέξανδρος μετὰ τὴν Τύρου πολιορκίαν Πνυταγόραν ἀποστέλλων\nἄλλας τε δωρεὰς ἔδωκε καὶ χωρίον ὃ ᾐτήσατο. πρότερον δὲ\nτοῦτο Πασίκυπρος ὁ βασιλεύων ἀπέδοτο δι’ ἀσωτίαν\nπεντήκοντα ταλάντων Πυγμαλίωνι τῷ Κιτιεῖ, ἅμα τὸ χωρίον καὶ\nτὴν αὑτοῦ βασιλείαν· καὶ λαβὼν τὰ χρήματα κατεγήρασεν ἐν\nἈμαθοῦντι.’ τοιοῦτος ἐγένετο καὶ Αἰθίοψ ὁ Κορίνθιος, ὥς\nφησι Δημήτριος ὁ Σκήψιος (fr. 73 Gaede), οὗ\nμνημονεύει Ἀρχίλοχος (fr. 145 B). ὑπὸ\nφιληδονίας γὰρ καὶ ἀκρασίας καὶ οὗτος μετ’ Ἀρχίου πλέων εἰς\nΣικελίαν ὅτ’ ἔμελλεν κτίζειν Συρακούσας τῷ ἑαυτοῦ συσσίτῳ\nμελιτούττης ἀπέδοτο τὸν κλῆρον ὃν ἐν Συρακούσαις λαχὼν\nἔμελλεν ἕξειν.\n‘εἰς τοσοῦτον δ’ ἀσωτίας ἐληλύθει καὶ Δημήτριος ὁ Δημητρίου\nτοῦ Φαληρέως ἀπόγονος, ὥς φησιν Ἡγήσανδρος (FHG IV\n415), ὥστε Ἀρισταγόραν μὲν ἔχειν τὴν Κορινθίαν\nἐρωμένην, ζῆν δὲ πολυτελῶς. ἀνακαλεσαμένων δ’ αὐτὸν τῶν\nἈρεοπαγιτῶν καὶ κελευόντων βέλτιον ζῆν, ‘ἀλλὰ καὶ νῦν,\nεἶπεν, ἐλευθερίως ζῶ. καὶ γὰρ ἑταίραν ἔχω τὴν καλλίστην καὶ\nἀδικῶ οὐδένα καὶ πίνω Χῖον οἶνον καὶ τἄλλ’ ἀρκούντως\nπαρασκευάζομαι, τῶν ἰδίων μου προσόδων εἰς ταῦτα\nἐκποιουσῶν, οὐ καθάπερ ὑμῶν ἔνιοι δεκαζόμενος ζῶ καὶ\nμοιχεύων.’ καὶ τῶν τὰ τοιαῦτα πραττόντων καὶ ἐπ’ ὀνόματός\nτινας κατέλεξε. ταῦτα δ’ ἀκούσας Ἀντίγονος ὁ βασιλεὺς\nθεσμοθέτην αὐτὸν κατέστησεν. τοῖς δὲ Παναθηναίοις ἵππαρχος\nὢν ἰκρίον ἔστησε πρὸς τοῖς Ἑρμαῖς Ἀρισταγόρᾳ μετεωρότερον\nτῶν Ἑρμῶν, Ἐλευσῖνί τε μυστηρίων\nὄντων ἔθηκεν αὐτῇ θρόνον παρὰ τὸ ἀνάκτορον, οἰμώξεσθαι\nφήσας τοὺς κωλύσοντας.’\nὅτι δὲ τοὺς ἀσώτους καὶ τοὺς μὴ ἔκ τινος περιουσίας ζῶντας\nτὸ παλαιὸν ἀνεκαλοῦντο οἱ Ἀρεοπαγῖται καὶ ἐκόλαζον,\nἱστόρησαν Φανόδημος (FHG I 368) καὶ Φιλόχορος\nἄλλοι τε πλείους. Μενέδημον γοῦν καὶ Ἀσκληπιάδην τοὺς\nφιλοσόφους νέους ὄντας καὶ πενομένους μεταπεμψάμενοι\nἠρώτησαν πῶς ὅλας τὰς ἡμέρας τοῖς φιλοσόφοις συσχολάζοντες,\nκεκτημένοι δὲ μηδέν, εὐεκτοῦσιν οὕτω τοῖς σώμασι· καὶ οἳ\nἐκέλευσαν μεταπεμφθῆναί τινα τῶν μυλωθρῶν. ἐλθόντος δ᾽\nἐκείνου καὶ εἰπόντος ὅτι νυκτὸς ἑκάστης κατιόντες εἰς τὸν\nμυλῶνα καὶ ἀλοῦντες δύο δραχμὰς ἀμφότεροι λαμβάνουσι,\nθαυμάσαντες οἱ Ἀρεοπαγῖται διακοσίαις δραχμαῖς ἐτίμησαν\nαὐτούς. καὶ Δημόκριτον δ’ Ἀβδηρῖται δημοσίᾳ κρίνοντες ὡς\nκατεφθαρκότα τὰ πατρῷα, ἐπειδὴ ἀναγνοὺς αὐτοῖς τὸν μέγαν\nδιάκοσμον καὶ τὰ περὶ τῶν ἐν Ἅιδου εἰπὼν εἰς ταῦτα\nἀνηλωκέναι, ἀφείθη.\nοἱ δὲ μὴ οὕτως ἄσωτοι κατὰ τὸν Ἄμφιν (II 248\nK)· πίνουσ’ ἑκάστης ἡμέρας δι’ ἡμέρας, διασειόμενοι τοὺς κροτάφους ὑπὸ τοῦ ἀκράτου, καὶ\nκατὰ τὸν Δίφιλον (ib. 577) ‘κεφαλὰς ἔχοντες\nτρεῖς ὥσπερ Ἀρτεμίσιον,’ ‘πολέμιοι τῆς οὐσίας ὑπάρχοντες,\nὡς Σάτυρος ἐν τοῖς περὶ χαρακτήρων (FHG III\n164) εἴρηκεν, κατατρέχοντες τὸν ἀγρόν,\nδιαρπάζοντες τὴν οἰκίαν, λαφυροπωλοῦντες τὰ ὑπάρχοντα,\nσκοποῦντες οὐ τί δεδαπάνηται ἀλλὰ τί δαπανηθήσεται, οὐδὲ τί\nπεριέσται ἀλλὰ τί οὐ περιέσται, ἐν\nτῇ νεότητι τὰ τοῦ γήρως ἐφόδια προκαταναλίσκοντες,\nχαίροντες τῇ ἑταίρᾳ, οὐ τοῖς ἑταίροις, καὶ τῷ οἴνῳ, οὐ τοῖς\nσυμπόταις.’ Ἀγαθαρχίδης δ’ ὁ Κνίδιος ἐν τῇ ὀγδόῃ πρὸς ταῖς\nκʹ τῶν Εὐρωπιακῶν (ib. 193)\n‘Γνώσιππον, φησίν, ἄσωτον γενόμενον ἐν τῇ Σπάρτῃ ἐκώλυον οἱ\nἔφοροι συναναστρέφεσθαι τοῖς νέοις.’ παρὰ δὲ Ῥωμαίοις\nμνημονεύεται, ὥς φησι Ποσειδώνιος ἐν τῇ ἐνάτῃ καὶ\nτεσσαρακοστῇ τῶν ἱστοριῶν (ib. 265), Ἀπίκιόν\nτινα ἐπὶ ἀσωτίᾳ πάντας ἀνθρώπους ὑπερηκοντικέναι. οὗτος δ᾽\nἐστὶν Ἀπίκιος ὁ καὶ τῆς φυγῆς αἴτιος γενόμενος Ῥουτιλίῳ τῷ\nτὴν Ῥωμαικὴν ἱστορίαν ἐκδεδωκότι τῇ Ἑλλήνων φωνῇ. περὶ δὲ\nἈπικίου τοῦ καὶ αὐτοῦ ἐπὶ ἀσωτίᾳ διαβοήτου ἐν τοῖς πρώτοις\nεἰρήκαμεν (I p. 7a).\nΔιογένης δ’ ὁ Βαβυλώνιος ἐν τοῖς περὶ εὐγενείας ‘τὸν\nΦωκίωνος υἱόν, φησί, Φῶκον οὐκ ἦν ὃς οὐκ ἐμίσει Ἀθηναίων.\nκαὶ ὁπότε ἀπαντήσειέ τις αὐτῷ ἔλεγεν ‘ὦ καταισχύνας τὸ\nγένος.’ πάντα γὰρ ἀνάλωσε τὰ πατρῷα εἰς ἀσωτίαν καὶ μετὰ\nταῦτα ἐκολάκευε τὸν ἐπὶ τῆς Μουνιχίας· ἐφ’ ᾧ πάλιν ὑπὸ\nπάντων ἐπερραπίζετο. ἐπιδόσεων δέ ποτε γινομένων παρελθὼν\nκαὶ αὐτὸς εἰς τὴν ἐκκλησίαν ἔφη ‘ἐπιδίδωμι κἀγώ’, καὶ οἱ\nἈθηναῖοι ὁμοθυμαδὸν ἀνεβόησαν ‘εἰς ἀκολασίαν.’ ἦν δ’ ὁ\nΦῶκος καὶ φιλοπότης. νικήσαντος γοῦν αὐτοῦ ἵπποις\nΠαναθήναια ὡς ὁ πατὴρ εἱστία τοὺς ἑταίρους, συνελθόντων εἰς\nτὸ δεῖπνον λαμπρὰ μὲν ἦν ἡ παρασκευὴ\nκαὶ τοῖς εἰσιοῦσι προσεφέροντο ποδονιπτῆρες οἴνου δι’\nἀρωμάτων. οὓς ἰδὼν ὁ πατὴρ καλέσας τὸν Φῶκον ‘οὐ παύσεις,\nἔφη, τὸν ἑταῖρον διαφθείροντά σου τὴν νίκην;’ οἶδα δὲ καὶ\nἄλλους ἀσώτους πολλούς, περὶ ὧν ὑμῖν καταλείπω ζητεῖν, πλὴν\nΚαλλίου τοῦ Ἱππονίκου, ὃν καὶ οἱ τῶν παίδων οἴδασι\nπαιδαγωγοί. περὶ δὲ τῶν ἄλλων ὧν φθάνω προβεβληκὼς εἴ τι\nλέγειν ἔχετε, ‘ἀναπεπταμένας ἔχω τῶν ὤτων τὰς πύλας.’ ὥστε\nλέγετε· ἐπιζητῶ γὰρ καὶ ὅπερ ὁ Μάγνος εἴρηκε\n(p. 164a) τὸ ἐπεσθίειν καὶ τὸ\nἐπιφαγεῖν.’\nκαὶ ὁ Αἰμιλιανὸς ἔφη· ‘τὸ μὲν ἀσώτιον ἔχεις παρὰ Στράττιδι\nἐν Χρυσίππῳ λέγοντι οὕτως (I 726 K)· εἰ μηδὲ χέσαι γ’ αὐτῷ σχολὴ γενήσεταιμηδ’ εἰς ἀσώτιον τραπέσθαι μηδ’ ἐὰναὐτῷ ξυναντᾷ τις, λαλῆσαι μηδὲ ἕν.\nΜΑΓΕΙΡΙΚΑ δὲ ΣΚΕΥΗ καταριθμεῖται Ἀνάξιππος ἐν Κιθαρῳδῷ\nοὕτως (IV 465 M)· ζωμήρυσιν φέρ᾽, οἶσ’ ὀβελίσκους δώδεκα,κρεάγραν, θυίαν, τυροκνῆστιν παιδικήν,στελεόν, σκαφίδας τρεῖς, δορίδα, κοπίδας\nτέτταρας.οὐ μὴ πρότερον οἴσεις, θεοῖσιν ἐχθρὲ σύ,τὸ λεβήτιον, τἀκ τοῦ νίτρου· πάλιν ὑστερεῖς;καὶ τὴν κύβηλιν τὴν ταγηνιστηρίαν.\nτὴν χύτραν δ’ Ἀριστοφάνης ἐν Σκηνὰς\nκαταλαμβανούσαις κακκάβην εἴρηκεν οὕτως (I 515\nK)· τὴν κακκάβην γὰρ κᾶε τοῦ διδασκάλου. κἀν Δαιταλεῦσι (ib 445)· κἄγειν ἐκεῖθεν κακκάβην. Ἀντιφάνης δ’ ἐν Φιλοθηβαίῳ (II 105\nK)· πάντ’ ἔστιν ἡμῖν· ἥ τε γὰρ συνώνυμοςτῆς ἔνδον οὔσης ἔγχελυς Βοιωτίαμιχθεῖσα κοίλοις ἐν βυθοῖσι κακκάβηςχλιαίνετ᾽, αἴρεθ᾽, ἕψεται, παφλάζεται. βατάνιον δ’ εἴρηκεν Ἀντιφάνης ἐν Εὐθυδίκῳ\n(ib. 49)· ἔπειτα πουλύπους τετμημένοςἐν βατανίοισιν ἑφθός. Ἄλεξις ἐν Ἀσκληπιοκλείδῃ (ib. 306)·\nοὕτως δ’ ὀψοποιεῖν εὐφυῶςπερὶ τὴν Σικελίαν αὐτὸς ἔμαθον ὥστε\nτοὺςδειπνοῦντας εἰς τὰ βατάνι’ ἐμβάλλειν ποιῶἐνίοτε τοὺς ὀδόντας ὑπὸ τῆς ἡδονῆς. πατάνιον δὲ διὰ τοῦ π\nἈντιφάνης ἐν Γάμῳ (ib. 40)· πατάνια, σεῦτλον, σίλφιον, χύτρας, λύχνους,κορίαννα, κρόμμυ᾽, ἅλας, ἔλαιον, τρυβλίον. Φιλέταιρος Οἰνοπίωνι (ib. 234)·\nὁ μάγειρος οὗτος Πατανίων προσελθέτω. καὶ πάλιν· πλείους Στρατονίκου τοὺς μαθητάς μοι δοκεῖἕξειν Πατανίων.\nἐν δὲ Παρασίτῳ ὁ Ἀντιφάνης καὶ τάδε εἴρηκεν\n(ib. 85)· ἄλλος ἐπὶ τούτῳ μέγαςἥξει τις ἰσοτράπεζος εὐγενήσ — Β. τίναλέγεις; Α. Καρύστου θρέμμα, γηγενής, ζέων —Β. εἶτ’ οὐκ ἂν εἴποις; ὕπαγε. Α. κάκκαβον λέγω·σὺ δ’ ἴσως ἂν εἴποις λοπάδ᾽. Β. ἐμοὶ δὲ τοὔνομαοἴει διαφέρειν, εἴτε κάκκαβόν τινεςχαίρουσιν ὀνομάζοντες εἴτε σίττυβον;πλὴν ὅτι λέγεις ἀγγεῖον οἶδα. Εὔβουλος δ’ ἐν Ἴωνι καὶ βατάνια καὶ πατάνια λέγει\nἐν τούτοις (ib. 177)· τρυβλία δὲ καὶ βατάνια καὶ κακκάβια καὶλοπάδια καὶ πατάνια πυκινὰ ταρβα καὶοὐδ’ ἂν λέγων λέξαιμι.\nΗΔΥΣΜΑΤΩΝ δὲ κατάλογον Ἄλεξις ἐποιήσατο ἐν Λέβητι οὕτως\n(ib. 343)· ... μὴ προφάσεις ἐνταῦθά μοι, μηδ’ ‘οὐκ ἔχω.’Β. ἀλλὰ λέγ’ ὅτου δεῖ· λήψομαι γὰρ πάντ’ ἐγώ.Α. ὀρθῶς γε· πρῶτον μὲν λάβ’ ἐλθὼν σήσαμα.Β. ἀλλ’ ἔστιν ἔνδον. Α. ἀσταφίδα κεκομμένην,μάραθον, ἄνηθον, νᾶπυ, καυλόν, σίλφιον,κορίαννον αὖον, ῥοῦν, κύμινον, κάππαριν,ὀρίγανον, γήτειον, σκόροδον, θύμον,σφάκον, σίραιον, σέσελι, πήγανον, πράσον. ἐν δὲ Παννυχίδι ἢ Ἐρίθοις· μάγειρον δὲ ποιεῖ\nλέγοντα (ib. 362)·\nκύκλῳ δεήσει περιτρέχειν με καὶ βοᾶν,ἄν του δέωμαι. δεῖπνον αἰτήσεις με σὺἤδη παρελθών· οὐκ ἔχων δὲ τυγχάνωοὐκ ὄξος, οὐκ ἄνηθον, οὐκ ὀρίγανον,οὐ θρῖον, οὐκ ἔλαιον, οὐκ ἀμυγδάλας,οὐ σκόροδον, οὐ σίραιον, οὐχὶ γήθυον,οὐ βολβόν, οὐ πῦρ, οὐ κύμινον, οὐχ ἅλας,οὐκ ᾠόν, οὐ ξύλ᾽, οὐ σκάφην, οὐ τήγανον,οὐχ ἱμονιάν, οὐ λάκκον εἶδον, οὐ φρέαρ·οὐ στάμνος ἔστι· διακενῆς δ’ ἕστηκ’ ἐγὼἔχων μάχαιραν, προσέτι περιεζωσμένος. κἀν Πονήρᾳ (ib. 367)· τῆς ὀριγάνουπρώτιστον ὑποθεὶς εἰς λοπάδα νεανικὴντὸ τρίμμ’ ἐπιπολῆς εὐρύθμως διειμένονὄξει σιραίῳ χρωματίσας καὶ σιλφίῳπυκνῷ πατάξας. ἐπεσθίειν εἴρηκε Τηλεκλείδης Πρυτάνεσιν οὕτως\n(I 215 K)· ‘τυρίον ἐπεσθίοντα.’ ἐπιφαγεῖν\nδ’ Εὔπολις Ταξιάρχοις (ib. 328)· ἐπιφαγεῖνμηδὲν ἄλλ’ ἢ κρόμμυον λέποντα καὶ τρεῖς ἁλμάδας. καὶ Ἀριστοφάνης Πλούτῳ (1005)· πρὸ τοῦ δ’ ὑπὸ τῆς πενίας ἅπαντ’ ἐπήσθιεν.\nτῶν δὲ ΜΑΓΕΙΡΩΝ διάφοροί τινες ἦσαν οἱ καλούμενοι\nτραπεζοποιοί. εἰς ὅτι δὲ οὗτοι προσελαμβάνοντο σαφῶς\nπαρίστησιν Ἀντιφάνης ἐν Μετοίκῳ (II 73 K)·\nπροσέλαβον ἐλθὼν τουτονὶτραπεζοποιόν, ὃς πλυνεῖ σκεύη, λύχνουςἑτοιμάσει, σπονδὰς ποιήσει, τἄλλ’ ὅσατούτῳ προσήκει. ζητητέον δὲ εἰ καὶ ὁ τραπεζοκόμος ὁ αὐτός ἐστι τῷ\nτραπεζοποιῷ. Ἰόβας γὰρ ὁ βασιλεὺς ἐν ταῖς Ὁμοιότησι τὸν\nαὐτὸν εἶναί φησι τὸν τραπεζοκόμον καὶ τὸν ὑπὸ\nῬωμαίων καλούμενον στρούκτωρα, παρατιθέμενος ἐκ δράματος\nἈλεξάνδρου ᾧ ἐπιγραφὴ Πότος (IV 554 M)· εἰς αὔριόν με δεῖ λαβεῖν αὐλητρίδα.Β. τραπεζοποιὸν δημιουργὸν λήψομαι·ἐπὶ τοῦτ’ ἀπέστειλ’ ἐξ ἀγροῦ μ’ ὁ δεσπότης. ἐκάλουν δὲ τραπεζοποιὸν τὸν τραπεζῶν ἐπιμελητὴν\nκαὶ τῆς ἄλλης εὐκοσμίας. Φιλήμων Παρεισιόντι (II 493\nK)· περὶ τοὐπτάνιον οὐ γίνεθ’ ἡ σκευωρία·τραπεζοποιός ἐστ’ ἐπὶ τοῦ διακονεῖν. ἔλεγον δὲ καὶ ἐπιτραπεζώματα τὰ ἐπιτιθέμενα τῇ\nτραπέζῃ βρώματα. Πλάτων Μενελάῳ (I 622 K)·\nὡς ὀλίγα λοιπὰ τῶν ἐπιτραπεζωμάτων. ἐκάλουν δὲ καὶ ἀγοραστὴν τὸν τὰ ὄψα ὠνούμενον, νῦν\nδ’ ὀψωνάτωρα, ὡς Ξενοφῶν ἐν δευτέρῳ Ἀπομνημονευμάτων\n(I, 5, 2) οὑτωσὶ λέγων· ‘διάκονον δ’ ἂν καὶ\nἀγοραστὴν τὸν τοιοῦτον ἐθέλοιμεν προῖκα λαβεῖν;’ παρὰ δὲ\nΜενάνδρῳ ἐστὶ κοινότερον ἐν Φανίῳ (IV 217 M)·\nφειδωλὸς ἦν καὶ μέτριος ἀγοραστής. ὀψώνην δ’ εἴρηκεν Ἀριστοφάνης ἐν Ταγηνισταῖς διὰ\nτούτων (I 521 K)·\nὡς οὑψώνης διατρίβεινἡμῖν τἄριστον ἔοικε. παροψωνεῖν δ’ ἔφη Κρατῖνος ἐν Κλεοβουλίναις\n(ib. 41) οὕτως ... παραγοράζειν δὲ Ἄλεξις\nἐν Δρωπίδῃ (II 318 K). εἰλέατροι δὲ καλοῦνται,\nὥς φησι Πάμφιλος, οἱ ἐπὶ τὴν βασιλικὴν καλοῦντες τράπεζαν\nπαρὰ τὸ ἐλεόν. Ἀρτεμίδωρος δ’ αὐτοὺς δειπνοκλήτορας\nὀνομάζει.\nἐκάλουν δέ, φησί, καὶ τοὺς προγεύστας ἐδεάτρους, ὅτι\nπροήσθιον τῶν βασιλέων πρὸς ἀσφάλειαν. νῦν δὲ ὁ ἐδέατρος\nἐπιστάτης γέγονε τῆς ὅλης διακονίας. ἦν δ’ ἐπιφανὴς καὶ\nἔντιμος ἡ χρεία. Χάρης γοῦν ἐν τῇ γʹ τῶν\nἱστοριῶν (p. 116 M) Πτολεμαῖόν φησι τὸν Σωτῆρα\nἐδέατρον ἀποδειχθῆναι Ἀλεξάνδρου. μήποτε δὲ καὶ ὃν νῦν\nκαλοῦσι Ῥωμαῖοι προγεύστην τότε οἱ Ἕλληνες προτένθην\nὠνόμαζον, ὡς Ἀριστοφάνης ἐν προτέραις Νεφέλαις\n(1196) διὰ τούτων· ΣΤΡ. πῶς οὐ δέχονται δῆτα τῇ νουμηνίᾳἁρχαὶ τὰ πρυτανεῖ᾽, ἀλλ’ ἕνῃ τε καὶ νέᾳ;ΦΕΙΔ. ὅπερ οἱ προτένθαι γὰρ δοκοῦσιν μοι παθεῖν·ἵν’ ὡς τάχιστα τὰ πρυτανεῖ’ ὑφελοίατο,διὰ τοῦτο προὐτένθευσαν ἡμέρᾳ μιᾷ. μνημονεύει αὐτῶν καὶ Φερεκράτης ἐν Ἀγρίοις\n(I 147 K)· μὴ θαυμάσῃς·τῶν γὰρ προτενθῶν ἐσμέν, ἀλλ’ οὐκ οἶσθα σύ. καὶ Φιλύλλιος ἐν Ἡρακλεῖ (ib. 784)·\nβούλεσθε δῆτ’ ἐγὼ φράσω τίς εἰμ’ ἐγώ;ἡ τῶν προτενθῶν Δορπία καλουμένη.\nεὑρίσκω δὲ καὶ ψήφισμα ἐπὶ Κηφισοδώρου ἄρχοντος\nἈθήνησι γενόμενον, ἐν ᾧ ὥσπερ τι σύστημα οἱ προτένθαι εἰσί,\nκαθάπερ καὶ οἱ παράσιτοι ὀνομαζόμενοι, ἔχον οὕτως· ‘Φῶκος\nεἶπεν· ὅπως ἂν ἡ βουλὴ ἄγῃ τὰ Ἀπατούρια μετὰ τῶν ἄλλων\nἈθηναίων κατὰ τὰ πάτρια, ἐψηφίσθαι τῇ βουλῇ ἀφεῖσθαι τοὺς\nβουλευτὰς τὰς ἡμέρας ἅσπερ καὶ αἱ ἄλλαι ἀρχαὶ αἱ ἀφεταὶ ἀπὸ\nτῆς ἡμέρας ἧς οἱ προτένθαι ἄγουσι πέντε ἡμέρας.’ ὅτι δ᾽\nεἶχον οἱ ἀρχαῖοι καὶ τοὺς προγεύστας καλουμένους Ξενοφῶν ἐν\nτῷ ἐπιγραφομένῳ Ἱέρωνι ἢ τυραννικῷ φησιν (4,\n2)· ‘ὁ τύραννος οὐδὲ σιτίοις καὶ ποτοῖς πιστεύων\nδιάγει, ἀλλὰ καὶ τούτων ἀντὶ τοῦ ἀπάρχεσθαι θεοῖς τοῖς\nδιακονοῦσι πρῶτον κελεύουσιν ἀπογεύεσθαι διὰ τὸ ἀπιστεῖν μὴ\nκαὶ ἐν τούτοις κακόν τι φάγωσιν ἢ πίωσιν.’ Ἀναξίλας δ’ ἐν\nΚαλυψοῖ φησιν (II 266 K)· προγεύσεταί σοι πρῶτον ἡ γραῦς τοῦ ποτοῦ.\nτοὺς δὲ τὰ πέμματα προσέτι τε τοὺς ποιοῦντας τοὺς\nπλακοῦντας οἱ πρότερον δημιουργοὺς ἐκάλουν. Μένανδρος\nΨευδηρακλεῖ· καταμεμφόμενος δὲ τοὺς μαγείρους ὡς\nἐπιχειροῦντας καὶ οἷς μὴ δεῖ φησιν (IV 222 M)·\nμάγειρ᾽, ἀηδής μοι δοκεῖς εἶναι σφόδρα.πόσας τραπέζας μέλλομεν ποιεῖν, τρίτονἤδη μ’ ἐρωτᾷς. χοιρίδιον ἓν θύομεν,ὀκτὼ ποιήσοντες τραπέζας δ’ ἢ μίαν,τί σοι διαφέρει τοῦτο; παράθες σημίαν.\n\nοὐκ ἔστι κανδύλους ποιεῖν οὐδ’ οἷα σὺεἴωθας εἰς ταὐτὸν καρυκεύειν μέλι,σεμίδαλιν, ᾠά· πάντα γὰρ τἀναντίανῦν ἐστιν· ὁ μάγειρος γὰρ ἐγχύτους ποιεῖ,πλακοῦντας ὀπτᾷ, χόνδρον ἕψει καὶ φέρειμετὰ τὸ τάριχος, εἶτα θρῖον καὶ βότρυς·ἡ δημιουργὸς δ’ ἀντιπαρατεταγμένηκρεᾴδι’ ὀπτᾷ καὶ κίχλας, τραγήματα.ἔπειθ’ ὁ δειπνῶν μὲν τραγηματίζεται,μυρισάμενος δὲ καὶ στεφανωσάμενος πάλινδειπνεῖ τὰ μελίπηκτα ταῖς κίχλαις. ὅτι δὲ ἐκεχώριστο τὰ τῆς ὑπουργίας, πεμμάτων μὲν\nπρονοουσῶν τῶν δημιουργῶν, ὀψαρτυτικῆς δὲ τῶν μαγείρων,\nἈντιφάνης διεσάφησεν ἐν Χρυσίδι οὕτως (II 110\nK)· τέτταρες δ’ αὐλητρίδεςἔχουσι μισθὸν καὶ μάγειροι δώδεκακαὶ δημιουργοὶ μέλιτος αἰτοῦσαι σκάφας. Μένανδρος Δημιουργῷ (IV 103 M)·\nτί τοῦτο, παῖ; διακονικῶς γὰρ νὴ Δίαπροελήλυθας. Β. ναί· πλάττομεν γὰρ πέμματατὴν νύκτα τ’ ἠγρυπνήκαμεν· καὶ νῦν ἔτιἀποίητα πάμπολλ’ ἐστὶν ἡμῖν. πεμμάτων δὲ πρῶτόν φησιν μνημονεῦσαι Πανύασσιν\n(fr. 26 Ki) Σέλευκος, ἐν οἷς περὶ τῆς παρ᾽\nΑἰγυπτίοις ἀνθρωποθυσίας διηγεῖται, πολλὰ μὲν ἐπιθεῖναι\nλέγων πέμματα, ‘πολλὰς δὲ νοσσάδας ὄρνις,’ προτέρου Στησιχόρου ἢ Ἰβύκου ἐν τοῖς Ἄθλοις\nἐπιγραφομένοις (fr. 2 B) εἰρηκότος φέρεσθαι τῇ\nπαρθένῳ δῶρα σασαμίδας χόνδρον τε καὶ ἐγκρίδαςἄλλα τε πέμματα καὶ μέλι χλωρόν. ὅτι δὲ τὸ ποίημα τοῦτο Στησιχόρου ἐστὶν ἱκανώτατος\nμάρτυς Σιμωνίδης ὁ ποιητής, ὃς περὶ τοῦ Μελεάγρου τὸν λόγον\nποιούμενός φησιν (fr. 53 B)· ὡς δουρὶ πάνταςνίκασε νέους ὑπὲρ δινάεντα βαλὼν Ἄναυρονπολυβότρυος ἐξ Ἰωλκοῦ·οὕτω γὰρ Ὅμηρος ἠδὲ Στασίχορος ἄεισε λαοῖς. ὁ γὰρ Στησίχορος οὕτως εἴρηκεν ἐν τῷ προκειμένῳ\nᾄσματι τοῖς Ἄθλοις (fr. 3 B)· θρῴσκων μὲν γὰρ Ἀμφιάραος, ἄκοντι δὲ νίκασενΜελέαγρος.\nοὐκ ἀγνοῶν δὲ καὶ περὶ Δηλίων ἃ Ἀπολλόδωρος ὁ Ἀθηναῖος\nεἴρηκεν ὅτι μαγείρων καὶ τραπεζοποιῶν παρείχοντο χρείας\nτοῖς παραγινομένοις πρὸς τὰς ἱερουργίας, καὶ ὅτι ἦν αὐτοῖς\nἀπὸ τῶν πράξεων ὀνόματα Μαγίδες καὶ Γογγύλοι, ἐπειδὴ τὰς\nμάζας, φησὶν Ἀριστοφάνης (Pac. 27), ἐν ταῖς\nθοίναις δι’ ἡμέρας τρίβοντες παρεῖχον ὥσπερ ἐν\nγυναιξὶ γογγύλας μεμαγμένας. καλοῦνται δὲ καὶ μέχρι νῦν\nτινες αὐτῶν Χοίρακοι καὶ Ἀμνοὶ καὶ Ἀρτυσίλεῳ καὶ Σήσαμοι\nκαὶ Ἀρτυσίτραγοι καὶ Νεωκόροι καὶ Ἰχθυβόλοι, τῶν δὲ γυναικῶν Κυμινάνθαι, κοινῇ δὲ πάντες\nἘλεοδύται διὰ τὸ τοῖς ἐλεοῖς ὑποδύεσθαι διακονοῦντες ἐν\nταῖς θοίναις. ἐλεὸς δ’ ἐστὶν ἡ μαγειρικὴ τράπεζα. Ὅμηρος· Il. 9.215αὐτὰρ ἐπεί ῥ’ ὤπτησε καὶ εἰν ἐλεοῖσιν ἔθηκε. ὅθεν καὶ Πολυκράτων ὁ Κρίθωνος Ῥηναιεὺς δίκην\nγραφόμενος οὐ Δηλίους αὐτοὺς ὀνομάζει, ἀλλὰ τὸ κοινὸν τῶν\nἘλεοδυτῶν ἐπῃτιάσατο. καὶ ὁ τῶν Ἀμφικτυόνων δὲ νόμος\nκελεύει ὕδωρ παρέχειν ἐλεοδύτας, τοὺς τραπεζοποιοὺς καὶ\nτοὺς τοιούτους διακόνους σημαίνων. Κρίτων δ’ ὁ κωμῳδιοποιὸς\nἐν Φιλοπράγμονι παρασίτους τοῦ θεοῦ καλεῖ τοὺς Δηλίους διὰ\nτούτων (IV 537 M)· Φοίνικα μεγάλου κύριον βαλλαντίουναύκληρον ἐν τῷ λιμένι ποιήσας ἄπλουνκαὶ φορμιῶσαι ναῦς ἀναγκάσας δύο,εἰς Δῆλον ἐλθεῖν ἠθέλησ’ ἐκ Πειραιῶς,πάντων ἀκούων διότι παρασίτῳ τόποςοὗτος τρία μόνος ἀγαθὰ κεκτῆσθαι δοκεῖ,εὔοψον ἀγοράν, παντοδαπὸν ὁρμοῦντ’ ὄχλον,αὐτοὺς παρασίτους τοῦ θεοῦ τοὺς Δηλίους.\nἈχαιὸς δ’ ὁ Ἐρετριεὺς ἐν Ἀλκμαίωνι τῷ σατυρικῷ\nκαρυκκοποιοὺς καλεῖ τοὺς Δελφοὺς διὰ τούτων (p. 581\nN)· καρυκκοποιοὺς προσβλέπων βδελύττομαι, παρόσον τὰ ἱερεῖα περιτέμνοντες δῆλον ὡς\nἐμαγείρευον αὐτὰ καὶ ἐκαρύκκευον. εἰς ταῦτα δὲ ἀποβλέπων\nκαὶ Ἀριστοφάνης ἔφη (I 560 K)·\nἀλλ’ ὦ Δελφῶν πλείστας ἀκονῶνΦοῖβε μαχαίραςκαὶ προδιδάσκων τοὺς σοὺς προπόλους. κἀν τοῖς ἑξῆς δ’ ὁ Ἀχαιός φησιν· τίς ὑποκεκρυμμένος μένει,σαραβάκων κοπίδων συνομώνυμε; ἐπισκώπτουσι γὰρ οἱ Σάτυροι τοὺς Δελφοὺς ὡς περὶ\nτὰς θυσίας καὶ τὰς θοίνας διατρίβοντας. Σῆμος δ’ ἐν\nδʹ Δηλιάδος (FHG IV 493)\n‘Δελφοῖς, φησί, παραγινομένοις εἰς Δῆλον παρεῖχον Δήλιοι\nἅλας καὶ ὄξος καὶ ἔλαιον καὶ ξύλα καὶ στρώματα.’\nἈριστοτέλης δ’ (p. 561 R) ἢ Θεόφραστος ἐν τοῖς\nὑπομνήμασι περὶ Μαγνήτων λέγων τῶν ἐπὶ τοῦ Μαιάνδρου\nποταμοῦ ὅτι Δελφῶν εἰσιν ἄποικοι τὰς αὐτὰς ἐπιτελοῦντας\nαὐτοὺς ποιεῖ χρείας τοῖς παραγιγνομένοις τῶν ξένων, λέγων\nοὕτως· ‘Μάγνητες οἱ ἐπὶ τῷ Μαιάνδρῳ ποταμῷ κατοικοῦντες\nἱεροὶ τοῦ θεοῦ, Δελφῶν ἄποικοι, παρέχουσι τοῖς ἐπιδημοῦσι\nστέγην, ἅλας, ἔλαιον, ὄξος, ἔτι λύχνον, κλίνας, στρώματα,\nτραπέζας. Δημήτριος δ’ ὁ Σκήψιος ἐν ἑκκαιδεκάτῳ Τρωικοῦ\nδιακόσμου (fr. 10 Gaede) ἐν τῇ Λακωνικῇ φησιν\nἐπὶ τῆς ὁδοῦ τῆς καλουμένης Ὑακινθίδος ἱδρῦσθαι ἥρωας\nΜάττωνα καὶ Κεράωνα ὑπὸ τῶν ἐν τοῖς φιδιτίοις ποιούντων τε\nτὰς μάζας καὶ κεραννύντων τὸν οἶνον διακόνων. ὁ δ’ αὐτὸς\nἱστορεῖ κἀν τῷ τετάρτῳ καὶ εἰκοστῷ τῆς αὐτῆς πραγματείας\n(fr. 14) Δαίτην ἥρωα τιμώμενον παρὰ τοῖς\nΤρωσίν, οὗ μνημονεύειν Μίμνερμον (fr. 18 B).\nκἀν Κύπρῳ δέ φησι τιμᾶσθαι Ἡγήσανδρος ὁ\nΔελφὸς (FHG IV 419) Δία Εἰλαπιναστήν τε καὶ\nΣπλαγχνοτόμον.’\nπολλῶν δὲ τοιούτων ἔτι λεγομένων ἐκ τῶν γειτόνων τις\nἐξηκούσθη ὑδραύλεως ἦχος πάνυ τι ἡδὺς καὶ τερπνός, ὡς\nπάντας ἡμᾶς ἐπιστραφῆναι θελχθέντας ὑπὸ τῆς ἐμμελείας. καὶ\nὁ Οὐλπιανὸς ἀποβλέψας πρὸς τὸν μουσικὸν Ἀλκείδην ‘ἀκούεις,\nἔφη, μουσικώτατε ἀνδρῶν, τῆς καλῆς ταύτης συμφωνίας, ἥτις\nἡμᾶς ἐπέστρεψεν πάντας κατακηληθέντας ὑπὸ τῆς\nμουσικῆς; καὶ οὐχ ὡς ὁ παρ’ ὑμῖν τοῖς Ἀλεξανδρεῦσι\nπολὺς ὁ μόναυλος ἀλγηδόνα μᾶλλον τοῖς ἀκούουσι παρέχων ἤ\nτινα τέρψιν μουσικήν.’ καὶ ὁ Ἀλκείδης ἔφη· ‘ἀλλὰ μὴν καὶ τὸ\nὄργανον τοῦτο ἡ ὕδραυλις, εἴτε τῶν ἐντατῶν αὐτὸ θέλεις εἴτε\nτῶν ἐμπνευστῶν, Ἀλεξανδρέως ἐστὶν ἡμεδαποῦ εὕρημα, κουρέως\nτὴν τέχνην· Κτησίβιος δ’ αὐτῷ τοὔνομα. ἱστορεῖ δὲ τοῦτο\nἈριστοκλῆς ἐν τῷ περὶ χορῶν οὑτωσί πως λέγων· ‘ζητεῖται δὲ\nπότερα τῶν ἐμπνευστῶν ἐστιν ὀργάνων ἡ ὕδραυλις ἢ τῶν\nἐντατῶν. Ἀριστόξενος μὲν οὖν τοῦτο οὐκ οἶδε. λέγεται δὲ\nΠλάτωνα μικράν τινα ἔννοιαν δοῦναι τοῦ κατασκευάσματος\nνυκτερινὸν ποιήσαντα ὡρολόγιον ἐοικὸς τῷ ὑδραυλικῷ οἷον\nκλεψύδραν μεγάλην λίαν. καὶ τὸ ὑδραυλικὸν δὲ ὄργανον δοκεῖ\nκλεψύδρα εἶναι. ἐντατὸν οὖν καὶ καθαπτὸν οὐκ ἂν νομισθείη,\nἐμπνευστὸν δὲ ἂν ἴσως ῥηθείη διὰ τὸ ἐμπνεῖσθαι τὸ ὄργανον\nὑπὸ τοῦ ὕδατος. κατεστραμμένοι γάρ εἰσιν οἱ αὐλοὶ εἰς τὸ\nὕδωρ καὶ ἀρασσομένου τοῦ ὕδατος ὑπό τινος νεανίσκου, ἔτι δὲ διικνουμένων ἀξινῶν διὰ τοῦ ὀργάνου\nἐμπνέονται οἱ αὐλοὶ καὶ ἦχον ἀποτελοῦσι προσηνῆ. ἔοικεν δὲ\nτὸ ὄργανον βωμῷ στρογγύλῳ, καί φασι τοῦτο εὑρῆσθαι ὑπὸ\nΚτησιβίου κουρέως ἐνταῦθα οἰκοῦντος ἐν τῇ Ἀσπενδίᾳ ἐπὶ τοῦ\nδευτέρου Εὐεργέτου, διαπρέψαι τέ φασι μεγάλως. τουτονὶ οὖν\nκαὶ τὴν αὑτοῦ διδάξαι γυναῖκα Θαίδα.’ Τρύφων δ’ ἐν τρίτῳ\nπερὶ ὀνομασιῶν (ἐστὶ δὲ τὸ σύγγραμμα περὶ αὐλῶν καὶ\nὀργάνων) συγγράψαι φησὶ (fr. 111 V) περὶ τῆς\nὑδραύλεως Κτησίβιον τὸν μηχανικόν. ἐγὼ δὲ οὐκ οἶδα εἰ περὶ\nτὸ ὄνομα σφάλλεται. ὁ μέντοι Ἀριστόξενος προκρίνει τὰ\nἐντατὰ καὶ καθαπτὰ τῶν ὀργάνων τῶν ἐμπνευστῶν, ῥᾴδια εἶναι\nφάσκων τὰ ἐμπνευστά· πολλοὺς γὰρ μὴ διδαχθέντας αὐλεῖν τε\nκαὶ συρίζειν, ὥσπερ τοὺς ποιμένας.\nκαὶ τοσαῦτα μὲν ἔχω σοι ἐγὼ λέγειν περὶ τοῦ ὑδραυλικοῦ\nὀργάνου, Οὐλπιανέ. γιγγραίνοισι γὰρ οἱ Φοίνικες, ὥς φησιν ὁ\nΞενοφῶν, ἐχρῶντο αὐλοῖς σπιθαμιαίοις τὸ μέγεθος, ὀξὺ καὶ\nγοερὸν φθεγγομένοις. τούτοις δὲ καὶ οἱ Κᾶρες χρῶνται ἐν\nτοῖς θρήνοις, εἰ μὴ ἄρα καὶ ἡ Καρία Φοινίκη ἐκαλεῖτο, ὡς\nπαρὰ Κορίννῃ (fr. 27 B) καὶ Βακχυλίδῃ\n(fr. 53 B) ἔστιν εὑρεῖν. ὀνομάζονται δὲ οἱ\nαὐλοὶ γίγγροι ὑπὸ τῶν Φοινίκων ἀπὸ τῶν περὶ Ἄδωνιν θρήνων·\nτὸν γὰρ Ἄδωνιν Γίγγρην καλεῖτε ὑμεῖς οἱ Φοίνικες, ὡς\nἱστορεῖ Δημοκλείδης. μνημονεύει τῶν γίγγρων αὐλῶν Ἀντιφάνης\nἐν Ἰατρῷ (II 54 K) καὶ Μένανδρος ἐν Καρίνῃ (IV 144 M) Ἄμφις τ᾽\nἐν Διθυράμβῳ λέγων οὕτως (II 239 K)ἐγὼ δὲ τὸν γίγγραν γε τὸν σοφώτατον.Β. τίς δ’ ἔσθ’ ὁ γίγγρας; Α. καινὸν ἐξεύρημά τιἡμέτερον, ὃ θεάτρῳ μὲν οὐδεπώποτεἔδειξ᾽, Ἀθήνησιν δὲ κατακεχρημένονἐν συμποσίοις ἤδη ᾽στί. Β. διὰ τί δ’ οὐκ ἄγειςεἰς τὸν ὄχλον αὐτό; Α. διότι φυλὴν περιμένωσφόδρα φιλονικοῦσαν λαχεῖν τιν᾽. οἶδα γὰρὅτι πάντα πράγματ’ ἀνατριαινώσει κρότοις. καὶ Ἀξιόνικος ἐν Φιλευριπίδῃ (II 412\nK)· οὕτω γὰρ ἐπὶ τοῖς μέλεσι τοῖς Εὐριπίδουἄμφω νοσοῦσιν, ὥστε τἄλλ’ αὐτοῖς δοκεῖνεἶναι μέλη γιγγραντὰ καὶ κακὸν μέγα.\nπόσῳ δὲ κρεῖττον, ὦ Οὐλπιανὲ σοφώτατε, τὸ ὑδραυλικὸν τοῦτο\nὄργανον τοῦ καλουμένου νάβλα, ὅν φησι Σώπατρος ὁ παρῳδὸς ἐν\nτῷ ἐπιγραφομένῳ δράματι Πύλαι Φοινίκων εἶναι καὶ τοῦτον\nεὕρημα. λέγει δ’ οὕτως· οὔτε τοῦ Σιδωνίου νάβλαλαρυγγόφωνος ἐκκεχόρδωται τύπος. καὶ ἐν Μυστάκου δὲ θητίῳ φησί· νάβλας ἐν ἄρθροις γραμμάτων οὐκ εὐμελής,ᾧ λωτὸς ἐν πλευροῖσιν ἄψυχος παγεὶςἔμπνουν ἀνίει μοῦσαν. ἐγρέτου δέ τιςτὸν ἡδονῆς μελῳδὸν εὐάζων χορόν. Φιλήμων ἐν Μοιχῷ (II 489 K)·\nἔδει παρεῖναι, Παρμένων, αὐλητρίδ’ ἢνάβλαν τιν᾽. Β. ὁ δὲ νάβλας τί ἐστιν; ...Α. .... οὐκ οἶδας, ἐμβρόντητε σύ;Β. μὰ Δία. Α. τί φής; οὐκ οἶσθα νάβλαν; οὐδὲν οὖνοἶσθ’ ἀγαθόν. οὐδὲ σαμβυκίστριαν; καὶ τὸ τρίγωνον δὲ καλούμενον ὄργανον Ἰόβας ἐν\nτετάρτῳ θεατρικῆς ἱστορίας (FHG III 481) Σύρων\nεὕρημά φησιν εἶναι, ὡς καὶ τὸν καλούμενον λυροφοίνικα ....\nσαμβύκην. τοῦτο δὲ τὸ ὄργανον Νεάνθης ὁ Κυζικηνὸς ἐν\nαʹ Ὥρων (FHG III 3) εὕρημα εἶναι\nλέγει Ἰβύκου τοῦ Ῥηγίνου ποιητοῦ, ὡς καὶ Ἀνακρέοντος τὸ\nβάρβιτον. ἐπεὶ δὲ ἡμῶν τῶν Ἀλεξανδρέων κατατρέχεις ὡς\nἀμούσων καὶ τὸν μόναυλον συνεχῶς ὀνομάζεις ἐπιχωριάζοντα\nπαρ’ ἡμῖν, ἄκουε καὶ περὶ αὐτοῦ ἃ νῦν ἔχω σοι λέγειν ἐν\nπροχείρῳ.\nἸόβας μὲν γὰρ ἐν τῷ προειρημένῳ συγγράμματι Αἰγυπτίους\nφησὶν λέγειν τὸν μόναυλον Ὀσίριδος εἶναι εὕρημα, καθάπερ\nκαὶ τὸν καλούμενον φώτιγγα πλαγίαυλον, οὗ καὶ αὐτοῦ\nπαραστήσομαι μνημονεύοντα ἐλλόγιμον ἄνδρα. ἐπιχωριάζει γὰρ\nκαὶ ὁ φῶτιγξ αὐλὸς παρ’ ἡμῖν. τοῦ δὲ μοναύλου μνημονεύει\nΣοφοκλῆς μὲν ἐν Θαμύρᾳ οὕτως (fr. 221 N)·\nοἴχωκε γὰρ κροτητὰ πηκτίδων μέλη,λύρᾳ μοναύλοις τε χειμωντεωςναος στέρημα κωμασάσης. Ἀραρὼς δ’ ἐν Πανὸς γοναῖς (II 217 K)·\nἀναρπάσας μόναυλον εὐθὺς πῶς δοκεῖςκούφως ἀνήλλετο.\nἈναξανδρίδης δ’ ἐν Θησαυρῷ (ib. 142)·\nἀναλαβὼνμόναυλον ηὔλουν τὸν ὑμέναιον. καὶ ἐν Φιαληφόρῳ (ib. 158)· .. τὸν μόναυλον ποῖ τέτροφας; οὗτος Σύρε.Β. ποῖον μόναυλον; Α. τὸν κάλαμον. Σώπατρος Βακχίδι· καὶ τὸ μόναυλον μέλος ἤχησε. Πρωταγορίδης δ’ ὁ Κυζικηνὸς ἐν δευτέρῳ περὶ τῶν\nἐπὶ Δάφνῃ πανηγύρεών (FHG IV 484) φησιν·\n‘παντὸς δὲ ὀργάνου καταμιτον ἧπται, κροτάλων, ὑπὸ φανοῦ,\nπανδούρου, τῷ τε ἡδεῖ μοναύλῳ τὰς ἡδίστας ἁρμονίας\nἀναμινυρίζει.’ Ποσειδώνιος δ’ ὁ ἀπὸ τῆς στοᾶς φιλόσοφος ἐν\nτῇ τρίτῃ τῶν ἱστοριῶν διηγούμενος περὶ τοῦ Ἀπαμέων πρὸς\nΛαρισαίους πολέμου γράφει τάδε (FHG III 253)·\n‘παραζωνίδια καὶ λογχάρι’ ἀνειληφότες ἰῷ καὶ ῥύπῳ\nκεκρυμμένα, πετάσια δ’ ἐπιτεθειμένοι καὶ προσκόπια σκιὰν\nμὲν ποιοῦντα, καταπνεῖσθαι δ’ οὐ κωλύοντα τοὺς τραχήλους,\nὄνους ἐφελκόμενοι γέμοντας οἴνου καὶ βρωμάτων παντοδαπῶν,\nοἷς παρέκειτο φωτίγγια καὶ μοναύλια, κώμων οὐ πολέμων\nὄργανα.’ οὐκ ἀγνοῶ δὲ ὅτι Ἀμερίας ὁ Μακεδὼν ἐν ταῖς\nΓλώσσαις τιτύρινόν φησι καλεῖσθαι τὸν μόναυλον. ἴδε\nἀπέχεις, καλὲ Οὐλπιανέ, καὶ τὸν τῆς φώτιγγος μνημονεύοντα·\nὅτι δὲ ὁ μόναυλος ἦν ὁ νῦν καλούμενος καλαμαύλης σαφῶς\nπαρίστησιν Ἡδύλος ἐν τοῖς ἐπιγράμμασιν οὑτωσὶ λέγων·\nτοῦτο Θέων ὁ μόναυλος ὑπ’ ἠρίον ὁ γλυκὺς\nοἰκεῖαὐλητής, μίμων ἡ ᾽ν θυμέλῃσι Χάρις.τυφλὸς ὑπαὶ γήρως εἶχεν καὶ Σκίρπαλον υἱόν,νήπιον ὅντ’ ἐκάλει Σκίρπαλος Εὐπαλάμου,ἤειδεν δ’ αὐτοῦ τὰ γενέθλια· τοῦτο γὰρ εἶχεν,πανμαρπᾶν ηδυσμα σημανέων.ηὔλει δὴ Γλαύκης μεμεθυσμένα παίγνια Μουσέωνἢ τὸν ἐν ἀκρήτοις Βάτταλον ἡδυπότηνἢ καὶ Κώταλον ἢ καὶ Πάκαλον. ἀλλὰ Θέωνατὸν καλαμαυλήτην εἴπατε ‘χαῖρε Θέων.’ ὥσπερ οὖν τοὺς τῷ καλάμῳ αὐλοῦντας καλαμαύλας\nλέγουσι νῦν, οὕτω καὶ ῥαππαύλας, ὥς φησιν Ἀμερίας ὁ Μακεδὼν\nἐν ταῖς Γλώσσαις, τοὺς τῇ καλάμῃ αὐλοῦντας.\nγινώσκειν δὲ βούλομαί σε, ἀνδρῶν λῷστε Οὐλπιανέ, ὅτι\nἈλεξανδρέων μουσικώτεροι ἄλλοι γενέσθαι οὐχ ἱστόρηνται, καὶ\nοὐ λέγω περὶ κιθαρῳδίαν μόνην, ἧς καὶ ὁ εὐτελέστατος παρ᾽\nἡμῖν ἰδιώτης προσέτι τε καὶ ἀναλφάβητος οὕτως ἐστὶ συνήθης\nὡς τάχιστα ἐλέγχειν τὰ παρὰ τὰς κρούσεις ἁμαρτήματα\nγινόμενα, ἀλλὰ καὶ περὶ αὐλούς εἰσι μουσικώτατοι οὐ μόνον\nτοὺς παρθενίους καλουμένους καὶ παιδικούς, ἀλλὰ καὶ τοὺς\nἀνδρείους, οἵτινες καλοῦνται τέλειοί τε καὶ ὑπερτέλειοι,\nκαὶ τοὺς κιθαριστηρίους δὲ καὶ τοὺς δακτυλικούς. τοὺς γὰρ\nἐλύμους αὐλούς, ὧν μνημονεύει Σοφοκλῆς\nἐν Νιόβῃ (fr. 409 N) τε κἀν Τυμπανισταῖς\n(fr. 581), οὐκ ἄλλους τινὰς εἶναι ἀκούομεν\nἢ τοὺς Φρυγίους, ὧν καὶ αὐτῶν ἐμπείρως ἔχουσιν Ἀλεξανδρεῖς.\nοἴδασι δὲ καὶ τοὺς διόπους ἔτι τε μεσοκόπους καὶ τοὺς\nκαλουμένους ὑποτρήτους. τῶν δ’ ἐλύμων αὐλῶν μνημονεύει καὶ\nΚαλλίας ἐν Πεδήταις (I 697 K). Ἰόβας δὲ\nτούτους Φρυγῶν μὲν εἶναι εὕρημα, ὀνομάζεσθαι δὲ καὶ\nσκυταλείας, κατ’ ἐμφέρειαν τοῦ πάχους. χρῆσθαι δ’ αὐτοῖς\nκαὶ Κυπρίους φησὶ Κρατῖνος ὁ νεώτερος ἐν Θηραμένῃ (II\n290 K). οἴδαμεν δὲ καὶ τοὺς ἡμιόπους καλουμένους,\nπερὶ ὧν φησιν Ἀνακρέων (fr. 20 B)· τίς ἐρασμίηντρέψας θυμὸν ἐς ἥβην τερένων ἡμιόπων ὑπ’ αὐλῶνὀρχεῖται; εἰσὶ δ’ οἱ αὐλοὶ οὗτοι ἐλάσσονες τῶν τελείων.\nΑἰσχύλος γοῦν κατὰ μεταφορὰν ἐν Ἰξίονί φησι (fr. 86\nN)· τὸν δ’ ἡμίοπον καὶ τὸν ἐλάσσοναταχέως ὁ μέγας καταπίνει. εἰσὶν δ’ οἱ αὐτοὶ τοῖς παιδικοῖς καλουμένοις, οἷς\nοὐκ οὖσιν ἐναγωνίοις πρὸς τὰς εὐωχίας χρῶνται. διὸ καὶ\nτέρενας αὐτοὺς κέκληκεν ὁ Ἀνακρέων.\nοἶδα δὲ καὶ ἄλλα γένη αὐλῶν τραγικῶν τε καὶ λυσιῳδικῶν καὶ\nκιθαριστηρίων, ὧν μνημονεύουσιν Ἔφορός τ’ ἐν τοῖς εὑρήμασι (FHG I 276)\nκαὶ Εὐφράνωρ ὁ Πυθαγορικὸς ἐν τῷ περὶ αὐλῶν, ἔτι δὲ καὶ\nἌλεξις ὧν καὶ αὐτὸς ἐν τῷ περὶ αὐλῶν. ὁ δὲ καλάμινος αὐλὸς\nτιτύρινος καλεῖται παρὰ τοῖς ἐν Ἰταλίᾳ Δωριεῦσιν, ὡς\nἈρτεμίδωρος ἱστορεῖ ὁ Ἀριστοφάνειος ἐν βʹ περὶ\nΔωρίδος. ὁ δὲ μάγαδις καλούμενος αὐλὸς ὁ καὶ παλαιομάγαδις\nὀνομαζόμενος ἐν ταὐτῷ ὀξὺν καὶ βαρὺν φθόγγον ἐπιδείκνυται,\nὡς Ἀναξανδρίδης ἐν Ὁπλομάχῳ φησί (II 149 K)·\nμαγάδι λαλήσω μικρὸν ἅμα σοι καὶ μέγα. οἱ δὲ καλούμενοι λώτινοι αὐλοὶ οὗτοί εἰσιν οἱ ὑπὸ\nἈλεξανδρέων καλούμενοι φώτιγγες. κατασκευάζονται δ’ ἐκ τοῦ\nκαλουμένου λωτοῦ· ξύλον δ’ ἐστὶ τοῦτο γινόμενον ἐν Λιβύῃ.\nΘηβαίων δ’ εὕρημά φησιν εἶναι Ἰόβας τὸν ἐκ νεβροῦ κώλων\nκατασκευαζόμενον αὐλόν. ὁ δὲ Τρύφων φησὶ (fr. 112\nV) καὶ τοὺς καλουμένους ἐλεφαντίνους αὐλοὺς παρὰ\nΦοίνιξιν ἀνατρηθῆναι. οἶδα δὲ ὅτι καὶ μάγαδις ὄργανόν ἐστιν\nἐντατὸν καθάπερ καὶ κιθάρα, λύρα, βάρβιτον. Εὐφορίων δὲ ὁ\nἐποποιὸς ἐν τῷ περὶ Ἰσθμίων (fr. 32 M) ‘οἱ\nνῦν, φησίν, καλούμενοι ναβλισταὶ καὶ πανδουρισταὶ καὶ\nσαμβυκισταὶ καινῷ μὲν οὐδενὶ χρῶνται ὀργάνῳ. τὸν γὰρ\nβάρωμον καὶ βάρβιτον, ὧν Σαπφὼ (fr. 154) καὶ\nἈνακρέων (fr. 143) μνημονεύουσι, καὶ τὴν\nμάγαδιν καὶ τὰ τρίγωνα καὶ τὰς σαμβύκας ἀρχαῖα εἶναι. ἐν\nγοῦν Μιτυλήνῃ μίαν τῶν Μουσῶν πεποιῆσθαι ὑπὸ Λεσβοθέμιδος\nἔχουσαν σαμβύκην.’ Ἀριστόξενος δ’ ἔκφυλα ὄργανα καλεῖ φοίνικας καὶ πηκτίδας καὶ μαγάδιδας\nσαμβύκας τε καὶ τρίγωνα καὶ κλεψιάμβους καὶ σκινδαψοὺς καὶ\nτὸ ἐννεάχορδον καλούμενον. Πλάτων δ’ ἐν τρίτῳ Πολιτείας\n(p. 399 c) φησίν· ‘οὐκ ἄρα, ἦν δ’ ἐγώ,\nπολυχορδίας γε οὐδὲ παναρμονίου ἡμῖν δεήσει ἐν ταῖς ᾠδαῖς\nτε καὶ μέλεσιν. οὔ μοι, ἔφη, φαίνεται. τριγώνων ἄρα καὶ\nπηκτίδων καὶ πάντων ὀργάνων ὅσα πολύχορδα καὶ παναρμόνια\n...’\nἐστὶν δ’ ὁ σκινδαψὸς τετράχορδον ὄργανον, ὡς ὁ παρῳδός φησι\nΜάτρων ἐν τούτοις· οὐδ’ ἀπὸ πασσαλόφιν κρέμασαν, ὅθι περ τετάνυστοσκινδαψὸς τετράχορδος ἀνηλακάτοιο γυναικός. μνημονεύει αὐτοῦ καὶ Θεόπομπος ὁ Κολοφώνιος\nἐποποιὸς ἐν τῷ ἐπιγραφομένῳ Ἁρματίῳ· σκινδαψὸν λυρόεντα μέγαν χείρεσσι τινάσσων,οἰσύινον προμάλοιο τετυγμένον αἰζήεντος· καὶ Ἀναξίλας ἐν Λυροποιῷ (II 267 K)·\nἐγὼ δὲ βαρβίτους τριχόρδους, πηκτίδας,κιθάρας, λύρας, σκινδαψοὺς ἐξηρτυόμαν. Σώπατρος δ’ ὁ παρῳδὸς ἐν τῷ ἐπιγραφομένῳ\nΜυστάκου θητίῳ δίχορδον εἶναί φησι τὴν\nπηκτίδα λέγων οὕτως· πηκτὶς δὲ Μούσῃ γαυριῶσα βαρβάρῳδίχορδος εἰς σὴν χεῖρά πως κατεστάθη. τῶν δὲ παριαμβίδων Ἐπίχαρμος ἐν Περιάλλῳ\nμνημονεύει οὕτως (p. 249 L)· Σεμέλα δὲ χορεύει·\nκαὶ ὑπᾴδει σφιν σοφὸς κιθάρᾳ παριαμβίδας· ἃ δὲγεγάθειπυκινῶν κρεγμῶν ἀκροαζομένα. τὸ δὲ ψαλτήριον, ὥς φησιν Ἰόβας, Ἀλέξανδρος ὁ\nΚυθήριος συνεπλήρωσε χορδαῖς καὶ ἐγγηράσας τῇ Ἐφεσίων πόλει\nὡς σοφώτατον τῆς ἑαυτοῦ τέχνης τουτὶ τὸ εὕρημα ἀνέθηκε ἐν\nἈρτέμιδος. μνημονεύει δ’ ὁ Ἰόβας καὶ τοῦ λυροφοίνικος καὶ\nτοῦ ἐπιγονείου, ὃ νῦν εἰς ψαλτήριον ὄρθιον μετασχηματισθὲν\nδιασῴζει τὴν τοῦ χρησαμένου προσηγορίαν. ἦν δ’ ὁ Ἐπίγονος\nφύσει μὲν Ἀμβρακιώτης, δημοποίητος δὲ Σικυώνιος·\nμουσικώτατος δ’ ὢν κατὰ χεῖρα δίχα πλήκτρου ἔψαλλεν. πάντων\nοὖν τούτων τῶν προειρημένων ὀργάνων καὶ αὐλῶν ἐμπείρως\nἔχουσι καὶ τεχνικῶς Ἀλεξανδρεῖς, καὶ ἐν οἷς ἄν μου θέλῃς\nἀποπειραθῆναι ἐπιδείξομαί σοι ἐγὼ αὐτός, πολλῶν ἄλλων\nμουσικωτέρων μου ἐν τῇ πατρίδι ὑπαρχόντων.\nἈλέξανδρος δὲ ὁ πολίτης μου (οὗτος δ’ οὐ πρὸ πολλοῦ\nτετελεύτηκε) δημοσίᾳ ἐπιδειξάμενος ἐν τῷ τριγώνῳ\nἐπικαλουμένῳ ὀργάνῳ οὕτως ἐποίησε πάντας Ῥωμαίους\nμουσομανεῖν ὡς τοὺς πολλοὺς καὶ ἀπομνημονεύειν αὐτοῦ τὰ\nκρούσματα. μνημονεύει δὲ τοῦ τριγώνου τούτου καὶ Σοφοκλῆς\nἐν μὲν Μυσοῖς οὕτως (fr. 375 N)· πολὺς δὲ Φρὺξ τρίγωνος ἀντίσπαστά τεΛυδῆς ἐφυμνεῖ πηκτίδος συγχορδίᾳ, καὶ ἐν Θαμύρᾳ (fr. 219). Ἀριστοφάνης\nδ’ ἐν Δαιταλεῦσι (I 454 K) καὶ Θεόπομπος ἐν\nΠηνελόπῃ (ib. 746), Εὔπολις δ’ ἐν Βάπταις\nφησίν (ib. 276)·\nὃς καλῶς μὲν τυμπανίζεικαὶ διαψάλλει τριγώνοις. τοῦ δὲ καλουμένου πανδούρου Εὐφορίων μέν, ὡς\nπροείρηται (p. 182 e), καὶ Πρωταγορίδης ἐν\nβʹ περὶ τῶν ἐπὶ Δάφνῃ πανηγύρεων. Πυθαγόρας\nδὲ ὁ γεγραφὼς περὶ τῆς Ἐρυθρᾶς θαλάσσης τοὺς Τρωγλοδύτας\nφησὶ κατασκευάζειν τὴν πανδούραν ἐκ τῆς ἐν τῇ θαλάσσῃ\nφυομένης δάφνης. Τυρρηνῶν δ’ ἐστὶν εὕρημα κέρατά τε καὶ\nσάλπιγγες. Μητρόδωρος δ’ ὁ Χῖος ἐν Τρωικοῖς (FHG III\n205) σύριγγα μέν φησιν εὑρεῖν Μαρσύαν καὶ αὐλὸν\nἐν Κελαιναῖς, τῶν πρότερον ἑνὶ καλάμῳ συριζόντων. Εὐφορίων\nδ’ ὁ ἐποποιὸς ἐν τῷ περὶ μελοποιῶν (fr. 33 M)\nτὴν μὲν μονοκάλαμον σύριγγα Ἑρμῆν εὑρεῖν, τινὰς δ’ ἱστορεῖν\nΣεύθην καὶ Ῥωνάκην τοὺς Μαιδούς, τὴν δὲ πολυκάλαμον\nΣιληνόν, Μαρσύαν δὲ τὴν κηρόδετον.\nταῦτα ἔχεις παρ’ ἡμῶν τῶν Ἀλεξανδρέων, Οὐλπιανὲ\nὀνοματοθήρα, τῶν περὶ τοὺς μοναύλους ἐσπουδακότων. οὐ γὰρ\nοἶδας ἱστοροῦντα Μενεκλέα τὸν Βαρκαῖον συγγραφέα (FHG\nIV 451) ἔτι τε Ἄνδρωνα ἐν τοῖς Χρονικοῖς\n(FHG II 352) τὸν Ἀλεξανδρέα, ὅτι\nἈλεξανδρεῖς εἰσιν οἱ παιδεύσαντες πάντας τοὺς Ἕλληνας καὶ\nτοὺς βαρβάρους, ἐκλειπούσης ἤδη τῆς ἐγκυκλίου παιδείας διὰ\nτὰς γενομένας συνεχεῖς κινήσεις ἐν τοῖς κατὰ τοὺς\nἈλεξάνδρου διαδόχους χρόνοις. ἐγένετο οὖν ἀνανέωσις πάλιν\nπαιδείας ἁπάσης κατὰ τὸν ἕβδομον βασιλεύσαντα Αἰγύπτου\nΠτολεμαῖον, τὸν κυρίως ὑπὸ τῶν Ἀλεξανδρέων καλούμενον Κακεργέτην. οὗτος γὰρ πολλοὺς τῶν\nἈλεξανδρέων ἀποσφάξας, οὐκ ὀλίγους δὲ καὶ φυγαδεύσας τῶν\nκατὰ τὸν ἀδελφὸν αὐτοῦ ἐφηβησάντων ἐποίησε πλήρεις τάς τε\nνήσους καὶ πόλεις ἀνδρῶν γραμματικῶν, φιλοσόφων, γεωμετρῶν,\nμουσικῶν, ζωγράφων, παιδοτριβῶν τε καὶ ἰατρῶν καὶ ἄλλων\nπολλῶν τεχνιτῶν· οἳ διὰ τὸ πένεσθαι διδάσκοντες ἃ ἠπίσταντο\nπολλοὺς κατεσκεύασαν ἄνδρας ἐλλογίμους.\nἔμελεν δὲ τοῖς πάλαι πᾶσιν Ἕλλησι μουσικῆς· διόπερ καὶ ἡ\nαὐλητικὴ περισπούδαστος ἦν. Χαμαιλέων γοῦν ὁ Ἡρακλεώτης ἐν\nτῷ ἐπιγραφομένῳ Προτρεπτικῷ Λακεδαιμονίους φησὶ καὶ\nΘηβαίους πάντας αὐλεῖν μανθάνειν Ἡρακλεώτας τε τοὺς ἐν τῷ\nΠόντῳ καθ’ ἑαυτὸν ἔτι Ἀθηναίων τε τοὺς ἐπιφανεστάτους,\nΚαλλίαν τε τὸν Ἱππονίκου καὶ Κριτίαν τὸν Καλλαίσχρου.\nΔοῦρις δ’ ἐν τῷ περὶ Εὐριπίδου καὶ Σοφοκλέους Ἀλκιβιάδην\nφησὶ μαθεῖν τὴν αὐλητικὴν οὐ παρὰ τοῦ τυχόντος, ἀλλὰ\nΠρονόμου τοῦ μεγίστην ἐσχηκότος δόξαν. Ἀριστόξενος δὲ καὶ\nἘπαμινώνδαν τὸν Θηβαῖον αὐλεῖν μαθεῖν παρὰ Ὀλυμπιοδώρῳ καὶ\nὈρθαγόρᾳ. καὶ τῶν Πυθαγορικῶν δὲ πολλοὶ τὴν αὐλητικὴν\nἤσκησαν, ὡς Εὐφράνωρ τε καὶ Ἀρχύτας Φιλόλαός τε ἄλλοι τε\nοὐκ ὀλίγοι. ὁ δ’ Εὐφράνωρ καὶ σύγγραμμα περὶ αὐλῶν\nκατέλιπεν· ὁμοίως δὲ καὶ ὁ Ἀρχύτας. ἐμφανίζει δὲ καὶ ὁ\nἈριστοφάνης ἐν τοῖς Δαιταλεῦσι τὴν περὶ τὸ πρᾶγμα τοῦτο\nσπουδὴν ὅταν λέγῃ (I 448 K)· ὅστις δ’ αὐτὴν αὐλοῖς καὶ λύραισι κατατέτριμμαιχρώμενος,εἶτά με σκάπτειν κελεύεις;\nΦρύνιχος Ἐφιάλτῃ (ib. 370)· οὐ τουτονὶ μέντοι σὺ κιθαρίζειν ποτὲαὐλεῖν τ’ ἐδίδαξας; καὶ τὴν Ἀθηνᾶν δέ φησιν Ἐπίχαρμος ἐν Μούσαις\n(p. 238 L) ἐπαυλῆσαι τοῖς Διοσκόροις τὸν\nἐνόπλιον. Ἴων δ’ ἐν Φοίνικι ἢ Καινεῖ (p. 573\nN) ἀλέκτορα τὸν αὐλὸν καλεῖ ἐν τούτοις· ἐπὶ δ’ αὐλὸς ἀλέκτωρ Λύδιον ὕμνον ἀχέων. ἐν δὲ Φρουροῖς τὸν ἀλεκτρυόνα Ἰδαῖον εἴρηκε\nσύριγγα διὰ τούτων (fr. 45)· ῥοθεῖ δέ τοι σῦριγξ Ἰδαῖος ἀλέκτωρ. ἐν δὲ τῷ βʹ Φοίνικι ὁ αὐτὸς Ἴων φησίν\n(fr. 42)· ἔκτυπον ἄγων βαρὺν αὐλὸν τρέχοντι ῥυθμῷ, οὕτω λέγων τῷ Φρυγίῳ· βαρὺς γὰρ οὗτος· παρ’ ὃ καὶ\nτὸ κέρας αὐτῷ προσάπτουσιν ἀναλογοῦν τῷ τῶν σαλπίγγων\nκώδωνι.’ — ἐπὶ τούτοις τέλος ἐχέτω καὶ ἥδε ἡ βίβλος, ἑταῖρε Τιμόκρατες, ἱκανὸν εἰληφυῖα μῆκος.\nἀλλ’ ἐπεὶ πολὺς οὕτως λόγος συμποσίων πέρι διήντληται, ὦ\nΤιμόκρατες, ἐν τοῖς πρὸ τούτων, παρελίπομεν δὲ αὐτῶν τὰ\nχρησιμώτατα καὶ οὐ βαροῦντα τὴν ψυχήν, ὠφελοῦντα δὲ καὶ\nτρέφοντα κατὰ πανδαισίαν, ἅπερ ὁ θεῖος Ὅμηρος παρεισήγαγε,\nμνημονεύσω καὶ τὰ περὶ τούτων λεχθέντα\nὑπὸ τοῦ πάντα ἀρίστου Μασουρίου. ἡμεῖς γὰρ κατὰ τὸν καλὸν\nἈγάθωνα (fr. 11 N) τὸ μὲν πάρεργον ἔργον ὣς ποιούμεθα,τὸ δ’ ἔργον ὡς πάρεργον ἐκπονούμεθα. φησὶ δ’ οὖν ὁ ποιητὴς περὶ τοῦ Μενελάου τὸν λόγον\nποιούμενος· Od. 4.3τὸν δ’ εὗρον δαινύντα γάμον πολλοῖσιν ἔτῃσινυἱέος ἠδὲ θυγατρὸς ἀμύμονος ᾧ ἐνὶ οἴκῳ, ὡς νενόμισται ἄγειν συμπόσια περὶ τοὺς γάμους τῶν τε\nγαμηλίων θεῶν ἕνεκα καὶ τῆς οἱονεὶ μαρτυρίας. τὸ δὲ πρὸς\nτοὺς ξένους συμπόσιον ὁ τῆς Λυκίας βασιλεὺς διδάσκει οἷον\nεἶναι δεῖ, τὸν Βελλεροφόντην μεγαλοπρεπῶς δεξάμενος· Il. 6.174ἐννῆμαρ ξείνισσε καὶ ἐννέα βοῦς ἱέρευσε.\nδοκεῖ γὰρ ἔχειν πρὸς φιλίαν τι ὁ οἶνος ἑλκυστικόν,\nπαραθερμαίνων τὴν ψυχὴν καὶ διαχέων. διόπερ οὐδὲ πρότερον\nἠρώτων οἵτινες εἶεν ἀλλ’ ὕστερον, ὡς τὴν ξενίαν αὐτὴν\nτιμῶντες, ἀλλ’ οὐ τοὺς ἐν μέρει καὶ καθ’ ἕκαστον ἡμῶν. τῶν\nδὲ νῦν δείπνων προνοοῦντες οἱ νομοθέται τά τε φυλετικὰ\nδεῖπνα καὶ τὰ δημοτικὰ προσέταξαν, ἔτι δὲ\nτοὺς θιάσους καὶ τὰ φρατρικὰ καὶ πάλιν τὰ\nὀργεωνικὰ λεγόμενα. πολλῶν γοῦν εἰσι φιλοσόφων ἐν ἄστει\nσύνοδοι τῶν μὲν Διογενιστῶν, τῶν δὲ Ἀντιπατριστῶν\nλεγομένων, τῶν δὲ Παναιτιαστῶν. κατέλιπε δὲ καὶ Θεόφραστος\nεἰς τὴν τοιαύτην σύνοδον χρήματα, μὰ Δί’ οὐχ ἵνα\nἀκολασταίνωσι συνιόντες, ἀλλ’ ἵνα τὰ\nκατὰ τὸν τοῦ συμποσίου νόμον σωφρόνως καὶ πεπαιδευμένως\nδιεξάγωσι. συνεδείπνουν δ’ ὁσημέραι οἱ περὶ πρύτανιν\nσώφρονα καὶ σωτήρια τῶν πόλεων σύνδειπνα. πρὸς γοῦν τοιοῦτο\nσυμπόσιόν φησιν ὁ Δημοσθένης ἀνενηνέχθαι τὴν Ἐλατείας\nκατάληψιν (18, 169)· ‘ἑσπέρα μὲν γὰρ ἦν, ἧκε\nδὲ ἀγγέλλων τις ὡς τοὺς πρυτάνεις ὡς Ἐλάτεια κατείληπται.’\nκαὶ τοῖς φιλοσόφοις δὲ ἐπιμελὲς ἦν συνάγουσι τοὺς νέους\nμετ’ αὐτῶν πρός τινα τεταγμένον νόμον εὐωχεῖσθαι. τοῦ γοῦν\nΞενοκράτους ἐν Ἀκαδημείᾳ καὶ πάλιν Ἀριστοτέλους (fr.\n167 R) συμποτικοί τινες ἦσαν νόμοι. τὰ δ’ ἐν\nΣπάρτῃ φιδίτια καὶ τὰ παρὰ τοῖς Κρησὶν ἀνδρεῖα μετὰ πάσης\nἐπιμελείας αἱ πόλεις συνῆγον. διὸ καί τις οὐ κακῶς ἔφη\n(P. L. II 73 B)· οὐ χρὴ συμποσίοιο φίλους ἀπέχεσθαι ἑταίρουςδηρόν· ἀνάμνησις δὲ πέλει χαριεστάτη αὕτη. Ἀντίπατρος δ’ ὁ φιλόσοφος συμπόσιόν ποτε συνάγων\nσυνέταξε τοῖς ἐρχομένοις ὡς περὶ σοφισμάτων ἐροῦσιν.\nἈρκεσίλαον δέ φησιν εἰς συμπόσιον παρακληθέντα καὶ\nσυγκατακλιθέντα ἑνὶ τῶν βορῶς ἐσθιόντων, αὐτὸν δὲ μηδενὸς\nἀπολαῦσαι δυνάμενον, ἐπεί τις αὐτῷ τῶν παρόντων ἐξέτεινεν,\nφάναι (Eur. fr. 702)· εὖ σοι γένοιτο, Τηλέφῳ δ’ ἁγὼ νοῶ· ἔτυχε δ’ ὁ κατοψοφαγῶν Τήλεφος καλούμενος. ὁ δὲ\nΖήνων ἐπεί τις τῶν παρόντων ὀψοφάγων ἀπέσυρεν ἅμα τῷ\nπαρατεθῆναι τὸ ἐπάνω τοῦ ἰχθύος, στρέψας καὶ αὐτὸς τὸν\nἰχθὺν ἀπέσυρεν ἐπιλέγων (Eur. Bacch. 1129)·\n\nἸνὼ δὲ τἀπὶ θάτερ’ ἐξειργάζετο. Σωκράτης δ’ ἰδών τινα ἀμέτρως τῇ ἐποψήσει χρώμενον\n‘ὦ παρόντες, ἔφη, τίς ὑμῶν τῷ μὲν ἄρτῳ ὡς ὄψῳ χρῆται, τῷ δ᾽\nὄψῳ ὡς ἄρτῳ.’\nἡμεῖς δὲ νῦν περὶ τῶν Ὁμηρικῶν συμποσίων λέξομεν. ἀφορίζει\nγὰρ αὐτῶν ὁ ποιητὴς χρόνους, πρόσωπα, αἰτίας. τοῦτο δὲ\nὀρθῶς ἀπεμάξατο ὁ Ξενοφῶν καὶ Πλάτων, οἳ κατ’ ἀρχὰς τῶν\nξυγγραμμάτων ἐκτίθενται τὴν αἰτίαν τοῦ συμποσίου καὶ τίνες\nοἱ παρόντες. Ἐπίκουρος δὲ οὐ τόπον, οὐ χρόνον ἀφορίζει, οὐ\nπρολέγει οὐδέν. δεῖ οὖν μαντεύσασθαι πῶς ποτ’ ἄνθρωπος\nἐξαπίνης ἔχων κύλικα προβάλλει ζητήματα καθάπερ ἐν διατριβῇ\nλέγων. Ἀριστοτέλης δὲ ἄλουτον καὶ κονιορτοῦ ἥκειν\nπλήρη τινὰ ἐπὶ τὸ συμπόσιόν φησιν .... ἔπειθ’ ὁ\nμὲν Ὅμηρος ἐκδιδάσκει τίνας κλητέον, εἰπὼν ὡς τοὺς ἀρίστους\nτε καὶ ἐντίμους χρὴ καλεῖν· Il. 2.404κίκλησκεν δὲ γέροντας ἀριστῆας Παναχαιῶν. οὐχ ὃν τρόπον Ἡσίοδος· οὗτος γὰρ ἀξιοῖ καὶ τοὺς\nγείτονας (opp. 341)· μάλιστα καλεῖν ὅστις σέθεν ἐγγύθι ναίει. τοῦτο γὰρ ὡς ἀληθῶς Βοιωτικῆς ἐστιν ἀναισθησίας\nσυμπόσιον καὶ τῇ μισανθρωποτάτῃ τῶν παροιμιῶν ἁρμόττον\n(fr. ad. 67 N)· τηλοῦ φίλοι ναίοντες οὔκ εἰσιν φίλοι. πῶς γὰρ οὐκ ἄλογον τόπῳ τὴν φιλίαν καὶ οὐ τρόπῳ\nκρίνεσθαι; τοιγαροῦν παρ’ Ὁμήρῳ μετὰ τὸ πιεῖν (Il. 7.324)·\nτοῖς δ’ ὁ γέρων πάμπρωτος ὑφαίνειν ἤρχετο μῆτιν, παρὰ δὲ τοῖς οὐ τὰ σώφρονα συμπόσια συνάγουσι·\nτοῖς δ’ ὁ κόλαξ πάμπρωτος ὑφαίνειν ἤρχετο μῶκον. ἔτι δὲ ὁ μὲν Ὅμηρος ἡλικίαις εἰσάγει διαφέροντας\nκαὶ ταῖς προαιρέσεσι τοὺς κεκλημένους, Νέστορα καὶ Αἴαντα\nκαὶ Ὀδυσσέα, τὸ μὲν καθόλου σύμπαντας τῆς ἀρετῆς\nἀντεχομένους, εἴδει δὲ διαφόροις ὁδοῖς ὡρμηκότας ἐπ’ αὐτήν.\nὁ δ’ Ἐπίκουρος ἅπαντας εἰσήγαγε προφήτας ἀτόμων καὶ ταῦτ᾽\nἔχων παραδείγματα τήν τε τοῦ ποιητοῦ τῶν συμποσίων\nποικιλίαν καὶ τὴν Πλάτωνός τε καὶ Ξενοφῶντος χάριν. ὧν ὁ\nμὲν Πλάτων τὸν μὲν Ἐρυξίμαχον ἰατρόν, τὸν δὲ Ἀριστοφάνη\nποιητήν, ἄλλον δ’ ἀπ’ ἄλλης προαιρέσεως σπουδάζοντας\nεἰσήγαγεν, Ξενοφῶν δὲ καί τινας ἰδιώτας συνανέμιξε. πολλῷ\nτοίνυν κάλλιον Ὅμηρος ἐποίησε καὶ διάφορα παρατιθέμενος\nσυμπόσια. πᾶν γὰρ ἐξ ἀντιπαραβολῆς ὁρᾶται μᾶλλον. ἐστὶν γὰρ\nαὐτῷ τὸ μὲν τῶν μνηστήρων οἷον ἂν γένοιτο νεανίσκων μέθαις\nκαὶ ἔρωσιν ἀνακειμένων, τὸ δὲ τῶν Φαιάκων εὐσταθέστερον μὲν\nτούτων, φιλήδονον δέ. τούτοις δ’ ἀντέθηκε τὰ μὲν ἐπὶ\nστρατιᾶς, τὰ δὲ πολιτικώτερον τελούμενα σωφρόνως. καὶ πάλιν\nαὖ διεῖλεν τὰ μὲν δημοθοινίαν ἔχοντα, τὰ δ’ οἰκείων\nσύνοδον. Ἐπίκουρος δὲ συμπόσιον φιλοσόφων μόνων\nπεποίηται.\nἐδίδαξεν δ’ Ὅμηρος καὶ οὓς οὐ δεῖ καλεῖν, ἀλλ’ αὐτομάτους\nἰέναι, πρεπόντως ἐξ ἑνὸς τῶν ἀναγκαίων\nδεικνὺς τὴν τῶν ὁμοίων παρουσίαν· Il. 2.408αὐτόματος δέ οἱ ἦλθε βοὴν ἀγαθὸς Μενέλαος. δῆλον γὰρ ὡς οὔτε ἀδελφὸν οὔτε γονέας οὔτε γυναῖκα\nκλητέον οὔτ’ εἴ τις ἰσοτίμως τινὰς τούτοις ἄγει· καὶ γὰρ ἂν\nψυχρὸν εἴη καὶ ἄφιλον. καίτοι τινὲς στίχον προσέγραψαν τὴν\nαἰτίαν προστιθέντες (409)· ᾔδεε γὰρ κατὰ θυμὸν ἀδελφεὸν ὡς ἐπονεῖτο, ὥσπερ δέον εἰπεῖν αἰτίαν δι’ ἣν ἀδελφὸς αὐτόματος\nἂν ἥκοι πρὸς δεῖπνον, οὐδὲ πιθανῆς τῆς αἰτίας\nἀποδιδομένης. πότερον γάρ φησιν ὡς οὐκ ᾔδει τὸν ἀδελφὸν\nἑστιῶντα; καὶ πῶς οὐ γελοῖον, ὁπότε περιφανὴς ἦν ἡ βουθυσία\nκαὶ πᾶσι γνώριμος; πῶς δ’ ἂν ἦλθεν, εἰ μὴ ᾔδει; ἢ νὴ Δία\nπερισπώμενον, φησίν, αὐτὸν εἰδὼς συνεγνωμόνει ὅτι μὴ\nκέκληκε καὶ συμπεριφερόμενος ἦλθεν αὐτόματος; ὥσπερ ὁ φήσας\nἄκλητον ἥκειν, ἵνα μὴ πρωίας ὑποβλέπωσιν ἀλλήλους, ὃ μὲν\nαἰδούμενος, ὃ δὲ μεμφόμενος. ἀλλὰ γελοῖον ἦν ἐπιλαθέσθαι\nτὸν Ἀγαμέμνονα τοῦ ἀδελφοῦ, καὶ ταῦτα δι’ ἐκεῖνον οὐ μόνον\nεἰς τὸ παρὸν θύοντα, ἀλλὰ καὶ τὸν πόλεμον ἀναδεδεγμένον,\nκαὶ κεκληκότα τοὺς μήτε γένει προσήκοντας μήτε πατρίδι\nπροσῳκειωμένους. Ἀθηνοκλῆς δ’ ὁ Κυζικηνὸς μᾶλλον Ἀριστάρχου\nκατακούων τῶν Ὁμηρικῶν ἐπῶν εὐπαιδευτότερον ἡμῖν φησι\nτοῦτον Ὅμηρον καταλιπεῖν, ὅσῳ τῆς ἀνάγκης ὁ Μενέλεως\nοἰκειοτέρως εἶχεν. Δημήτριος δ’ ὁ Φαληρεὺς ἐπαρίστερον τὴν τοῦ στίχου παράληψιν ἐπειπὼν καὶ\nτῆς ποιήσεως ἀλλοτρίαν, τὸν ᾔδεε γὰρ κατὰ θυμὸν ἀδελφεὸν ὡς ἐπονεῖτο μικρολογίαν ἐμβάλλειν τοῖς ἤθεσιν. ‘οἶμαι γάρ,\nφησίν, ἕκαστον τῶν χαριέντων ἀνθρώπων ἔχειν καὶ οἰκεῖον καὶ\nφίλον πρὸς ὃν ἂν ἔλθοι θυσίας οὔσης τὸν καλοῦντα μὴ\nπεριμείνας.’\nΠλάτων δ’ ἐν τῷ Συμποσίῳ περὶ τῶν αὐτῶν λέγει οὕτως\n(p. 174 b)· ‘ἵνα καὶ τὴν παροιμίαν (φησι)\nδιαφθείρωμεν μεταβάλλοντες, ὡς ἄρα καὶ ἀγαθῶν ἐπὶ δαῖτας\nἴασιν αὐτόματοι ἀγαθοί. Ὅμηρος μὲν γὰρ κινδυνεύει οὐ μόνον\nδιαφθεῖραι, ἀλλὰ καὶ ὑβρίσαι εἰς αὐτήν· ποιήσας γὰρ τὸν\nἈγαμέμνονα ἀγαθὸν τὰ πολεμικά, τὸν Μενέλαον δὲ μαλθακὸν\nαἰχμητήν, θυσίαν ποιουμένου τοῦ Ἀγαμέμνονος ἄκλητον\nἐποίησεν ἐλθόντα τὸν χείρονα ἐπὶ τὴν τοῦ ἀμείνονος\nδίαιταν.’ Βακχυλίδης δὲ περὶ τοῦ Ἡρακλέους λέγων ὡς ἦλθεν\nἐπὶ τὸν τοῦ Κήυκος οἶκόν φησιν (fr. 33 B)·\nἔστη δ’ ἐπὶ λάινον οὐδόν, τοὶ δὲ θοίνας ἔντυον,ὧδέ τ’ ἔφα·αὐτόματοι δ’ ἀγαθῶν δαῖτας εὐόχθους ἐπέρχονταιδίκαιοιφῶτες. αἱ δὲ παροιμίαι ἣ μέν φησιν· αὐτόματοι δ’ ἀγαθοὶ ἀγαθῶν ἐπὶ δαῖτας ἴασιν, ἣ δέ· αὐτόματοι ἀγαθοὶ δειλῶν ἐπὶ δαῖτας ἴασιν.\nοὐ δεόντως γοῦν Πλάτων τὸν Μενέλεων ἐνόμισεν εἶναι\nδειλόν, ὃν ἀρηίφιλον Ὅμηρος λέγει καὶ μόνον ὑπὲρ Πατρόκλου\nἀριστεύσαντα (Il. 17.1) καὶ\nτῷ Ἕκτορι πρὸ πάντων πρόθυμον μονομαχεῖν (Il. 7.94), καίπερ ὄντα τῇ ῥώμῃ\nκαταδεέστερον, ἐφ’ οὗ μόνου τῶν στρατευσαμένων εἴρηκεν· Il. 2.588ἐν δ’ αὐτὸς κίεν ᾗσι προθυμίῃσι πεποιθώς. εἰ δὲ ὁ ἐχθρὸς ὁ βλασφημῶν αὐτὸν εἴρηκε μαλθακὸν\nαἰχμητὴν (Il. 17.588) καὶ\nδιὰ τοῦτο Πλάτων τῷ ὄντι μαλθακὸν αὐτὸν ὑπολαμβάνει, οὐκ ἂν\nφθάνοι καὶ τὸν Ἀγαμέμνονα τιθεὶς ἐν τοῖς φαύλοις, ὃν αὐτός\nφησιν εἶναι ἀγαθόν, εἴπερ εἰς αὐτὸν εἴρηται τοῦτο τὸ ἔπος· Il. 1.255οἰνοβαρές, κυνὸς ὄμματ’ ἔχων, κραδίην δ᾽\nἐλάφοιο. οὐ γὰρ εἴ τι λέγεται παρ’ Ὁμήρῳ, τοῦθ’ Ὅμηρος λέγει.\nπῶς γὰρ ἂν εἴη μαλθακὸς Μενέλαος ὁ τὸν Ἕκτορα μόνος\nἀπείρξας τοῦ Πατρόκλου καὶ Εὔφορβον ἀποκτείνας τε καὶ\nσκυλεύσας ἐν μέσοις τοῖς Τρωσί. τὸ δὲ μηδὲ τὸν στίχον ὃν\nᾐτιᾶτο τελείως κατανοῆσαι ἄτοπον, δι’ οὗ βοὴν ἀγαθὸς\nΜενέλαος λέγεται. τοῖς γὰρ ἀνδρειοτάτοις Ὅμηρος εἴωθεν\nἐπιφωνεῖν, καλούντων τῶν παλαιῶν τὸν πόλεμον βοήν.\nπάντα δ’ ὢν ἀκριβὴς Ὅμηρος καὶ τὸ μικρὸν τοῦτο οὐ παρέλιπε\nτὸ δεῖν θεραπεύσαντα τὸ σωμάτιον καὶ λουσάμενον ἰέναι πρὸς\nτὸ δεῖπνον. ἐπὶ γοῦν τοῦ Ὀδυσσέως εἶπε πρὸ τῆς παρὰ Φαίαξι\nθοίνης· Od. 8.449αὐτόδιον δ’ ἄρα μιν ταμίη λούσασθαι ἄνωγεν. ἐπὶ δὲ τῶν περὶ Τηλέμαχον· Od. 4.48ἔς ῥ’ ἀσαμίνθους βάντες ἐυξέστας λούσαντο.\n‘ἀπρεπὲς γὰρ ἦν, φησὶν Ἀριστοτέλης (fr. 165\nR), ἥκειν εἰς τὸ συμπόσιον σὺν ἱδρῶτι πολλῷ καὶ\nκονιορτῷ.’ δεῖ γὰρ τὸν χαρίεντα μήτε ῥυπᾶν μήτε αὐχμεῖν\nμήτε βορβόρῳ χαίρειν καθ’ Ἡράκλειτον (fr. 54\nByw). δεῖ δὲ καὶ τὸν πρῶτον εἰς ἀλλοτρίαν οἰκίαν\nἐρχόμενον ἐπὶ δεῖπνον μὴ γαστρισόμενον εὐθὺς ἐπὶ τὸ\nσυμπόσιον χωρεῖν, ἀλλά τι δοῦναι πρότερον τῷ φιλοθεάμονι\nκαὶ κατανοῆσαι τὴν οἰκίαν. οὐδὲ γὰρ τοῦτο παρέλιπεν ὁ\nποιητής· Od. 4.43αὐτοὶ δ’ εἰσῆλθον θεῖον δόμον· οἳ δὲ ἰδόντεςθαύμαζον κατὰ δῶμα διοτρεφέος βασιλῆος.ὥστε γὰρ ἠελίου αἴγλη πέλεν ἠὲ σελήνηςδῶμα καθ’ ὑψερεφὲς Μενελάου κυδαλίμοιο. καὶ Ἀριστοφάνης ἐν Σφηξὶ ποιεῖ τὸν ἄγριον γέροντα\nκαὶ φιλοδικαστὴν καταρρυθμιζόμενον εἰς βίον ἥμερον ὑπὸ τοῦ\nπαιδός (1208)· παῦ᾽· ἀλλὰ δευρὶ κατακλινεὶς προσμάνθανεξυμποτικὸς εἶναι καὶ ξυνουσιαστικός. διδάξας τε αὐτὸν ὡς δεῖ κατακλίνεσθαί φησιν\n(1214)· ἔπειτ’ ἐπαίνεσόν τι τῶν χαλκωμάτων,ὀροφὴν θέασαι, κρεκάδι’ αὐλῆς θαύμασον.\nκαὶ πρὸ τοῦ θοινᾶσθαι δὲ ἃ δεῖ ποιεῖν ἡμᾶς διδάσκει πάλιν\nὍμηρος, ἀπαρχὰς τῶν βρωμάτων νέμειν τοῖς θεοῖς. οἱ γοῦν\nπερὶ τὸν Ὀδυσσέα καίπερ ὄντες ἐν τῷ τοῦ Κύκλωπος σπηλαίῳ· Od. 9.231ἔνθα δὲ πῦρ κείαντες ἐθύσαμεν ἠδὲ καὶ αὐτοὶτυρῶν αἰνύμενοι φάγομεν. καὶ ὁ Ἀχιλλεὺς καίπερ ἐπειγομένων τῶν πρέσβεων ὡς ἐν\nμέσαις νυξὶν ἡκόντων ὅμως· Il. 9.219θεοῖσι δὲ θῦσαι ἀνώγειΠάτροκλον ὃν ἑταῖρον· ὃ δ’ ἐν πυρὶ βάλλε\nθυηλάς. καὶ σπονδοποιεῖταί γε τοὺς δαιτυμόνας (ib.\n175)· κοῦροι μὲν κρητῆρας ἐπεστέψαντο ποτοῖο,νώμησαν δ’ ἄρα πᾶσιν ἐπαρξάμενοι δεπάεσσιν.αὐτὰρ ἐπεὶ σπεῖσάν τ᾽. ἅπερ καὶ Πλάτων φυλάσσει κατὰ τὸ συμπόσιον. μετὰ\nγὰρ τὸ δειπνῆσαι σπονδάς τέ φησιν (p. 176a)\nποιῆσαι καὶ τὸν θεὸν παιωνίσαντας τοῖς νομιζομένοις γέρασι\n... παραπλησίως δὲ καὶ Ξενοφῶν. παρὰ δ’ Ἐπικούρῳ οὐ σπονδή,\nοὐκ ἀπαρχὴ θεοῖς, ἀλλ’ ὥσπερ Σιμωνίδης ἔφη περὶ τῆς ἀκόσμου\nγυναικός (fr. 7, 56), ἄθυστα δ’ ἱρὰ πολλάκις κατεσθίει ....\nτὴν γὰρ σύμμετρον κρᾶσιν τοῦ οἴνου ὑπὸ Ἀμφικτύονος\nβασιλεύσαντος διδαχθῆναί φασιν Ἀθηναίους, καὶ διὰ τοῦτο\nἱερὸν Διονύσου ὀρθοῦ ἱδρύσασθαι. τότε γὰρ ὀρθός ἐστι τῷ\nὄντι καὶ οὐ σφαλερός, ὅταν συμμέτρως καὶ κεκραμένως\nπίνηται. οἶνος γὰρ ἀνώγειἠλεός, ὅς τ’ ἐφέηκε πολύφρονά περ μάλ’ ἀεῖσαικαί θ’ ἁπαλὸν γελάσαι καί τ’ ὀρχήσασθαι ἀνῆκενκαί τε ἔπος προέηκεν ὅπερ τ’ ἄρρητον ἄμεινον (Od. 14.463). τὸν γὰρ οἶνον Ὅμηρος οὐκ ἠλεὸν ὥσπερ ἠλίθιον καλεῖ\nκαὶ ματαιοποιόν, οὐδὲ κελεύει σκυθρωπὸν εἶναι μήτε ᾄδοντα\nμήτε γελῶντα μήτ’ ἐρρύθμως ποτὲ καὶ πρὸς ὄρχησιν τρεπόμενον· οὐχ οὕτως ἀγροῖκος οὐδ’ ἐπαρίστερός\nἐστιν, ἀλλ’ ᾔδει τούτων ἑκάστου καὶ ποσότητος καὶ ποιότητος\nδιαφοράν. ὅθεν οὐκ εἶπεν ὡς ἄρα τὸν πολύφρονα ὁ οἶνος ποιεῖ\nᾆσαι, ἀλλὰ μάλ’ ἀεῖσαι, τουτέστιν ἀμέτρως καὶ ἐπὶ πλεῖον\nὥστε προσοχλεῖν· οὐδέ τι γελάσαι μὰ Δί’ οὐδ’ ὀρχήσασθαι·\nκοινὸν δ’ ἐπ’ ἀμφοτέρων λαβὼν τὸ ἁπαλὸν τὴν ἄνανδρον εἰς\nτοῦτο πρόπτωσιν ἐπιστομίζει· καί θ’ ἁπαλὸν γελάσαι καί τ’ ὀρχήσασθαι ἀνῆκεν. παρὰ δὲ τῷ Πλάτωνι τούτων οὐδὲν ἔμμετρον, ἀλλὰ\nπίνουσι μὲν τοσοῦτον ὥστε μηδὲ τοῖς ἰδίοις ποσὶν ἵστασθαι.\nὅρα γὰρ τὸν ἐπίκωμον Ἀλκιβιάδην ὡς ἀσχημονεῖ· οἱ δ’ ἄλλοι\nτὸν ὀκτακότυλον ψυκτῆρα πίνουσι (p. 214a),\nπροφάσεως λαβόμενοι ἐπείπερ αὐτοὺς προείλκυσεν Ἀλκιβιάδης,\nοὐχ ὥσπερ οἱ παρ’ Ὁμήρῳ· αὐτὰρ ἐπεὶ σπεῖσάν τ’ ἔπιόν θ’ ὅσον ἤθελε θυμός. τούτων οὖν ἃ μὲν καθάπαξ περιγραπτέον, οἷς δὲ\nσυμμέτρως χρηστέον ὥσπερ ἀναθήμασί τισι μικρὸν\nπροσαποβλέψαντας, καθάπερ Ὅμηρος εἴρηκεν· Od. 1.152μολπή τ’ ὀρχηστύς τε· τὰ γάρ τ’ ἀναθήματα\nδαιτός.\nτὸ δ’ ὅλον τὸ πρὸς τὰ τοιαῦτα νενευκὸς τοῖς μνηστῆρσι καὶ\nτοῖς Φαίαξιν ἔνειμεν, ἀλλ’ οὐχὶ Νέστορι οὐδὲ Μενελάῳ· οὗ ἐν\nτῇ γαμοποιίᾳ μὴ συνέντες οἱ περὶ Ἀρίσταρχον ὅτι συνεχοῦς\nοὔσης τῆς ἑστιάσεως καὶ τῶν ἀκμαίων ἡμερῶν παρεληλυθυιῶν,\nἐν αἷς παρείληπτο μὲν ἡ γαμουμένη πρὸς τοῦ νυμφίου, πέρας\nδ’ εἶχεν ὁ τοῦ Μεγαπένθους γάμος, αὐτοὶ\nδὲ μονάζοντες διῃτῶντο ὅ τε Μενέλαος καὶ ἡ Ἑλένη, μὴ\nσυνέντες, ἀλλ’ ἐξαπατηθέντες ὑπὸ τοῦ πρώτου ἔπους· Od. 4.3τὸν δ’ εὗρον δαινύντα γάμον πολλοῖσιν ἔτῃσιν, προσσυνῆψαν τοιούτους τινὰς στίχους· Od. 4.15ὣς οἳ μὲν δαίνυντο καθ’ ὑψερεφὲς μέγα δῶμαγείτονες ἠδὲ ἔται Μενελάου κυδαλίμοιοτερπόμενοι· μετὰ δέ σφιν ἐμέλπετο θεῖος ἀοιδὸςφορμίζων· δοιὼ δὲ κυβιστητῆρε κατ’ αὐτοὺςμολπῆς ἐξάρχοντες ἐδίνευον κατὰ μέσσους, μετενεγκόντες ἐκ τῆς Ὁπλοποιίας (Il. 18.604) σὺν αὐτῷ γε τῷ\nπερὶ τὴν λέξιν ἁμαρτήματι. οὐ γὰρ ἐξάρχοντες οἱ\nκυβιστητῆρες, ἀλλ’ ἐξάρχοντος τοῦ ᾠδοῦ πάντως ὠρχοῦντο. τὸ\nγὰρ ἐξάρχειν τῆς φόρμιγγος ἴδιον. διόπερ ὁ μὲν Ἡσίοδός\nφησιν ἐν τῇ Ἀσπίδι (205)· θεαὶ δ’ ἐξῆρχον ἀοιδῆςΜοῦσαι Πιερίδες, καὶ ὁ Ἀρχίλοχος (fr. 76 B)· αὐτὸς ἐξάρχων πρὸς αὐλὸν Λέσβιον παιήονα. καλεῖ δὲ Στησίχορος μὲν (fr. 77 B)\nτὴν Μοῦσαν ἀρχεσίμολπον, Πίνδαρος δ’ (Pyth. 1,\n4) ἀγησίχορα τὰ προοίμια. Διόδωρος δ’ ὁ\nἈριστοφάνειος ὅλον τὸν γάμον περιέγραψε τοπάζων πρώτας\nἡμέρας εἶναι, καὶ τὸ λῆγον αὐτῶν, ἔτι δὲ καὶ τὸ ἕωλον τῆς\nσυμποσίας οὐκ ἐπιλογιζόμενος. ἔπειτα κελεύει γράφειν· ‘δοιὼ\nδὲ κυβιστητῆρε καθ’ αὑτοὺς’ ἐν τῷ δασεῖ γράμματι,\nσολοικίζειν ἀναγκάζων. τὸ μὲν γὰρ κατ’ αὐτοὺς κατὰ σφᾶς\nἐστιν αὐτούς, τὸ δὲ λέγειν ἑαυτοὺς σόλοικον.\nἀλλ’ ὅπερ εἶπον, ἡ τῶν ἀκροαμάτων εἰς τὸ σῶφρον τοῦτο\nσυμπόσιον εἰσαγωγὴ παρέγγραφός ἐστιν ἐκ\nτοῦ Κρητικοῦ χοροῦ μετενηνεγμένη, περὶ οὗ φησιν ἐν\nὉπλοποιίᾳ· Il. 18.590ἐν δὲ χορὸν ποίκιλλε περικλυτὸς Ἀμφιγυήεις,τῷ ἴκελον οἷόν ποτ’ ἐνὶ Κνωσσῷ εὐρείῃΔαίδαλος ἤσκησεν καλλιπλοκάμῳ Ἀριάδνῃ.ἔνθα μὲν ἠίθεοι καὶ παρθένοι ἀλφεσίβοιαιὠρχεῦντ᾽, ἀλλήλων ἐπὶ καρπῷ χεῖρας ἔχουσαι. τούτοις γὰρ ἐπιβάλλει (603)· πολλὸς δ’ ἱμερόεντα χορὸν περιίσταθ’ ὅμιλοςτερπόμενος· μετὰ δέ σφιν ἐμέλπετο θεῖος\nἀοιδὸςφορμίζων· δοιὼ δὲ κυβιστητῆρε κατ᾽\nαὐτοὺςμολπῆς ἐξάρχοντες ἐδίνευον κατὰ μέσσους. τοῖς μὲν οὖν Κρησὶν ἥ τε ὄρχησις ἐπιχώριος καὶ τὸ\nκυβιστᾶν. διό φησι πρὸς τὸν Κρῆτα Μηριόνην· Il. 16.617Μηριόνη, τάχα κέν σε καὶ ὀρχηστήν περ ἐόνταἔγχος ἐμὸν κατέπαυσε διαμπερές, εἴ σ’ ἔβαλόν\nπερ. ὅθεν καὶ Κρητικὰ καλοῦσι τὰ ὑπορχήματα (Simon.\nfr. 31)· Κρῆτα μὲν καλέουσι τρόπον, τὸ δ’ ὄργανον\nΜολοσσόν. ‘οἱ δὲ λεγόμενοι Λακωνισταί, φησὶν ὁ Τίμαιος\n(FHG I 201), ἐν τετραγώνοις χοροῖς ᾖδον.’\nκαθόλου δὲ διάφορος ἦν ἡ μουσικὴ παρὰ τοῖς Ἕλλησι, τῶν μὲν\nἈθηναίων τοὺς Διονυσιακοὺς χοροὺς καὶ τοὺς κυκλίους\nπροτιμώντων, Συρακοσίων δὲ τοὺς ἰαμβιστάς, ἄλλων δ’ ἄλλο\nτι. ὁ δ’ Ἀρίσταρχος οὐ μόνον εἰς τὸ τοῦ Μενελάου συμπόσιον\nἐμβαλὼν οὓς οὐ προσῆκε στίχους καὶ τῆς Λακώνων παιδείας\nἀλλότριον ἐποίησε καὶ τῆς τοῦ βασιλέως σωφροσύνης, ἀλλὰ καὶ\nτοῦ Κρητικοῦ χοροῦ τὸν ᾠδὸν ἐξεῖλεν,\nἐπιτεμὼν τὰ ποιήματα τὸν τρόπον τοῦτον· πολλὸς δ’ ἱμερόεντα χορὸν περιίσταθ’ ὅμιλοςτερπόμενος· δοιὼ δὲ κυβιστητῆρε κατ’ αὐτοὺςμολπῆς ἐξάρχοντες ἐδίνευον κατὰ μέσσους. ὥστ’ ἀνίατον γίνεσθαι παντάπασι τὸ ἐξάρχοντες,\nμηκέτι δυναμένης τῆς ἐπὶ τὸν ᾠδὸν ἀναφορᾶς σῴζεσθαι.\nδιότι δὲ οὐ πιθανὸν ἀκρόαμα παρὰ τῷ Μενελάῳ τυγχάνειν δῆλον\nἐκ τοῦ δι’ ὁμιλίας ὅλον τὸ συμπόσιον περαίνεσθαι τῆς πρὸς\nἀλλήλους, ὄνομα δὲ μηδὲν εἰρῆσθαι τοῦ ᾠδοῦ μηδὲ ᾠδὴν ἣν ᾖδε\nμηδὲ προσέχειν τοὺς περὶ Τηλέμαχον αὐτῷ, καθάπερ δ’ ἐν\nσιωπῇ τινι καὶ ἠρεμίᾳ κατανοεῖν μᾶλλον τὸν οἶκον· καίτοι γε\nπῶς οὐκ ἀπίθανον τοὺς τῶν φρονιμωτάτων υἱέας Ὀδυσσέως καὶ\nΝέστορος ἐπαριστέρους εἰσάγεσθαι, ὥστε τρόπον ἀγροίκων\nτινῶν μὴ προσέχειν τοῖς παρεσκευασμένοις ἀκροάμασιν; ὁ γοῦν\nὈδυσσεὺς προσέχει τοῖς τῶν Φαιάκων ᾀσματοποιοῖς· Od. 8.264αὐτὰρ Ὀδυσσεὺςμαρμαρυγὰς θηεῖτο ποδῶν, θαύμαζε δὲ θυμῷ, καίπερ ἔχων πολλὰ τὰ περιέλκοντα καὶ δυνάμενος\nεἰπεῖν· Od. 8.154κήδεά μοι καὶ μᾶλλον ἐνὶ φρεσὶν ἤπερ ἀοιδαί. πῶς οὖν οὐκ ἂν ἀβέλτερος εἴη ὁ Τηλέμαχος ᾠδοῦ\nπαρόντος καὶ κυβιστητῆρος προσκύπτων πρὸς τὸν Πεισίστρατον\n(Od. 4.70) καὶ τῶν σκευῶν\nδιατιθέμενος; ἀλλ’ Ὅμηρος ὥσπερ ἀγαθὸς ζωγράφος πάντα\nὅμοιον τῷ πατρὶ τὸν Τηλέμαχον παρίστησι. πεποίηκεν γοῦν ἀμφοτέρους τὸν μὲν τῷ Ἀλκινόῳ (Od. 8.521), τὸν δὲ τῷ Μενελάῳ\n(Od. 4.113) διὰ δακρύων\nγνωριζομένους.\nἐν δὲ τῷ Ἐπικουρείῳ συμποσίῳ κολάκων ἐστὶν ἄγυρις ἀλλήλους\nἐπαινούντων, τὸ δὲ Πλάτωνος πλῆρές ἐστιν μυκτηριστῶν\nἀλλήλους τωθαζόντων· τὸν γὰρ περὶ Ἀλκιβιάδου λόγον σιωπῶ.\nπαρὰ δ’ Ὁμήρῳ συγκεκρότηται τὰ σώφρονα συμπόσια. καί ποτε\nμὲν ἐπῄνεσέ τις φήσας πρὸς τὸν Μενέλαον ὡς οὐ τολμᾷ λέγειν Od. 4.160ἄντα σέθεν, τοῦ νῶι θεοῦ ὣς τερπόμεθ’ αὐδῇ. ὃ δ’ ἐπελάβετό τινος τῶν οὐκ ὀρθῶς λεγομένων ἢ\nγιγνομένων· Od. 4.193καὶ νῦν, εἴ τί που ἔστι, πίθοιό μοι· οὐ γὰρ\nἔγωγετέρπομ’ ὀδυρόμενος μεταδόρπιος. ὃ δὲ πάλιν· Od. 3.230Τηλέμαχε, ποῖόν σε ἔπος φύγεν ἕρκος ὀδόντων. οὔτε γὰρ κόλακα πρέπον ἐστὶν εἶναι οὔτε μυκτηριστήν.\nπάλιν Ἐπίκουρος ἐν τῷ Συμποσίῳ ζητεῖ περὶ δυσπεψίας ὥστ᾽\nοἰωνίσασθαι, εἶθ’ ἑξῆς περὶ πυρετῶν. τὴν μὲν γὰρ\nἐπιτρέχουσαν τῇ λέξει ἀρρυθμίαν τί δεῖ καὶ λέγειν; Πλάτων\nδὲ — τὸν μὲν ὑπὸ τῆς λυγγὸς ὀχλούμενον καὶ θεραπευόμενον\nἀνακογχυλιασμοῖς ὕδατος, ἔτι δὲ ταῖς ὑποθήκαις τοῦ κάρφους\nἵνα τὴν ῥῖνα κινήσας πτάρῃ, παρίημι (p. 185\nde)· κωμῳδεῖν γὰρ ἤθελε καὶ διασύρειν — χλευάζει τε\nτὰ ἰσόκωλα τὰ Ἀγάθωνος καὶ τὰ ἀντίθετα, καὶ τὸν Ἀλκιβιάδην\nδὲ\nπαράγει λέγοντα ὅτι πασχητιᾷ. ἀλλ’ ὅμως\nτοιαῦτα γράφοντες τὸν Ὅμηρον ἐκβάλλουσι τῶν πόλεων. ἀλλ᾽\nοὔτε ἐκ θύμβρας, ἔφη Δημοχάρης, λόγχη οὔτ’ ἐκ τοιούτων\nλόγων ἀνὴρ ἀγαθὸς γίνεται. οὐ μόνον δ’ Ἀλκιβιάδην διασύρει,\nἀλλὰ καὶ Χαρμίδην καὶ Εὐθύδημον (symp. p. 222\nb) καὶ ἄλλους πολλοὺς τῶν νέων. τοῦτο δὲ\nκωμῳδοῦντός ἐστι τὴν Ἀθηναίων πόλιν, τὸ τῆς Ἑλλάδος\nμουσεῖον, ἣν ὁ μὲν Πίνδαρος ‘Ἑλλάδος ἔρεισμα’ (fr. 76\nB) ἔφη, Θουκυδίδης δ’ ἐν τῷ εἰς Εὐριπίδην\nἐπιγράμματι (AP VII 45) ‘Ἑλλάδος Ἑλλάδα,’ ὁ δὲ\nΠύθιος ἑστίαν καὶ πρυτανεῖον τῶν Ἑλλήνων. διότι τοίνυν\nκατέψευσται τῶν νεανίσκων πάρεστι σκοπεῖν ἐξ αὐτοῦ τοῦ\nΠλάτωνος. τὸν μὲν γὰρ Ἀλκιβιάδην φησὶν ἐν τῷ ὁμωνύμῳ\nδιαλόγῳ παρακμάσαντα τότε πρῶτον ἄρξασθαι Σωκράτει λαλεῖν\nὅτε πάντες αὐτὸν κατέλιπον οἱ τοῦ σώματος ἐπιθυμηταί. λέγει\nγὰρ ταῦτα κατ’ ἀρχὰς τοῦ διαλόγου (p. 103a).\nτὰ δ’ ἐν τῷ Χαρμίδῃ ἐναντιώματα ἐξ αὐτοῦ τοῦ διαλόγου ὁ\nβουλόμενος εἴσεται. ποιεῖ γὰρ αὐτὸν ἀσυμφώνως ποτὲ μὲν\nσκοτοδινιῶντα καὶ μεθυσκόμενον τῷ τοῦ παιδὸς ἔρωτι καὶ\nγινόμενον ἔξεδρον καὶ καθάπερ νεβρὸν ὑποπεπτωκότα λέοντος\nἀλκῇ (p. 155d), ἅμα δὲ καταφρονεῖν φησι τῆς\nὥρας αὐτοῦ.\nἀλλὰ μὴν καὶ τὸ Ξενοφῶντος Συμπόσιον καίπερ ἐπαινούμενον\nοὐκ ἐλάττους ἔχει τούτων ἐπιλήψεις. Καλλίας μὲν γὰρ συνάγει\nτὸ συμπόσιον, ἐπειδήπερ τὰ παιδικὰ αὐτοῦ Αὐτόλυκος\nΠαναθήναια παγκράτιον ἐστεφανώθη. καὶ εὐθὺς οἱ\nκατακλιθέντες τῷ παιδὶ προσέχουσι τὸν νοῦν καὶ ταῦτα τοῦ\nπατρὸς παρακαθημένου. ‘ὥσπερ γὰρ\n(1, 9) ὅταν φέγγος ἐν νυκτὶ παρῇ πάντων\nπροσάγεται τὰ ὄμματα, οὕτω καὶ τὸ Αὐτολύκου κάλλος πάντων\nἐφέλκεται τὰς ὄψεις ἐφ’ ἑαυτό. ἔπειτα τῶν παρόντων οὐδεὶς\nἦν ὃς οὐκ ἔπασχέ τι τὴν ψυχὴν ὑπ’ ἐκείνου· οἳ μέν γε\nσιωπηλότεροι ἐγίγνοντο, οἳ δὲ καὶ ἐσχηματίζοντό πως.’ ἀλλ᾽\nοὐχ Ὅμηρος τοιοῦτόν τι εἰπεῖν ἐπεχείρησε καίπερ τῆς Ἑλένης\nπαρούσης, περὶ ἧς τοῦ κάλλους τις τῶν ἐναντίων αὐτῇ τοιαῦτ᾽\nεἶπεν ὑπὸ τῆς ἀληθείας ἐκνικώμενος· Il. 3.156οὐ νέμεσις Τρῶας καὶ ἐυκνήμιδας Ἀχαιοὺςτοιῇδ’ ἀμφὶ γυναικὶ πολὺν χρόνον ἄλγεα\nπάσχειν·αἰνῶς ἀθανάτῃσι θεῇσ’ εἰς ὦπα ἔοικεν. εἶτά φησιν· ἀλλὰ καὶ ὣς τοίηπερ ἐοῦσ’ ἐν νηυσὶ νεέσθω. τὰ δὲ μειράκια τὰ ὡς τὸν Μενέλαον παραγενόμενα, ὁ\nΝέστορος υἱὸς καὶ ὁ Τηλέμαχος, ἐν οἴνῳ ὄντες καὶ ἐν γαμικῷ\nσυμποσίῳ διατρίβοντες καὶ τῆς Ἑλένης παρακαθημένης, ὡς\nπρέπον ἐστίν, ἡσυχίαν ἄγοντες πρὸς τὸ περιβόητον\nἐκκεκωφωμένοι κάλλος. ὁ δὲ Σωκράτης τίνος χάριν τῶν\nαὐλητρίδων ἀνεχόμενος καὶ τοῦ ὀρχουμένου παιδὸς καὶ\nκιθαρίζοντος, ἔτι δὲ καὶ τῆς κυβιστώσης γυναικὸς ἀπρεπῶς τὸ\nμύρον ἀπείπατο (Xen. 2, 3) ;ʼ οὐδεὶς γὰρ ἂν\nαὐτοῦ ἀγελαστὶ ἠνέσχετο κατὰ νοῦν ἔχων ταῦτα τὰ ἔπη\n(Ar. Nub. 103)· τοὺς ὠχριῶντας, τοὺς ἀνυποδήτους λέγεις,ὧν ὁ κακοδαίμων Σωκράτης καὶ Χαιρεφῶν.\nκαὶ μὴν ἀσύμφωνα καὶ τὰ μετὰ ταῦτα τῇ αὐστηρότητι.\nὁ γὰρ δὴ Κριτόβουλος, μειράκιον ἀστεῖον, γέροντα\nὄντα καὶ διδάσκαλον αὑτοῦ τὸν Σωκράτη σκώπτει\n(4, 19) πολὺ τῶν Σιληνῶν αἰσχίονα λέγων\nεἶναι. ὃ δὲ αὐτῷ διαμορφοσκοπεῖται καὶ κριτὰς ἑλόμενος τόν\nτε παῖδα καὶ τὴν ὀρχηστρίδα προτίθησι νικητήρια φιλήματα\nτῶν κριτῶν. τίς οὖν τῶν νέων ἐντυχὼν τούτοις οὐκ\nἐπιτριβήσεται μᾶλλον ἤπερ εἰς ἀρετὴν ἂν\nπροαχθείη.\nπαρὰ δ’ Ὁμήρῳ ἐν τῷ τοῦ Μενελάου συμποσίῳ προβάλλουσιν\nἀλλήλοις ὥσπερ ἐν διατριβῇ ζητήματα καὶ πολιτικῶς\nὁμιλοῦντες τέρπουσιν ἀλλήλους καὶ ἡμᾶς. ὁ γοῦν Μενέλαος\nπαραγενομένων ἐκ τοῦ λουτρῶνος τῶν περὶ τὸν Τηλέμαχον καὶ\nτῶν περὶ τὴν ἐδωδὴν παρατεθέντων παρακαλεῖ μεταλαμβάνειν\nλέγων τάδε· Od. 4.60σίτου δ’ ἅπτεσθον καὶ χαίρετον, αὐτὰρ ἔπειταδείπνου παυσαμένω εἰρησόμεθ’ οἵτινες ἐστόν. ἔπειτα προσεπιδίδωσι τῶν παρακειμένων αὐτῷ\nφιλανθρωπευόμενος (65)· ὣς φάτο καί σφιν νῶτα βοὸς παρὰ πίονα θῆκενὄπτ’ ἐν χερσὶν ἑλών, τά ῥά οἱ γέρα πάρθεσαν αὐτῷ. φαγόντες δ’ ἐκεῖνοι μετὰ σιωπῆς, ὡς πρέπει νέοις,\nἀλλήλοις ὁμιλοῦσιν ἠρέμα προσκύψαντες οὐ περὶ ἐδεσμάτων,\nφησίν, οὐδὲ τῶν θεραπαινῶν τοῦ κεκληκότος ὑφ’ ὧν\nἐλούσαντο, περὶ δὲ τῶν κτημάτων τοῦ ὑποδεξαμένου\n(74)·\nΖηνός που τοιαῦτα δόμοις ἐν κτήματα κεῖται. βέλτιον γὰρ οὕτως φησὶν ὁ Σέλευκος γράφεσθαι.\nἈρίσταρχος δὲ οὐ δεόντως γράφει· Ζηνός που τοιήδε γ’ Ὀλυμπίου ἔνδοθεν αὐλή. οὐ γὰρ τῆς οἰκίας τὸ κάλλος μόνον ἀποθαυμάζουσι.\nπῶς γὰρ ἤλεκτρον καὶ ἄργυρος καὶ ἐλέφας ἐν τοῖς τοίχοις ἦν;\nἀλλὰ τὰ μὲν περὶ τοῦ οἴκου εἰρήκασιν, ὥς ἐστι ‘δώματα\nἠχήεντα’ (72). τοιαῦτα γὰρ δὴ τὰ ὑψόροφα καὶ\nμεγάλα. περὶ δὲ τῶν σκευῶν τὸ (73)χρυσοῦ τ’ ἠλέκτρου τε καὶ ἀργύρου ἠδ’ ἐλέφαντος. οἷς εἰκότως ἐπιφέρεται· Ζηνός που τοιαῦτα δόμοις ἐν κτήματα κεῖται,ὅσσα τάδ’ ἄσπετα πολλά· σέβας μ’ ἔχει εἰσορόωντα. οὐκ ἐστὶν δ’ ἀκόλουθον τῷ Ζηνός που τοιήδε γ’ Ὀλυμπίου ἔνδοθεν αὐλὴ ἐπιφέρειν ὅσσα τάδ’ ἄσπετα πολλά, σόλοικον ὂν τῷ ἀσυνήθει τῆς ἀναγνώσεως.\nἔτι τοίνυν οὐδ’ ἡ αὐλὴ ἁρμόττει ἐπὶ τοῦ οἴκου. ὁ γὰρ\nδιαπνεόμενος τόπος αὐλὴ λέγεται, καὶ διαυλωνίζειν φαμὲν τὸ\nδεχόμενον ἐξ ἑκατέρου πνεῦμα χωρίον. ἔτι δὲ αὐλὸς μὲν τὸ\nὄργανον, ὅτι διέρχεται τὸ πνεῦμα, καὶ πᾶν τὸ διατεταμένον\nεἰς εὐθύτητα σχῆμα αὐλὸν καλοῦμεν ὥσπερ τὸ στάδιον καὶ τὸν\nκρουνὸν τοῦ αἵματος· Od. 23.18αὐτίκα δ’ αὐλὸς ἀνὰ ῥῖνας παχὺς ἦλθε, καὶ τὴν περικεφαλαίαν ὅταν ἐκ τοῦ μέσου πρὸς ὀρθὸν\nἀνατείνῃ αὐλῶπιν. λέγονται δὲ Ἀθήνησι καὶ ἱεροί τινες\nαὐλῶνες, ὧν μέμνηται Φιλόχορος ἐν τῇ\nἐνάτῃ (FHG I 409). καλοῦσι δ’ ἀρσενικῶς τοὺς\nαὐλῶνας, ὥσπερ Θουκυδίδης ἐν τῇ δʹ (c.\n103) καὶ πάντες οἱ καταλογάδην συγγραφεῖς, οἱ δὲ\nποιηταὶ θηλυκῶς. Καρκίνος μὲν Ἀχιλλεῖ (p. 619\nN)· βαθεῖαν εἰς αὐλῶνα περίδρομον στρατοῦ. καὶ Σοφοκλῆς Σκύθαις (fr. 503)·\nκρημνούς τε καὶ σήραγγας ἠδ’ ἐπακτίαςαὐλῶνας. ἐκδεκτέον οὖν καὶ τὸ παρὰ Ἐρατοσθένει ἐν τῷ Ἑρμῇ\nθηλυκῶς εἰρῆσθαι (fr. 8 Hi) ‘βαθὺς διαφύεται\nαὐλών’ ἀντὶ τοῦ βαθεῖα, καθάπερ λέγεται ‘θῆλυς ἐέρση’\n(Hes. sc. 395). πᾶν οὖν τὸ τοιοῦτον αὐλή τε\nκαὶ αὐλὼν λέγεται. νῦν δὲ τὰ βασίλεια λέγουσιν αὐλάς, ὥσπερ\nΜένανδρος (IV 307 M)· αὐλὰς θεραπεύειν καὶ σατράπας. καὶ Δίφιλος (II 572 K)· αὐλὰς θεραπεύειν δ’ ἐστίν, ὡς ἐμοὶ δοκεῖ,ἢ φυγάδος ἢ πεινῶντος ἢ μαστιγίου, ἤτοι διὰ τὸ μεγάλους ἔχειν τοὺς πρὸ τῶν οἴκων\nὑπαιθρίους τόπους ἢ τῷ παραυλίζεσθαι καὶ παρακοιμᾶσθαι τοὺς\nδορυφόρους τοῖς βασιλείοις. Ὅμηρος δὲ τὴν αὐλὴν ἀεὶ τάττει\nἐπὶ τῶν ὑπαίθρων τόπων, ἔνθα ἦν ὁ τοῦ ἑρκείου Ζηνὸς βωμός.\nὁ μέντοι γε Πηλεὺς καταλαμβάνεται Il. 11.774αὐλῆς ἐν χόρτῳ· ἔχε δὲ χρύσειον ἄλεισον,σπένδων αἴθοπα οἶνον ἐπ’ αἰθομένοισ’ ἱεροῖσι· ὁ δὲ Πρίαμος Il. 24.640αὐλῆς ἐν χόρτοισι κυλινδόμενος κατὰ κόπρον. καὶ ὁ Ὀδυσσεὺς προστάττει τοῖς περὶ τὸν Φήμιον\n(Od. 23.375)·\nἀλλ’ ἐξελθόντες μεγάρων εὖ ναιεταόντωνἐκ φόνου εἰς αὐλήν. ὅτι δὲ ὁμοῦ τόν τε οἶκον καὶ τὰ κτήματα ἐπῄνεσεν ὁ\nΤηλέμαχος ἐμφανίζει ὁ Μενέλαος· Od. 4.78τέκνα φίλ᾽, ἦτοι Ζηνὶ βροτῶν οὐκ ἄν τις\nἐρίζοι·ἀθάνατοι γὰρ τοῦ γε δόμοι καὶ κτήματ’ ἔασιν.\nἀλλὰ γὰρ ἐπανιτέον ἐπὶ τὸ συμπόσιον, ἐν ᾧ Ὅμηρος ἐπιδεξίως\nἀφορμὴν εὗρεν λόγων, ὥστε κτήμασιν κτῆσιν\nσυγκρῖναι φίλου. οὐ γὰρ ὡς πρόβλημα προτείνει, ἀλλ᾽\nἐπιχαρίτως παρείρας ὁ Μενέλαος, ἐπειδὴ ἤκουσε τῶν ἐπαίνων,\nτὸ μὲν εἶναι πλούσιος οὐκ ἀρνεῖται· κἀνταῦθα δὲ περιελὼν\nτὸν φθόνον ‘πολλὰ γάρ φησιν παθὼν’ ἔχειν αὐτόν. οὐ μέντοι\nγε ἀξιοῖ ἑαυτὸν θεοῖς συγκρίνειν· ἀθάνατοι γὰρ τοῦ γε δόμοι καὶ κτήματ’ ἔασιν. ἐνδειξάμενος δὲ φιλάδελφον ἦθος καὶ μετ’ ἀνάγκης\nφήσας ζῆν τε καὶ πλουτεῖν ἀντιπαρέθηκε τὸν τῆς φιλίας λόγον\n(97)· ὧν ὄφελον τριτάτην περ ἔχων ἐν δώμασι μοῖρανναίειν, οἱ δ’ ἄνδρες σόοι ἔμμεναι οἳ τότ’ ὄλοντοΤροίῃ ἐν εὐρείῃ ἑκὰς Ἄργεος ἱπποβότοιο. τίς ἂν οὖν τῶν ἐκγόνων ἐκείνων τῶν ὑπὲρ τοῦ\nτοιούτου τεθνηκότων οὐκ ἂν κατ’ ἀξίαν δόξειεν τὴν ἐπὶ τῇ\nστερήσει τοῦ πατρὸς λύπην τῇ τοῦ πατρὸς εὐχαρίστῳ μνήμῃ\nδιορθουμένην; ὅπως δὲ μὴ δόξῃ κοινὸς\nεἶναι πρὸς πάντας τοὺς παραπλησίως αὐτῷ τὴν εὔνοιαν\nἐνδεδειγμένους, ἐπήνεγκεν (104)· τῶν πάντων οὐ τόσσον ὀδύρομαι ἀχνύμενός περ,ὡς ἑνὸς ὅστε μοι ὕπνον ἀπεχθαίρει καὶ ἐδωδήν. ἵνα δὲ μὴ φαίνηται μηδενὸς τῶν ἐκείνου παραμελῶν\nἐμνήσθη κατ’ ὄνομα (110)· ὀδύρονται νύ που αὐτὸνΛαέρτης θ’ ὁ γέρων καὶ ἐχέφρων ΠηνελόπειαΤηλέμαχός θ᾽, ὃν ἔλειπε νέον γεγαῶτ’ ἐνὶ οἴκῳ. τοῦ δὲ δακρύσαντος πρὸς τὴν μνήμην ὃ μὲν ἐφίστησι\nκἀν τοσούτῳ .... τῇ τῆς Ἑλένης ἐπεισόδῳ κἀκείνης\nἐκ τῆς ὁμοιότητος τεκμηραμένησ — πάνυ γὰρ αἱ γυναῖκες διὰ\nτὸ παρατηρεῖσθαι τὴν ἀλλήλων σωφροσύνην δειναὶ τὰς\nὁμοιότητας τῶν παίδων πρὸς τοὺς γονέας ἐλέγξαι —\nπαρεμβάλλοντός τινα λόγον καὶ τοῦ Πεισιστράτου — χρὴ γὰρ\nκαὶ τοῦτον μὴ παρεῖναι δορυφορήματος τρόπον — καὶ\nδιαλεχθέντος εὐσχημόνως περὶ τῆς αἰδοῦς τοῦ Τηλεμάχου,\nπάλιν ἐπιβάλλει ὁ Μενέλαος περὶ τῆς τοῦ Ὀδυσσέως φιλίας ὅτι\nμετὰ μόνου καταγηράναι μάλιστ’ ἂν ἤθελεν ἐκείνου.\nκατὰ δὲ τὸ εἰκὸς οἳ μὲν δακρύουσιν, ἡ δ’ Ἑλένη Διὸς οὖσα\nθυγάτηρ καὶ παρὰ τῶν ἐν Αἰγύπτῳ σοφῶν μεμαθηκυῖα πολλοὺς\nλόγους εἰς τὸν οἶνον ἐμβάλλει πανακὲς τῷ ὄντι φάρμακον καὶ\nἄρχεται διηγεῖσθαι τὰ περὶ τοῦ Ὀδυσσέως μεταξὺ\nταλασιουργίας ἁπτομένη, οὐ δι’ ἀρέσκειαν τοῦτο πράττουσα,\nἀλλ’ οἴκοθεν ἔχουσα τὴν τοιαύτην αἵρεσιν. ἡ γοῦν Ἀφροδίτη ἐρχομένη πρὸς αὐτὴν μετὰ τὸ\nμονομάχιον εἰκάζεται· Il. 3.386γρηὶ δέ μιν εἰκυῖα παλαιγενέι προσέειπενεἰροκόμῳ, ἥ οἱ Λακεδαίμονι ναιεταούσῃἤσκειν εἴρια καλά. ἐμφανίζεται δ’ αὐτῆς οὐ παρέργως τὸ φίλεργον κἀκ\nτούτων· Od. 4.123τῇ δ’ ἄρ’ ἅμ’ Ἀδρήστη κλισίην εὔτυκτον ἔθηκεν·Ἀλκίππη δὲ τάπητα φέρεν μαλακοῦ ἐρίοιο,Φυλὼ δ’ ἀργύρεον τάλαρον φέρε, τόν οἱ ἔδωκενἈλκάνδρη, Πολύβοιο δάμαρ.τόν ῥά οἱ ἀμφίπολος Φυλὼ παρέθηκε φέρουσανήματος ἀσκητοῖο βεβυσμένον· αὐτὰρ ἐν αὐτῷἠλακάτη τετάνυστο ἰοδνεφὲς εἶρος ἔχουσα. ἔοικε δὲ καὶ αὐτὴ τὴν ἑαυτῆς καλλιτεχνίαν συνορᾶν.\nτῷ γοῦν Τηλεμάχῳ πέπλον τινὰ δωρουμένη φησί· Od. 15.125δῶρόν τοι καὶ ἐγώ, τέκνον φίλε, τοῦτο δίδωμι,μνῆμ’ Ἑλένης χειρῶν, πολυηράτου ἐς γάμου ὥρην,σῇ δ’ ἀλόχῳ φορέειν. αὕτη δ’ ἡ φιλεργία τὴν σωφροσύνην αὐτῆς καταμηνύει·\nοὐ χλιδῶσα γὰρ οὐδὲ θρυπτομένη διὰ τὸ κάλλος εἰσάγεται.\nεὑρίσκεται γοῦν περὶ ἱστὸν ὑφαίνουσα καὶ ποικίλλουσα· Il. 3.125τὴν δ’ εὗρ’ ἐν μεγάρῳ· ἣ δὲ μέγαν ἱστὸν\nὕφαινε,δίπλακα μαρμαρέην· πολέας δ’ ἐνέπασσεν ἀέθλουςΤρώων θ’ ἱπποδάμων καὶ Ἀχαιῶν χαλκοχιτώνων,οὓς ἕθεν εἵνεκ’ ἔπασχον ὑπ’ Ἄρηος παλαμάων.\nδιδάσκει δ’ ἡμᾶς Ὅμηρος ὅτι δεῖ καὶ τοὺς κεκλημένους ἐφ’ ἑστίασιν παρακαλεῖν ἀπανίστασθαι τοὺς\nκεκληκότας. ὁ μὲν Τηλέμαχος τὸν Μενέλαον· Od. 4.294ἀλλ’ ἄγετ’ εἰς εὐνὴν τράπεθ’ ἡμέας, ὄφρα καὶ\nἤδηὕπνῳ ὑπὸ γλυκερῷ ταρπώμεθα κοιμηθέντες. ἡ δὲ προσποιουμένη Μέντωρ εἶναι Ἀθηνᾶ πρὸς τὸν\nΝέστορα· Od. 3.332ἀλλ’ ἄγε τάμνετε μὲν γλώσσας, κεράσασθε δὲ\nοἶνον,ὄφρα Ποσειδάωνι καὶ ἄλλοις ἀθανάτοισινσπείσαντες κοίτοιο μεδώμεδα· τοῖο γὰρ ὥρη. ἐν δὲ ταῖς τῶν θεῶν ἑορταῖς οὐδ’ ὅσιον εἶναι δοκεῖ\nπλείω χρόνον παραμένειν. γνωμικῶς γοῦν φησιν παρὰ τῷ Ὁμήρῳ\nἡ Ἀθηνᾶ· Od. 3.335ἤδη γὰρ φάος οἴχεθ’ ὑπὸ ζόφον, οὐδὲ ἔοικεδηθὰ θεῶν ἐν δαιτὶ θαασσέμεν, ἀλλὰ νέεσθαι. καὶ νῦν δὴ νόμος ἐκ θυσιῶν τινων πρὸ ἡλίου δύνοντος\nἀπιέναι. καὶ παρ’ Αἰγυπτίοις δὲ τὸ παλαιὸν σωφρονικῶς\nδιεξήγετο τὸ τῶν συμποσίων γένος, καθάπερ εἴρηκεν\nἈπολλώνιος ὁ περὶ τούτων γεγραφώς. καθήμενοι μὲν γὰρ\nἐδείπνουν, τροφῇ τῇ λιτοτάτῃ καὶ ὑγιεινοτάτῃ χρώμενοι καὶ\nοἴνῳ τοσούτῳ ὅσος ἱκανὸς ἂν γένοιτο πρὸς εὐθυμίαν, ἣν ὁ\nΠίνδαρος αἰτεῖται παρὰ τοῦ Διός (fr. 155)·\nτί ἔρδων φίλοςσοί τε, καρτερόβροντα Κρονίδα, φίλος δὲ ΜοίσαιςΕὐθυμίᾳ τε μέλων κεν εἴην,τοῦτ’ αἴτημί σε. τὸ δὲ Πλάτωνος συμπόσιον οὐ συνέδριόν ἐστιν, οὐ\nβουλευτήριον, οὐ λέσχη φιλοσόφων. Σωκράτης γὰρ οὐδὲ τοῦ συμποσίου ἀποστῆναι θέλει\nκαίτοι Ἐρυξιμάχου καὶ Φαίδρου καὶ ἄλλων τινῶν ἀποστάντων,\nἀλλ’ ἐγρήγορε μετ’ Ἀγάθωνος καὶ Ἀριστοφάνους καὶ πίνει ἐξ\nἀργυροῦ φρέατοσ — καλῶς γάρ τις (Chamael. XI 461\nc) τὰ μεγάλα ποτήρια οὕτως ὠνόμασε — πίνει τ’ ἐκ\nτῆς φιάλης ἐπιδέξια. φησὶ δὲ καὶ μετὰ τοῦτο τοὺς μὲν δύο\nνυστάζειν, καταδαρθεῖν δὲ πρότερον τὸν Ἀριστοφάνη, ἤδη δὲ\nἡμέρας ὑποφαινούσης τὸν Ἀγάθωνα· καὶ τὸν Σωκράτη\nκατακοιμήσαντα ἐκείνους ἀναστάντα ἀπιέναι εἰς τὸ Λύκειον,\nἐξόν, φησὶν ὁ Ἡρόδικος, εἰς τοὺς Ὁμήρου Λαιστρυγόνας (Od. 10.84), ἔνθα κ’ ἄυπνος ἀνὴρ δοιοὺς ἐξήρατο μισθούς.\nπᾶσα δὲ συμποσίου συναγωγὴ παρὰ τοῖς ἀρχαίοις τὴν αἰτίαν\nεἰς θεὸν ἀνέφερε, καὶ στεφάνοις ἐχρῶντο τοῖς οἰκείοις τῶν\nθεῶν καὶ ὕμνοις καὶ ᾠδαῖς. καὶ δοῦλος οὐδεὶς ἦν ὁ\nδιακονήσων, ἀλλ’ οἱ νέοι τῶν ἐλευθέρων ᾠνοχόουν, ὡς ὁ τοῦ\nΜενελάου υἱὸς καίτοι νυμφίος ὑπάρχων καὶ ἐν αὐτοῖς τοῖς\nγάμοις. παρὰ δὲ τῇ καλῇ Σαπφοῖ (fr. 51 B) καὶ\nὁ Ἑρμῆς οἰνοχοεῖ τοῖς θεοῖς. καὶ τἄλλα δὲ πάντα\nπαρεσκεύαζον τοῖς δειπνοῦσιν ἐλεύθεροι. καὶ οἱ δειπνήσαντες\nἀπελύοντο φωτὸς ὄντος. ἐν ἐνίοις δὲ καὶ τῶν Περσικῶν\nσυμποσίων ἐγίνοντό τινες καὶ βουλαί, καθάπερ ἐν τῷ τοῦ\nἈγαμέμνονος κατὰ τὴν στρατείαν. τὸ δὲ τοῦ Ἀλκινόου\nσυμπόσιον, πρὸς ὃ ἀποτέταται ὁ τοῦ Ὀδυσσέως\nλόγος· Od. 9.5οὐ γὰρ ἔγωγέ τί φημι τέλος χαριέστερον εἶναιἢ ὅταν εὐφροσύνη μὲν ἔχῃ κατὰ δῆμον ἅπαντα,δαιτυμόνες δ’ ἀνὰ δώματ’ ἀκουάζωνται ἀοιδοῦ,\nξένου ὑποδοχὴν ἔχει, ὄντων καὶ αὐτῶν τῶν Φαιάκων\nτρυφερῶν. ὅπερ συμβάλλων τις πρὸς τὰ τῶν φιλοσόφων συμπόσια\nκοσμιώτερον ἂν εὕροι, καίτοι τοῦτο περιέχον καὶ ἱλαρότητα\nκαὶ παιδιὰν εὐσχήμονα. μετὰ γὰρ τὸν ἀγῶνα τὸν γυμνικὸν ᾄδει\nὁ ᾠδὸς (Od. 8.267) ‘ἀμφ᾽\nἌρεος φιλότητα’ μῦθόν τινα χλεύῃ κεκραμένον, καίτοι εἰς τὴν\nμνηστηροφονίαν ὑποθηκῶν ὑποτιθεμένων τῷ Ὀδυσσεῖ, ὡς\nτοῦ Ἡφαίστου καὶ τοῦ Κυλλοποδίωνος τὸν\nἀνδρειότατον Ἄρη καταγωνισαμένου.\nἐκαθέζοντο δὲ καὶ δειπνοῦντες οἱ τότε. πολλαχοῦ γοῦν ὁ\nὍμηρός φησιν· Od. 1.145ἑξείης ἕζοντο κατὰ κλισμούς τε θρόνους τε. ὁ γὰρ θρόνος αὐτὸ μόνον ἐλευθέριός ἐστιν καθέδρα σὺν\nὑποποδίῳ, ὅπερ θρῆνυν καλοῦντες ἐντεῦθεν αὐτὸν ὠνόμασαν\nθρόνον τοῦ θρήσασθαι χάριν, ὅπερ ἐπὶ τοῦ καθέζεσθαι\nτάσσουσιν, ὡς Φιλητᾶς (fr. 21 Bach)· θρήσασθαι δὲ πλατάνῳ γαίῃ ὕπο. ὁ δὲ κλισμὸς περιττοτέρως κεκόσμηται ἀνακλίσει.\nτούτων δ’ εὐτελέστερος ἦν ὁ δίφρος· τῷ γοῦν Ὀδυσσεῖ ἐπαίτῃ\nεἶναι δοκοῦντι ‘δίφρον ἀεικέλιον, φησί (Od. 20.259), καταθεὶς ὀλίγην\nτε τράπεζαν.’\nοἱ δὲ κρατῆρες αὐτοῖς, ὥσπερ ἔχει καὶ τοὔνομα, κεκραμένοι\nπαρεστήκεσαν, ἐξ ὧν οἱ κοῦροι διακονούμενοι τοῖς μὲν\nἐντιμοτάτοις ἀεὶ πλῆρες παρεῖχον τὸ ποτήριον, τοῖς δ᾽\nἄλλοις ἐξ ἴσου διένεμον. ὁ γοῦν Ἀγαμέμνων πρὸς τὸν Ἰδομενέα\nφησί (Il. 4.262)·\nσὸν δὲ πλεῖον δέπας αἰεὶἕστηχ’ ὥσπερ ἐμοί, πιέειν ὅτε θυμὸς ἀνώγοι. προέπινον δ’ ἀλλήλοις οὐχ ὥσπερ ἡμεῖς (τοῦτο γὰρ\nπροεκπιεῖν ἐστιν), ἀλλὰ μεστὸν τὸν σκύφον· Il. 9.224πλησάμενος δ’ οἴνοιο δέπας δείδεκτ’ Ἀχιλῆα. ὁσάκις δὲ καὶ τροφὰς ἐλάμβανον, προειρήκαμεν ἤδη\n(I 11 b) ὅτι δὴ τρεῖς ἦσαν διὰ τὸ τὸ αὐτό\nποτε μὲν ἄριστον, ποτὲ δὲ δεῖπνον ὀνομάζεσθαι. γελοῖοι γάρ\nεἰσιν οἱ φάσκοντες ὅτι καὶ τέσσαρας ἐλάμβανον, ἐπεὶ ὁ\nποιητὴς ἔφη (Od. 17.599)\n‘σὺ δ’ ἔρχεο δειελιήσας,’ οὐ νοοῦντες ὅτι λέγει τὸν\nδειλινὸν διατρίψας χρόνον. ὅμως δὲ οὐδεὶς δείξει παρὰ τῷ\nποιητῇ τρίς τινα λαμβάνοντα τροφάς. διαμαρτάνουσι δὲ πολλοὶ\nπαρὰ τῷ ποιητῇ ἐφεξῆς τιθέντες τούτους τοὺς στίχους· Od. 4.55σῖτον δ’ αἰδοίη ταμίη παρέθηκε φέρουσα,εἴδατα πόλλ’ ἐπιθεῖσα, χαριζομένη παρεόντων·δαιτρὸς δὲ κρειῶν πίνακας παρέθηκεν ἀείρας. εἰ γὰρ εἴδατα παρέθηκεν ἡ ταμίη, δῆλον ὡς κρεάτων\nλείψανα τυγχάνοντα, τὸν δαιτρὸν οὐκ ἔδει παρεισφέρειν.\nδιόπερ τὸ δίστιχον ἀπαρκεῖ. ἀπαλλαγέντων δὲ τῶν δειπνούντων\nαἱ τράπεζαι ἐβαστάζοντο, ὥσπερ παρὰ τοῖς μνηστῆρσι καὶ τοῖς\nΦαίαξιν, ἐφ’ ὧν καὶ λέγει · Od. 7.232ἀμφίπολοι δ’ ἀπεκόσμεον ἔντεα δαιτός, δῆλον ὡς τὰ ἀγγεῖα. καὶ γὰρ τῶν ὅπλων τὰ σκεπαστικά,\nθώρακα καὶ κνημῖδας καὶ τὰ τούτοις ἐμφερῆ λέγουσιν ἔντη,\nκαθάπερ ἀγγεῖα τῶν τοῦ σώματος μερῶν ὄντα. τῶν δὲ ἡρωικῶν\nοἴκων τοὺς μείζονας Ὅμηρος μέγαρα καλεῖ\nκαὶ δώματα καὶ κλισίας, οἱ δὲ νῦν ξενῶνας καὶ ἀνδρῶνας\nὀνομάζουσι.\nτί οὖν ὀνομάσομεν, ἄνδρες φίλοι, τὸ συμπόσιον ὅπερ Ἀντίοχος\nὁ Ἐπιφανὴς μὲν κληθείς, Ἐπιμανὴς δ’ ἐκ τῶν πράξεων\nὀνομασθείς; βασιλεὺς δ’ ἦν οὗτος τῶν Συριακῶν\nτῶν ἀπὸ Σελεύκου εἷς· περὶ οὗ φησι Πολύβιος (26,\n1) τάδε, ὡς ‘ἀποδιδράσκων ἐκ τῆς αὐλῆς ἐνίοτε\nτοὺς θεραπεύοντας οὗ τύχοι τῆς πόλεως ἀλύων ἐφαίνετο\nδεύτερος καὶ τρίτος· μάλιστα δὲ πρὸς τοῖς ἀργυροκοπείοις\nεὑρίσκετο καὶ χρυσοχοείοις εὑρησιλογῶν καὶ φιλοτεχνῶν πρὸς\nτοὺς τορευτὰς καὶ τοὺς ἄλλους τεχνίτας. ἔπειτα καὶ μετὰ\nδημοτῶν ἀνθρώπων συγκαταβαίνων ὡμίλει ᾧ τύχοι καὶ μετὰ τῶν\nπαρεπιδημούντων συνέπινε τῶν εὐτελεστάτων. ὅτε δὲ τῶν\nνεωτέρων αἴσθοιτό τινας συνευωχουμένους, οὐδεμίαν ἔμφασιν\nποιήσας παρῆν ἐπικωμάζων μετὰ κερατίου καὶ συμφωνίας, ὥστε\nτοὺς πολλοὺς διὰ τὸ παράδοξον ἀφισταμένους φεύγειν.\nπολλάκις δὲ καὶ τὴν βασιλικὴν ἀποθέμενος ἐσθῆτα τήβενναν\nἀναλαβὼν περιῄει κατὰ τὴν ἀγορὰν ἀρχαιρεσιάζων καὶ τοὺς μὲν\nδεξιούμενος, τοὺς δὲ καὶ περιπτύσσων παρεκάλει φέρειν αὑτῷ\nτὴν ψῆφον, ποτὲ μὲν ὡς ἀγορανόμος γένηται, ποτὲ δὲ καὶ ὡς\nδήμαρχος. τυχὼν δὲ τῆς ἀρχῆς καὶ καθίσας ἐπὶ τὸν\nἐλεφάντινον δίφρον κατὰ τὸ παρὰ Ῥωμαίοις ἔθος διήκουε τῶν\nκατὰ τὴν ἀγορὰν γινομένων συναλλαγμάτων καὶ διέκρινε μετὰ πολλῆς σπουδῆς καὶ\nπροθυμίας. ἐξ ὧν εἰς ἀπορίαν ἦγε τῶν ἀνθρώπων τοὺς\nἐπιεικεῖς· οἳ μὲν γὰρ ἀφελῆ τινα αὐτὸν εἶναι ὑπελάμβανον,\nοἳ δὲ μαινόμενον. καὶ γὰρ περὶ τὰς δωρεὰς ἦν παραπλήσιος·\nἐδίδου γὰρ τοῖς μὲν ἀστραγάλους δορκαδείους, τοῖς δὲ\nφοινικοβαλάνους, ἄλλοις δὲ χρυσίον. καὶ ἐξ ἀπαντήσεως δέ\nτισι συντυγχάνων οὓς μὴ ἑωράκει ποτὲ ἐδίδου δωρεὰς\nἀπροσδοκήτους. ἐν δὲ ταῖς πρὸς τὰς πόλεις θυσίαις καὶ ταῖς\nπρὸς τοὺς θεοὺς τιμαῖς πάντας ὑπερέβαλλε τοὺς\nβεβασιλευκότας. τοῦτο δ’ ἄν τις τεκμήραιτο ἔκ τε τοῦ παρ᾽\nἈθηναίοις Ὀλυμπιείου καὶ τῶν περὶ τὸν ἐν Δήλῳ βωμὸν\nἀνδριάντων. ἐλούετο δὲ κἀν τοῖς δημοσίοις βαλανείοις ὅτε\nδημοτῶν ἦν τὰ βαλανεῖα πεπληρωμένα, κεραμίων εἰσφερομένων\nαὐτῷ μύρων τῶν πολυτελεστάτων. ὅτε καί τινος εἰπόντος\n‘μακάριοί ἐστε ὑμεῖς οἱ βασιλεῖς οἱ καὶ τούτοις χρώμενοι\nκαὶ ὀδωδότες ἡδύ,’ καὶ μηδὲν τὸν ἄνθρωπον\nπροσειπὼν ὅπου ᾽κεῖνος τῇ ἑξῆς ἐλούετο ἐπεισελθὼν ἐποίησεν\nαὐτοῦ καταχυθῆναι τῆς κεφαλῆς μέγιστον κεράμιον\nπολυτελεστάτου μύρου τῆς στακτῆς καλουμένης, ὡς πάντας\nἀναστάντας κυλίεσθαι τοὺσ λουομένους τῷ μύρῳ καὶ\nδιὰ τὴν γλισχρότητα καταπίπτοντας γέλωτα παρέχειν, καθάπερ\nκαὶ αὐτὸν τὸν βασιλέα.\nὁ δ’ αὐτὸς οὗτος βασιλεὺς (Polyb. 31, 3)\nἀκούσας τοὺς ἐν τῇ Μακεδονίᾳ συντετελεσμένους ἀγῶνας ὑπὸ\nΑἰμιλίου Παύλου τοῦ Ῥωμαίων στρατηγοῦ, βουλόμενος τῇ\nμεγαλοδωρίᾳ ὑπερᾶραι τὸν Παῦλον\nἐξέπεμψε πρέσβεις καὶ θεωροὺς εἰς τὰς πόλεις καταγγελοῦντας\nτοὺς ἐσομένους ἀγῶνας ὑπὸ αὐτοῦ ἐπὶ Δάφνης· ὡς πολλὴν\nγενέσθαι τῶν Ἑλλήνων σπουδὴν εἰς τὴν ὡς αὐτὸν ἄφιξιν. ἀρχὴν\nδ’ ἐποιήσατο τῆς πανηγύρεως τὴν πομπείαν οὕτως\nἐπιτελεσθεῖσαν. καθηγοῦντό τινες Ῥωμαικὸν ἔχοντες\nκαθοπλισμὸν ἐν θώραξιν ἀλυσιδωτοῖς, ἄνδρες ἀκμάζοντες ταῖς\nἡλικίαις πεντακισχίλιοι· μεθ’ οὓς Μυσοὶ πεντακισχίλιοι.\nσυνεχεῖς δ’ ἦσαν Κίλικες εἰς τὸν τῶν εὐζώνων τρόπον\nκαθωπλισμένοι τρισχίλιοι, χρυσοῦς ἔχοντες στεφάνους. ἐπὶ δὲ\nτούτοις Θρᾷκες τρισχίλιοι καὶ Γαλάται πεντακισχίλιοι.\nτούτοις ἐπέβαλλον Μακεδόνες δισμύριοι καὶ χαλκάσπιδες\nπεντακισχίλιοι, ἄλλοι δὲ ἀργυράσπιδες· οἷς ἐπηκολούθει\nμονομάχων ζεύγη διακόσια τεσσαράκοντα. τούτων κατόπιν ἦσαν\nἱππεῖς Νισαῖοι μὲν χίλιοι, πολιτικοὶ δὲ τρισχίλιοι, ὧν οἱ\nμὲν πλείους ἦσαν χρυσοφάλαροι καὶ χρυσοστέφανοι, οἱ δ᾽\nἄλλοι ἀργυροφάλαροι. μετὰ δὲ τούτους ἦσαν οἱ λεγόμενοι\nἑταῖροι ἱππεῖς· οὗτοι δὲ ἦσαν εἰς χιλίους, πάντες\nχρυσοφάλαροι. τούτοις συνεχὲς ἦν τὸ τῶν φίλων σύνταγμα,\nἴσον καὶ κατὰ τὸ πλῆθος καὶ κατὰ τὸν κόσμον. ἐπὶ δὲ τούτοις\nἐπίλεκτοι χίλιοι, οἷς ἐπηκολούθει τὸ καλούμενον ἄγημα,\nκράτιστον εἶναι δοκοῦν σύστημα τῶν ἱππέων, περὶ χιλίους.\nτελευταία δ’ ἦν ἡ κατάφρακτος ἵππος, οἰκείως τῇ προσηγορία\nτῶν ἵππων καὶ τῶν ἀνδρῶν ἐσκεπασμένων τοῖς ὅπλοις· ἦσαν δὲ\nκαὶ αὐτοὶ χίλιοι καὶ πεντακόσιοι. πάντες δ’ οἱ προειρημένοι εἶχον πορφυρᾶς\nἐφαπτίδας, πολλοὶ δὲ καὶ διαχρύσους καὶ ζῳωτάς. ἐπὶ δὲ\nτούτοις ἕξιππα μὲν ἦν ἑκατόν, τέθριππα δὲ τεσσαράκοντα·\nἔπειτα ἐλεφάντων ἅρμα καὶ συνωρίς· καθ’ ἕνα δὲ εἵποντο\nἐλέφαντες διεσκευασμένοι τριάκοντα καὶ ἕξ.\nτὴν δ’ ἄλλην πομπὴν λέγειν ἐστὶ δυσέφικτον, ὡς ἐν κεφαλαίῳ\nδὲ λεκτέον. ἔφηβοι μὲν γὰρ ἐπόμπευσαν εἰς ὀκτακοσίους,\nχρυσοῦς ἔχοντες στεφάνους, βόες δ’ εὐτραφεῖς περὶ χιλίους,\nθεωρίδες δὲ βραχὺ λείπουσαι τριακοσίων, ἐλεφάντων δὲ\nὀδόντες ὀκτακόσιοι. τὸ δὲ τῶν ἀγαλμάτων πλῆθος οὐ δυνατὸν\nἐξηγήσασθαι· πάντων γὰρ τῶν παρ’ ἀνθρώποις λεγομένων ἢ\nνομιζομένων θεῶν ἢ δαιμόνων, προσέτι δὲ ἡρώων εἴδωλα\nδιήγετο, τὰ μὲν κεχρυσωμένα, τὰ δ’ ἠμφιεσμένα στολαῖς\nδιαχρύσοις. καὶ πᾶσι τούτοις οἱ προσήκοντες μῦθοι κατὰ τὰς\nπαραδεδομένας ἱστορίας ἐν διασκευαῖς πολυτελέσι παρέκειντο.\nεἵπετο δ’ αὐτοῖς καὶ Νυκτὸς εἴδωλον καὶ Ἡμέρας, Γῆς τε καὶ\nΟὐρανοῦ, καὶ Ἠοῦς καὶ Μεσημβρίας. τὸ δὲ τῶν χρυσωμάτων καὶ\nἀργυρωμάτων πλῆθος οὕτως ἄν τις ὑπονοήσειεν ὅσον ἦν· ἑνὸς\nγὰρ τῶν φίλων Διονυσίου τοῦ ἐπιστολιαγράφου χίλιοι παῖδες\nἐπόμπευσαν ἀργυρώματα ἔχοντες, ὧν οὐδὲν ἐλάττον’ ὁλκὴν\nεἶχεν δραχμῶν χιλίων. βασιλικοὶ δὲ παῖδες παρῆλθον\nἑξακόσιοι χρυσώματα ἔχοντες. ἔπειτα γυναῖκες ἐκ χρυσῶν\nκαλπίδων μύροις ἔραινον εἰς διακοσίας. ταύταις δ’ ἑξῆς\nἐπόμπευον ἐν χρυσόποσι μὲν φορείοις ὀγδοήκοντα γυναῖκες,\nἐν\nἀργυρόποσι δὲ πεντακόσιαι καθήμεναι,\nπολυτελῶς διεσκευασμέναι. καὶ τῆς μὲν πομπῆς τὰ\nἐπιφανέστατα ταῦτα ἦν.\nἐπιτελεσθέντων δὲ τῶν ἀγώνων καὶ μονομαχιῶν καὶ κυνηγεσίων\nκατὰ τριάκονθ’ ἡμέρας, ἐν αἷς τὰς θέας συνετέλει, πέντε μὲν\nτὰς πρώτας ἐν τῷ γυμνασίῳ πάντες ἐκ χρυσῶν ὁλκείων\nἠλείφοντο κροκίνῳ μύρῳ· ἦν δὲ ταῦτα πεντεκαίδεκα, καὶ\nκινναμωμίνου τὰ ἴσα καὶ ναρδίνου. παραπλησίως δὲ καὶ ταῖς\nἑξῆς εἰσεφέρετο τήλινον, ἀμαράκινον, ἴρινον, πάντα\nδιαφέροντα ταῖς εὐωδίαις. ἔστρωτο δὲ εἰς εὐωχίαν ποτὲ μὲν\nχίλια τρίκλινα, ποτὲ δὲ χίλια πεντακόσια μετὰ τῆς\nπολυτελεστάτης διασκευῆς. ὁ δὲ χειρισμὸς ἐγίνετο τῶν\nπραγμάτων δι’ αὐτοῦ τοῦ βασιλέως. ἵππον γὰρ ἔχων εὐτελῆ\nπαρέτρεχε παρὰ τὴν πομπήν, τοὺς μὲν προάγειν κελεύων, τοὺς\nδὲ ἐπέχειν. κατὰ δὲ τοὺς πότους αὐτὸς ἐπὶ τὰς εἰσόδους\nἐφιστάμενος οὓς μὲν εἰσῆγεν, οὓς δ’ ἀνέκλινε, καὶ τοὺς\nδιακόνους δὲ τοὺς τὰς παραθέσεις φέροντας αὐτὸς εἰσῆγε. καὶ\nπεριπορευόμενος οὗ μὲν προσεκάθιζεν, οὗ δὲ προσανέπιπτε·\nκαί ποτε μὲν ἀποθέμενος μεταξὺ τὸν ψωμόν, ποτὲ δὲ τὸ\nποτήριον ἀνεπήδα καὶ μετανίστατο καὶ περιῄει τὸν πότον\nπροπόσεις λαμβάνων ὀρθὸς ἄλλοτε παρ’ ἄλλοις, ἅμα δὲ καὶ\nτοῖς ἀκροάμασι προσπαίζων. προιούσης δ’ ἐπὶ πολὺ τῆς\nσυνουσίας καὶ πολλῶν ἤδη κεχωρισμένων ὑπὸ τῶν μίμων ὁ\nβασιλεὺς εἰσεφέρετο ὅλος κεκαλυμμένος καὶ εἰς τὴν γῆν\nἐτίθετο ὡς εἷς ὢν δῆτα τῶν μίμων· καὶ τῆς συμφωνίας\nπροκαλουμένης ἀναπηδήσας ὠρχεῖτο καὶ\nὑπεκρίνετο μετὰ τῶν γελωτοποιῶν, ὥστε πάντας αἰσχυνομένους\nφεύγειν. ταῦτα δὲ πάντα συνετελέσθη ἐξ ὧν τὰ μὲν ἐκ τῆς\nΑἰγύπτου ἐνοσφίσατο παρασπονδήσας τὸν Φιλομήτορα βασιλέα\nπαιδίσκον ὄντα, τὰ δὲ καὶ τῶν φίλων\nσυμβαλλομένων. ἱεροσυλήκει δὲ καὶ τὰ πλεῖστα τῶν\nἱερῶν.’\nθαυμασάντων δὲ τῶν δαιτυμόνων τήν τε τοῦ βασιλέως διάνοιαν\nὡς οὐκ ἐπιφανής, ἀλλ’ ὄντως ἐπιμανὴς ὑπῆρχε, ....\nΠροσέθηκεν ὁ Μασούριος περὶ τῆς ἐν Ἀλεξανδρείᾳ γεγενημένης\nὑπὸ τοῦ πάντα ἀρίστου Πτολεμαίου τοῦ Φιλαδέλφου βασιλέως\nπομπῆς Καλλίξεινον τὸν Ῥόδιον ἱστοροῦντα ἐν τῷ τετάρτῳ περὶ\nἈλεξανδρείας, ὅς φησι (FHG III 58)· ‘πρὸ δὲ\nτοῦ ἄρξασθαι τὴν κατασκευασθεῖσαν σκηνὴν ἐν τῷ τῆς ἄκρας\nπεριβόλῳ χωρὶς τῆς τῶν στρατιωτῶν καὶ τεχνιτῶν καὶ\nπαρεπιδήμων ὑποδοχῆς ἐξηγήσομαι· καλὴ γὰρ εἰς ὑπερβολὴν\nἀξία τε ἀκοῆς ἐγενήθη. τὸ μὲν οὖν μέγεθος αὐτῆς ἑκατὸν\nτριάκοντα κλίνας ἐπιδεχόμενον κύκλῳ, διασκευὴν δ’ εἶχε\nτοιαύτην. κίονες διεστάθησαν ξύλινοι πέντε μὲν κατὰ πλευρὰν\nἑκάστην τοῦ μήκους πεντηκονταπήχεις πρὸς ὕψος, ἑνὶ δὲ\nἐλάττους κατὰ πλάτος· ἐφ’ ὧν ἐπιστύλιον καθηρμόσθη\nτετράγωνον, ὑπερεῖδον τὴν σύμπασαν τοῦ συμποσίου στέγην.\nαὕτη δ’ ἐνεπετάσθη κατὰ μέσον οὐρανίσκῳ κοκκινοβαφεῖ\nπεριλεύκῳ, καθ’ ἑκάτερον δὲ μέρος εἶχε δοκοὺς μεσολεύκοις\nἐμπετάσμασι πυργωτοῖς κατειλημένας, ἐν αἷς φατνώματα γραπτὰ\nκατὰ μέσον ἐτέτακτο. τῶν δὲ κιόνων\nοἱ μὲν τέσσαρες ὡμοίωντο φοίνιξιν, οἱ δ’ ἀνὰ μέσον θύρσων\nεἶχον φαντασίαν. τούτων δ’ ἐκτὸς περίστυλος ἐπεποίητο\nσῦριγξ ταῖς τρισὶ πλευραῖς καμαρωτὴν ἔχουσα στέγην, ἐν ᾗ\nτὴν τῶν κατακειμένων ἀκολουθίαν ἑστάναι συνέβαινεν. ἧς τὸ\nμὲν ἐντὸς αὐλαίαις περιείχετο φοινικίναις, ἐπὶ δὲ τῶν ἀνὰ\nμέσον χωρῶν δοραὶ θηρίων παράδοξοι καὶ τῇ ποικιλίᾳ καὶ τοῖς\nμεγέθεσιν ἐκρέμαντο. τὸ δὲ περιέχον αὐτὴν ὕπαιθρον\nμυρρίναις καὶ δάφναις ἄλλοις τε ἐπιτηδείοις ἔρνεσιν\nἐγεγόνει συνηρεφές. τὸ δ’ ἔδαφος πᾶν ἄνθεσι κατεπέπαστο\nπαντοίοις. ἡ γὰρ Αἴγυπτος καὶ διὰ τὴν τοῦ περιέχοντος ἀέρος\nεὐκρασίαν καὶ διὰ τοὺς κηπεύοντας τὰ σπανίως καὶ καθ’ ὥραν\nἐνεστηκυῖαν ἐν ἑτέροις φυόμενα τόποις ἄφθονα γεννᾷ καὶ διὰ\nπαντός, καὶ οὔτε ῥόδον οὔτε λευκόιον οὔτ’ ἄλλο ῥᾳδίως ἄνθος\nἐκλιπεῖν οὐθὲν οὐδέποτ’ εἴωθεν. διὸ δὴ καὶ κατὰ μέσον\nχειμῶνα τῆς ὑποδοχῆς τότε γενηθείσης παράδοξος ἡ φαντασία\nτότε τοῖς ξένοις κατέστη. τὰ γὰρ εἰς μίαν\nεὑρεθῆναι στεφάνωσιν οὐκ ἂν δυνηθέντα ἐν ἄλλῃ πόλει ῥᾳδίως,\nταῦτα καὶ τῷ πλήθει τῶν κατακειμένων ἐκεχορήγητο εἰς τοὺς\nστεφάνους ἀφθόνως καὶ εἰς τὸ τῆς σκηνῆς ἔδαφος κατεπέπαστο\nχύδην, θείου τινὸς ὡς ἀληθῶς ἀποτελοῦντα λειμῶνος\nπρόσοψιν.\nδιέκειτο δὲ ἐπὶ μὲν τῶν τῆς σκηνῆς παραστάδων ζῷα μαρμάρινα\nτῶν πρώτων τεχνιτῶν ἑκατόν. ἐν δὲ ταῖς ἀνὰ μέσον χώραις\nπίνακες τῶν Σικυωνικῶν ζωγράφων, ἐναλλὰξ δ’ ἐπίλεκτοι εἰκασίαι παντοῖαι καὶ χιτῶνες\nχρυσοϋφεῖς ἐφαπτίδες τε κάλλισται, τινὲς μὲν εἰκόνας\nἔχουσαι τῶν βασιλέων ἐνυφασμένας, αἳ δὲ μυθικὰς διαθέσεις.\nὑπεράνω δὲ τούτων θυρεοὶ περιέκειντο ἐναλλὰξ ἀργυροῖ τε καὶ\nχρυσοῖ. ἐν δὲ ταῖς ἐπάνω τούτων χώραις οὔσαις ὀκταπήχεσιν\nἄντρα κατεσκεύαστο κατὰ μὲν τὸ μῆκος τῆς σκηνῆς ἓξ ἐν\nἑκατέρᾳ πλευρᾷ, κατὰ πλάτος δὲ τέτταρα· συμπόσιά τε ἀντία\nἀλλήλων ἐν αὐτοῖς τραγικῶν τε καὶ κωμικῶν καὶ\nσατυρικῶν ζῴων ἀληθινὸν ἐχόντων ἱματισμόν, οἷς παρέκειτο\nκαὶ ποτήρια χρυσᾶ. κατὰ μέσον δὲ τῶν ἄντρων νύμφαι\nἐλείφθησαν, ἐν αἷς ἔκειντο Δελφικοὶ χρυσοῖ τρίποδες\nὑποστήματ’ ἔχοντες. κατὰ δὲ τὸν ὑψηλότατον τόπον τῆς ὀροφῆς\nἀετοὶ κατὰ πρόσωπον ἦσαν ἀλλήλων χρυσοῖ, πεντεκαιδεκαπήχεις\nτὸ μέγεθος. ἔκειντο δὲ κλῖναι χρυσαῖ σφιγγόποδες ἐν ταῖς\nδυσὶ πλευραῖς ἑκατόν· ἡ γὰρ κατὰ πρόσωπον ἁψὶς ἀφεῖτ᾽\nἀναπεπταμένη. ταύταις δ’ ἀμφίταποι ἁλουργεῖς ὑπέστρωντο τῆς\nπρώτης ἐρέας, καὶ περιστρώματα ποικίλα διαπρεπῆ ταῖς\nτέχναις ἐπῆν. ψιλαὶ δὲ Περσικαὶ τὴν ἀνὰ μέσον τῶν ποδῶν\nχώραν ἐκάλυπτον, ἀκριβῆ τὴν εὐγραμμίαν τῶν ἐνυφασμένων\nἔχουσαι ζῳδίων. παρετέθησαν δὲ καὶ τρίποδες τοῖς\nκατακειμένοις χρυσοῖ διακόσιοι τὸν ἀριθμόν, ὥστ’ εἶναι δύο\nκατὰ κλίνην, ἐπ’ ἀργυρῶν διέδρων. ἐκ δὲ τῶν ὄπισθεν πρὸς\nτὴν ἀπόνιψιν ἑκατὸν ἀργυραῖ λεκάναι καὶ καταχύσεις ἴσαι\nπαρέκειντο. ἐπεπήγει δὲ τοῦ συμποσίου\nκαταντικρὺ καὶ ἑτέρα κλίνη πρὸς τὴν τῶν κυλίκων καὶ\nποτηρίων τῶν τε λοιπῶν τῶν πρὸς τὴν χρῆσιν ἀνηκόντων\nκαὶ κατασκευασμάτων ἔκθεσιν· ἃ δὴ πάντα χρυσᾶ\nτε ἦν καὶ διάλιθα, θαυμαστὰ ταῖς τέχναις. τούτων δὲ τὴν μὲν\nκατὰ μέρος κατασκευὴν καὶ τὰ γένη μακρὸν ἐπεφαίνετό μοι\nδηλοῦν· τὸ δὲ τοῦ σταθμοῦ πλῆθος εἰς μύρια τάλαντα ἀργυρίου\nτὴν σύμπασαν εἶχε κατασκευήν.\nἡμεῖς δὲ ἐπειδὴ τὰ κατὰ τὴν σκηνὴν διεληλύθαμεν, ποιησόμεθα\nκαὶ τὴν τῆς πομπῆς ἐξήγησιν. ἤγετο γὰρ διὰ τοῦ κατὰ τὴν\nπόλιν σταδίου. πρώτη δ’ ἐβάδιζεν ἡ Ἑωσφόρου· καὶ\nγὰρ ἀρχὴν εἶχεν ἡ πομπὴ καθ’ ὃν ὁ προειρημένος ἀστὴρ\nφαίνεται χρόνον. ἔπειθ’ ἡ τοῖς τῶν βασιλέων γονεῦσι\nκατωνομασμένη. μετὰ δὲ ταύτας αἱ τῶν θεῶν ἁπάντων, οἰκείαν\nἔχουσαι τῆς περὶ ἕκαστον αὐτῶν ἱστορίας διασκευήν. τὴν δὲ\nτελευταίαν Ἑσπέρου συνέβαινεν εἶναι, τῆς ὥρας εἰς τοῦτον\nσυναγούσης τὸν καιρόν. τὰ δὲ κατὰ μέρος αὐτῶν εἴ τις\nεἰδέναι βούλεται, τὰς τῶν πεντετηρίδων γραφὰς λαμβάνων\nἐπισκοπείτω. τῆς δὲ Διονυσιακῆς πομπῆς πρῶτοι μὲν προῄεσαν\nοἱ τὸν ὄχλον ἀνείργοντες Σιληνοί, πορφυρᾶς χλαμύδας, οἳ δὲ\nφοινικίδας ἠμφιεσμένοι. τούτοις δ’ ἐπηκολούθουν Σάτυροι\nκαθ’ ἕκαστον τοῦ σταδίου μέρος εἴκοσι, λαμπάδας φέροντες\nκισσίνας διαχρύσους. μεθ’ οὓς Νῖκαι\nχρυσᾶς ἔχουσαι πτέρυγας. ἔφερον δ’ αὗται θυμιατήρια ἑξαπήχη\nκισσίνοις διαχρύσοις κλωσὶ διακεκοσμημένα, ζῳωτοὺς\nἐνδεδυκυῖαι χιτῶνας, αὐταὶ δὲ πολὺν κόσμον χρυσοῦν\nπερικείμεναι. μετὰ δὲ ταύτας εἵπετο βωμὸς ἑξάπηχυς διπλοῦς\nκισσίνῃ φυλλάδι διαχρύσῳ πεπυκασμένος, ἔχων ἀμπέλινον\nχρυσοῦν στέφανον μεσολεύκοις μίτραις διειλημμένον.\nἐπηκολούθουν δ’ αὐτῷ παῖδες ἐν χιτῶσι πορφυροῖς, λιβανωτὸν\nκαὶ σμύρναν, ἔτι δὲ κρόκον ἐπὶ χρυσῶν μαζονόμων φέροντες\nἑκατὸν εἴκοσι. μεθ’ οὓς Σάτυροι τεσσαράκοντα ἐστεφανωμένοι\nκισσίνοις χρυσοῖς στεφάνοις· τὰ δὲ σώματα οἳ μὲν ἐκέχριντο\nὀστρείῳ, τινὲς δὲ μίλτῳ καὶ χρώμασιν ἑτέροις. ἔφερον δὲ καὶ\nοὗτοι στέφανον χρυσοῦν ἐξ ἀμπέλου καὶ κισσοῦ εἰργασμένον.\nμεθ’ οὓς Σιληνοὶ δύο ἐν πορφυραῖς χλαμύσι καὶ κρηπῖσι\nλευκαῖς. εἶχε δ’ αὐτῶν ὃ μὲν πέτασον καὶ κηρύκειον χρυσοῦν,\nὃ δὲ σάλπιγγα. μέσος δὲ τούτων ἐβάδιζεν ἀνὴρ μείζων\nἢ τετράπηχυς ἐν τραγικῇ διαθέσει καὶ προσώπῳ,\nφέρων χρυσοῦν Ἀμαλθείας κέρας· ὃς προσηγορεύετο Ἐνιαυτός. ᾧ\nγυνὴ περικαλλεστάτη κατὰ τὸ μέγεθος εἵπετο πολλῷ χρυσῷ καὶ\nδιαπρεπεῖ .... κεκοσμημένη, φέρουσα τῇ μὲν μιᾷ τῶν χειρῶν\nστέφανον περσαίας, τῇ δ’ ἑτέρᾳ ῥάβδον φοίνικος· ἐκαλεῖτο δὲ\nαὕτη Πεντετηρίς. ταύτῃ δ’ ἐπηκολούθουν Ὧραι αἱ\nτέσσαρες διεσκευασμέναι καὶ ἑκάστη\nφέρουσα τοὺς ἰδίους καρπούς. ἐχόμενα τούτων θυμιατήρια δύο\nκίσσινα ἐκ χρυσοῦ ἑξαπήχη καὶ βωμὸς ἀνὰ μέσον τούτων\nτετράγωνος χρυσοῦ. καὶ πάλιν Σάτυροι στεφάνους ἔχοντες\nκισσίνους χρυσοῦς, φοινικίδας περιβεβλημένοι· ἔφερον δ’ οἳ\nμὲν οἰνοχόην χρυσῆν, οἳ δὲ καρχήσιον. μεθ’ οὓς ἐπορεύετο\nΦιλίσκος ὁ ποιητὴς ἱερεὺς ὢν Διονύσου καὶ πάντες οἱ περὶ\nτὸν Διόνυσον τεχνῖται. τούτων δ’ ἐφεξῆς ἐφέροντο Δελφικοὶ\nτρίποδες, ἆθλα τοῖς τῶν ἀθλητῶν χορηγοῖς, ὁ μὲν παιδικὸς\nἐννέα πηχῶν τὸ ὕψος, ὃ δὲ πηχῶν δώδεκα ὁ τῶν ἀνδρῶν.\nμετὰ τούτους τετράκυκλος πηχῶν τεσσαρεσκαίδεκα, ὀκτὼ δὲ τὸ\nπλάτος, ἤγετο ὑπὸ ἀνδρῶν ὀγδοήκοντα καὶ ἑκατόν, ἐπὶ δὲ\nταύτης ἐπῆν ἄγαλμα Διονύσου δεκάπηχυ σπένδον ἐκ καρχησίου\nχρυσοῦ, χιτῶνα πορφυροῦν ἔχον διάπεζον καὶ ἐπ’ αὐτοῦ\nκροκωτὸν διαφανῆ· περιεβέβλητο δὲ ἱμάτιον πορφυροῦν\nχρυσοποίκιλον. προέκειτο δὲ αὐτοῦ κρατὴρ Λακωνικὸς χρυσοῦς\nμετρητῶν δεκαπέντε καὶ τρίπους χρυσοῦς, ἐφ’ οὗ θυμιατήριον\nχρυσοῦν καὶ φιάλαι δύο χρυσαῖ, κασσίας μεσταὶ καὶ κρόκου.\nπεριέκειτο δ’ αὐτῷ καὶ σκιὰς ἐκ κισσοῦ καὶ ἀμπέλου καὶ τῆς\nλοιπῆς ὀπώρας κεκοσμημένη, προσήρτηντο δὲ καὶ στέφανοι καὶ\nταινίαι καὶ θύρσοι καὶ τύμπανα καὶ μίτραι πρόσωπά τε\nσατυρικὰ καὶ κωμικὰ καὶ τραγικά. τῇ δὲ τετρακύκλῳ ....\nἱερεῖς καὶ ἱέρειαι καὶ ἱεροστολισταὶ καὶ θίασοι παντοδαποὶ\nκαὶ τὰ λῖκνα φέρουσαι. μετὰ δὲ ταύτας Μακέται αἱ καλούμεναι\nΜιμαλλόνες καὶ Βασσάραι καὶ Λυδαί,\nκατακεχυμέναι τὰς τρίχας καὶ ἐστεφανωμέναι τινὲς μὲν\nὄφεσιν, αἳ δὲ μίλακι καὶ ἀμπέλῳ καὶ κισσῷ· κατεῖχον δὲ ταῖς\nχερσὶν αἳ μὲν ἐγχειρίδια, αἳ δὲ ὄφεις. μετὰ δὲ ταύτας ἤγετο\nτετράκυκλος πηχῶν ὀκτὼ πλάτος ὑπὸ ἀνδρῶν ἑξήκοντα, ἐφ’ ἧς\nἄγαλμα Νύσης ὀκτάπηχυ καθήμενον, ἐνδεδυκὸς μὲν θάψινον\nχιτῶνα χρυσοποίκιλον, ἱμάτιον δὲ ἠμφίεστο Λακωνικόν.\nἀνίστατο δὲ τοῦτο μηχανικῶς οὐδενὸς τὰς χεῖρας προσάγοντος\nκαὶ σπεῖσαν ἐκ χρυσῆς φιάλης γάλα πάλιν ἐκάθητο. εἶχε δὲ ἐν\nτῇ ἀριστερᾷ θύρσον ἐστεμμένον μίτραις. αὕτη δ’ ἐστεφάνωτο\nκισσίνῳ χρυσῷ καὶ βότρυσι διαλίθοις πολυτελέσιν. εἶχε δὲ\nσκιάδα καὶ ἐπὶ τῶν γωνιῶν τῆς τετρακύκλου κατεπεπήγεσαν\nλαμπάδες διάχρυσοι τέτταρες. ἑξῆς εἵλκετο ἄλλη τετράκυκλος\nμῆκος πηχῶν εἴκοσι, πλάτος ἑκκαίδεκα, ὑπὸ ἀνδρῶν\nτριακοσίων· ἐφ’ ἧς κατεσκεύαστο ληνὸς πηχῶν εἴκοσι\nτεσσάρων, πλάτος πεντεκαίδεκα, πλήρης σταφυλῆς. ἐπάτουν δὲ\nἑξήκοντα Σάτυροι πρὸς αὐλὸν ᾄδοντες μέλος ἐπιλήνιον,\nἐφειστήκει δ’ αὐτοῖς Σιληνός· καὶ δι’ ὅλης τῆς ὁδοῦ τὸ\nγλεῦκος ἔρρει. ἑξῆς ἐφέρετο τετράκυκλος μῆκος πηχῶν εἴκοσι\nπέντε, πλάτος τεσσαρεσκαίδεκα· ἤγετο δὲ ὑπὸ ἀνδρῶν\nἑξακοσίων· ἐφ’ ἧς ἦν ἀσκὸς τρισχιλίους ἔχων μετρητάς, ἐκ\nπαρδαλῶν δερμάτων ἐρραμμένος· ἔρρει δὲ καὶ οὗτος\nκατὰ μικρὸν ἀνιέμενος κατὰ πᾶσαν τὴν ὁδόν. ἠκολούθουν δ’ αὐτῷ Σάτυροι καὶ Σιληνοὶ ἑκατὸν\nεἴκοσι ἐστεφανωμένοι, φέροντες οἳ μὲν οἰνοχόας, οἳ δὲ\nφιάλας, οἳ δὲ θηρικλείους μεγάλας, πάντα χρυσᾶ.\nἐχόμενος ἤγετο κρατὴρ ἀργυροῦς ἑξακοσίους χωρῶν μετρητὰς\nἐπὶ τετρακύκλου ἑλκομένης ὑπὸ ἀνδρῶν ἑξακοσίων. εἶχε δὲ ὑπὸ\nτὰ χείλη καὶ τὰ ὦτα καὶ ὑπὸ τὴν βάσιν ζῷα τετορευμένα καὶ\nδιὰ μέσου ἐστεφάνωτο στεφάνῳ χρυσῷ διαλίθῳ. ἑξῆς ἐφέρετο\nκυλικεῖα ἀργυρᾶ δωδεκαπήχη δύο, ὕψος πηχῶν ἕξ· ταῦτα δ᾽\nεἶχεν ἄνω τε ἀκρωτήρια καὶ ἐν ταῖς γάστραις κύκλῳ καὶ ἐπὶ\nτῶν ποδῶν ζῷα τριημιπήχη καὶ πηχυαῖα πλήθει πολλά. καὶ\nλουτῆρες μεγάλοι δέκα καὶ κρατῆρες ἑκκαίδεκα, ὧν οἱ μείζους\nἐχώρουν μετρητὰς τριάκοντα, οἱ δ’ ἐλάχιστοι πέντε. εἶτα\nλέβητες ἓξ βαλανωτοὶ εἴκοσι τέσσαρες ἐπ᾽\nἐγγυθήκαις πάντες καὶ ληνοὶ ἀργυραῖ δύο, ἐφ’ ὧν ἦσαν βῖκοι\nεἴκοσι τέσσαρες, τράπεζά τε ὁλάργυρος δωδεκάπηχυς καὶ ἄλλαι\nἑξαπήχεις τριάκοντα. πρὸς δὲ τούτοις τρίποδες τέσσαρες, ὧν\nεἷς μὲν εἶχε τὴν περίμετρον πηχῶν ἑκκαίδεκα, κατάργυρος ὢν\nὅλος, οἱ δὲ τρεῖς ἐλάττονες ὄντες διάλιθοι κατὰ μέσον\nὑπῆρχον. μετὰ τούτους ἐφέροντο Δελφικοὶ τρίποδες ἀργυροῖ\nὀγδοήκοντα τὸν ἀριθμόν, ἐλάττους τῶν προειρημένων, ὧν αἱ\nγωνίαι ...., τετράμετροι· ὑδρίαι εἴκοσι καὶ ἕξ, ἀμφορεῖς\nΠαναθηναικοὶ δεκαέξ, ψυκτῆρες ἑκατὸν ἑξήκοντα· τούτων ὁ μέγιστος ἦν μετρητῶν ἕξ, ὁ δὲ\nἐλάχιστος δύο. ταῦτα μὲν οὖν ἦν ἅπαντα ἀργυρᾶ.\nἐχόμενοι δὲ τούτων ἐπόμπευον οἱ τὰ χρυσώματα φέροντες,\nκρατῆρας Λακωνικοὺς τέτταρας ἔχοντας στεφάνους ἀμπελίνους\n.... τετραμέτρητοι ἕτεροι, Κορινθιουργεῖς δύο — οὗτοι δ᾽\nεἶχον ἄνωθεν καθήμενα περιφανῆ τετορευμένα ζῷα καὶ ἐν τῷ\nτραχήλῳ καὶ ἐν ταῖς γάστραις πρόστυπα ἐπιμελῶς πεποιημένα·\nἐχώρει δ’ ἕκαστος μετρητὰς ὀκτώ — ἐπ’ ἐγγυθήκαις. καὶ\nληνός, ἐν ᾗ ἦσαν βῖκοι δέκα, ὁλκεῖα δύο, ἑκάτερον χωροῦν\nμετρητὰς πέντε, κώθωνες διμέτρητοι δύο, ψυκτῆρες εἴκοσι\nδύο, ὧν ὁ μέγιστος ἐχώρει μετρητὰς τριάκοντα, ὁ δὲ\nἐλάχιστος μετρητήν. ἐπόμπευσαν δὲ τρίποδες χρυσοῖ μεγάλοι\nτέτταρες· καὶ χρυσωματοθήκη χρυσῆ διάλιθος πηχῶν δέκα ὕψος,\nἔχουσα βασμοὺς ἕξ, ἐν οἷς καὶ ζῷα τετραπάλαιστα ἐπιμελῶς\nπεποιημένα, πολλὰ τὸν ἀριθμόν· καὶ κυλικεῖα δύο καὶ ὑάλινα\nδιάχρυσα δύο· ἐγγυθῆκαι χρυσαῖ τετραπήχεις δύο, ἄλλαι\nἐλάττους τρεῖς, ὑδρίαι δέκα, βωμὸς τρίπηχυς, μαζονόμια\nεἴκοσι πέντε. μετὰ δὲ ταῦτα ἐπορεύοντο παῖδες χίλιοι καὶ\nἑξακόσιοι ἐνδεδυκότες χιτῶνας λευκούς, ἐστεφανωμένοι οἳ μὲν\nκισσῷ, οἳ δὲ πίτυι· ὧν διακόσιοι μὲν καὶ πεντήκοντα χοεῖς\nεἶχον χρυσοῦς, τετρακόσιοι δὲ ἀργυροῦς, ἕτεροι δὲ\nτριακόσιοι καὶ εἴκοσι ψυκτήρια ἔφερον χρυσᾶ, οἳ δὲ ἀργυρᾶ.\nμεθ’ οὓς ἄλλοι παῖδες ἔφερον κεράμια\nπρὸς τὴν τοῦ γλυκισμοῦ χρείαν, ὧν εἴκοσι μὲν ἦν χρυσᾶ,\nπεντήκοντα δὲ ἀργυρᾶ, τριακόσια δὲ κεκηρογραφημένα χρώμασι\nπαντοίοις. καὶ κερασθέντων ἐν ταῖς ὑδρίαις καὶ πίθοις\nπάντες κοσμίως ἐγλυκάνθησαν οἱ ἐν τῷ σταδίῳ.’\nἑξῆς τούτοις καταλέγει τετραπήχεις τραπέζας .... ἐφ’ ὧν\nπολλὰ θέας ἄξια πολυτελῶς κατεσκευασμένα περιήγετο θεάματα.\nἐν οἷς καὶ ὁ τῆς Σεμέλης θάλαμος, ἐν ᾧ ἔχουσαι χιτῶνας\nτινὲς διαχρύσους καὶ λιθοκολλήτους τῶν πολυτιμήτων. οὐκ\nἄξιον δ’ ἦν παραλιπεῖν τήνδε ‘τὴν τετράκυκλον, μῆκος οὖσαν\nπηχῶν εἴκοσι δύο, πλάτος δεκατεσσάρων, ὑπὸ ἀνδρῶν ἑλκομένην\nπεντακοσίων· ἐφ’ ἧς ἄντρον ἦν βαθὺ καθ’ ὑπερβολὴν κισσῷ καὶ\nμίλῳ. ἐκ τούτου περιστεραὶ καὶ φάσσαι καὶ τρυγόνες καθ᾽\nὅλην ἐξίπταντο τὴν ὁδόν, λημνίσκοις τοὺς πόδας δεδεμέναι\nπρὸς τὸ ῥᾳδίως ὑπὸ τῶν θεωμένων ἁρπάζεσθαι. ἀνέβλυζον δὲ ἐξ\nαὐτοῦ καὶ κρουνοὶ δύο, ὃ μὲν γάλακτος, ὃ δὲ οἴνου. πᾶσαι δ᾽\nαἱ περὶ αὐτὸν Νύμφαι στεφάνους εἶχον χρυσοῦς, ὁ δὲ Ἑρμῆς\nκαὶ κηρύκειον χρυσοῦν, ἐσθῆτας δὲ πολυτελεῖς. ἐπὶ δὲ ἄλλης\nτετρακύκλου, ἣ περιεῖχε τὴν ἐξ Ἰνδῶν κάθοδον Διονύσου,\nΔιόνυσος ἦν δωδεκάπηχυς ἐπ’ ἐλέφαντος κατακείμενος,\nἠμφιεσμένος προφυρίδα καὶ στέφανον κισσοῦ καὶ ἀμπέλου\nχρυσοῦν ἔχων· εἶχε δ’ ἐν ταῖς χερσὶ θυρσόλογχον χρυσοῦν,\nὑπεδέδετο δ’ ἐμβάδας χρυσορραφεῖς.\nπροεκάθητο δ’ αὐτοῦ ἐπὶ τῷ τραχήλῳ τοῦ ἐλέφαντος Σατυρίσκος\nπεντάπηχυς ἐστεφανωμένος πίτυος στεφάνῳ χρυσῷ, τῇ δεξιᾷ\nχειρὶ αἰγείῳ κέρατι χρυσῷ σημαίνων. ὁ δὲ ἐλέφας σκευὴν εἶχε\nχρυσῆν καὶ περὶ τῷ τραχήλῳ κίσσινον χρυσοῦν στέφανον.\nἠκολούθουν δὲ τούτῳ παιδίσκαι πεντακόσιαι κεκοσμημέναι\nχιτῶσι πορφυροῖς, χρυσῷ διεζωσμέναι. ἐστεφάνωντο δὲ αἱ μὲν\nἡγούμεναι ἑκατὸν εἴκοσι χρυσοῖς πιτυίνοις στεφάνοις,\nἠκολούθουν δ’ αὐταῖς Σάτυροι ἑκατὸν εἴκοσι, πανοπλίας οἳ\nμὲν ἀργυρᾶς, οἳ δὲ χαλκᾶς ἔχοντες. μετὰ δὲ τούτους\nἐπορεύοντο ὄνων ἶλαι πέντε, ἐφ’ ὧν ἦσαν Σιληνοὶ καὶ Σάτυροι\nἐστεφανωμένοι. τῶν δὲ ὄνων οἳ μὲν χρυσᾶς, οἳ δὲ ἀργυρᾶς\nπρομετωπίδας καὶ σκευασίας εἶχον.\nμετὰ δὲ τούτους ἐλεφάντων ἅρματα ἀφείθη εἴκοσι τέτταρα καὶ\nσυνωρίδες τράγων ἑξήκοντα, κώλων δεκαδύο, ὀρύγων ἑπτά,\nβουβάλων δεκαπέντε, στρουθῶν συνωρίδες ὀκτώ, ὀνελάφων ἑπτά,\nκαὶ συνωρίδες δʹ ὄνων ἀγρίων, ἅρματα τέσσαρα.\nἐπὶ δὲ πάντων τούτων ἀνεβεβήκει παιδάρια χιτῶνας ἔχοντα\nἡνιοχικοὺς καὶ πετάσους. παρανεβεβήκει δὲ παιδισκάρια\nδιεσκευασμένα πελταρίοις καὶ θυρσολόγχοις, κεκοσμημένα\nἱματίοις καὶ χρυσίοις. ἐστεφάνωτο δὲ τὰ μὲν ἡνιοχοῦντα\nπαιδάρια πίτυι, τὰ δὲ παιδισκάρια κισσῷ. ἐπῇσαν δὲ καὶ\nσυνωρίδες καμήλων ἕξ, ἐξ ἑκατέρου μέρους τρεῖς·\nαἷς ἐπηκολούθουν ἀπῆναι ὑφ’ ἡμιόνων ἀγόμεναι. αὗται δ’ εἶχον σκηνὰς βαρβαρικάς, ἐφ’ ὧν\nἐκάθηντο γυναῖκες Ἰνδαὶ καὶ ἕτεραι κεκοσμημέναι ὡς\nαἰχμάλωτοι. κάμηλοι δ’ αἳ μὲν ἔφερον λιβανωτοῦ μνᾶς\nτριακοσίας, σμύρνης τριακοσίας, κρόκου καὶ κασίας καὶ\nκινναμώμου καὶ ἴριδος καὶ τῶν λοιπῶν ἀρωμάτων διακοσίας.\nἐχόμενοι τούτων ἦσαν Αἰθίοπες δωροφόροι, ὧν οἳ μὲν ἔφερον\nὀδόντας ἑξακοσίους, ἕτεροι δὲ ἐβένου κορμοὺς δισχιλίους,\nἄλλοι χρυσίου καὶ ἀργυρίου κρατῆρας ἑξήκοντα καὶ ψήγματα\nχρυσοῦ. μεθ’ οὓς ἐπόμπευσαν κυνηγοὶ βʹ ἔχοντες\nσιβύνας ἐπιχρύσους. ἤγοντο δὲ καὶ κύνες δισχίλιοι\nτετρακόσιοι, οἳ μὲν Ἰνδοί, οἱ λοιποὶ δὲ Ὑρκανοὶ καὶ\nΜολοσσοὶ καὶ ἑτέρων γενῶν. ἑξῆς ἄνδρες ἑκατὸν πεντήκοντα\nφέροντες δένδρα, ἐξ ὧν ἀνήρτητο θηρία παντοδαπὰ καὶ ὄρνεα.\nεἶτ’ ἐφέροντο ἐν ἀγγείοις ψιττακοὶ καὶ ταῲ καὶ μελεαγρίδες\nκαὶ φασιανοὶ ὄρνιθες καὶ ἄλλοι Αἰθιοπικοί, πλήθει\nπολλοί.’\nεἰπὼν δὲ καὶ ἄλλα πλεῖστα καὶ καταλέξας ζῴων ἀγέλας\nἐπιφέρει· ‘πρόβατα Αἰθιοπικὰ ἑκατὸν τριάκοντα, Ἀράβια\nτριακόσια, Εὐβοικὰ εἴκοσι, καὶ ὁλόλευκοι βόες Ἰνδικοὶ\nεἴκοσι ἕξ, Αἰθιοπικοὶ ὀκτώ, ἄρκτος λευκὴ μεγάλη μία,\nπαρδάλεις ιδʹ, πάνθηροι ιϚʹ, λυγκία\nδʹ, ἄρκηλοι γʹ, καμηλοπάρδαλις\nμία, ῥινόκερως Αἰθιοπικὸς αʹ.\nἑξῆς ἐπὶ τετρακύκλου Διόνυσος περὶ τὸν\nτῆς Ῥέας βωμὸν καταπεφευγὼς ὅτε ὑπὸ Ἥρας ἐδιώκετο, στέφανον\nἔχων χρυσοῦν, Πριάπου αὐτῷ παρεστῶτος ἐστεφανωμένου χρυσῷ\nκισσίνῳ. τὸ δὲ τῆς Ἥρας ἄγαλμα στεφάνην εἶχε χρυσῆν.\nἈλεξάνδρου δὲ καὶ Πτολεμαίου ἀγάλματα ἐστεφανωμένα\nστεφάνοις κισσίνοις ἐκ χρυσοῦ. τὸ δὲ τῆς Ἀρετῆς ἄγαλμα τὸ\nπαρεστὸς τῷ Πτολεμαίῳ στέφανον εἶχεν ἐλαίας χρυσοῦν. καὶ\nΠρίαπος δ’ αὐτοῖς συμπαρῆν ἔχων στέφανον κίσσινον ἐκ\nχρυσοῦ. Κόρινθος δ’ ἡ πόλις παρεστῶσα τῷ Πτολεμαίῳ\nἐστεφάνωτο διαδήματι χρυσῷ. παρέκειντο δὲ πᾶσι τούτοις\nκυλικεῖον μεστὸν χρυσωμάτων κρατήρ τε χρυσοῦς μετρητῶν\nπέντε. τῇ δὲ τετρακύκλῳ ταύτῃ ἠκολούθουν γυναῖκες ἔχουσαι\nἱμάτια πολυτελῆ καὶ κόσμον· προσηγορεύοντο δὲ πόλεις, αἵ τε\nἀπ’ Ἰωνίας καὶ αἱ λοιπαὶ Ἑλληνίδες ὅσαι τὴν\nἈσίαν καὶ τὰς νήσους κατοικοῦσαι ὑπὸ τοὺς Πέρσας ἐτάχθησαν·\nἐφόρουν δὲ πᾶσαι στεφάνους χρυσοῦς. ἐφέρετο καὶ ἐπ’ ἄλλων\nτετρακύκλων θύρσος ἐνενηκοντάπηχυς χρυσοῦς καὶ λόγχη ἀργυρᾶ\nἑξηκοντάπηχυς καὶ ἐν ἄλλῃ φαλλὸς χρυσοῦς πηχῶν\nρκʹ διαγεγραμμένος καὶ διαδεδεμένος στέμμασι\nδιαχρύσοις, ἔχων ἐπ’ ἄκρου ἀστέρα χρυσοῦν, οὗ ἦν ἡ\nπερίμετρος πηχῶν Ϛʹ. πολλῶν οὖν καὶ ποικίλων\nεἰρημένων ἐν ταῖς πομπαῖς ταύταις μόνα ἐξελεξάμεθα ἐν οἷς\nἦν χρυσὸς καὶ ἄργυρος. καὶ γὰρ διαθέσεις πολλαὶ ἀκοῆς ἦσαν\nἄξιαι καὶ θηρίων πλήθη καὶ ἵππων καὶ λέοντες παμμεγέθεις\nεἴκοσι καὶ τέσσαρες. ἦσαν δὲ καὶ ἄλλαι τετράκυκλοι οὐ μόνον\nεἰκόνας βασιλέων φέρουσαι, ἀλλὰ καὶ θεῶν πολλαί. μεθ’ ἃς\nχορὸς ἐπόμπευσεν ἀνδρῶν ἑξακοσίων·\nἐν οἷς κιθαρισταὶ συνεφώνουν τριακόσιοι, ἐπιχρύσους ἔχοντες\nὅλας κιθάρας καὶ στεφάνους χρυσοῦς. μεθ’ οὓς ταῦροι διῆλθον\nδισχίλιοι ὁμοιοχρώματοι χρυσόκερῳ, προμετωπίδας χρυσᾶς καὶ\nἀνὰ μέσον στεφάνους ὅρμους τε καὶ αἰγίδας πρὸ τῶν στηθῶν\nἔχοντες· ἦν δ’ ἅπαντα ταῦτα χρυσᾶ.\nκαὶ μετὰ ταῦτα Διὸς ἤγετο πομπὴ καὶ ἄλλων παμπόλλων θεῶν\nκαὶ ἐπὶ πᾶσιν Ἀλεξάνδρου, ὃς ἐφ’ ἅρματος ἐλεφάντων ἀληθινῶν\nἐφέρετο χρυσοῦς, Νίκην καὶ Ἀθηνᾶν ἐξ ἑκατέρου μέρους ἔχων.\nἐπόμπευσαν δὲ καὶ θρόνοι πολλοὶ ἐξ ἐλέφαντος καὶ χρυσοῦ\nκατεσκευασμένοι· ὧν ἐφ’ ἑνὸς ἔκειτο στεφάνη χρυσῆ, ἐπ᾽\nἄλλου δίκερας χρυσοῦν, ἐπ’ ἄλλου δὲ ἦν στέφανος χρυσοῦς,\nκαὶ ἐπ’ ἄλλου δὲ κέρας ὁλόχρυσον. ἐπὶ δὲ τὸν Πτολεμαίου τοῦ\nΣωτῆρος θρόνον στέφανος ἐπέκειτο ἐκ μυρίων κατεσκευασμένος\nχρυσῶν. ἐπόμπευσε δὲ καὶ θυμιατήρια χρυσᾶ τριακόσια καὶ\nπεντήκοντα, καὶ βωμοὶ δὲ ἐπίχρυσοι ἐστεφανωμένοι χρυσοῖς\nστεφάνοις· ὧν ἑνὶ παρεπεπήγεσαν δᾷδες χρυσαῖ δεκαπήχεις\nτέσσαρες. ἐπόμπευσαν δὲ καὶ ἐσχάραι ἐπίχρυσοι\nβʹ, ὧν ἣ μὲν δωδεκάπηχυς τῇ περιμέτρῳ,\nτεσσαρακοντάπηχυς ὕψει, ἣ δὲ πηχῶν πεντεκαίδεκα. ἐπόμπευσαν\nδὲ καὶ Δελφικοὶ τρίποδες χρυσοῖ ἐννέα ἐκ πηχῶν τεσσάρων,\nἄλλοι ὀκτὼ ἐκ πηχῶν ἕξ, ἄλλος πηχῶν τριάκοντα,\nἐφ’ οὗ ἦν ζῷα χρυσᾶ πενταπήχη καὶ στέφανος κύκλῳ χρυσοῦς\nἀμπέλινος. παρῆλθον δὲ καὶ φοίνικες ἐπίχρυσοι ὀκταπήχεις\nἑπτὰ καὶ κηρύκειον ἐπίχρυσον πηχῶν τεσσαράκοντα πέντε καὶ\nκεραυνὸς ἐπίχρυσος πηχῶν τεσσαράκοντα\nναός τε ἐπίχρυσος, οὗ ἡ περίμετρος πηχῶν μʹ·\nδίκερας πρὸς τούτοις ὀκτάπηχυ. πολὺ δὲ καὶ ζῴων πλῆθος\nἐπιχρύσων συνεπόμπευεν, ὧν ἦν τὰ πολλὰ δωδεκαπήχη· καὶ\nθηρία ὑπεράγοντα τοῖς μεγέθεσι καὶ ἀετοὶ πηχῶν εἴκοσι.\nστέφανοί τε χρυσοῖ ἐπόμπευσαν τρισχίλιοι διακόσιοι, ἕτερός\nτε μυστικὸς χρυσοῦς λίθοις πολυτελέσι κεκοσμημένος\nὀγδοηκοντάπηχυς· οὗτος δὲ περιετίθετο τῷ τοῦ Βερενικείου\nθυρώματι· αἰγίς τε ὁμοίως χρυσῆ. ἐπόμπευσαν δὲ καὶ στεφάναι\nχρυσαῖ πάνυ πολλαί, ἃς ἔφερον παιδίσκαι πολυτελῶς\nκεκοσμημέναι· ὧν μία δίπηχυς εἰς ὕψος, τὴν δὲ περίμετρον\nἔχουσα ἑκκαίδεκα πηχῶν. ἐπόμπευσε δὲ καὶ θώραξ χρυσοῦς\nπηχῶν δώδεκα καὶ ἕτερος ἀργυροῦς πηχῶν ιηʹ\nἐννέα, ἔχων ἐφ’ ἑαυτοῦ κεραυνοὺς χρυσοῦς\nδεκαπήχεις δύο καὶ στέφανον δρυὸς διάλιθον· ἀσπίδες χρυσαῖ\nεἴκοσι, πανοπλίαι χρυσαῖ ξδʹ, κνημῖδες χρυσαῖ\nτριπήχεις βʹ, λεκάναι χρυσαῖ δεκαδύο, φιάλαι\nπολλαὶ πάνυ τὸν ἀριθμόν, οἰνοχόαι τριάκοντα, ἐξάλειπτρα\nμεγάλα δέκα, ὑδρίαι δεκαδύο, μαζονόμια πεντήκοντα, τράπεζαι\nδιάφοροι, κυλικεῖα χρυσωμάτων πέντε, κέρας ὁλόχρυσον πηχῶν\nλʹ. ταῦτα δὲ τὰ χρυσώματα ἐκτὸς ἦν τῶν ἐν τῇ\nτοῦ Διονύσου πομπῇ διενεχθέντων. εἶτ’ ἀργυρωμάτων ἅμαξαι\nτετρακόσιαι καὶ χρυσωμάτων εἴκοσι, ἀρωμάτων δὲ\nὀκτακόσιαι.\nἐπὶ δὲ πᾶσιν ἐπόμπευσαν αἱ δυνάμεις αἱ ἱππικαὶ καὶ πεζικαί,\nπᾶσαι καθωπλισμέναι θαυμασίως. πεζοὶ μὲν εἰς πέντε μυριάδας\nκαὶ ἑπτακισχιλίους καὶ ἑξακοσίους, ἱππεῖς δὲ δισμύριοι\nτρισχίλιοι διακόσιοι. πάντες δ’ οὗτοι\nἐπόμπευσαν τὴν ἁρμόζουσαν ἑκάστῳ ἠμφιεσμένοι στολὴν καὶ τὰς\nπροσηκούσας ἔχοντες πανοπλίας. ἐκτὸς δ’ ὧν πάντες οὗτοι\nεἶχον πανοπλιῶν καὶ ἄλλαι πλεῖσται ἦσαν ἀποκείμεναι, ὧν\nοὐδὲ τὸν ἀριθμὸν ἀναγράψαι ῥᾴδιον.’ κατέλεξε δ’ αὐτὸν ὁ\nΚαλλίξεινος. ‘ἐστεφανώθησαν δ’ ἐν τῷ ἀγῶνι καὶ στεφάνοις\nχρυσοῖς καὶ εἰκόσι· Πτολεμαῖος δὲ ὁ πρῶτος καὶ\nΒερενίκη εἰκόσι τρισὶν ἐφ’ ἁρμάτων χρυσῶν καὶ τεμένεσιν ἐν\nΔωδώνῃ. καὶ ἐγένετο τὸ δαπάνημα τοῦ νομίσματος τάλαντα\nδισχίλια διακόσια τριάκοντα ἐννέα, μναῖ πεντήκοντα· καὶ\nταῦτ’ ἠριθμήθη πάντα τοῖς οἰκονόμοις διὰ τὴν τῶν\nστεφανούντων προθυμίαν πρὸ τοῦ τὰς θέας παρελθεῖν. ὁ δὲ\nΦιλάδελφος Πτολεμαῖος υἱὸς αὐτῶν εἰκόσι χρυσαῖς δυσὶ μὲν\nἐφ’ ἁρμάτων χρυσῶν, ἐπὶ δὲ κιόνων ἑξαπήχει μιᾷ, πενταπήχεσι\nπέντε, τετραπήχεσι ἕξ.’\nποία, ἄνδρες δαιτυμόνες, βασιλεία οὕτως γέγονε πολύχρυσος;\nοὐ γὰρ τὰ ἐκ Περσῶν καὶ Βαβυλῶνος λαβοῦσα χρήματα ἢ μέταλλα\nἐργασαμένη ἢ Πακτωλὸν ἔχουσα χρυσοῦν ψῆγμα καταφέροντα.\nμόνος γὰρ ὡς ἀληθῶς ὁ χρυσορόας καλούμενος Νεῖλος μετὰ\nτροφῶν ἀφθόνων καὶ χρυσὸν ἀκίβδηλον καταφέρει ἀκινδύνως\nγεωργούμενον, ὡς πᾶσιν ἐξαρκεῖν ἀνθρώποις, δίκην\nΤριπτολέμου πεμπόμενον εἰς πᾶσαν γῆν.\nδιόπερ αὐτὸν καὶ ὁ Βυζάντιος ποιητὴς Παρμένων ἐπικαλούμενος\n(choliamb. p. 145) ‘Αἰγύπτιε Ζεῦ, φησί,\nΝεῖλε.’ πολλῶν δὲ ὁ Φιλάδελφος βασιλέων πλούτῳ διέφερε καὶ\nπερὶ πάντα ἐσπουδάκει τὰ κατασκευάσματα φιλοτίμως, ὥστε καὶ\nπλοίων πλήθει πάντας ὑπερέβαλλεν. τὰ γοῦν μέγιστα τῶν\nπλοίων ἦν παρ’ αὐτῷ τριακοντήρεις δύο, εἰκοσήρης μία,\nτέσσαρες δὲ τρισκαιδεκήρεις, δωδεκήρεις δύο, ἑνδεκήρεις\nδεκατέσσαρες, ἐννήρεις λʹ, ἑπτήρεις\nλζʹ, ἑξήρεις εʹ, πεντήρεις\nδεκαεπτά· τὰ δ’ ἀπὸ τετρήρους μέχρι τριηρημιολίας διπλάσια\nτούτων. τὰ δ’ εἰς τὰς νήσους πεμπόμενα καὶ τὰς ἄλλας πόλεις\nὧν ἦρχε καὶ τὴν Λιβύην πλείονα ἦν τῶν τετρακισχιλίων. περὶ\nδὲ βιβλίων πλήθους καὶ βιβλιοθηκῶν κατασκευῆς καὶ τῆς εἰς\nτὸ Μουσεῖον συναγωγῆς τί δεῖ καὶ λέγειν, πᾶσι τούτων ὄντων\nκατὰ μνήμην;\nἐπεὶ δὲ περὶ νεῶν κατασκευῆς εἰρήκαμεν, φέρ’ εἴπωμεν (ἀκοῆς\nγάρ ἐστιν ἄξια) καὶ τὰ ὑπὸ τοῦ Φιλοπάτορος βασιλέως\nκατεσκευασμένα σκάφη. περὶ ὧν ὁ αὐτὸς Καλλίξεινος ἱστορεῖ\nἐν τῷ πρώτῳ περὶ Ἀλεξανδρείας οὑτωσὶ λέγων (FHG III\n55)· ‘τὴν τεσσαρακοντήρη ναῦν κατεσκεύασεν ὁ\nΦιλοπάτωρ τὸ μῆκος ἔχουσαν διακοσίων ὀγδοήκοντα πηχῶν, ὀκτὼ\nδὲ καὶ τριάκοντα ἀπὸ παρόδου ἐπὶ πάροδον, ὕψος δὲ ἕως\nἀκροστολίου τεσσαράκοντα ὀκτὼ πηχῶν. ἀπὸ δὲ τῶν πρυμνητικῶν\nἀφλάστων ἐπὶ τὸ ὑπὸ τῇ θαλάσσῃ μέρος αὐτῆς τρεῖς\nπρὸς τοῖς πεντήκοντα πήχεις. πηδάλια δ’ εἶχε τέτταρα\nτριακονταπήχη, κώπας δὲ θρανιτικὰς ὀκτὼ\nκαὶ τριάκοντα πηχῶν τὰς μεγίστας, αἳ διὰ τὸ μόλυβδον ἔχειν\nἐν τοῖς ἐγχειριδίοις καὶ γεγονέναι λίαν εἴσω βαρεῖαι κατὰ\nτὴν ζύγωσιν εὐήρεις ὑπῆρχον ἐπὶ τῆς χρείας. δίπρῳρος δ᾽\nἐγεγόνει καὶ δίπρυμνος καὶ ἔμβολα εἶχεν ἑπτά· τούτων ἓν μὲν\nἡγούμενον, τὰ δ’ ὑποστέλλοντα, τινὰ δὲ κατὰ τὰς ἐπωτίδας.\nὑποζώματα δὲ ἐλάμβανε δώδεκα· ἑξακοσίων δ’ ἦν ἕκαστον\nπηχῶν. εὔρυθμος δ’ ἦν καθ’ ὑπερβολήν. θαυμαστὸς δ’ ἦν καὶ ὁ\nἄλλος κόσμος τῆς νεώς· ζῷα μὲν γὰρ εἶχεν οὐκ ἐλάττω δώδεκα\nπηχῶν κατὰ πρύμναν τε καὶ κατὰ πρῷραν, καὶ πᾶς τόπος αὐτῆς\nκηρογραφίᾳ κατεπεποίκιλτο, τὸ δ’ ἔγκωπον ἅπαν μέχρι τῆς\nτρόπεως κισσίνην φυλλάδα καὶ θύρσους εἶχε πέριξ. πολὺς δ᾽\nἦν καὶ ὁ τῶν ὅπλων κόσμος· ἀνεπλήρου δὲ τὰ προσδεόμενα τῆς\nνεὼς μέρη. γενομένης δὲ ἀναπείρας ἐδέξατο ἐρέτας πλείους\nτῶν τετρακισχιλίων, εἰς δὲ τὰς ὑπηρεσίας τετρακοσίους· εἰς\nδὲ τὸ κατάστρωμα ἐπιβάτας τρισχιλίους ἀποδέοντας ἑκατὸν καὶ\nπεντήκοντα· καὶ χωρὶς ὑπὸ τὰ ζύγια πλῆθος ἀνθρώπων ἕτερον\nἐπισιτισμοῦ τε οὐκ ὀλίγον. καθειλκύσθη δὲ τὴν μὲν ἀρχὴν ἀπὸ\nἐσχαρίου τινός, ὅ φασι παγῆναι πεντήκοντα πλοίων πεντηρικῶν\nξυλείᾳ, ὑπὸ δὲ ὄχλου μετὰ βοῆς καὶ σαλπίγγων κατήγετο.\nὕστερον δὲ τῶν ἀπὸ Φοινίκης τις ἐπενόησε τὴν καθολκήν,\nτάφρον ὑποστησάμενος ἴσην τῇ νηὶ κατὰ μῆκος, ἣν πλησίον τοῦ\nλιμένος ὤρυξε. ταύτῃ δὲ τοὺς θεμελίους κατῳκοδόμησε λίθῳ\nστερεῷ πρὸς πέντε πήχεις τὸ βάθος, καὶ\nδιὰ τούτων φάλαγγας ἐπικαρσίας κατὰ πλάτος τῆς τάφρου\nδιώσας συνεχεῖς τετράπηχυν εἰς βάθος τόπον ἀπολειπούσας.\nκαὶ ποιήσας εἴσρουν ἀπὸ τῆς θαλάσσης ἐνέπλησεν αὐτῆς πάντα\nτὸν ὀρυχθέντα τόπον, εἰς ὃν ῥᾳδίως ὑπὸ τῶν τυχόντων ἀνδρῶν\nεἰσήγαγε τὴν ναῦν· .... τὸ ἀνοιχθὲν κατ’ ἀρχὰς ἐμφράξαντας\nμετεξαντλῆσαι πάλιν τὴν θάλασσαν ὀργάνοις. τούτου δὲ\nγενομένου ἑδρασθῆναι τὸ πλοῖον ἀσφαλῶς ἐπὶ τῶν προειρημένων\nφαλάγγων.’\n‘κατεσκεύασεν δ’ ὁ Φιλοπάτωρ καὶ ποτάμιον πλοῖον, τὴν θαλαμηγὸν καλουμένην, τὸ μῆκος ἔχουσαν\nἡμισταδίου, τὸ δὲ εὖρος ᾗ πλατύτατον λʹ πηχῶν·\nτὸ δὲ ὕψος σὺν τῷ τῆς σκηνῆς ἀναστήματι μικρὸν ἀπέδει\nτεσσαράκοντα πηχῶν. τὸ δὲ σχῆμα αὐτῆς οὔτε ταῖς μακραῖς\nναυσὶν οὔτε ταῖς στρογγύλαις ἐοικός, ἀλλὰ παρηλλαγμένον τι\nκαὶ πρὸς τὴν χρείαν τοῦ ποταμοῦ τὸ βάθος. κάτωθεν μὲν γὰρ\nἁλιτενὴς καὶ πλατεῖα, τῷ δ’ ὄγκῳ μετέωρος· τὰ δ’ ἐπὶ τῶν\nἄκρων αὐτῆς μέρη καὶ μάλιστα τὰ κατὰ πρῷραν παρέτεινεν ἐφ᾽\nἱκανόν, τῆς ἀνακλάσεως εὐγράμμου φαινομένης. δίπρῳρος δ᾽\nἐγεγόνει καὶ δίπρυμνος καὶ πρὸς ὕψος ἀνέτεινε διὰ τὸ\nμετέωρον ἄγαν ἵστασθαι πολλάκις ἐν τῷ ποταμῷ τὸ κῦμα.\nκατεσκεύαστο δ’ αὐτῆς κατὰ μὲν μέσον τὸ κύτος τὰ συμπόσια\nκαὶ οἱ κοιτῶνες καὶ τὰ λοιπὰ τὰ πρὸς τὴν διαγωγὴν\nχρηστήρια. πέριξ δὲ τῆς νεὼς περίπατοι κατὰ τὰς τρεῖς\nπλευρὰς ἐγεγόνεσαν διπλοῖ. ὧν ἡ μὲν περίμετρος ἦν πέντε\nπλέθρων οὐκ ἐλάττων, ἡ δὲ διάθεσις τοῦ\nμὲν καταγείου περιστύλῳ παραπλήσιος, τοῦ δ’ ὑπερῴου κρύπτῃ\nφραγμοῖς καὶ θυρίσι περιεχομένῃ πάντοθεν. πρώτη δ’ εἰσιόντι\nκατὰ πρύμναν ἐτέτακτο προστὰς ἐξ ἐναντίου μὲν ἀναπεπταμένη,\nκύκλῳ δὲ περίπτερος· ἧς ἐν τῷ καταντικρὺ τῆς πρῴρας μέρει\nπροπύλαιον κατεσκεύαστο δι’ ἐλέφαντος καὶ τῆς\nπολυτελεστάτης ὕλης γεγονός. τοῦτο δὲ διελθοῦσιν ὡσανεὶ\nπροσκήνιον ἐπεποίητο τῇ διαθέσει κατάστεγον ὄν. ᾧ πάλιν\nὁμοίως κατὰ μὲν τὴν μέσην πλευρὰν προστὰς ἑτέρα παρέκειτο\nὄπισθεν, καὶ τετράθυρος ἔφερεν εἰς αὐτὴν πυλών. ἐξ\nἀριστερῶν δὲ καὶ δεξιῶν θυρίδες ὑπέκειντο εὐαερίαν\nπαρέχουσαι. συνῆπτο δὲ τούτοις ὁ μέγιστος οἶκος· περίπτερος\nδ’ ἦν εἴκοσι κλίνας ἐπιδεχόμενος. κατεσκεύαστο δ’ αὐτοῦ τὰ\nμὲν πλεῖστα ἀπὸ κέδρου σχιστῆς καὶ κυπαρίσσου Μιλησίας· αἱ\nδὲ τῆς περιστάσεως θύραι τὸν ἀριθμὸν εἴκοσι οὖσαι θυίναις\nκατεκεκόλληντο σανίσιν, ἐλεφαντίνους ἔχουσαι τοὺς κόσμους.\nἡ δ’ ἐνήλωσις ἡ κατὰ πρόσωπον αὐτῶν καὶ τὰ ῥόπτρα ἐξ\nἐρυθροῦ γεγονότα χαλκοῦ τὴν χρύσωσιν ἐκ πυρὸς εἰλήφει. τῶν\nδὲ κιόνων τὰ μὲν σώματα ἦν κυπαρίσσινα, αἱ δὲ κεφαλαὶ\nΚορινθιουργεῖς, ἐλέφαντι καὶ χρυσῷ διακεκοσμημέναι. τὸ δὲ\nἐπιστύλιον ἐκ χρυσοῦ τὸ ὅλον· ἐφ’ οὗ διάζωσμα ἐφήρμοστο\nπεριφανῆ ζῴδια ἔχον ἐλεφάντινα μείζω\nπηχυαίων, τῇ μὲν τέχνῃ μέτρια, τῇ χορηγίᾳ δὲ ἀξιοθαύμαστα.\nἐπέκειτο δὲ καὶ στέγη καλὴ τῷ συμποσίῳ τετράγωνος\nκυπαρισσίνη· γλυπτοὶ δ’ αὐτῆς ἦσαν οἱ κόσμοι, χρυσῆν\nἔχοντες τὴν ἐπιφάνειαν. παρέκειτο δὲ τῷ συμποσίῳ τούτῳ καὶ\nκοιτὼν ἑπτάκλινος· ᾧ συνῆπτο στενὴ σῦριγξ, κατὰ πλάτος τοῦ\nκύτους χωρίζουσα τὴν γυναικωνῖτιν. ἐν δὲ ταύτῃ συμπόσιον\nἐννεάκλινον ἦν, παραπλήσιον τῇ πολυτελείᾳ τῷ μεγάλῳ, καὶ\nκοιτὼν πεντάκλινος. καὶ τὰ μὲν ἄχρι τῆς πρώτης στέγης\nκατεσκευασμένα τοιαῦτ’ ἦν.\nἀναβάντων δὲ τὰς παρακειμένας πλησίον τῷ προειρημένῳ\nκοιτῶνι κλίμακας οἶκος ἦν ἄλλος πεντάκλινος ὀρόφωμα\nῥομβωτὸν ἔχων· καὶ πλησίον αὐτοῦ ναὸς Ἀφροδίτης θολοειδής,\nἐν ᾧ μαρμάρινον ἄγαλμα τῆς θεοῦ. κατεναντίον δὲ τούτου ἄλλο\nσυμπόσιον πολυτελὲς περίπτερον· οἱ γὰρ κίονες αὐτοῦ ἐκ\nλίθων Ἰνδικῶν συνέκειντο. παρὰ δὲ καὶ τούτῳ τῷ\nσυμποσίῳ κοιτῶνες, ἀκόλουθον τὴν κατασκευὴν τοῖς\nπροδεδηλωμένοις ἔχοντες. προάγοντι δὲ ἐπὶ τὴν πρῷραν οἶκος\nὑπέκειτο Βακχικὸς τρισκαιδεκάκλινος περίπτερος, ἐπίχρυσον\nἔχων τὸ γεῖσον ἕως τοῦ περιτρέχοντος ἐπιστυλίου· στέγη δὲ\nτῆς τοῦ θεοῦ διαθέσεως οἰκεία. ἐν δὲ τούτῳ κατὰ μὲν τὴν\nδεξιὰν πλευρὰν ἄντρον κατεσκεύαστο, οὗ χρῶμα μὲν ἦν ἔχον\nτὴν πετροποιίαν ἐκ λίθων ἀληθινῶν καὶ χρυσοῦ\nδεδημιουργημένην· ἵδρυτο δ’ ἐν αὐτῷ τῆς τῶν βασιλέων\nσυγγενείας ἀγάλματα εἰκονικὰ λίθου λυχνέως. ἐπιτερπὲς δ᾽\nἱκανῶς καὶ ἄλλο συμπόσιον ἦν ἐπὶ τῇ τοῦ\nμεγίστου οἴκου στέγῃ κείμενον, σκηνῆς ἔχον τάξιν· ᾧ στέγη\nμὲν οὐκ ἐπῆν, διατόναια δὲ τοξοειδῆ διὰ ποσοῦ τινος\nἐνετέτατο διαστήματος, ἐφ’ ὧν αὐλαῖαι κατὰ τὸν ἀνάπλουν\nἁλουργεῖς ἐνεπετάννυντο. μετὰ δὲ τοῦτο αἴθριον ἐξεδέχετο\nτὴν ἐπάνω τῆς ὑποκειμένης προστάδος τάξιν κατέχον· ᾧ κλῖμάξ\nτε ἑλικτὴ φέρουσα πρὸς τὸν κρυπτὸν περίπατον παρέκειτο καὶ\nσυμπόσιον ἐννεάκλινον, τῇ διαθέσει τῆς κατασκευῆς\nΑἰγύπτιον. οἱ γὰρ γεγονότες αὐτόθι κίονες ἀνήγοντο\nστρογγύλοι, διαλλάττοντες τοῖς σπονδύλοις, τοῦ μὲν μέλανος,\nτοῦ δὲ λευκοῦ παράλληλα τιθεμένων. εἰσὶ δ’ αὐτῶν καὶ αἱ\nκεφαλαὶ τῷ σχήματι περιφερεῖς, ὧν ἡ μὲν ὅλη περιγραφὴ\nπαραπλησία ῥόδοις ἐπὶ μικρὸν ἀναπεπταμένοις ἐστίν. περὶ δὲ\nτὸν προσαγορευόμενον κάλαθον οὐχ ἕλικες, καθάπερ ἐπὶ τῶν\nἙλληνικῶν, καὶ φύλλα τραχέα περίκειται, λωτῶν δὲ ποταμίων\nκάλυκες καὶ φοινίκων ἀρτιβλάστων καρπός· ἔστι δ’ ὅτε καὶ\nπλειόνων ἄλλων ἀνθέων γέγλυπται γένη. τὸ δ’ ὑπὸ τὴν ῥίζαν,\nὃ δὴ τῷ συνάπτοντι πρὸς τὴν κεφαλὴν ἐπίκειται σπονδύλῳ,\nκιβωρίων ἄνθεσι καὶ φύλλοις ὡσανεὶ καταπεπλεγμένοις ὁμοίαν\nεἶχε τὴν διάθεσιν. τοὺς μὲν οὖν κίονας οὕτως Αἰγύπτιοι\nκατασκευάζουσι· καὶ τοὺς τοίχους δὲ λευκαῖς καὶ μελαίναις\nδιαποικίλλουσι πλινθίσιν, ἐνίοτε δὲ καὶ τοῖς ἀπὸ τῆς\nἀλαβαστίτιδος προσαγορευομένης πέτρας. πολλὰ δὲ καὶ ἕτερα\nκατὰ μέσον τῆς νεὼς τὸ κύτος ἐν κοίλῃ καὶ κατὰ πᾶν αὐτῆς μέρος οἰκήματα ἦν. ὁ δὲ ἱστὸς ἦν αὐτῆς\nἑβδομήκοντα πηχῶν, βύσσινον ἔχων ἱστίον ἁλουργεῖ παρασείῳ\nκεκοσμημένον.’ — πᾶς δ’ ὁ τοῦ βασιλέως τοῦ Φιλαδέλφου\nπλοῦτος ... φυλαχθεὶς κατελύθη ὑπὸ τοῦ τελευταίου\nΠτολεμαίου τοῦ καὶ τὸν Γαβινιακὸν συστησαμένου πόλεμον, οὐκ\nἀνδρὸς γενομένου ἀλλ’ αὐλητοῦ καὶ μάγου.\nπερὶ δὲ τῆς ὑπὸ Ἱέρωνος τοῦ Συρακοσίου κατασκευασθείσης\nνεώς, ἧς καὶ Ἀρχιμήδης ἦν ὁ γεωμέτρης ἐπόπτης, οὐκ ἄξιον\nεἶναι κρίνω σιωπῆσαι, σύγγραμμα ἐκδόντος Μοσχίωνός τινος, ᾧ\nοὐ παρέργως ἐνέτυχον ὑπογυίως. γράφει οὖν ὁ Μοσχίων οὕτως·\n‘Διοκλείδης μὲν ὁ Ἀβδηρίτης θαυμάζεται ἐπὶ τῇ πρὸς τὴν\nῬοδίων πόλιν ὑπὸ Δημητρίου προσαχθείσῃ τοῖς τείχεσιν\nἑλεπόλει, Τίμαιος δ’ ἐπὶ τῇ πυρᾷ τῇ κατασκευασθείσῃ\nΔιονυσίῳ τῷ Σικελίας τυράννῳ, καὶ Ἱερώνυμος ἐπὶ τῇ\nκατασκευῇ τῆς ἁρμαμάξης, ᾗ συνέβαινε κατακομισθῆναι τὸ\nἈλεξάνδρου σῶμα, Πολύκλειτος δ’ ἐπὶ τῷ λυχνίῳ τῷ\nκατασκευασθέντι τῷ Πέρσῃ· Ἱέρων δὲ ὁ Συρακοσίων βασιλεύς, ὁ\nπάντα Ῥωμαίοις φίλος, ἐσπουδάκει μὲν καὶ περὶ ἱερῶν καὶ\nγυμνασίων κατασκευάς, ἦν δὲ καὶ περὶ ναυπηγίας φιλότιμος,\nπλοῖα σιτηγὰ κατασκευαζόμενος, ὧν ἑνὸς\nτῆς κατασκευῆς μνησθήσομαι. εἰς ὕλην μὲν ξύλωσιν ἐκ τῆς\nΑἴτνης παρεσκεύαστο ἑξήκοντα τετρηρικῶν σκαφῶν\nτὸ πλῆθος ἐξεργάσασθαι δυναμένην. ὡς δὲ ταῦτα\nἡτοιμάσατο γόμφους τε καὶ ἐγκοίλια καὶ σταμῖνας καὶ τὴν εἰς\nτὴν ἄλλην χρείαν ὕλην τὴν μὲν ἐξ Ἰταλίας, τὴν δ’ ἐκ\nΣικελίας, εἰς δὲ σχοινία λευκέαν μὲν ἐξ Ἰβηρίας, κάνναβιν\nδὲ καὶ πίτταν ἐκ τοῦ Ῥοδανοῦ ποταμοῦ καὶ τἄλλα πάντα τὰ\nχρειώδη πολλαχόθεν. συνήγαγε δὲ καὶ ναυπηγοὺς καὶ τοὺς\nἄλλους τεχνίτας καὶ καταστήσας ἐπὶ πάντων Ἀρχίαν τὸν\nΚορίνθιον ἀρχιτέκτονα παρεκάλεσε προθύμως ἐπιλαβέσθαι τῆς\nκατασκευῆς, προσκαρτερῶν καὶ αὐτὸς τὰς ἡμέρας. τὸ μὲν οὖν\nἥμισυ τοῦ παντὸς τῆς νεὼς ἐν μησὶν ἓξ ἐξειργάσατο ... καὶ\nταῖς ἐκ μολίβου ποιηθείσαις κεραμίσιν ἀεὶ καθ’ ὃ\nναυπηγηθείη μέρος περιελαμβάνετο, ὡς ἂν τριακοσίων ὄντων\nτῶν τὴν ὕλην ἐργαζομένων τεχνιτῶν χωρὶς τῶν ὑπηρετούντων.\nτοῦτο μὲν οὖν τὸ μέρος εἰς τὴν θάλασσαν καθέλκειν\nπροσετέτακτο, τὴν λοιπὴν κατασκευὴν ἵν’ ἐκεῖ λαμβάνῃ. ὡς δὲ\nπερὶ τὸν καθελκυσμὸν αὐτοῦ τὸν εἰς τὴν θάλασσαν πολλὴ\nζήτησις ἦν, Ἀρχιμήδης ὁ μηχανικὸς μόνος αὐτὸ κατήγαγε δι’\nὀλίγων σωμάτων. κατασκευάσας γὰρ ἕλικα τὸ τηλικοῦτον σκάφος\nεἰς τὴν θάλασσαν κατήγαγε. πρῶτος δ᾽\nἈρχιμήδης εὗρε τὴν τῆς ἕλικος κατασκευήν. ὡς δὲ καὶ τὰ\nλοιπὰ μέρη τῆς νεὼς ἐν ἄλλοις ἓξ μησὶ κατεσκευάσθη καὶ τοῖς\nχαλκοῖς ἥλοις πᾶσα περιελήφθη, ὧν οἱ πολλοὶ δεκάμνοοι ἦσαν,\nοἱ δ’ ἄλλοι τούτων ἡμιόλιοι — διὰ τρυπάνων δ’ ἦσαν οὗτοι\nἡρμοσμένοι τοὺς σταμῖνας συνέχοντες· μολυβδίναις δὲ\nκεραμίσιν ἐπεστεγνοῦντο πρὸς τὸ ξύλον, ὑποτιθεμένων ὀθονίων\nμετὰ πίττησ — ὡς οὖν τὴν ἐκτὸς ἐπιφάνειαν ἐξειργάσατο, τὴν\nἐντὸς διασκευὴν ἐξεπονεῖτο.\nἦν δὲ ἡ ναῦς τῇ μὲν κατασκευῇ εἰκόσορος, τριπάροδος δέ· τὴν\nμὲν κατωτάτω ἔχων ἐπὶ τὸν γόμον, ἐφ’ ἣν διὰ κλιμάκων πυκνῶν\nἡ κατάβασις ἐγίνετο· ἡ δ’ ἑτέρα τοῖς εἰς τὰς διαίτας\nβουλομένοις εἰσιέναι ἐμεμηχάνητο· μεθ’ ἣν ἡ τελευταία τοῖς\nἐπὶ τοῖς ὅπλοις τεταγμένοις. ἦσαν δὲ τῆς μέσης παρόδου παρ᾽\nἑκάτερον τῶν τοίχων δίαιται τετράκλινοι τοῖς ἀνδράσι,\nτριάκοντα τὸ πλῆθος. ἡ δὲ ναυκληρικὴ δίαιτα κλινῶν μὲν ἦν\nπεντεκαίδεκα, θαλάμους δὲ τρεῖς εἶχε τρικλίνους, ὧν ἦν τὸ\nκατὰ τὴν πρύμναν ὀπτανεῖον. ταῦτα δὲ πάντα δάπεδον εἶχεν ἐν\nἀβακίσκοις συγκείμενον ἐκ παντοίων λίθων, ἐν οἷς ἦν\nκατεσκευασμένος πᾶς ὁ περὶ τὴν Ἰλιάδα μῦθος θαυμασίως· ταῖς\nτε κατασκευαῖς καὶ ταῖς ὀροφαῖς, καὶ θυρώμασι δὲ πάντα ἦν\nταῦτα πεπονημένα. κατὰ δὲ τὴν ἀνωτάτω πάροδον γυμνάσιον ἦν\nκαὶ περίπατοι σύμμετρον ἔχοντες τὴν κατασκευὴν τῷ τοῦ\nπλοίου μεγέθει, ἐν οἷς κῆποι παντοῖοι\nθαυμασίως ἦσαν ὑπερβάλλοντες ταῖς φυτείαις, διὰ κεραμίδων\nμολυβδινῶν κατεστεγνωμένων ἀρδευόμενοι, ἔτι δὲ\nσκηναὶ κιττοῦ λευκοῦ καὶ ἀμπέλων, ὧν αἱ ῥίζαι τὴν τροφὴν ἐν\nπίθοις εἶχον γῆς πεπληρωμένοις, τὴν αὐτὴν ἄρδευσιν\nλαμβάνουσαι καθάπερ καὶ οἱ κῆποι. αὗται δὲ αἱ σκηναὶ\nσυνεσκίαζον τοὺς περιπάτους. ἑξῆς δὲ τούτων Ἀφροδίσιον\nκατεσκεύαστο τρίκλινον, δάπεδον ἔχον ἐκ λίθων ἀχατῶν τε καὶ\nἄλλων χαριεστάτων ὅσοι κατὰ τὴν νῆσον ἦσαν· τοὺς τοίχους δ᾽\nεἶχε καὶ τὴν ὀροφὴν κυπαρίττου, τὰς δὲ θύρας ἐλέφαντος καὶ\nθύου· γραφαῖς δὲ καὶ ἀγάλμασιν, ἔτι δὲ ποτηρίων\nκατασκευαῖς ὑπερβαλλόντως κατεσκεύαστο.\nτούτου δ’ ἐφεξῆς σχολαστήριον ὑπῆρχε πεντάκλινον, ἐκ πύξου\nτοὺς τοίχους καὶ τὰ θυρώματα κατεσκευασμένον, βιβλιοθήκην\nἔχον ἐν αὑτῷ, κατὰ δὲ τὴν ὀροφὴν πόλον ἐκ τοῦ κατὰ τὴν\nἈχραδίνην ἀπομεμιμημένον ἡλιοτροπίου. ἦν δὲ καὶ βαλανεῖον\nτρίκλινον πυρίας χαλκᾶς ἔχον τρεῖς καὶ λουτῆρα πέντε\nμετρητὰς δεχόμενον ποικίλον τοῦ Ταυρομενίτου λίθου.\nκατεσκεύαστο δὲ καὶ οἰκήματα πλείω τοῖς ἐπιβάταις καὶ τοῖς\nτὰς ἀντλίας φυλάττουσι. χωρὶς δὲ τούτων ἱππῶνες ἦσαν\nἑκατέρου τῶν τοίχων δέκα· κατὰ δὲ τούτους ἡ τροφὴ τοῖς\nἵπποις ἔκειτο καὶ τῶν ἀναβατῶν καὶ τῶν παίδων τὰ σκεύη. ἦν\nδὲ καὶ ὑδροθήκη κατὰ τὴν πρῷραν κλειστή, δισχιλίους\nμετρητὰς δεχομένη, ἐκ σανίδων καὶ πίττης καὶ ὀθονίων\nκατεσκευασμένη. παρὰ δὲ ταύτην\nκατεσκεύαστο διὰ μολιβδώματος καὶ σανίδων κλειστὸν\nἰχθυοτροφεῖον· τοῦτο δ’ ἦν πλῆρες θαλάττης, ἐν ᾧ πολλοὶ\nἰχθύες εὖ ἐτρέφοντο. ὑπῆρχον δὲ καὶ τῶν τοίχων\nἑκατέρωθεν τρόποι προεωσμένοι, διάστημα σύμμετρον ἔχοντες·\nἐφ’ ὧν κατεσκευασμέναι ἦσαν ξυλοθῆκαι καὶ κρίβανοι καὶ\nὀπτανεῖα καὶ μύλοι καὶ πλείους ἕτεραι διακονίαι. ἄτλαντές\nτε περιέτρεχον τὴν ναῦν ἐκτὸς ἑξαπήχεις, οἳ τοὺς ὄγκους\nὑπειλήφεσαν τοὺς ἀνωτάτω καὶ τὸ τρίγλυφον, πάντες ἐν\nδιαστήματι συμμέτρῳ βεβῶτες. ἡ δὲ ναῦς πᾶσα\nοἰκείαις γραφαῖς ἐπεπόνητο.\nπύργοι τε ἦσαν ἐν αὐτῇ ὀκτὼ σύμμετροι τὸ μέγεθος τοῖς τῆς\nνεὼς ὄγκοις· δύο μὲν κατὰ πρύμναν, οἱ δ’ ἴσοι κατὰ πρῷραν,\nοἱ λοιποὶ δὲ κατὰ μέσην ναῦν. τούτων δὲ ἑκάστῳ παρεδέδεντο\nκεραῖαι βʹ, ἐφ’ ὧν κατεσκεύαστο φατνώματα, δι’\nὧν ἠφίεντο λίθοι πρὸς τοὺς ὑποπλέοντας τῶν πολεμίων. ἐπὶ δὲ\nτῶν πύργων ἕκαστον ἀνέβαινον τέτταρες μὲν καθωπλισμένοι\nνεανίσκοι, δύο δὲ τοξόται. πᾶν δὲ τὸ ἐντὸς τῶν πύργων λίθων\nκαὶ βελῶν πλῆρες ἦν. τεῖχος δὲ ἐπάλξεις ἔχον καὶ\nκαταστρώματα διὰ νεὼς ἐπὶ κιλλιβάντων κατεσκεύαστο· ἐφ’ οὗ\nλιθοβόλος ἐφειστήκει, τριτάλαντον λίθον ἀφ’ αὑτοῦ ἀφιεὶς\nκαὶ δωδεκάπηχυ βέλος. τοῦτο δὲ τὸ μηχάνημα κατεσκεύασεν\nἈρχιμήδης. ἑκάτερον δὲ τῶν βελῶν ἔβαλλεν ἐπὶ στάδιον. μετὰ\nδὲ ταῦτα παραρτήματα ἐκ τροπῶν παχέων συγκείμενα διὰ\nἁλύσεων χαλκῶν κρεμάμενα. τριῶν δὲ\nἱστῶν ὑπαρχόντων ἐξ ἑκάστου κεραῖαι λιθοφόροι ἐξήρτηντο\nβʹ, ἐξ ὧν ἅρπαγές τε καὶ πλίνθοι μολίβου πρὸς\nτοὺς ἐπιτιθεμένους ἠφίεντο. ἦν δὲ καὶ χάραξ κύκλῳ τῆς νεὼς\nσιδηροῦς πρὸς τοὺς ἐπιχειροῦντας ἀναβαίνειν κόρακές τε\nσιδηροῖ κύκλῳ τῆς νεὼς, οἳ δι’ ὀργάνων ἀφιέμενοι\nτὰ τῶν ἐναντίων ἐκράτουν σκάφη καὶ παρέβαλλον εἰς πληγήν.\nἑκατέρῳ δὲ τῶν τοίχων ἑξήκοντα νεανίσκοι πανοπλίας ἔχοντες\nἐφειστήκεσαν καὶ τούτοις ἴσοι περί τε τοὺς ἱστοὺς καὶ τὰς\nλιθοφόρους κεραίας. ἦσαν δὲ καὶ κατὰ τοὺς ἱστοὺς ἐν τοῖς\nκαρχησίοις οὖσι χαλκοῖς ἐπὶ μὲν τοῦ πρώτου τρεῖς ἄνδρες,\nεἶθ’ ἑξῆς καθ’ ἕνα λειπόμενοι· τούτοις δ’ ἐν πλεκτοῖς\nγυργάθοις διὰ τροχιλίων εἰς τὰ θωράκια λίθοι παρεβάλλοντο\nκαὶ βέλη διὰ τῶν παίδων. ἄγκυραι δὲ ἦσαν ξύλιναι μὲν\nτέτταρες, σιδηραῖ δ’ ὀκτώ. τῶν δὲ ἱστῶν ὁ μὲν δεύτερος καὶ\nτρίτος εὑρέθησαν, δυσχερῶς δὲ ὁ πρῶτος εὑρέθη ἐν τοῖς ὄρεσι\nτῆς Βρεττίας ὑπὸ συβώτου ἀνδρός· κατήγαγε δ’ αὐτὸν ἐπὶ\nθάλατταν Φιλέας ὁ Ταυρομενίτης μηχανικός. ἡ δὲ ἀντλία\nκαίπερ βάθος ὑπερβάλλον ἔχουσα δι’ ἑνὸς ἀνδρὸς ἐξηντλεῖτο\nδιὰ κοχλίου, Ἀρχιμήδους ἐξευρόντος. ὄνομα δ’ ἦν τῇ νηὶ\nΣυρακοσία· ὅτε δ’ αὐτὴν ἐξέπεμπεν Ἱέρων, Ἀλεξανδρίδα αὐτὴν\nμετωνόμασεν. ἐφόλκια δ’ ἦσαν αὐτῇ τὸ μὲν πρῶτον κέρκουρος\nτρισχίλια τάλαντα δέχεσθαι δυνάμενος·\nπᾶς δ’ ἦν οὗτος ἐπίκωπος. μεθ’ ὃν χίλια πεντακόσια\nβαστάζουσαι ἁλιάδες τε καὶ σκάφαι πλείους. ὄχλος δ’ ἦν οὐκ\nἐλάττων. μετὰ τοὺς προειρημένους ἄλλοι τε ἑξακόσιοι παρὰ\nτὴν πρῷραν ἐπιτηροῦντες τὰ παραγγελλόμενα. τῶν δὲ κατὰ ναῦν\nἀδικημάτων δικαστήριον καθειστήκει ναύκληρος, κυβερνήτης\nκαὶ πρῳρεύς, οἵπερ ἐδίκαζον κατὰ τοὺς Συρακοσίων\nνόμους.\nσίτου δὲ ἐνεβάλλοντο εἰς τὴν ναῦν μυριάδας ἕξ, ταρίχων δὲ\nΣικελικῶν κεράμια μύρια, ἐρίων τάλαντα δισμύρια, καὶ ἕτερα\nδὲ φορτία δισμύρια. χωρὶς δὲ τούτων ὁ ἐπισιτισμὸς ἦν τῶν\nἐμπλεόντων. ὁ δ’ Ἱέρων ἐπεὶ πάντας τοὺς λιμένας ἤκουεν τοὺς\nμὲν ὡς οὐ δύνατοί εἰσι τὴν ναῦν δέχεσθαι, τοὺς δὲ καὶ\nἐπικινδύνους ὑπάρχειν, διέγνω δῶρον αὐτὴν ἀποστεῖλαι\nΠτολεμαίῳ τῷ βασιλεῖ εἰς Ἀλεξάνδρειαν· καὶ γὰρ ἦν σπάνις\nσίτου κατὰ τὴν Αἴγυπτον. καὶ οὕτως ἐποίησε, καὶ ἡ ναῦς\nκατήχθη εἰς τὴν Ἀλεξάνδρειαν, ἔνθα καὶ ἐνεωλκήθη. ὁ δ᾽\nἹέρων καὶ Ἀρχίμηλον τὸν τῶν ἐπιγραμμάτων ποιητὴν γράψαντα\nεἰς τὴν ναῦν ἐπίγραμμα χιλίοις πυρῶν μεδίμνοις, οὓς καὶ\nπαρέπεμψεν ἰδίοις δαπανήμασιν εἰς τὸν Πειραιᾶ, ἐτίμησεν.\nἔχει δ’ οὕτως τὸ ἐπίγραμμα· τίς τόδε σέλμα πέλωρον ἐπὶ χθονὸς εἵσατο; ποῖοςκοίρανος ἀκαμάτοις πείσμασιν ἠγάγετο;πῶς δὲ κατὰ δρυόχων ἐπάγη σανίς, ἢ τίνι γόμφοιτμηθέντες πελέκει τοῦτ’ ἔκαμον τὸ κύτος,\nἢ κορυφαῖς Αἴτνας παρισούμενον ἤ τινι νάσωνἃς Αἰγαῖον ὕδωρ Κυκλάδας ἐνδέδεται,τοίχοις ἀμφοτέρωθεν ἰσοπλατές. ἦ ῥα Γίγαντεςτοῦτο πρὸς οὐρανίας ἔξεσαν ἀτραπιτούς.ἄστρων γὰρ ψαύει καρχήσια καὶ τριελίκτουςθώρακας μεγάλων ἐντὸς ἔχει νεφέων.πείσμασι δ’ ἀγκύρας ἀπερείδεται οἷσιν ἈβύδουΞέρξης καὶ Σηστοῦ δισσὸν ἔδησε πόρον.μανύει στιβαρᾶς κατ’ ἐπωμίδος ἀρτιχάρακτονγράμμα, τίς ἐκ χέρσου τάνδ’ ἐκύλισε τρόπιν·φατὶ γὰρ ὡς Ἱέρων Ἱεροκλέος Ἑλλάδι πάσᾳκαὶ νάσοις καρπὸν πίονα δωροφορῶν,Σικελίας σκαπτοῦχος ὁ Δωρικός. ἀλλά, Πόσειδον,σῷζε διὰ γλαυκῶν σέλμα τόδε ῥοθίων. παρέλιπον δ’ ἑκὼν ἐγὼ τὴν Ἀντιγόνου ἱερὰν τριήρη,\nᾗ ἐνίκησε τοὺς Πτολεμαίου στρατηγοὺς περὶ Λεύκολλαν τῆς\nΚῴας, ὅπου δὴ καὶ τῷ Ἀπόλλωνι αὐτὴν ἀνέθηκεν· ἥτις οὐδὲ τὸ\nτρίτον, τάχα δὲ οὐδὲ τὸ τέταρτον εἶχε τῆς Συρακοσίας ἢ\nἈλεξανδρίδος ταύτης νεώς.’\nτοσαῦτ’ οὖν καὶ περὶ τοῦ τῶν νεῶν καταλόγου οὐκ ἀπὸ Βοιωτῶν\nἀρξάμενοι κατελέξαμεν, ἀλλ’ ἀπὸ πανηγυρικῶν πομπῶν. καὶ\nἐπεὶ τὸν καλὸν Οὐλπιανὸν οἶδα πάλιν προβαλοῦντα ἡμῖν τίς\nαὕτη ἡ παρὰ τῷ Καλλιξείνῳ ἐγγυθήκη,\nφαμὲν αὐτῷ ὅτι καὶ λόγος τις εἰς Λυσίαν ἀναφέρεται τὸν\nῥήτορα περὶ ἐγγυθήκης ἐπιγραφόμενος, οὗ ἡ ἀρχή (fr.\n91 Tur)· ‘εἰ μὲν δίκαιον ἔλεγεν ἢ μέτριον, ἄνδρες\nδικασταί, Λυσιμένης.’ ἐν ᾧ προελθών φησιν· ‘οὐκ ἂν\nἐσπούδαζον περὶ αὐτῆς τῆς ἐγγυθήκης δικαιολογεῖσθαι, ἣ οὔκ\nἐστιν ἀξία τριάκοντα δραχμῶν.’ ὅτι δὲ χαλκῆ ἦν ἡ ἐγγυθήκη\nἑξῆς φησι· ‘πέρυσιν δὲ ἐπισκευάσαι αὐτὴν βουλόμενος ἐξέδωκα\nεἰς τὸ χαλκεῖον· ἐστὶ γὰρ συνθετὴ καὶ Σατύρων ἔχει πρόσωπα\nκαὶ βουκεφάλια. .... ἄλλο ἔτι μέγεθος τὸ αὐτό. ὁ γὰρ αὐτὸς\nτεχνίτης πολλὰ σκεύη ταὐτὰ καὶ ὅμοια ἐργάζεται.’ ἐν τούτοις\nὁ Λυσίας εἰπὼν ὅτι καὶ χαλκῆ ἦν ἡ ἐγγυθήκη, σαφῶς\nπαρίστησιν, ὡς καὶ ὁ Καλλίξεινος εἴρηκε (p.\n199c), λεβήτων αὐτὰς ὑποθήματα εἶναι. οὕτως γὰρ\nκαὶ Πολέμων ὁ περιηγητὴς εἶπεν ἐν γʹ τῶν πρὸς\nἈδαῖον καὶ Ἀντίγονον (fr. 58 Pr.) ἐξηγούμενος\nδιάθεσιν ἐν Φλιοῦντι κατὰ τὴν πολεμάρχειον στοὰν\nγεγραμμένην ὑπὸ Σίλλακος τοῦ Ῥηγίνου, οὗ μνημονεύουσιν\nἘπίχαρμος (p. 293 L) καὶ Σιμωνίδης (fr.\n194 B4), λέγων οὕτως (fr. 58\nPr)·‘ἐγγυθήκη καὶ ἐπ’ αὐτῆς κύπελλον.’ Ἡγήσανδρος δὲ\nὁ Δελφὸς ἐν τῷ ἐπιγραφομένῳ ὑπομνήματι ἀνδριάντων καὶ\nἀγαλμάτων (FHG IV 421) Γλαύκου φησὶ τοῦ Χίου\nτὸ ἐν Δελφοῖς ὑπόστημα οἷον ἐγγυθήκην τινὰ σιδηρᾶν, ἀνάθημα\nἈλυάττου· οὗ ὁ Ἡρόδοτος μνημονεύει (I 25)\nὑποκρητηρίδιον αὐτὸ καλῶν. καὶ ὁ μὲν Ἡγήσανδρος\nταῦτα λέγει. εἴδομεν δ’ αὐτὸ καὶ ἡμεῖς ἀνακείμενον ἐν\nΔελφοῖς ὡς ἀληθῶς θέας ἄξιον διὰ τὰ ἐν\nαὐτῷ ἐντετορευμένα ζῳδάρια καὶ ἄλλα τινὰ ζῳύφια καὶ\nφυτάρια, ἐπιτίθεσθαι ἐπ’ αὐτῷ δυνάμενα καὶ κρατῆρας καὶ\nἄλλα σκεύη. ἡ δ’ ὑπ’ Ἀλεξανδρέων καλουμένη ἀγγοθήκη\nτρίγωνός ἐστι, κατὰ μέσον κοίλη, δέχεσθαι δυναμένη\nἐντιθέμενον κεράμιον. ἔχουσι δὲ ταύτην οἱ μὲν πένητες\nξυλίνην, οἱ δὲ πλούσιοι χαλκῆν ἢ ἀργυρᾶν.\nεἰπόντες οὖν περὶ ἐγγυθήκης ἑξῆς πάλιν μνησθησόμεθα\nφιλοδείπνων βασιλέων. ὁ γὰρ τῷ προειρημένῳ Ἀντιόχῳ ὁμώνυμος\nβασιλεύς, Δημητρίου δ’ υἱός, ὡς ἱστορεῖ Ποσειδώνιος\n(FHG III 257), ὑποδοχὰς ποιούμενος καθ᾽\nἡμέραν ὀχλικὰς χωρὶς τῶν ἀναλισκομένων σωρευμάτων ἑκάστῳ\nἀποφέρειν ἐδίδου τῶν ἑστιατόρων ὁλομελῆ κρέα χερσαίων τε\nκαὶ πτηνῶν καὶ θαλαττίων ζῴων ἀδιαίρετα ἐσκευασμένα, ἅμαξαν\nπληρῶσαι δυνάμενα· καὶ μετὰ ταῦτα μελιπήκτων καὶ στεφάνων\nἐκ σμύρνης καὶ λιβανωτοῦ σὺν ἀνδρομήκεσι λημνίσκων χρυσῶν\nπιλήμασι πλήθη. καὶ ἄλλος δ’ Ἀντίοχος βασιλεὺς ἐπιτελῶν\nτοὺς ἐν Δάφνῃ ἀγῶνας ἐποιήσατο καὶ αὐτὸς ὑποδοχὰς λαμπράς,\nὡς ὁ αὐτός φησι Ποσειδώνιος (ib.\n263)· ‘τὸ μὲν γὰρ πρῶτον ἀναδόσεις ἐποιήσατο κατ᾽\nἄνδρα ὁλομελῶν βρωμάτων, μετὰ δὲ καὶ ζώντων χηνῶν\nκαὶ λαγωῶν καὶ δορκάδων. ἀνεδίδοντο δὲ καὶ\nχρυσοῖ στέφανοι τοῖς δειπνοῦσι καὶ ἀργυρωμάτων πλῆθος καὶ\nθεραπόντων καὶ ἵππων καὶ καμήλων. καὶ ἔδει ἀναβάντα ἐπὶ τὴν\nκάμηλον πιεῖν ἕκαστον καὶ λαβεῖν τὴν\nκάμηλον καὶ τὰ ἐπὶ τὴν κάμηλον καὶ τὸν\nπαρεστῶτα παῖδα.’ — ‘καὶ (ib. 258) οἱ κατὰ τὴν\nΣυρίαν δὲ πάντες, φησί, διὰ τὴν τῆς χώρας εὐβοσίαν ἀπὸ τῆς\nπερὶ τἀναγκαῖα κακοπαθείας συνόδους ἔνεμον πλείους, ἵνα\nεὐωχοῖντο συνεχῶς, τοῖς μὲν γυμνασίοις ὡς βαλανείοις\nχρώμενοι, ἀλειφόμενοι δὲ ἐλαίῳ πολυτελεῖ καὶ\nμύροις, τοῖς δὲ γραμματείοισ — οὕτως γὰρ ἐκάλουν τὰ κοινὰ\nτῶν συνδείπνων — ὡς οἰκητηρίοις ἐνδιαιτώμενοι,\nκαὶ τὸ πλεῖον μέρος τῆς ἡμέρας γαστριζόμενοι\nἐν αὐτοῖς οἴνοις καὶ βρώμασιν, ὥστε καὶ προσαποφέρειν\nπολλά, καὶ καταυλούμενοι πρὸς χελωνίδος πολυκρότου ψόφους,\nὥστε τὰς πόλεις ὅλας τοῖς τοιούτοις κελάδοις\nσυνηχεῖσθαι.’\nἐπαινῶ δ’ ἐγώ, ἄνδρες φίλοι, τὸ γενόμενον παρ’ Ἀλεξάνδρῳ τῷ\nβασιλεῖ τῆς Συρίας συμπόσιον. ὁ δ’ Ἀλέξανδρος οὗτος ὢν\nἈντιόχου τοῦ Ἐπιφανοῦς υἱὸς ὑποβληθείς, διὸ εἶχον μῖσος\nπάντες ἄνθρωποι εἰς Δημήτριον· περὶ οὗ ἱστόρησεν ὁ ἑταῖρος\nἡμῶν Ἀθήναιος ἐν τοῖς περὶ τῶν ἐν Συρίᾳ βασιλευσάντων\n(FHG III 657). τὸ οὖν συμπόσιον τοῦτο\nτοιόνδε τι ἐγένετο. Διογένης ὁ Ἐπικούρειος, ἕξιν ἔχων\nἱκανὴν ἐν οἷς μετεχειρίζετο λόγοις, τὸ μὲν γένος ἦν ἐκ\nΣελευκείας τῆς ἐν Βαβυλωνίᾳ, ἀποδοχῆς δ’ ἐτύγχανε παρὰ τῷ\nβασιλεῖ καίτοι τοῖς ἀπὸ τῆς στοᾶς λόγοις χαίροντι. ἐπολυώρει οὖν αὐτὸν ὁ Ἀλέξανδρος καίπερ\nὄντα τῷ βίῳ φαῦλον, ἔτι δὲ βλάσφημον καὶ βάσκανον ἕνεκά τε\nτοῦ γελοίου μηδὲ τῶν βασιλέων ἀπεχόμενον· καὶ αἰτησαμένῳ\nαὐτῷ φιλοσοφίας ἀλλοτρίαν αἴτησιν, ὅπως πορφυροῦν τε\nχιτωνίσκον φορήσει καὶ χρυσοῦν στέφανον ἔχοντα πρόσωπον\nἈρετῆς κατὰ μέσον, ἧς ἱερεὺς ἠξίου προσαγορεύεσθαι,\nσυνεχώρησε καὶ τὸν στέφανον προσχαρισάμενος. ἅπερ ὁ\nΔιογένης ἐρασθείς τινος λυσιῳδοῦ γυναικὸς ἐχαρίσατο αὐτῇ.\nἀκούσας δ’ ὁ Ἀλέξανδρος καὶ συνάγων φιλοσόφων καὶ ἐπισήμων\nἀνδρῶν συμπόσιον ἐκάλεσε καὶ τὸν Διογένη· καὶ παραγενόμενον\nἠξίου κατακλίνεσθαι ἔχοντα τὸν στέφανον καὶ τὴν ἐσθῆτα.\nἄκαιρον δ’ εἶναι εἰπόντος νεύσας εἰσαγαγεῖν ἐκέλευσε τὰ\nἀκούσματα, ἐν οἷς καὶ ἡ λυσιῳδὸς εἰσῆλθεν ἐστεφανωμένη τὸν\nτῆς Ἀρετῆς στέφανον, ἐνδῦσα καὶ τὴν πορφυρᾶν ἐσθῆτα.\nγέλωτος οὖν πολλοῦ καταραγέντος ἔμενεν ὁ φιλόσοφος καὶ τὴν\nλυσιῳδὸν ἐπαινῶν οὐκ ἐπαύσατο. τοῦτον τὸν Διογένη ὁ\nμεταλαβὼν τὴν βασιλείαν Ἀντίοχος, οὐκ ἐνέγκας αὐτοῦ τὴν\nκακολογίαν, ἀποσφαγῆναι ἐκέλευσεν. ὁ δ’ Ἀλέξανδρος προσηνὴς\nἦν πᾶσι καὶ φιλόλογος ἐν ταῖς ὁμιλίαις καὶ οὐχ ὅμοιος\nἈθηνίωνι τῷ περιπατητικῷ φιλοσόφῳ, τῷ καὶ διατριβῆς\nπροστάντι φιλοσόφου Ἀθήνησί τε καὶ ἐν Μεσσήνῃ, ἔτι δὲ καὶ\nἐν Λαρίσῃ τῆς Θετταλίας, καὶ μετὰ ταῦτα τῆς Ἀθηναίων πόλεως\nτυραννήσαντι. περὶ οὗ καθ’ ἕκαστα ἱστορεῖ Ποσειδώνιος ὁ\nἈπαμεύς, ἅπερ εἰ καὶ μακρότερά ἐστιν ἐκθήσομαι, ἵν’ ἐπιμελῶς πάντας ἐξετάζωμεν τοὺς\nφάσκοντας εἶναι φιλοσόφους καὶ μὴ τοῖς τριβωνίοις καὶ τοῖς\nἀκάρτοις πώγωσι πιστεύωμεν. κατὰ γὰρ τὸν Ἀγάθωνα (fr.\n12 N)εἰς μὲν φράσω τἀληθές, οὐχί σ’ εὐφρανῶ·εἰ δ’ εὐφρανῶ τί σ᾽, οὐχὶ τἀληθὲς φράσω. ἀλλὰ φίλη γάρ, φασίν, ἡ ἀλήθεια,\nἐκθήσομαι τὰ περὶ τὸν ἄνδρα ὡς ἐγένετο (FHG III\n266).\n‘ἐν τῇ Ἐρυμνέως τοῦ περιπατητικοῦ σχολῇ διέτριβέ τις Ἀθηνίων προσκαρτερῶν τοῖς λόγοις·\nὅστις Αἰγυπτίαν ὠνησάμενος θεράπαιναν ἐπεπλέκετο αὐτῇ.\nταύτης οὖν εἴτ’ ἐξ αὐτοῦ τεκούσης, εἴτ’ ἐξ ἄλλου τινος,\nὁμώνυμος Ἀθηνίωνι τῷ δεσπότῃ παρετρέφετο. γράμματα δὲ μαθὼν\nκαὶ πρεσβύτην γενόμενον τὸν δεσπότην μετὰ τῆς μητρὸς\nἐχειραγώγει καὶ ἀποθανόντα κληρονομήσας παρέγγραφος\nἈθηναίων πολίτης ἐγένετο. γήμας τε παιδισκάριον εὔμορφον\nμετὰ τούτου πρὸς τὸ σοφιστεύειν ὥρμησε μειράκια σχολαστικὰ\nθηρεύων. καὶ σοφιστεύσας ἐν Μεσσήνῃ κἀν Λαρίσῃ τῇ Θετταλικῇ\nκαὶ πολλὰ ἐργασάμενος χρήματα ἐπανῆλθεν εἰς τὰς Ἀθήνας. καὶ\nχειροτονηθεὶς ὑπὸ τῶν Ἀθηναίων πρεσβευτής, ὅτε εἰς\nΜιθριδάτην τὰ πράγματα μετέρρει, ὑποδραμὼν τὸν βασιλέα τῶν\nφίλων εἷς ἐγένετο, μεγίστης τυχὼν προαγωγῆς. διόπερ\nμετεώριζε τοὺς Ἀθηναίους δι’ ἐπιστολῶν ὡς τὰ μέγιστα παρὰ\nτῷ Καππαδόκῃ δυνάμενος, ὥστε μὴ μόνον τῶν ἐπιφερομένων\nὀφλημάτων ἀπολυθέντας ἂν ἐν ὁμονοίᾳ ζῆν, ἀλλὰ καὶ τὴν δημοκρατίαν ἀνακτησαμένους,\nκαὶ δωρεῶν μεγάλων τυχεῖν ἰδίᾳ καὶ δημοσίᾳ. ταῦτα οἱ\nἈθηναῖοι διεκόμπουν τὴν Ῥωμαίων ἡγεμονίαν καταλελύσθαι\nπεπιστευκότες.\nἤδη οὖν τῆς Ἀσίας μεταβεβλημένης ὁ Ἀθηνίων ἐπανῆγεν εἰς τὰς\nἈθήνας καὶ ὑπὸ χειμῶνος ἐνοχληθεὶς εἰς τὴν Καρυστίαν\nκατηνέχθη. τοῦτο μαθόντες οἱ Κεκροπίδαι ἔπεμψαν ἐπὶ τὴν\nἀνακομιδὴν αὐτοῦ ναῦς μακρὰς καὶ φορεῖον ἀργυρόπουν. ἀλλ᾽\nεἰσῄειν ἤδη, καὶ σχεδὸν τὸ πλεῖστον μέρος τῆς πόλεως ἐπὶ\nτὴν ἐκδοχὴν αὐτοῦ ἐξεκέχυτο· συνέτρεχον δὲ πολλοὶ καὶ ἄλλοι\nθεαταὶ τὸ παράδοξον τῆς τύχης θαυμάζοντες, εἰ ὁ παρέγγραφος\nἈθηνίων εἰς Ἀθήνας ἐπ’ ἀργυρόποδος κατακομίζεται φορείου\nκαὶ πορφυρῶν στρωμάτων, ὁ μηδέποτε ἐπὶ τοῦ τρίβωνος ἑωρακὼς\nπορφύραν πρότερον, οὐδενὸς οὐδὲ Ῥωμαίων ἐν τοιαύτῃ φαντασίᾳ\nκαταχλιδῶντος τῆς Ἀττικῆς. συνέτρεχον οὖν πρὸς τὴν θέαν\nταύτην ἄνδρες γυναῖκες, γέροντεσ παῖδες, τὰ\nκάλλιστα προσδοκῶντες παρὰ Μιθριδάτου, ὁπότε Ἀθηνίων ὁ\nπένης καὶ τὰς ἐρανικὰς ποιησάμενος ἀκροάσεις διὰ τὸν\nβασιλέα σιληπορδῶν διὰ τῆς χώρας καὶ πόλεως πομπεύει.\nὑπήντησαν δ’ αὐτῷ καὶ οἱ περὶ τὸν Διόνυσον τεχνῖται, τὸν\nἄγγελον τοῦ νέου Διονύσου καλοῦντες ἐπὶ τὴν κοινὴν ἑστίαν\nκαὶ τὰς περὶ ταύτην εὐχάς τε καὶ σπονδάς. ὁ δὲ πρότερον ἐκ\nμισθωτῆς οἰκίας ἐξιὼν εἰς τὴν διευς οἰκίαν τοῦ τότε\nπλουτοῦντος ἀνθρώπου ταῖς ἐκ Δήλου προσόδοις εἰσηνέχθη, κεκοσμημένην στρωμναῖς τε καὶ\nγραφαῖς καὶ ἀνδριᾶσι καὶ ἀργυρωμάτων ἐκθέσει. ἀφ’ ἧς ἐξῄει\nχλαμύδα λαμπρὰν ἐπισύρων καὶ περικείμενος δακτύλιον χρυσίου\nἐγγεγλυμμένην ἔχοντα τὴν Μιθριδάτου εἰκόνα· προεπόμπευον δ᾽\nαὐτοῦ καὶ ἐφείποντο θεράποντες πολλοί. ἐν δὲ τῷ τεμένει τῶν\nτεχνιτῶν θυσίαι τε ἐπετελοῦντο ἐπὶ τῇ Ἀθηνίωνος παρουσίᾳ\nκαὶ μετὰ κήρυκος προαναφωνήσεως σπονδαί. καὶ τῇ ὑστεραίᾳ\nπολλοὶ μὲν ἐπὶ τὴν οἰκίαν ἐλθόντες ἀνέμενον αὐτοῦ τὴν\nπρόοδον· πλήρης δ’ ἦν καὶ ὁ Κεραμεικὸς ἀστῶν καὶ ξένων καὶ\nαὐτόκλητος εἰς τὴν ἐκκλησίαν τῶν ὄχλων συνδρομή. ὃ δὲ μόλις\nπροῆλθε δορυφορούμενος ὑπὸ τῶν εὐδοκιμεῖν παρὰ τῷ δήμῳ\nθελόντων, ἑκάστου σπεύδοντος κἂν προσάψασθαι τῆς\nἐσθῆτος.\nἀναβὰς οὖν ἐπὶ τὸ βῆμα τὸ πρὸ τῆς Ἀττάλου στοᾶς\nᾠκοδομημένον τοῖς Ῥωμαίων στρατηγοῖς στὰς ἐπὶ τούτου καὶ\nπεριβλέψας κυκληδὸν τὸ πλῆθος, ἔπειτ’ ἀναβλέψας ‘ἄνδρες\nἈθηναῖοι, ἔφη, τὰ πράγματα μὲν βιάζεται καὶ τὸ τῆς πατρίδος\nσυμφέρον ἀπαγγέλλειν ἃ οἶδα, τὸ δὲ μέγεθος τῶν μελλόντων\nλέγεσθαι διὰ τὸ παράδοξον τῆς περιστάσεως ἐμποδίζει με.’\nἁθρόως δ’ ἐπιβοησάντων αὐτῷ τῶν περιεστώτων θαρρεῖν καὶ\nλέγειν, ‘λέγω τοίνυν, ἔφη, τὰ μηδέποτε ἐλπισθέντα μηδὲ ἐν\nὀνείρῳ φαντασθέντα. βασιλεὺς Μιθριδάτης κρατεῖ μὲν Βιθυνίας\nκαὶ τῆς ἄνω Καππαδοκίας, κρατεῖ δὲ τῆς συνεχοῦς Ἀσίας\nἁπάσης ἄχρι Παμφυλίας καὶ Κιλικίας. καὶ βασιλεῖς μὲν αὐτὸν\nἈρμενίων καὶ Περσῶν δορυφοροῦσι, δυνάσται δὲ τῶν περὶ τὴν\nΜαιῶτιν καὶ τὸν ὅλον Πόντον\nκατῳκισμένων ἐθνῶν ἐν περιμέτρῳ τρισμυρίων σταδίων. Ῥωμαίων\nδὲ στρατηγὸς μὲν Παμφυλίας Κόιντος Ὄππιος παραδοθεὶς\nἀκολουθεῖ δέσμιος, Μάνιος δὲ Ἀκύλλιος ὁ ὑπατευκώς, ὁ τὸν\nἀπὸ Σικελίας καταγαγὼν θρίαμβον, συνδέτην ἔχων ἁλύσει μακρᾷ\nΒαστάρνην πεντάπηχυν πεζὸς ὑπὸ ἱππέως ἕλκεται. τῶν δ’ ἄλλων\nῬωμαίων οἳ μὲν θεῶν ἀγάλμασι προσπεπτώκασιν, οἱ δὲ λοιποὶ\nμεταμφιεσάμενοι τετράγωνα ἱμάτια τὰς ἐξ ἀρχῆς πατρίδας\nπάλιν ὀνομάζουσι. πᾶσα δὲ πόλις ταῖς ὑπὲρ ἄνθρωπον τιμαῖς\nὑπαντῶσα κατακαλεῖ αὐτὸν θεὸν βασιλέα· χρησμοὶ δὲ πάντοθεν\nτὸ κράτος τῆς οἰκουμένης θεσπιῳδοῦσι. διὸ καὶ πρὸς τὴν\nΘρᾴκην καὶ τὴν Μακεδονίαν μεγάλα πέμπεται στρατόπεδα, καὶ\nτὰ τῆς Εὐρώπης ἅπαντα μέρη ἁθρόα εἰς αὐτὸν μεταβέβληται.\nπάρεισι γὰρ πρὸς αὐτὸν πρέσβεις οὐ μόνον ἐκ τῶν Ἰταλικῶν\nἐθνῶν, ἀλλὰ καὶ παρὰ Καρχηδονίων, συμμαχεῖν ἀξιοῦντες ἐπὶ\nτὴν τῆς Ῥώμης ἀναίρεσιν.’\nμικρὸν δ’ ἐπισχὼν ἐπὶ τούτοις καὶ ἐάσας τοὺς πολλοὺς\nσυλλαλῆσαι περὶ τῶν παραδόξως προηγγελμένων τρίψας τε τὸ\nμέτωπον ‘τί οὖν, εἶπε, συμβουλεύω; μὴ ἀνέχεσθαι τῆς\nἀναρχίας, ἣν ἡ Ῥωμαίων σύγκλητος ἐπισχεθῆναι πεποίηκεν, ἕως\nἂν αὐτὴ δοκιμάσῃ περὶ τοῦ πῶς ἡμᾶς\nπολιτεύεσθαι δεῖ. καὶ μὴ περιίδωμεν τὰ ἱερὰ κεκλῃμένα,\nαὐχμῶντα δὲ τὰ γυμνάσια, τὸ δὲ θέατρον ἀνεκκλησίαστον, ἄφωνα δὲ τὰ δικαστήρια καὶ τὴν θεῶν\nχρησμοῖς καθωσιωμένην πύκνα ἀφῃρημένην τοῦ δήμου. μὴ\nπεριίδωμεν δέ, ἄνδρες Ἀθηναῖοι, τὴν ἱερὰν τοῦ Ἰάκχου φωνὴν\nκατασεσιγασμένην καὶ τὸ σεμνὸν ἀνάκτορον τοῖν θεοῖν\nκεκλῃμένον καὶ τῶν φιλοσόφων τὰς διατριβὰς ἀφώνους.’ πολλῶν\nοὖν καὶ ἄλλων τοιούτων λεχθέντων ὑπὸ τοῦ οἰκότριβος,\nσυλλαλήσαντες αὑτοῖς οἱ ὄχλοι καὶ συνδραμόντες εἰς τὸ\nθέατρον εἵλοντο τὸν Ἀθηνίωνα στρατηγὸν ἐπὶ τῶν ὅπλων. καὶ\nπαρελθὼν ὁ περιπατητικὸς εἰς τὴν ὀρχήστραν ‘ἴσα βαίνων\nΠυθοκλεῖ’ (Dem. 19, 314) εὐχαρίστησέ τε τοῖς\nἈθηναίοις καὶ ἔφη διότι ‘νῦν ὑμεῖς ἑαυτῶν στρατηγεῖτε,\nπροέστηκα δ’ ἐγώ. καὶ ἂν συνεπισχύητε, τοσοῦτον δυνήσομαι\nὅσον κοινῇ πάντες ὑμεῖς.’ ταῦτ’ εἰπὼν συγκατέστησεν ἑαυτῷ\nτοὺς ἄλλους ἄρχοντας, ὧν ἠβούλετο ὑποβαλὼν τὰ ὀνόματα.\nκαὶ μετ’ οὐ πολλὰς ἡμέρας τύραννον αὑτὸν ἀποδείξας ὁ\nφιλόσοφος καὶ τὸ τῶν Πυθαγορικῶν ἀναδείξας δόγμα\nτὸ περὶ τῆς ἐπιβουλῆς καὶ τί ἠβούλετο αὐτοῖς\nἡ φιλοσοφία ἣν ὁ καλὸς Πυθαγόρας εἰσηγήσατο, καθάπερ\nἱστόρησε Θεόπομπος ἐν ὀγδόῃ Φιλιππικῶν (FHG I\n288) καὶ Ἕρμιππος ὁ Καλλιμάχειος (ib. III\n41), εὐθέως καὶ οὗτος τοὺς μὲν εὖ φρονοῦντας τῶν\nπολιτῶν — παρὰ τὰ Ἀριστοτέλους καὶ Θεοφράστου δόγματα· ὡς\nἀληθῆ εἶναι τὴν παροιμίαν τὴν λέγουσαν ‘μὴ παιδὶ μάχαιραν’\n— ἐκποδὼν εὐθὺς ἐποιήσατο, φύλακας δ᾽\nἐπὶ τὰς πύλας κατέστησεν, ὡς νύκτωρ πολλοὺς τῶν Ἀθηναίων\nεὐλαβουμένους τὸ μέλλον κατὰ τῶν τειχῶν αὑτοὺς καθιμήσαντας\nφεύγειν. καὶ ὁ Ἀθηνίων ἱππέας ἐπαποστείλας οὓς μὲν\nἐφόνευσεν, οὓς δὲ καὶ δεδεμένους κατήγαγε, δορυφόρους ἔχων\nπολλοὺς τῶν καταφρακτικῶν καλουμένων. συνάγων δὲ καὶ\nἐκκλησίας πολλάκις τὰ Ῥωμαίων φρονεῖν προσεποιεῖτο .... καὶ\nπολλοῖς αἰτίας ἐπιφέρων ὡς διαπεμπομένοις πρὸς τοὺς φυγάδας\nκαὶ νεωτερίζουσιν ἐφόνευεν αὐτούς· καὶ τὰς πύλας ....\nτριάκοντα καταστήσας ἐφ’ ἑκάστης οὔτ’ εἰσιέναι τὸν\nβουλόμενον οὔτ’ ἐξιέναι εἴα. ἀνελάμβανεν δὲ καὶ τὰς οὐσίας\nπολλῶν καὶ τοσαῦτα χρήματα συνήθροισεν ὡς καὶ φρέατα\nπληρῶσαι πλείονα. ἐξαπέστειλεν δὲ καὶ ἐπὶ τὴν χώραν ὥσπερ\nὁδοιδόκους τῶν ἀποχωρούντων, οἵτινες αὐτοὺς ἀνῆγον ὡς\nαὐτόν· καὶ ἀκρίτους ἀπώλλυεν προβασανίσας καὶ στρεβλώσας.\nπολλοῖς δὲ καὶ προδοσίας δίκας ἐπῆγεν ὡς τοῖς φυγάσι περὶ\nκαθόδου συνεργοῦσιν· ὧν οἳ μὲν διὰ τὸν φόβον πρὸ τῆς\nκρίσεως ἔφευγον, οἳ δ’ ἐν τοῖς δικαστηρίοις κατεδικάζοντο,\nαὐτοῦ τὰς ψήφους φέροντος. ἐνειργάσατο δ’ ἐν τῇ πόλει καὶ\nτῶν πρὸς τὸ ζῆν ἀναγκαίων ἔνδειαν, κριθίδια καὶ πυροὺς\nὀλίγους διαμετρῶν. ἐξέπεμπε δὲ καὶ ἐπὶ τῆς χώρας ὁπλίτας\nτοὺς θηρεύσοντας, εἴ τις τῶν\nἀνακεχωρηκότων ἐντός ἐστι τῶν ὅρων ἢ τῶν Ἀθηναίων τις εἰς\nτὴν ὑπερόριον ἀποδημεῖ· καὶ τὸν ληφθέντα ἀπετυμπάνιζεν, ὧν\nἐνίους καὶ προκατανάλισκε ταῖς βασάνοις. ἐκήρυσσέν τε\nδύντος ἡλίου πάντας οἰκουρεῖν καὶ μετὰ λυχνοφόρου μηδένα\nφοιτᾶν.\nκαὶ οὐ μόνον τὰ τῶν πολιτῶν διήρπαζεν, ἀλλ’ ἤδη καὶ τὰ τῶν\nξένων, ἐκτείνας τὰς χεῖρας καὶ ἐπὶ τὰ ἐκ Δήλου τοῦ θεοῦ\nχρήματα. ἐκπέμψας γοῦν εἰς τὴν νῆσον Ἀπελλικῶντα τὸν Τήιον,\nπολίτην δὲ Ἀθηναίων γενόμενον, ποικιλώτατόν τινα καὶ\nἁψίκορον ζήσαντα βίον· ὅτε μὲν γὰρ ἐφιλοσόφει\nκαὶ τὰ περιπατητικά, καὶ τὴν Ἀριστοτέλους\nβιβλιοθήκην καὶ ἄλλας συνηγόραζε συχνὰς (ἦν γὰρ\nπολυχρήματος) τά τ’ ἐκ τοῦ Μητρῴου τῶν παλαιῶν αὐτόγραφα\nψηφισμάτων ὑφαιρούμενος ἐκτᾶτο καὶ ἐκ τῶν ἄλλων πόλεων εἴ\nτι παλαιὸν εἴη καὶ ἀπόθετον. ἐφ’ οἷς φωραθεὶς ἐν ταῖς\nἈθήναις ἐκινδύνευσεν ἄν, εἰ μὴ ἔφυγεν. καὶ μετ’ οὐ πολὺ\nπάλιν κατῆλθε, θεραπεύσας πολλούς· καὶ συναπεγράφετο τῷ\nἈθηνίωνι ὡς δὴ ἀπὸ τῆς αὐτῆς αἱρέσεως ὄντι. Ἀθηνίων δ᾽\nἐπιλαθόμενος τῶν δογμάτων τῶν τοῦ περιπάτου χοίνικα κριθῶν\nεἰς τέσσαρας ἡμέρας διεμέτρει τοῖς ἀνοήτοις Ἀθηναίοις,\nἀλεκτορίδων τροφὴν καὶ οὐκ ἀνθρώπων αὐτοῖς διδούς.\nἈπελλικῶν δὲ μετὰ δυνάμεως ἐξορμήσας εἰς Δῆλον καὶ\nπανηγυρικῶς μᾶλλον ἢ στρατιωτικῶς\nἀναστρεφόμενος, καὶ προφυλακὴν ἀμελεστέραν πρὸς τὴν Δῆλον\nμερίσας, μάλιστα δὲ τὰ ἐξόπισθε τῆς νήσου ἐάσας ἀφύλακτα\nκαὶ οὐδὲ χάρακα βαλόμενος ἐκοιμᾶτο. τοῦτο δὲ ἐπιγνοὺς ὁ\nὈρόβιος στρατηγὸς Ῥωμαίων καὶ φυλάσσων τὴν Δῆλον\nφυλάξας ἀσέληνον νύκτα καὶ ἐκβιβάσας τοὺς ἑαυτοῦ\nστρατιώτας, κοιμωμένοις καὶ μεθύουσιν ἐπιπεσὼν κατέκοψε\nτοὺς Ἀθηναίους καὶ τοὺς μετ’ αὐτῶν συστρατευομένους ὡς\nβοσκήματα, ἑξακοσίους τὸν ἀριθμόν, ἐζώγρησε δὲ καὶ περὶ\nτετρακοσίους. καὶ ὁ καλὸς στρατηγὸς Ἀπελλικῶν ἔλαθε φυγὼν\nἐκ Δήλου. πολλοὺς δὲ καὶ συμφυγόντας κατιδὼν ὁ Ὀρόβιος εἰς\nἐπαύλεις συγκατέφλεξεν αὐταῖς οἰκίαις καὶ πάντα αὐτῶν τὰ\nπολιορκητικὰ ὄργανα σὺν τῇ ἑλεπόλει, ἣν εἰς Δῆλον ἐλθὼν\nκατεσκευάκει. στήσας οὖν τρόπαιον ἐπὶ τῶν τόπων ὁ Ὀρόβιος\nκαὶ βωμὸν ἐπέγραψε· τούσδε θανόντας ἔχει ξείνους τάφος, οἳ περὶ Δήλουμαρνάμενοι ψυχὰς ὤλεσαν ἐν πελάγει,τὴν ἱερὰν ὅτε νῆσον Ἀθηναῖοι κεράιζον,κοινὸν Ἄρη βασιλεῖ Καππαδόκων θέμενοι.’\nκαὶ Ταρσοῦ δὲ Ἐπικούρειος φιλόσοφος ἐτυράννησε, Λυσίας\nὄνομα· ὃς ὑπὸ τῆς πατρίδος στεφανηφόρος αἱρεθείς, τουτέστιν\nἱερεὺς Ἡρακλέους, οὐκ ἀπετίθετο τὴν ἀρχήν, ἀλλ’ ἐξ ἱματίου\nτύραννος ἦν, πορφυροῦν μὲν μεσόλευκον χιτῶνα ἐνδεδυκώς,\nχλαμύδα δὲ ἐφεστρίδα περιβεβλημένος πολυτελῆ καὶ\nὑποδούμενος λευκὰς Λακωνικάς, στέφανον δάφνης χρυσοῦν ἐστεμμένος, καὶ διανέμων τὰ τῶν πλουσίων\nτοῖς πένησι, πολλοὺς φονεύων τῶν οὐ διδόντων.\nτοιοῦτοί εἰσιν οἱ ἀπὸ φιλοσοφίας στρατηγοί. περὶ ὧν\nΔημοχάρης ἔλεγεν (fr. 3 Tur)· ‘ὥσπερ ἐκ\nθύμβρας οὐδεὶς ἂν δύναιτο κατασκευάσαι λόγχην, οὐδ’ ἐκ\nΣωκράτους στρατιώτην ἄμεμπτον.’ ὁ γὰρ Πλάτων φησὶν\n(apol. p. 28 e) τρεῖς στρατείας\nστρατεύσασθαι Σωκράτη, τὴν μὲν εἰς Ποτίδαιαν, τὴν δὲ εἰς\nἈμφίπολιν, τὴν δὲ εἰς Βοιωτοὺς ὅτε καὶ συνέβη τὴν ἐπὶ Δηλίῳ\nμάχην γενέσθαι. μηδενὸς δὲ τοῦθ’ ἱστορηκότος αὐτὸς καὶ\nἀριστείων φησὶν αὐτὸν τετυχηκέναι πάντων τῶν\nἈθηναίων φυγόντων, πολλῶν δὲ καὶ ἀπολομένων. πάντα δὲ ταῦτα\nἐψευδολόγηται. ἡ μὲν γὰρ ἐπὶ Ἀμφίπολιν στρατεία γέγονεν ἐπὶ\nἈλκαίου ἄρχοντος Κλέωνος ἡγουμένου ἐξ ἐπιλέκτων ἀνδρῶν, ὥς\nφησι Θουκυδίδης (V 2). τούτων οὖν τῶν\nἐπιλέκτων ἀνάγκη εἶναι καὶ Σωκράτην, ᾧ πλὴν τρίβωνος καὶ\nβακτηρίας οὐδὲν ἦν. τίς οὖν εἶπεν ἱστοριογράφος ἢ ποιητής;\nἢ ποῦ Θουκυδίδης τὸν Σωκράτη παρενέχρωσε τὸν Πλάτωνος\nστρατιώτην; ‘τί γὰρ ἀσπίδι ξύνθημα καὶ βακτηρίᾳ;’ πότε δὲ\nκαὶ εἰς Ποτίδαιαν ἐστρατεύσατο, ὡς ἐν τῷ Χαρμίδῃ εἴρηκεν ὁ\nΠλάτων (p. 153 b) φάσκων αὐτὸν καὶ τῶν\nἀριστείων τότε Ἀλκιβιάδῃ παραχωρῆσαι (symp. p. 220\ne) ;ʼ τοῦτο οὔτε Θουκυδίδου ἀλλ’ οὐδ’ Ἰσοκράτους\nεἰρηκότος ἐν τῷ περὶ τοῦ ζεύγους. ποίας δὲ καὶ μάχης\nγενομένης ἔλαβε τὰ ἀριστεῖα Σωκράτης καὶ τί πράξας ἐπιφανὲς\nκαὶ διάσημον; καθόλου μάχης μηδεμιᾶς\nσυμπεσούσης, ὡς ἱστόρηκε Θουκυδίδης. οὐκ ἀρκεσθεὶς δὲ ταύτῃ\nτῇ τερατολογίᾳ ὁ Πλάτων ἐπάγει καὶ τὴν ἐπὶ Δηλίῳ γενομένην,\nμᾶλλον δὲ πεπλασμένην ἀνδραγαθίαν. εἰ γὰρ καὶ τὸ Δήλιον\nᾑρήκει Σωκράτης, ὡς ἱστορεῖ Ἡρόδικος ὁ Κρατήτειος ἐν τοῖς\nπρὸς τὸν Φιλοσωκράτην, ἅμα τοῖς πολλοῖς ἀσχημόνως ἂν ἔφυγε,\nΠαγώνδου (Thuc. IV 96) δύο τέλη περιπέμψαντος\nτῶν ἱππέων ἐκ τοῦ ἀφανοῦς περὶ τὸν λόφον. τότε γὰρ οἳ μὲν\nπρὸς τὸ Δήλιον τῶν Ἀθηναίων ἔφυγον, οἳ δ’ ἐπὶ θάλατταν,\nἄλλοι δὲ ἐπὶ Ὠρωπόν, οἳ δὲ πρὸσ Πάρνηθα τὸ ὄρος·\nΒοιωτοὶ δ’ ἐφεπόμενοι ἔκτεινον καὶ μάλιστα οἱ ἱππεῖς οἵ τε\nαὐτῶν καὶ οἱ Λοκρῶν. τοιούτου οὖν κυδοιμοῦ καὶ\nφόβου καταλαβόντος τοὺς Ἀθηναίους, μόνος Σωκράτης\n‘βρενθυόμενος καὶ τὠφθαλμὼ παραβάλλων’ (Arist. nub.\n362 ap. Plat. symp. p. 221 b) εἱστήκει ἀναστέλλων\nτὸ Βοιωτῶν καὶ Λοκρῶν ἱππικόν; καὶ ταύτης τῆς ἀνδρείας\nαὐτοῦ οὐ Θουκυδίδης μέμνηται, οὐκ ἄλλος οὐδεὶς ... ποιητής.\nπῶς δὲ καὶ τῶν ἀριστείων Ἀλκιβιάδῃ παραχωρεῖ τῷ μηδ’ ὅλως\nκεκοινωνηκότι ταύτης τῆς στρατείας; ἐν δὲ τῷ Κρίτωνι\n(p. 52 b) ὁ τῇ Μνημοσύνῃ φίλος Πλάτων οὐδὲ\nποιήσασθαι πώποτε ἀποδημίαν τὸν Σωκράτη ἔξω τῆς εἰς Ἰσθμὸν\nθεωρίας εἴρηκε. καὶ Ἀντισθένης δ’ ὁ Σωκρατικὸς περὶ τῶν\nἀριστείων τὰ αὐτὰ τῷ Πλάτωνι ἱστορεῖ. ‘οὔκ ἐστιν δ’ ἔτυμος\nὁ λόγος οὗτος (Stesich. fr. 32).’ χαρίζεται\nγὰρ καὶ ὁ κύων οὗτος πολλὰ τῷ Σωκράτει·\nὅθεν οὐδετέρῳ αὐτῶν δεῖ πιστεύειν σκοπὸν ἔχοντας\nΘουκυδίδην. ὁ γὰρ Ἀντισθένης καὶ προσεπάγει τῇ ψευδογραφίᾳ\nλέγων οὕτως· ‘ἡμεῖς δὲ ἀκούομεν κἀν τῇ πρὸς Βοιωτοὺς μάχῃ\nτὰ ἀριστεῖά σε λαβεῖν. — εὐφήμει, ὦ ξένε· Ἀλκιβιάδου τὸ\nγέρας, οὐκ ἐμόν. — σοῦ γε δόντος, ὡς ἡμεῖς ἀκούομεν.’ ὁ δὲ\nΠλάτωνος Σωκράτης εἰς Ποτίδαιαν λέγει παρεῖναι καὶ τῶν\nἀριστείων Ἀλκιβιάδῃ παρακεχωρηκέναι. προτερεῖ δὲ κατὰ\nπάντας τοὺς ἱστορικοὺς τῆς ἐπὶ Δήλιον στρατείας ἡ περὶ\nΠοτίδαιαν, ἧς Φορμίων ἐστρατήγει.\nπάντ’ οὖν ψεύδονται οἱ φιλόσοφοι καὶ πολλὰ παρὰ τοὺς\nχρόνους γράφοντες οὐκ αἰσθάνονται, καθάπερ οὐδ’ ὁ καλὸς\nΞενοφῶν, ὃς ἐν τῷ Συμποσίῳ (c. 1, 2)\nὑποτίθεται Καλλίαν τὸν Ἱππονίκου Αὐτολύκου τοῦ Λύκωνος\nἐρῶντα καὶ νενικηκότος αὐτοῦ παγκράτιον ἑστίασιν ποιούμενον\nκαὶ σὺν τοῖς ἄλλοις δαιτυμόσι παρόντα αὑτὸν τὸν\nἴσως μηδὲ γεννηθέντα ἢ περὶ τὴν παιδικὴν ἡλικίαν ὑπάρχοντα.\nἐστὶν δὲ οὗτος ὁ καιρὸς καθ’ ὃν Ἀριστίων ἄρχων ἦν. ἐπὶ\nτούτου γὰρ Εὔπολις τὸν Αὐτόλυκον διδάξας διὰ Δημοστράτου\nχλευάζει τὴν νίκην τοῦ Αὐτολύκου. πάλιν ὁ Ξενοφῶν ποιεῖ τὸν\nΣωκράτην λέγοντα ἐν τῷ Συμποσίῳ ταυτί (c. 8,\n32)· ‘καίτοι Παυσανίας γε ὁ Ἀγάθωνος τοῦ ποιητοῦ\nἐραστὴς ἀπολογούμενος ὑπὲρ τῶν ἀκρασίᾳ συγκαλινδουμένων\nεἴρηκεν ὡς καὶ στράτευμα ἀλκιμώτατον ἂν γένοιτο ἐκ παιδικῶν\nκαὶ ἐραστῶν. τούτους γὰρ ἂν ἔφη οἴεσθαι μάλιστα ἂν\nαἰδεῖσθαι ἀλλήλους ἀπολιπεῖν, θαυμαστὰ λέγων, εἴ γε οἱ\nψόγου τε ἀφροντιστεῖν καὶ ἀναισχυντεῖν\nπρὸς ἀλλήλους ἐθιζόμενοι, οὗτοι μάλιστ’ αἰσχύνονται αἰσχρόν\nτι ποιεῖν.’ ὅτι μὲν οὖν τούτων οὐδὲν εἴρηκεν Παυσανίας\nἔξεστι μαθεῖν ἐκ τοῦ Πλάτωνος Συμποσίου. Παυσανίου γὰρ οὐκ\nοἶδα σύγγραμμα, οὐδ’ εἰσῆκται παρ’ ἄλλῳ λαλῶν οὗτος περὶ\nχρήσεως ἐραστῶν καὶ παιδικῶν ἢ παρὰ Πλάτωνι· πλὴν εἴτε\nκατέψευσται τοῦτο Ξενοφῶν εἴτ’ ἄλλως γεγραμμένῳ τῷ Πλάτωνος\nἐνέτυχε Συμποσίῳ, παρείσθω· τὸ δὲ κατὰ τοὺς χρόνους\nἀστόχημα λεκτέον. Ἀριστίων, ἐφ’ οὗ τὸ συμπόσιον ὑπόκειται\nσυνηγμένον, πρὸ τεσσάρων ἐτῶν Εὐφήμου πρότερος ἦρξεν, καθ᾽\nὃν Πλάτων τὰ Ἀγάθωνος νικητήρια γέγραφεν, ἐν οἷς Παυσανίας\nτὰ περὶ τῶν ἐρωτικῶν διεξέρχεται. θαυμαστὸν οὖν καὶ\nτερατῶδες, εἰ τὰ μήπω ῥηθέντα, μετὰ δὲ τέτταρα ἔτη\nἐπιχειρηθέντα παρ’ Ἀγάθωνι Σωκράτης παρὰ Καλλίᾳ δειπνῶν\nεὐθύνει ὡσ οὐ δεόντως ῥηθέντα.\nὅλως δὲ λῆρός ἐστι τῷ Πλάτωνι τὸ Συμπόσιον. ὅτε γὰρ Ἀγάθων\nἐνίκα, Πλάτων ἦν δεκατεσσάρων ἐτῶν. ὃ μὲν γὰρ ἐπὶ ἄρχοντος\nΕὐφήμου στεφανοῦται Ληναίοις, Πλάτων δὲ γεννᾶται ἐπὶ\nἈπολλοδώρου τοῦ μετ’ Εὐθύδημον ἄρξαντος· δύο δὲ καὶ\nὀγδοήκοντα βιώσας ἔτη μετήλλαξεν ἐπὶ Θεοφίλου τοῦ μετὰ\nΚαλλίμαχον, ὅς ἐστιν ὀγδοηκοστὸς καὶ δεύτερος. ἀπὸ δὲ\nἈπολλοδώρου καὶ τῆς Πλάτωνος γενέσεως τεσσαρεσκαιδέκατός\nἐστιν ἄρχων Εὔφημος, ἐφ’ οὗ τὰ ἐπινίκια Ἀγάθωνος ἑστιῶνται.\nκαὶ αὐτὸς δὲ ὁ Πλάτων δηλοῖ τὴν συνουσίαν ταύτην πρὸ πολλοῦ\nγεγονέναι, λέγων οὕτως ἐν τῷ Συμποσίῳ\n(p. 172 c)· ‘... εἰ νεωστὶ ἡγεῖ τὴν\nσυνουσίαν γεγονέναι, ὥστε κἀμὲ παραγενέσθαι. ἐγὼ γάρ, ἔφη.\nπόθεν, ἦν δ’ ἐγώ, ὦ Γλαύκων; οὐκ οἶσθ’ ὅτι πολλῶν ἐτῶν\nἈγάθων οὐκ ἐπιδεδήμηκε;’ καὶ προελθών φησιν· ‘ἀλλ’ εἰπέ\nμοι, πότε ἐγένετο ἡ συνουσία αὕτη; κἀγὼ εἶπον ὅτι παίδων\nἔτι ὄντων ἡμῶν, ὅτε τῇ τραγῳδίᾳ ἐνίκησεν ὁ Ἀγάθων.’ ὅτι δὲ\nπολλὰ ὁ Πλάτων παρὰ τοὺς χρόνους ἁμαρτάνει δῆλόν ἐστιν ἐκ\nπολλῶν. κατὰ γὰρ τὸν εἰπόντα ποιητήν (fr. adesp. 86 a\nB4) ‘ὅττι κεν ἐπ’ ἀκαιρίμαν γλῶτταν ἔλθῃ’, τοῦτο\nμὴ διακρίνας γράφει. οὐ γὰρ ἀγράφως τι ἔλεγεν, ἀλλὰ πάνυ\nἐσκεμμένως,\nὡς ἐν τῷ Γοργίᾳ γράφων φησίν (p. 471 a)·\n‘ἄθλιος ἄρα οὗτος ὁ Ἀρχέλαός ἐστι κατὰ τὸν σὸν λόγον. —\nεἴπερ γε, ὦ φίλε, ἄδικος.’ εἶτα ῥητῶς εἰπὼν ὡς κατέχοντος\nτὴν Μακεδόνων ἀρχὴν Ἀρχελάου προβὰς γράφει τάδε (p.\n503 c)· ‘καὶ Περικλέα τοῦτον τὸν\nνεωστὶ τετελευτηκότα.’ εἰ δὲ νεωστὶ τετελεύτηκε Περικλῆς,\nἈρχέλαος οὔπω κύριός ἐστι τῆς ἀρχῆς· εἰ δ’ οὗτος βασιλεύει,\nπρὸ πολλοῦ πάνυ χρόνου ἀπέθανε Περικλῆς. Περδίκκας τοίνυν\nπρὸ Ἀρχελάου βασιλεύει, ὡς μὲν ὁ Ἀκάνθιός φησιν Νικομήδης,\nἔτη μαʹ, Θεόπομπος δὲ λεʹ, Ἀναξιμένης\nμʹ, Ἱερώνυμος κηʹ, Μαρσύας δὲ καὶ\nΦιλόχορος κγʹ. τούτων οὖν διαφόρως ἱστορουμένων\nλάβωμεν τὸν ἐλάχιστον ἀριθμὸν τὰ κγʹ ἔτη.\nΠερικλῆς δ’ ἀποθνῄσκει κατὰ τὸ τρίτον ἔτος τοῦ\nΠελοποννησιακοῦ πολέμου ἄρχοντος Ἐπαμείνονος, ἐφ’ οὗ τελευτᾷ ..... Περδίκκας καὶ τὴν\nβασιλείαν Ἀρχέλαος διαδέχεται. πῶς οὖν νεωστὶ κατὰ Πλάτωνα\nτελευτᾷ Περικλῆς; ἐν δὲ τῷ αὐτῷ Γοργίᾳ ὁ Πλάτων τὸν Σωκράτη\nποιεῖ λέγοντα (p. 473 extr)· ‘καὶ πέρυσιν\nβουλεύειν λαχών, ἐπειδὴ ἡ φυλὴ ἐπρυτάνευε καὶ ἔδει με\nἐπιψηφίζειν, γέλωτα παρεῖχον καὶ οὐκ ἠδυνάμην ἐπιψηφίσαι.’\nτοῦτο ὁ Σωκράτης οὐ κατὰ ἀδυναμίαν ἐποίησεν, ἀλλὰ μᾶλλον\nκατὰ ἀνδραγαθίαν· οὐ γὰρ ἠβούλετο λύειν δημοκρατίας νόμους.\nπαρίστησι δὲ τοῦτο σαφῶς ὁ Ξενοφῶν ἐν πρώτῳ Ἑλληνικῶν\nἐκτιθεὶς οὕτως (c. 7, 14)· ‘τῶν δὲ πρυτάνεών\nτινων οὐ φασκόντων προθήσειν τὴν διαψήφισιν παρὰ τοὺς\nνόμους, αὖθις Καλλίξεινος ἀναβὰς κατηγόρει αὐτῶν. οἳ δὲ\nἐβόων καλεῖν τοὺς οὐ φάσκοντας· οἱ δὲ πρυτάνεις φοβηθέντες\nὡμολόγουν ἅπαντες προθήσειν πλὴν Σωκράτους τοῦ Σωφρονίσκου.\nοὗτος δὲ οὐκ ἔφη, ἀλλὰ κατὰ τοὺς νόμους πάντα ποιήσειν.’\nοὗτός ἐστιν ὁ διαψηφισμὸς ὁ γενόμενος κατὰ τῶν περὶ\nἘρασινίδην στρατηγῶν, ὅτι τοὺς ἐν Ἀργινούσσαις ἐν τῇ\nναυμαχίᾳ ἀπολομένους οὐκ ἀνείλοντο. ἐγένετο δὲ ἡ ναυμαχία\nἐπὶ ἄρχοντος Καλλίου, τῆς Περικλέους τελευτῆς ὕστερον\nἔτεσιν εἴκοσι καὶ τέτταρσιν.\nἀλλὰ μὴν καὶ ὁ ἐν τῷ Πρωταγόρᾳ διάλογος, μετὰ τὴν Ἱππονίκου\nτελευτὴν γενόμενος παρειληφότος ἤδη τὴν οὐσίαν Καλλίου, τοῦ\nΠρωταγόρου μέμνηται παραγεγονότος τὸ δεύτερον οὐ\nπολλαῖς πρότερον ἡμέραις (p. 309 d). ὁ δ᾽\nἹππόνικος ἐπὶ μὲν Εὐθυδήμου ἄρχοντος\nστρατηγῶν παρατέτακται μετὰ Νικίου πρὸς Ταναγραίους καὶ\nτοὺς παραβοηθοῦντας Βοιωτῶν καὶ τῇ μάχῃ νενίκηκε. τέθνηκε\nδὲ πρὸ τῆς ἐπ’ Ἀλκαίου διδασκαλίας τῶν Εὐπόλιδος Κολάκων οὐ\nπολλῷ χρόνῳ κατὰ τὸ εἰκός. πρόσφατον γάρ τινα τοῦ Καλλίου\nτὴν παράληψιν τῆς οὐσίας ἐμφαίνει τὸ δρᾶμα. ἐν οὖν τούτῳ τῷ\nδράματι Εὔπολις τὸν Πρωταγόραν ὡς ἐπιδημοῦντα εἰσάγει\n(I 297 K), Ἀμειψίας δ’ ἐν τῷ Κόννῳ δύο\nπρότερον ἔτεσιν διδαχθέντι οὐ καταριθμεῖ αὐτὸν (I 673\nK) ἐν τῷ τῶν φροντιστῶν χορῷ. δῆλον οὖν ὡς μεταξὺ\nτούτων τῶν χρόνων παραγέγονεν. ὁ δὲ Πλάτων καὶ τὸν Ἠλεῖον\nἹππίαν συμπαρόντα ποιεῖ ἐν τῷ Πρωταγόρᾳ μετά\nτινων ἰδίων πολιτῶν (p. 314 c 315 b), οὓς οὐκ\nεἰκὸς ἐν Ἀθήναις ἀσφαλῶς διατρίβειν πρὸ τοῦ τὰς ἐνιαυσίας\nἐπὶ Ἰσάρχου τοῦ Ἐλαφηβολιῶνος συντελεσθῆναι\nσπονδάς. ὃ δὲ τὸν διάλογον ὑφίσταται γινόμενον περὶ τοὺς\nκαιροὺς τούτους καθ’ οὓς αἱ σπονδαὶ προσφάτως ἐγεγόνεσαν·\nλέγει γοῦν (p. 327 d)· ‘εἰ γὰρ εἶεν ἄνθρωποι\nἄγριοι οἵους πέρυσι Φερεκράτης ὁ ποιητὴς ἐδίδαξεν ἐπὶ\nΛηναίῳ.’ ἐδιδάχθησαν δὲ οἱ Ἄγριοι ἐπ’ Ἀριστίωνος ἄρχοντος,\nἀφ’ οὗ ἐστιν ἄρχων Ἀστύφιλος, πέμπτος ὢν ἀπὸ Ἰσάρχου, καθ᾽\nὃν αἱ σπονδαὶ ἐγένοντο. Ἴσαρχος γάρ, εἶτ’ Ἀμεινίας, μεθ’ ὃν\nἈλκαῖος, εἶτ’ Ἀριστίων, εἶτ’ Ἀστύφιλος. παρὰ τὴν ἱστορίαν\nοὖν ὁ Πλάτων ἐν τῷ διαλόγῳ εἰς τὰς Ἀθήνας παράγει πολεμίους\nὄντας τοὺς περὶ τὸν Ἱππίαν, μὴ τῆς ἐκεχειρίας αὐτῆς\nμενούσης.\nκἀν ἄλλοις δ’ ὁ Πλάτων φησὶ (apol. p. 21 a)\nΧαιρεφῶντα ἐρωτῆσαι τὴν Πυθίαν εἴ τις εἴη Σωκράτους\nσοφώτερος· καὶ τὴν ἀνελεῖν μηδένα. κἀν τούτοις δὲ μὴ\nσυμφωνῶν Ξενοφῶν φησι (apol. 14)· ‘Χαιρεφῶντος\nγάρ ποτε ἐπερωτήσαντος ἐν Δελφοῖς ὑπὲρ ἐμοῦ, ἀνεῖλεν ὁ\nἈπόλλων πολλῶν παρόντων μηδένα εἶναι ἀνθρώπων\nἐμοῦ μήτε δικαιότερον μήτε σωφρονέστερον.’ πῶς οὖν εὔλογον\nἢ πιθανὸν Σωκράτη τὸν ὁμολογοῦντα μηδὲν ἐπίστασθαι\nσοφώτατον ἁπάντων ὑπὸ τοῦ πάντα ἐπισταμένου θεοῦ\nἀναρρηθῆναι; εἰ γὰρ τοῦτό ἐστι σοφία, τὸ μηδὲν εἰδέναι, τὸ\nπάντα εἰδέναι φαυλότης ἂν εἴη. τίς δ’ ἦν χρεία τῷ\nΧαιρεφῶντι παρενοχλεῖν τὸν θεὸν περὶ Σωκράτους\nπυνθανόμενον; αὐτὸς γὰρ ἦν ἀξιόπιστος ὑπὲρ αὑτοῦ λέγων ὡς\nοὔκ ἐστι σοφός. ‘βλὰξ γάρ τις ἦν τοιαῦτ’ ἐρωτῶν τὸν θεόν,’\nὡς ἂν εἰ καὶ τοιαῦτα, τίνα τῶν Ἀττικῶν ἐρίων ἄλλ’ ἐστὶ\nμαλακώτερα, εἰ τῶν ἐν Βάκτροις καμήλων εἰσί τινες\nδυνατώτεροι, ἢ εἰ Σωκράτους ἐστί τις σιμότερος; τοὺς γὰρ τὰ\nτοιαῦτα πυνθανομένους εὐστόχως ἐπιρραπίζει ὁ θεός, ὡς καὶ\nτὸν πυθόμενον, εἴτ’ Αἴσωπός ἐστιν ὁ λογοποιὸς ἢ ἄλλος τις,\nπῶς ἂν πλουτήσαιμι, Διὸς καὶ Λητοῦς υἱέ; χλευάζων ἀπεκρίνατο· εἰ τὸ μέσον κτήσαιο Κορίνθου καὶ Σικυῶνος.\nἀλλὰ μὴν οὐδ’ ὧν ὁ Πλάτων εἴρηκε περὶ Σωκράτους τῶν κωμικῶν\nτις εἴρηκεν, οὔθ’ ὅτι μαίας βλοσυρᾶς υἱὸς ἦν (Theaet.\np. 149 a) οὔθ’ ὅτι Ξανθίππη χαλεπὴ ἦν γυνή, ἥτις\nκαὶ νιπτῆρας αὐτοῦ κατέχει τῆς κεφαλῆς, οὔθ’ ὡς Ἀλκιβιάδῃ\nσυνεκοιμήθη ὑπὸ τὴν αὐτὴν γενόμενος χλαῖναν (symp. p.\n219 b). καίτοι ἀναγκαῖον ἦν τοῦτο ἐκκωδωνισθῆναι\nὑπὸ Ἀριστοφάνους τοῦ καὶ ἐν τῷ συμποσίῳ κατὰ Πλάτωνα· οὐ\nγὰρ ἂν ἐσίγησε τοῦτ’ Ἀριστοφάνης ... ὡς τοὺς νέους\nδιαφθείροντος. Ἀσπασία μέντοι ἡ σοφὴ τοῦ Σωκράτους\nδιδάσκαλος τῶν ῥητορικῶν λόγων ἐν τοῖς φερομένοις ὡς αὐτῆς\nἔπεσιν, ἅπερ Ἡρόδικος ὁ Κρατήτειος παρέθετο, φησὶν οὕτως\n(cf. Bergk PL II 288)· Σώκρατες, οὐκ ἔλαθές με πόθῳ δηχθεὶς φρένα τὴνσὴνπαιδὸς Δεινομάχης καὶ Κλεινίου. ἀλλ’ ὑπάκουσον,εἰ βούλει σοι ἔχειν εὖ παιδικά· μηδ’ ἀπιθήσῃςἀγγέλῳ, ἀλλὰ πιθοῦ· καί σοι πολὺ βέλτιον ἔσται.κἀγὼ ὅπως ἤκουσα, χαρᾶς ὕπο σῶμα λιπάνθηἱδρῶτι, βλεφάρων δὲ γόος πέσεν οὐκ ἀθελήτῳ.στέλλου πλησάμενος θυμὸν Μούσης κατόχοιο,ᾗ τόνδ’ αἱρήσεις, ὠσὶν δ’ ἐνίει ποθέουσιν·ἀμφοῖν γὰρ φιλίας ἥδ’ ἀρχή· τῇδε καθέξειςαὐτόν, προσβάλλων ἀκοαῖς ὀπτήρια θυμοῦ.\nκυνηγεῖ οὖν ὁ καλὸς Σωκράτης ἐρωτοδιδάσκαλον ἔχων\nτὴν Μιλησίαν, ἀλλ’ οὐκ αὐτὸς θηρεύεται, ὡς ὁ Πλάτων ἔφη,\nλινοστατούμενος ὑπὸ Ἀλκιβιάδου. καὶ μὴν οὐ διαλείπει γε\nκλαίων ὡς ἄν, οἶμαι, δυσημερῶν. ἰδοῦσα γὰρ αὐτὸν ἐν οἵῳ ἦν\nκαταστήματι Ἀσπασία φησίν· τίπτε δεδάκρυσαι, φίλε Σώκρατες; ἦ σ’ ἀνακινεῖστέρνοις ἐνναίων σκηπτὸς πόθος ὄμμασι θραυσθεὶςπαιδὸς ἀνικήτου; τὸν ἐγὼ τιθασόν σοι ὑπέστηνποιῆσαι. ὅτι δὲ ὄντως ἤρα τοῦ Ἀλκιβιάδου δῆλον ποιεῖ Πλάτων\nἐν τῷ Πρωταγόρᾳ, καίτοι μικρὸν ἀπολείποντος τῶν τριάκοντα\nἐτῶν. λέγει δ’ οὕτως (p. 309a)· ‘πόθεν, ὦ\nΣώκρατες, φαίνει; ἢ δηλαδὴ ἀπὸ κυνηγεσίου τοῦ περὶ τὴν\nἈλκιβιάδου ὥραν; καὶ μήν μοι καὶ πρώην ἰδόντι καλὸς\nἐφαίνετο ὁ ἀνὴρ ἔτι· ἀνὴρ μέντοι, ὦ Σώκρατες, ὥς γε ἐν ἡμῖν\nαὐτοῖς εἰρῆσθαι, καὶ πώγωνος ἤδη ὑποπιμπλάμενος. — εἶτα τί\nδὴ τοῦτ᾽; οὐ σὺ μέντοι Ὁμήρου ἐπαινέτης εἶ, ὃς ἔφη (Od. 10.279) χαριεστάτην ἥβην\nεἶναι τοῦ ὑπηνήτου, ἣν νῦν Ἀλκιβιάδης αὐτὸς ἔχει.’\nπεφύκασι δ’ οἱ πλεῖστοι τῶν φιλοσόφων τῶν κωμικῶν κακήγοροι\nμᾶλλον εἶναι, εἴ γε καὶ Αἰσχίνης ὁ Σωκρατικὸς ἐν μὲν τῷ\nΤηλαύγει (p. 25 Herm) Κριτόβουλον τὸν Κρίτωνος\nἐπ’ ἀμαθείᾳ καὶ ῥυπαρότητι βίου κωμῳδεῖ, τὸν δὲ Τηλαύγην\nαὐτὸν ἱματίου μὲν φορήσεως καθ’ ἡμέραν ἡμιωβέλιον κναφεῖ\nτελοῦντα μισθόν, κωδίῳ δὲ ἐζωσμένον\nκαὶ τὰ ὑποδήματα σπαρτίοις ἐνημμένον σαπροῖς, καὶ τελέσαντα\nτὸν ῥήτορα οὐ μετρίως διαγελᾷ. ἐν δὲ τῇ Ἀσπασίᾳ (p.\n16 H) Ἱππόνικον μὲν τὸν Καλλίου κοάλεμον\nπροσαγορεύει, τὰς δ’ ἐκ τῆς Ἰωνίας γυναῖκας συλλήβδην\nμοιχάδας καὶ κερδαλέας. ὁ δὲ Καλλίας αὐτοῦ (p. 12\nH) περιέχει τὴν τοῦ Καλίου πρὸς τὸν πατέρα\nδιαφορὰν καὶ τὴν Προδίκου καὶ Ἀναξαγόρου τῶν σοφιστῶν\nδιαμώκησιν. λέγει γὰρ ὡς ὁ μὲν Πρόδικος Θηραμένην μαθητὴν\nἀπετέλεσεν, ὁ δ’ ἕτερος Φιλόξενον τὸν Ἐρύξιδος καὶ\nἈριφράδην τὸν ἀδελφὸν Ἀριγνώτου τοῦ κιθαρῳδοῦ, θέλων ἀπὸ\nτῆς τῶν δηλωθέντων μοχθηρίας καὶ περὶ τὰ φαῦλα λιχνείας\nἐμφανίσαι τὴν τῶν παιδευσάντων διδασκαλίαν. ἐν δὲ τῷ Ἀξιόχῳ\n(p. 20 H) πικρῶς Ἀλκιβιάδου κατατρέχει ὡς\nοἰνόφλυγος καὶ περὶ τὰς ἀλλοτρίας γυναῖκας\nσπουδάζοντος.\nἈντισθένης δ’ ἐν θατέρῳ τῶν Κύρων κακολογῶν Ἀλκιβιάδην καὶ\nπαράνομον εἶναι λέγει καὶ εἰς γυναῖκας καὶ εἰς τὴν ἄλλην\nδίαιταν. συνεῖναι γάρ φησιν αὐτὸν καὶ μητρὶ καὶ θυγατρὶ καὶ\nἀδελφῇ, ὡς Πέρσας. ὁ δὲ πολιτικὸς αὐτοῦ διάλογος ἁπάντων\nκαταδρομὴν περιέχει τῶν Ἀθήνησιν δημαγωγῶν, ὁ δ’ Ἀρχέλαος\nΓοργίου τοῦ ῥήτορος, ἡ δ’ Ἀσπασία τῶν Περικλέους υἱῶν\nΞανθίππου καὶ Παράλου διαβολήν. τούτων γὰρ τὸν μὲν\nἈρχεστράτου φησὶν εἶναι συμβιωτὴν τοῦ\nπαραπλήσια ταῖς ἐπὶ τῶν μικρῶν οἰκημάτων ἐργαζομένου, τὸν\nδ’ Εὐφήμου συνήθη καὶ γνώριμον τοῦ φορτικὰ σκώπτοντος καὶ\nψυχρὰ τοὺς συναντῶντας. καὶ Πλάτωνα δὲ μετονομάσας Σάθωνα\nἀσυρῶς καὶ φορτικῶς τὸν ταύτην ἔχοντα τὴν ἐπιγραφὴν\nδιάλογον ἐξέδωκε κατ’ αὐτοῦ. τούτοις γὰρ τοῖς ἀνδράσιν\nοὐδεὶς ἀγαθὸς σύμβουλος εἶναι δοκεῖ, οὐ στρατηγὸς φρόνιμος,\nοὐ σοφιστὴς ἀξιόλογος, οὐ ποιητὴς ὠφέλιμος, οὐ δῆμος\nεὐλόγιστος ἀλλ’ ἢ Σωκράτης ὁ μετὰ τῶν Ἀσπασίας αὐλητρίδων\nἐπὶ τῶν ἐργαστηρίων συνδιατρίβων καὶ Πίστωνι τῷ θωρακοποιῷ\nδιαλεγόμενος καὶ Θεοδότην διδάσκων τὴν ἑταίραν ὡς δεῖ τοὺς\nἐραστὰς παλεύειν, ὡς Ξενοφῶν παρίστησιν ἐν δευτέρῳ\nἈπομνημονευμάτων (III 10, 9. 11, 15). τοιαῦτα\nγὰρ ποιεῖ αὐτὸν παραγγέλματα τῇ Θεοδότῃ λέγοντα, ἃ οὔτε\nΝικὼ ἡ Σαμία ἢ Καλλιστράτη ἡ Λεσβία ἢ Φιλαινὶς ἡ Λευκαδία,\nἀλλ’ οὐδὲ ὁ Ἀθηναῖος Πυθόνικος συνεωράκασιν πόθων θέλγητρα·\nοὗτοι γὰρ περὶ ταῦτα ἠσχόληντο περιττῶς. ἐπιλείποι δ’ ἄν μ᾽\nὁ πᾶς χρόνος, εἰ ἐκτίθεσθαι βουληθείην τὰς σεμνὰς τῶν\nφιλοσόφων μέμψεις. κατὰ γὰρ αὐτὸν δὴ τὸν Πλάτωνα\n(Phaedr. p. 229d)· ‘ἐπιρρεῖ δὲ ὄχλος μοι\nτοιούτων Γοργόνων καὶ Πηγάσων καὶ ἄλλων ἀμηχάνων πλήθει τε\nκαὶ ἀτοπίᾳ τερατολόγων τινῶν φύσεων.’ διόπερ\nκατασιωπήσομαι.’\nτοσαῦτα τοῦ Μασουρίου εἰπόντος καὶ ὑπὸ πάντων θαυμασθέντος\nδιὰ σοφίαν ὁ Οὐλπιανὸς σιωπῆς γενομένης ἔφη· ‘δοκεῖτέ μοι,\nἄνδρες δαιτυμόνες, σφοδροῖς κατηντλῆσθαι λόγοις παρὰ\nπροσδοκίαν βεβαπτίσθαι τε τῷ ἀκράτῳ· ἀνὴρ γὰρ ἕλκων οἶνον ὡς ὕδωρ ἵπποςΣκυθιστὶ φωνεῖ, οὐδὲ κόππα γινώσκων·κεῖται δ’ ἄναυδος ἐν πίθῳ κολυμβήσας,κάθυπνος ὡς μήκωνα φάρμακον πίνων, φησὶν ὁ Βυζάντιος Παρμένων (choliamb. p.\n145), ἢ ἀπολελίθωσθε ὑπὸ τῶν προειρημένων\nΓοργόνων; περὶ ὧν ὡσ ὄντως γεγόνασί τινα ζῷα\nἀπολιθώσεως ἀνθρώποις αἴτια, ἱστορεῖ Ἀλέξανδρος ὁ Μύνδιος\nἐν δευτέρῳ κτηνῶν ἱστορίας οὕτως· ‘τὴν γοργόνα τὸ ζῷον\nκαλοῦσιν οἱ ἐν Λιβύῃ Νομάδες, ὅπου καὶ γίνεται, κατώβλεπον.\nἐστὶν δέ, ὡς μὲν οἱ πλεῖστοι λέγουσιν ἐκ τῆς δορᾶς\nσημειούμενοι, προβάτῳ ἀγρίῳ ὅμοιον, ὡς δ’ ἔνιοί φασι,\nμόσχῳ. ἔχειν δὲ λέγουσιν αὐτὸ τοιαύτην ἀναπνοὴν ὥστε πάντα\nτὸν ἐντυχόντα τῷ ζῴῳ διαφθείρειν. φέρειν δὲ χαίτην ἀπὸ τοῦ\nμετώπου καθειμένην ἐπὶ τοὺς ὀφθαλμούς, ἣν ὁπόταν μόγις\nδιασεισαμένη διὰ τὴν βαρύτητα ἐμβλέψῃ, κτείνει τὸν ὑπ᾽\nαὐτῆς θεωρηθέντα οὐ τῷ πνεύματι, ἀλλὰ τῇ γιγνομένῃ ἀπὸ τῶν\nὀμμάτων φύσεως φορᾷ καὶ νεκρὸν ποιεῖ.\nἐγνώσθη δὲ οὕτως. τῶν μετὰ Μαρίου τινὲς ἐπὶ Ἰογόρθαν\nστρατευσαμένων ἰδόντες τὴν γοργόνα δόξαντές τε διὰ τὸ κάτω\nνενευκέναι βραδέως τε κινεῖσθαι ἄγριον εἶναι πρόβατον\nὥρμησαν ἐπ’ αὐτὸ ὡς κατεργασόμενοι οἷς εἶχον ξίφεσι. τὸ δὲ\nπτοηθὲν διασεισάμενόν τε τὴν τοῖς ὄμμασιν ἐπικειμένην\nχαίτην παραχρῆμα ἐποίησε τοὺς ὁρμήσαντας ἐπ’ αὐτὸ νεκρούς.\nπάλιν δὲ καὶ πάλιν τὸ αὐτὸ ποιησάντων ἑτέρων νεκρῶν τε\nγενηθέντων, ἀεὶ τῶν προσφερομένων ἀπολλυμένων, ἱστορήσαντές\nτινες παρὰ τῶν ἐπιχωρίων τὴν τοῦ ζῴου φύσιν, μακρόθεν\nἐνεδρεύσαντες αὐτὸ ἱππῆς τινες Νομάδες Μαρίου κελεύσαντος\nκατηκόντισαν ἧκόν τε φέροντες πρὸς τὸν στρατηγὸν τὸ\nθηρίον.’ τοῦτο μὲν οὖν ὡς ἦν ἄρα τοιοῦτο ἡ δορὰ ἥ τε Μαρίου\nστρατεία μηνύει· ἐκεῖνο μέντοι τὸ λεγόμενον ὑπὸ τοῦ\nἱστοριογράφου οὔκ ἐστι πιστόν, ὡς εἰσί τινες κατὰ τὴν\nΛιβύην ὀπισθονόμοι καλούμενοι βόες διὰ τὸ μὴ ἔμπροσθεν\nαὐτοὺς πορευομένους νέμεσθαι, ἀλλ’ εἰς τοὐπίσω ὑποχωροῦντας\nτοῦτο ποιεῖν· εἶναι γὰρ αὐτοῖς ἐμπόδιον πρὸς τὴν τοῦ κατὰ\nφύσιν νομὴν τὰ κέρατα οὐκ ἄνω ἀνακεκυφότα, καθάπερ τὰ τῶν\nλοιπῶν ζῴων, ἀλλὰ κάτω νενευκότα καὶ ἐπισκοτοῦντα τοῖς\nὄμμασι. τοῦτο γὰρ ἄπιστόν ἐστιν, οὐδενὸς ἑτέρου\nἐπιμαρτυροῦντος ἱστορικοῦ.’\nταῦτα τοῦ Οὐλπιανοῦ εἰπόντος ἐπιμαρτυρῶν ὁ Λαρήνσιος καὶ\nσυγκατατιθέμενος τῷ λόγῳ ἔφη τὸν Μάριον τῶν ζῴων τούτων\nδορὰς εἰς τὴν Ῥώμην ἀναπεπομφέναι, ἃς μηδένα εἰκάσαι\nδεδυνῆσθαι τίνος εἰσὶ διὰ τὸ παράδοξον\nτῆς ὄψεως· ἀνατεθεῖσθαί τε τὰς δορὰς ταύτας ἐν τῷ τοῦ\nἩρακλέους ἱερῷ, ἐν ᾧ οἱ τοὺς θριάμβους κατάγοντες στρατηγοὶ\nἑστιῶσι τοὺς πολίτας, καθάπερ πολλοὶ τῶν ἡμεδαπῶν ποιηταὶ\nκαὶ συγγραφεῖς εἰρήκασιν· ‘ὑμεῖς οὖν, ὦ γραμματικοί, κατὰ\nτὸν Βαβυλώνιον Ἡρόδικον, μηδὲν τῶν τοιούτων ἱστοροῦντες,\nφεύγετ᾽, Ἀριστάρχειοι, ἐπ’ εὐρέα νῶτα θαλάττηςἙλλάδα, τῆς ξουθῆς δειλότεροι κεμάδος,γωνιοβόμβυκες, μονοσύλλαβοι, οἷσι μέμηλετὸ σφὶν καὶ σφῶιν καὶ τὸ μὶν ἠδὲ τὸ νίν.τοῦθ’ ὑμῖν εἴη δυσπέμφελον· Ἡροδίκῳ δὲἙλλὰς ἀεὶ μίμνοι καὶ θεόπαις Βαβυλών.’ κατὰ γὰρ τὸν κωμῳδιοποιὸν Ἀναξανδρίδην (II\n159 K)· ἡδονὴν ἔχει,ὅταν τις εὕρῃ καινὸν ἐνθύμημά τι,δηλοῦν ἅπασιν· οἱ δ’ ἑαυτοῖσιν σοφοὶπρῶτον μὲν οὐκ ἔχουσι τῆς τέχνης κριτήν,εἶτα φθονοῦνται. χρὴ γὰρ εἰς ὄχλον φέρεινἅπανθ’ ὅσ’ ἄν τις καινότητ’ ἔχειν δοκῇ. ἐπὶ τούτοις τοῖς λόγοις ἀναχωροῦντες οἱ πολλοὶ\nλεληθότως διέλυσαν τὴν συνουσίαν.\nἘπειδὴ ἀπαιτεῖς συνεχῶς ἀπαντῶν, ἑταῖρε Τιμόκρατες, τὰ παρὰ\nτοῖς δειπνοσοφισταῖς λεγόμενα, καινά τινα νομίζων ἡμᾶς\nεὑρίσκειν, ὑπομνήσομέν σε τὰ παρὰ Ἀντιφάνει λεγόμενα ἐν\nΠοιήσει (II 90 K) τόνδε τὸν τρόπον· μακάριόν ἐστιν ἡ τραγῳδίαποίημα κατὰ πάντ᾽, εἴ γε πρῶτον οἱ λόγοιὑπὸ τῶν θεατῶν εἰσιν ἐγνωρισμένοι,πρὶν καί τιν’ εἰπεῖν· ὥσθ’ ὑπομνῆσαι μόνονδεῖ τὸν ποιητήν. Οἰδίπουν γὰρ φῶ ......τὰ δ’ ἄλλα πάντ’ ἴσασιν· ὁ πατὴρ Λάιος,μήτηρ Ἰοκάστη, θυγατέρες, παῖδες τίνες,τί πείσεθ’ οὗτος, τί πεποίηκεν. ἂν πάλινεἴπῃ τις Ἀλκμέωνα, καὶ τὰ παιδίαπάντ’ εὐθὺς εἴρηχ᾽, ὅτι μανεὶς ἀπέκτονετὴν μητέρ᾽, ἀγανακτῶν δ’ Ἄδραστος εὐθέωςἥξει πάλιν τ’ ἄπεισι ..............ἔπειθ’ ὅταν μηθὲν δύνωντ’ εἰπεῖν ἔτι,κομιδῇ δ’ ἀπειρήκωσιν ἐν τοῖς δράμασιν,\nαἴρουσιν ὥσπερ δάκτυλον τὴν μηχανήν,καὶ τοῖς θεωμένοισιν ἀποχρώντως ἔχει.ἡμῖν δὲ ταῦτ’ οὐκ ἔστιν, ἀλλὰ πάντα δεῖεὑρεῖν, ὀνόματα καινά, ........................ κἄπειτα τὰ διῳκημέναπρότερον, τὰ νῦν παρόντα, τὴν καταστροφήν,τὴν εἰσβολήν. ἂν ἕν τι τούτων παραλίπῃΧρέμης τις ἢ Φείδων τις, ἐκσυρίττεται·Πηλεῖ δὲ ταῦτ’ ἔξεστι καὶ Τεύκρῳ ποιεῖν. Δίφιλος δ’ ἐν Ἐλαιωνηφρουροῦσι (II 549\nK)· ὦ τόνδ’ ἐποπτεύουσα καὶ κεκτημένηΒραυρῶνος ἱεροῦ θεοφιλέστατον τόπον,Λητοῦς Διός τε τοξόδαμνε παρθένε,ὡς οἱ τραγῳδοί φασιν, οἷς ἐξουσίαἐστὶν λέγειν ἅπαντα καὶ ποιεῖν μόνοις.\nΤιμοκλῆς ὁ κωμῳδιοποιὸς κατὰ πολλὰ χρησίμην εἶναι λέγων τῷ\nβίῳ τὴν τραγῳδίαν φησὶν ἐν Διονυσιαζούσαις (II 453\nK)· ὦτάν, ἄκουσον, ἤν τί σοι μέλλω λέγειν.ἅνθρωπός ἐστι ζῷον ἐπίπονον φύσει,καὶ πολλὰ λυπήρ’ ὁ βίος ἐν ἑαυτῷ φέρει.παραψυχὰς οὖν φροντίδων ἀνεύρετοταύτας· ὁ γὰρ νοῦς τῶν ἰδίων λήθην λαβὼνπρὸς ἀλλοτρίῳ τε ψυχαγωγηθεὶς πάθειμεθ’ ἡδονῆς ἀπῆλθε παιδευθεὶς ἅμα.τοὺς γὰρ τραγῳδοὺς πρῶτον, εἰ βούλει, σκόπειὡς ὠφελοῦσι πάντας. ὁ μὲν ὢν γὰρ πένηςπτωχότερον αὑτοῦ καταμαθὼν τὸν Τήλεφον\nγενόμενον ἤδη τὴν πενίαν ῥᾷον φέρει.ὁ νοσῶν δὲ μανικῶς Ἀλκμέων’ ἐσκέψατο·ὀφθαλμιᾷ τις, εἰσὶ Φινεῖδαι τυφλοί.τέθνηκέ τῳ παῖς, ἡ Νιόβη κεκούφικε.χωλός τίς ἐστιν, τὸν Φιλοκτήτην ὁρᾷ.γέρων τις ἀτυχεῖ, κατέμαθεν τὸν Οἰνέα.ἅπαντα γὰρ τὰ μείζον’ ἢ πέπονθέ τιςἀτυχήματ’ ἄλλοις γεγονότ’ ἐννοούμενοςτὰς αὐτὸς αὑτοῦ συμφορὰς ῥᾷον φέρει.\nκαὶ ἡμεῖς οὖν, ὦ Τιμόκρατες, ἀποδίδομέν σοι τὰ τῶν\nδειπνοσοφιστῶν λείψανα καὶ οὐ δίδομεν, ὡς ὁ Κοθωκίδης φησὶ\nῥήτωρ (3, 83) Δημοσθένην χλευάζων, ὃς Φιλίππου\nἈθηναίοις Ἁλόννησον διδόντος συνεβούλευε μὴ λαμβάνειν, εἰ\nδίδωσιν ἀλλὰ μὴ ἀποδίδωσιν. ὅπερ Ἀντιφάνης ἐν Νεοττίδι\n(II 80 K) παιδιὰν θέμενος ἐρεσχηλεῖ τόνδε\nτὸν τρόπον· ὁ δεσπότης δὲ πάντα τὰ παρὰ τοῦ πατρὸςἀπέλαβεν ὥσπερ ἔλαβεν. Β. ἠγάπησεν ἂντὸ ῥῆμα τοῦτο παραλαβὼν Δημοσθένης. Ἄλεξις δὲ ἐν Στρατιώτῃ (II 373 K)·\nἀπόλαβετουτί. Β. τί τοῦτο δ’ ἐστίν; Α. ὃ παρ’ ὑμῶν ἐγὼπαιδάριον ἔλαβον ἀποφέρων ἥκω πάλιν.Β. πῶς; οὐκ ἀρέσκει σοι τρέφειν; Α. οὐκ ἔστι γὰρἡμέτερον. Β. οὐδ’ ἡμέτερον. Α. ἀλλ’ ἐδώκατεὑμεῖς ἐμοὶ τοῦτ᾽. Β. οὐδ’ ἐδώκαμεν. Α. τί δαί;Β. ἀπεδώκαμεν. Α. τὸ μὴ προσῆκόν μοι λαβεῖν;\nκαὶ ἐν Ἀδελφοῖς (II 299 K)· ἐγὼ δέδωκα γὰρ τί ταύταις; εἰπέ μοι.Β. οὐκ, ἀλλ’ ἀπέδωκας ἐνέχυρον δήπου λαβών. Ἀναξίλας δὲ ἐν Εὐανδρίᾳ (II 265 K)·\nκαὶ τὰς παλαίστρας δώσω. Β. μὰ τὴν γῆν, μὴ σύ γεδῷς, ἀλλ’ ἀπόδος. Α. καὶ δὴ φέρουσ’ ἐξέρχομαι. Τιμοκλῆς δ’ ἐν Ἥρωσιν (II 457 K)·\nοὐκοῦν κελεύεις νῦν με πάντα μᾶλλον ἢτὰ προσόντα φράζειν. Β. πάνυγε. Α. δράσω τοῦτό\nσοι.καὶ πρῶτα μέν σοι παύσεται Δημοσθένηςὀργιζόμενος. Β. ὁ ποῖος ὁ Βριάρεως;Α. ὁ τοὺς καταπέλτας τάς τε λόγχας ἐσθίων,μισῶν λόγους ἄνθρωπος οὐδὲ πώποτεἀντίθετον εἰπὼν οὐδέν, ἀλλ’ Ἄρη βλέπων. κατὰ τοὺς οὖν προειρημένους ποιητὰς καὶ αὐτοὶ τὰ\nἑπόμενα τοῖς προειρημένοις ἀποδιδόντες καὶ οὐ διδόντες τὰ\nἀκόλουθα λέξομεν.\nἐπεισῆλθον οὖν ἡμῖν παῖδες πλῆθος ὅσον ἰχθύων φέροντες\nθαλασσίων λιμναίων τε ἐπὶ πινάκων ἀργυρῶν, ὡς θαυμάσαι μετὰ\nτοῦ πλούτου καὶ τὴν πολυτέλειαν· μονονουχὶ γὰρ καὶ τὰς\nΝηρηίδας ὠψωνήκει. καί τις τῶν παρασίτων καὶ κολάκων ἔφη\nτὸν Ποσειδῶ πέμπειν τῷ Νιττουνίῳ ἡμῶν τοὺς ἰχθῦς οὐ διὰ τῶν\nἐν τῇ Ῥώμῃ ἴσον ἴσῳ τῶν τὸν ἰχθὺν πωλούντων, ἀλλὰ τοὺς μὲν\nἐξ Ἀντίου κεκομίσθαι, ἑτέρους δ’ ἐκ Ταρακινῶν καὶ τῶν\nκαταντικρὺ νήσων Ποντίων, ἄλλους δ’ ἐκ Πύργων· πόλις δ᾽\nαὕτη Τυρρηνική. οἱ γὰρ ἐν τῇ Ῥώμῃ\nἰχθυοπῶλαι οὐδ’ ὀλίγον ἀποδέουσι τῶν κατὰ τὴν Ἀττικήν ποτε\nκωμῳδηθέντων· περὶ ὧν Ἀντιφάνης μὲν ἐν Νεανίσκοις φησίν\n(II 79 K)· ἐγὼ τέως μὲν ᾠόμην τὰς Γοργόναςεἶναί τι λογοποίημα· πρὸς ἀγορὰν δ’ ὅτανἔλθω, πεπίστευκ᾽· ἐμβλέπων γὰρ αὐτόθιτοῖς ἰχθυοπώλαις λίθινος εὐθὺς γίνομαι·ὥστ’ ἐξ ἀνάγκης ἔστ’ ἀποστραφέντι μοιλαλεῖν πρὸς αὐτούς. ἂν ἴδω γὰρ ἡλίκονἰχθὺν ὅσου τιμῶσι, πήγνυμαι σαφῶς.\nἌμφις δ’ ἐν Πλάνῳ (II 244 K)·πρὸς τοὺς στρατηγοὺς ῥᾷόν ἐστιν μυρίαιςμοίραις προσελθόντ’ ἀξιωθῆναι λόγουλαβεῖν τ’ ἀπόκρισιν ὧν ἂν ἐπερωτᾷ τις\nἢπρὸς τοὺς καταράτους ἰχθυοπώλας ἐν ἀγορᾷ.οὓς ἂν ἐπερωτήσῃ τις λαβών τι τῶνπαρακειμένων, ἔκυψεν ὥσπερ Τήλεφοςπρῶτον σιωπῇ (καὶ δικαίως τοῦτό γε·ἅπαντες ἀνδροφόνοι γάρ εἰσιν ἑνὶ λόγῳ),ὡσεὶ προσέχων δ’ οὐδὲν οὐδ’ ἀκηκοὼςἔκρουσε πουλύπουν τιν᾽· ὃ δ’ ἐπρήσθη ................ καὶ τότ’ οὐ λαλῶν ὅλατὰ ῥήματ᾽, ἀλλὰ συλλαβὴν ἀφελὼν ‘τάρωνβολῶν γένοιτ’ ἄν·’ ἡ δὲ κέστρα; ‘κτὼ βολῶν.’τοιαῦτ’ ἀκοῦσαι δεῖ τὸν ὀψωνοῦντά τι.\nἌλεξις Ἀπεγλαυκωμένῳ (II 303 K)·\nτοὺς μὲν στρατηγοὺς τὰς ὀφρῦς ἐπὰν ἴδωἀνεσπακότας, δεινὸν μὲν ἠγοῦμαι ποεῖν,οὐ πάνυ τι θαυμάζω δὲ προτετιμημένουςὑπὸ τῆς πόλεως μεῖζόν τι τῶν ἄλλων φρονεῖν.τοὺς δ’ ἰχθυοπώλας τοὺς κάκιστ’ ἀπολουμένουςἐπὰν ἴδω κάτω βλέποντας, τὰς δ’ ὀφρῦςἔχοντας ἐπάνω τῆς κορυφῆς, ἀποπνίγομαι.ἐὰν δ’ ἐρωτήσῃς ‘πόσου τοὺς κεστρέαςπωλεῖς δύ’ ὄντας,’ ‘δέκ’ ὀβολῶν,’ φησίν. ‘βαρύ.ὀκτὼ λάβοις ἄν;’ ‘εἴπερ ὠνεῖ τὸν ἕτερον.’‘ὦτάν, λαβὲ καὶ μὴ παῖζε.’ ‘τοσουδί; παράτρεχε.’ταῦτ’ οὐχὶ πικρότερ’ ἐστὶν αὐτῆς τῆς χολῆς;\nΔίφιλος Πολυπράγμονι (II 562 K)·ᾤμην ἐγὼ τοὺς ἰχθυοπώλας τὸ πρότερονεἶναι πονηροὺς τοὺς Ἀθήνησιν μόνους.τόδε δ᾽, ὡς ἔοικε, τὸ γένος ὥσπερ θηρίωνἐπίβουλόν ἐστι τῇ φύσει καὶ πανταχοῦ.ἐνταῦθα γοῦν ἔστιν τις ὑπερηκοντικώς,κόμην τρέφων μὲν πρῶτον ἱερὰν τοῦ θεοῦ,ὡς φησίν· οὐ διὰ τοῦτό γ᾽, ἀλλ’ ἐστιγμένοςπρὸ τοῦ μετώπου παραπέτασμ’ αὐτὴν ἔχει.οὗτος ἀποκρίνετ᾽, ἂν ἐρωτήσῃς ‘πόσουὁ λάβραξ’, ‘δέκ’ ὀβολῶν’, οὐχὶ προσθεὶς ὁποδαπῶν.ἔπειτ’ ἐὰν τἀργύριον αὐτῷ καταβάλῃς,ἐπράξατ’ Αἰγιναῖον· ἂν δ’ αὐτὸν δέῃ\nκέρματ’ ἀποδοῦναι, προσαπέδωκεν Ἀττικά.κατ’ ἀμφότερα δὲ τὴν καταλλαγὴν ἔχει. Ξέναρχος Πορφύρᾳ (II 470 K)· οἱ μὲν ποιηταὶ (φησι) λῆρός εἰσιν· οὐδὲ ἓνκαινὸν γὰρ εὑρίσκουσιν, ἀλλὰ μεταφέρειἕκαστος αὐτῶν ταὔτ’ ἄνω τε καὶ κάτω.τῶν δ’ ἰχθυοπωλῶν φιλοσοφώτερον γένοςοὐκ ἔστιν οὐδὲν οὐδὲ μᾶλλον ἀνόσιον.ἐπεὶ γὰρ αὐτοῖς οὐκέτ’ ἔστ’ ἐξουσίαῥαίνειν, ἀπείρηται δὲ τοῦτο τῷ νόμῳ,εἷς τις θεοῖσιν ἐχθρὸς ἄνθρωπος πάνυξηραινομένους ὡς εἶδε τοὺς ἰχθῦς, μάχηνἐποίησ’ ἐν αὐτοῖς ἐξεπίτηδες εὖ πάνυ.ἦσαν δὲ πληγαί, καιρίαν δ’ εἰληφέναιδόξας καταπίπτει καὶ λιποψυχεῖν δοκῶνἔκειτο μετὰ τῶν ἰχθύων. βοᾷ δέ τις‘ὕδωρ ὕδωρ.’ ὃ δ’ εὐθὺς ἐξάρας πρόχουντῶν ὁμοτέχνων τις τοῦ μὲν ἀκαρῆ παντελῶςκατέχει, κατὰ δὲ τῶν ἰχθύων ἁπαξάπαν.εἴποις γ’ ἂν αὐτοὺς ἀρτίως ἡλωκέναι.\nὅτι δὲ καὶ νεκροὺς πωλοῦσι τοὺς ἰχθῦς καὶ σεσηπότας\nἐπισημαίνεται ὁ Ἀντιφάνης ἐν Μοιχοῖς διὰ τούτων (II\n76 K)· οὐκ ἔστιν οὐδὲν θηρίον τῶν ἰχθύωνἀτυχέστερον. τὸ μὴ γὰρ ἀποχρῆν ἀποθανεῖναὐτοῖς ἁλοῦσιν, εἶτα κατεδηδεσμένοις\nεὐθὺς ταφῆναι, παραδοθέντες ἄθλιοιτοῖς ἰχθυοπώλαις τοῖς κακῶς ἀπολουμένοιςσήπονθ᾽, ἕωλοι κείμενοι δύ’ ἡμέραςἢ τρεῖς. μόλις δ’ ἐάν ποτ’ ὠνητὴν τυφλὸνλάβωσ᾽, ἔδωκαν τῶν νεκρῶν ἀναίρεσιντούτῳ· κομίσας δ’ ἐξέβαλεν ... οἴκαδε,τὴν πεῖραν ἐν τῇ ῥινὶ τῆς ὀδμῆς λαβών. ἐν δὲ Φιλοθηβαίῳ φησίν (II 107 K)·\nοὐ δεινόν ἐστι, προσφάτους μὲν ἂν τύχῃπωλῶν τις ἰχθῦς, συναγαγόντα τὰς ὀφρῦςτοῦτον σκυθρωπάζοντά θ’ ἡμῖν προσλαλεῖν,ἐὰν σαπροὺς κομιδῇ δέ, παίζειν καὶ γελᾶν;τοὐναντίον γὰρ πᾶν ἔδει τούτους ποιεῖν·τὸν μὲν γελᾶν, τὸν δ’ ἕτερον οἰμώζειν μακρά. ὅτι δὲ καὶ παμπόλλου πιπράσκουσιν Ἄλεξις ἐν\nΠυλαίαις φησίν (II 330 K)· νὴ τὴν Ἀθηνᾶν, ἀλλ’ ἐγὼ τεθαύμακατοὺς ἰχθυοπώλας, πῶς ποτ’ οὐχὶ πλούσιοιἅπαντές εἰσι λαμβάνοντες βασιλικοὺςφόρους· Β. φόρουσ μόνον; οὐχὶ δεκατεύουσι\nγὰρτὰς οὐσίας ἐν ταῖς πόλεσι καθήμενοι,ὅλας δ’ ἀφαιροῦνται καθ’ ἑκάστην ἡμέραν;\nκἀν τῷ Λέβητι δέ φησιν ὁ αὐτὸς ποιητής (II 342\nK)·οὐ γέγονε κρείττων νομοθέτης τοῦ πλουσίουἈριστονίκου ............................... τίθησι γὰρ νυνὶ νόμον,τῶν ἰχθυοπωλῶν ὅστις ἂν πωλῶν τινιἰχθὺν ὑποτιμήσας ἀποδῶτ’ ἐλάττονος\nἧς εἶπε τιμῆς, εἰς τὸ δεσμωτήριονεὐθὺς ἀπάγεσθαι τοῦτον, ἵνα δεδωκότεςτῆς ἀξίας ἀγαπῶσιν ἢ τῆς ἑσπέραςσαπροὺς ἅπαντας ἀποφέρωσιν οἴκαδε.κἀνταῦθα καὶ γραῦς καὶ γέρων καὶ παιδίονπεμφθεὶς ἅπαντες ἀγοράσουσι κατὰ τρόπον. καὶ προελθὼν δέ φησιν· οὐ γέγονε μετὰ Σόλωνα κρείττων οὐδὲ εἷςἈριστονίκου νομοθέτης· τά τ’ ἄλλα γὰρνενομοθέτηκε πολλὰ καὶ παντοῖα δὴνυνί τε καινὸν εἰσφέρει νόμον τινὰχρυσοῦν, τὸ μὴ πωλεῖν καθημένους ἔτιτοὺς ἰχθυοπώλας, διὰ τέλους δ’ ἑστηκότας·εἶτ’ εἰς νέωτά φησι γράψειν κρεμαμένους,καὶ θᾶττον ἀποπέμψουσι τοὺς ὠνουμένουςἀπὸ μηχανῆς πωλοῦντες ὥσπερ οἱ θεοί.\nἐμφανίζει δ’ αὐτῶν καὶ τὸ σκαιόν, ἔτι δὲ τὸ\nμισάνθρωπον Ἀντιφάνης ἐν Μισοπονήρῳ πρὸς τοὺς ἐν τῷ βίῳ\nκακίστους τὴν σύγκρισιν αὐτῶν ποιούμενος διὰ τούτων\n(II 75 K)· εἶτ’ οὐ σοφοὶ δῆτ’ εἰσὶν οἱ Σκύθαι σφόδρα,οἳ γενομένοισιν εὐθέως τοῖς παιδίοιςδιδόασιν ἵππων καὶ βοῶν πίνειν γάλα;Β. οὐ μὰ Δία τιτθὰς εἰσάγουσι βασκάνουςκαὶ παιδαγωγοὺς αὖθις, ὧν μεῖζον κακὸνοὐκ ἂν γένοιτο. Α. μετά γε μαίας νὴ\nΔία·αὗται δ’ ὑπερβάλλουσι. Β. μετά γε νὴ Δίατοὺς μητραγυρτοῦντάς γε· πολὺ γὰρ αὖ γένοςμιαρώτατον τοῦτ’ ἐστίν. Α. εἰ μὴ νὴ Δίατοὺς ἰχθυοπώλας τις βούλεται λέγειν.... Β. μετά γε τοὺς τραπεζίτας· ἔθνοςτούτου γὰρ οὐδέν ἐστιν ἐξωλέστερον.\nοὐκ ἀπιθάνως δὲ καὶ Δίφιλος ἐν Ἐμπόρῳ περὶ τοῦ παμπόλλου\nπιπράσκεσθαι τοὺς ἰχθῦς λέγει ὧδε (II 551 K)·\nοὐ πώποτ’ ἰχθῦς οἶδα τιμιωτέρουςἰδών. Πόσειδον, εἰ δεκάτην ἐλάμβανεςαὐτῶν ἀπὸ τῆς τιμῆς ἑκάστης ἡμέρας,πολὺ τῶν θεῶν ἂν ἦσθα πλουσιώτατος.ὅμως δὲ τούτων εἴ με προσγελάσειέ τις,ἐδίδουν στενάξας ὁπόσον αἰτήσειέ με.γόγγρον μὲν, ὥσπερ ὁ Πρίαμος τὸν Ἕκτορα,ὅσον εἵλκυσεν τοσοῦτο καταθεὶς ἐπριάμην. Ἄλεξις δ’ ἐν Ἑλληνίδι (II 321 K)·\nἀεὶ δὲ καὶ ζῶντ’ ἐστὶ καὶ τεθνηκότατἀν τῇ θαλάττῃ πολέμι’ ἡμῖν θηρία.ἂν ἀνατραπῇ γὰρ πλοῖον, εἶθ᾽, ὡς γίνεται,ληφθῇ νέων τις, καταπεπώκασ’ εὐθέως.αὐτοί τ’ ἐπὰν ληφθῶσιν ὑπὸ τῶν ἁλιέων,τεθνεῶτες ἐπιτρίβουσι τοὺς ὠνουμένους.τῆς οὐσίας γάρ εἰσιν ἡμῶν ὤνιοι,ὁ πριάμενός τε πτωχὸς εὐθὺς ἀποτρέχει.\nἐξ ὀνόματος δ’ ἰχθυοπώλου μνημονεύει Ἑρμαίου\nΑἰγυπτίου Ἄρχιππος ἐν Ἰχθύσιν οὕτως (I 684 K)·\nΑἰγύπτιος μιαρώτατος τῶν ἰχθύων κάπηλοςἙρμαῖος, ὃς βίᾳ δέρων ῥίνας γαλεούς τε πωλεῖκαὶ τοὺς λάβρακας ἐντερεύων, ὡς λέγουσιν ἡμῖν. καὶ Ἄλεξις δ’ ἐν Ἐπικλήρῳ Μικίωνος ἰχθυοπώλου\nτινος μνημονεύει (II 322 K).\nεἰκότως οὖν καὶ οἱ ἁλιεῖς ἐπὶ τῇ τέχνῃ μέγα φρονοῦσι μᾶλλον\nἢ οἱ ἄριστοι τῶν στρατηγῶν· παράγει γοῦν τινα τούτων\nἈναξανδρίδης ἐν Ὀδυσσεῖ περὶ τῆς ἁλιευτικῆς τέχνης τάδε\nλέγοντα (II 146 K)· τῶν ζωγράφων μὲν ἡ καλὴ χειρουργίαἐν τοῖς πίναξιν κρεμαμένη θαυμάζεται·αὕτη δὲ σεμνῶς ἐκ λοπάδος ἁρπάζεταιἀπὸ τοῦ ταγήνου τ’ εὐθέως ἀφανίζεται.ἐπὶ τίνα δ’ ἄλλην τέχνην, ὦ χρηστὲ σύ,τὰ στόματα τῶν νεωτέρων κατακάετ’ ἢὠθισμός ἐστι δακτύλων τοιουτοσὶἢ πνιγμός, ἂν μὴ ταχὺ δύνηται καταπιεῖν,ἀλλ’ οὐ μόνη γὰρ τὰς συνουσίας ποιεῖεὔοψος ἀγορά; τίς δὲ συνδειπνεῖ βροτῶνφρυκτοὺς καταλαβὼν ἢ κορακίνους ὠνίουςἢ μαινίδ᾽; ὡραῖον δὲ μειρακύλλιονποίαις ἐπῳδαῖς ἢ λόγοις ἁλίσκεταιτίσιν, φράσον γάρ, ἄν τις ἀφέλῃ τὴν τέχνηντὴν τῶν ἀλιέων; ἥδε γὰρ δαμάζεται\nἑφθοῖς προσώποις ἰχθύων χειρουμένη,ἄγουσ’ ὑπ’ αὐτὰ σώματ’ ἀρίστου πύλας,ἀσύμβολον κλίνειν τ’ ἀναγκάζει φύσιν.\nπρὸς δὲ τοὺς περιέργως ὀψωνοῦντας τάδε φησὶν Ἄλεξις ἐν\nἘπικλήρῳ (II 322 K)· ὅστις ἀγοράζει πτωχὸς ὢν ὄψον πολὺἀπορούμενός τε τἄλλα πρὸς τοῦτ’ εὐπορεῖ,τῆς νυκτὸς οὗτος τοὺς ἀπαντῶντας ποεῖγυμνοὺς ἅπαντας. εἶτ’ ἐπάν τις ἐκδυθῇ,τηρεῖν ἕωθεν εὐθὺς ἐν τοῖς ἰχθύσιν·ὃν ἂν δ’ ἴδῃ πρῶτον πένητα καὶ νέονπαρὰ Μικίωνος ἐγχέλεις ὠνούμενον,ἀπάγειν λαβόμενον εἰς τὸ δεσμωτήριον. Δίφιλος δ’ ἐν Ἐμπόρῳ καὶ νόμον εἶναί φησι παρὰ\nΚορινθίοις τινὰ τοιοῦτον (II 549 K)· νόμιμον τοῦτ’ ἐστί, βέλτιστ᾽, ἐνθάδεΚορινθίοισιν, ἄν τιν’ ὀψωνοῦντ’ ἀεὶλαμπρῶς ὁρῶμεν, τοῦτον ἀνακρίνειν πόθενζῇ καὶ τί ποιῶν· κἂν μὲν οὐσίαν ἔχῃ,ἧς αἱ πρόσοδοι λύουσι τἀναλώματα,ἐᾶν ἀπολαύειν τοῦτον ἤδη τὸν βίον·ἐὰν δ’ ὑπὲρ τὴν οὐσίαν δαπανῶν τύχῃ,ἀπεῖπον αὐτῷ τοῦτο μὴ ποιεῖν ἔτι.ὃς ἂν δὲ μὴ πίθητ᾽, ἐπέβαλον ζημίαν.ἐὰν δὲ μηδ’ ὁτιοῦν ἔχων ζῇ πολυτελῶς,τῷ δημίῳ παρέδωκαν αὐτόν. Β. Ἡράκλεις.Α. οὐκ ἐνδέχεται γὰρ ζῆν ἄνευ κακοῦ τινος\nτοῦτον, συνιεῖς, ἀλλ’ ἀναγκαίως ἔχειἢ λωποδυτεῖν τὰς νύκτας ἢ τοιχωρυχεῖνἢ τῶν ποιούντων ταῦτα κοινωνεῖν τισινἢ συκοφαντεῖν κατ’ ἀγορὰν ἢ μαρτυρεῖνψευδῆ. τὸ τοιοῦτον ἐκκαθαίρομεν γένος.Β. ὀρθῶς γε νὴ Δί᾽. ἀλλὰ δὴ τί τοῦτ’ ἐμοί;Α. ὁρῶμεν ὀψωνοῦνθ’ ἑκάστης ἡμέραςοὐχὶ μετρίως, βέλτιστέ, σ᾽, ἀλλ’ ὑπερηφάνως.οὐκ ἔστιν ἰχθυηρὸν ὑπὸ σοῦ μεταλαβεῖν,συνῆχας ἡμῶν εἰς τὰ λάχανα τὴν πόλιν,περὶ τῶν σελίνων μαχόμεθ᾽, ὥσπερ Ἰσθμίοις.λαγώς τις εἰσελήλυθ᾽· εὐθὺς ἥρπακας.πέρδικα δ’ ἢ κίχλην γε νὴ Δί’ οὐκέτιἔστιν δι’ ὑμᾶς οὐδὲ πετομένην ἰδεῖν,τὸν ξενικὸν οἶνον ἐπιτετίμηκας πολύ. τὸ δὲ ἔθος τοῦτο καὶ Ἀθήνησιν εἶναι ἀξιοῖ Σώφιλος\nἐν Ἀνδροκλεῖ (ib. 445) ὀψονόμους ἀξιῶν\nαἱρεῖσθαι ὑπὸ τῆς βουλῆς δύ’ ἢ καὶ τρεῖς. Λυγκεὺς δ’ ὁ\nΣάμιος καὶ τέχνην ὀψωνητικὴν συνέργαψε πρός τινα δυσώνην,\nδιδάσκων αὐτὸν τίνα δεῖ λέγοντα πρὸς τοὺς ἀνδροφόνους\nἰχθυοπώλας λυσιτελῶς, ἔτι δὲ ἀλύπως ὠνεῖσθαι ἃ\nβούλεται.\nἐκ τούτων πάλιν τῶν λεχθέντων τὰς ἀκάνθας ἀναλεξάμενος\nΟὐλπιανὸς ‘εἰ ἔχομεν’, ἔφη, ‘δεῖξαι ἀργυροῖς σκεύεσιν ἐν\nτοῖς δείπνοις χρωμένους τοὺς ἀρχαίους καὶ εἰ ὁ πίναξ\nἙλληνικὸν ὄνομα. Ὁμήρου γὰρ εἰπόντος ἐν Ὀδυσσείᾳ· Od. 16.49τοῖσιν δ’ αὖ πίνακας κρειῶν παρέθηκε συβώτης, Ἀριστοφάνης ὁ Βυζάντιος (p. 31 N)\nνεώτερόν φησιν εἶναι τὸ ἐπὶ πινάκων\nπαρατιθέναι τὰ ὄψα, ἀγνοῶν ὅτι κἀν ἄλλοις εἴρηκεν ὁ\nποιητής· Od. 1.141δαιτρὸς δὲ κρειῶν πίνακας παρέθηκεν ἀείρας. ζητῶ δὲ καὶ εἰ δούλων πλῆθός τινες ἐκέκτηντο ὥσπερ\nκαὶ οἱ νῦν καὶ εἰ τὸ τήγανον εἴρηται καὶ μὴ μόνως τάγηνον,\nἵνα μὴ πάντα πίνωμεν ἢ καὶ ἐσθίωμεν ὥσπερ οἱ διὰ τὴν\nγαστέρα παράσιτοι ὀνομαζόμενοι ἢ κόλακες.’\nπρὸς ὃν Αἰμιλιανὸς ἀπεκρίνατο· ‘πίνακα μὲν ἔχεις τὸ σκεῦος\nὠνομασμένον καὶ παρὰ Μεταγένει τῷ κωμικῷ ἐν Θουριοπέρσαις·\nτήγανον δέ, ὦ βέλτιστε, εἴρηκεν ἐν μὲν Λήροις Φερεκράτης\nοὕτως (I 173 K)· ἀπὸ τηγάνου τ’ ἔφασκεν ἀφύας φαγεῖν. καὶ ἐν Πέρσαις ὁ αὐτός (I 182 K)·\nἐπὶ τηγάνοις καθίσανθ’ ὑφάπτειν τοῦ φλέω. Φιλωνίδης δ’ ἐν Κοθόρνοις (I 255 K)·\nὑποδέχεσθαι καὶ βατίσι καὶ τηγάνοις, καὶ πάλιν· ὀσφρομένην τῶν τηγάνων. Εὔβουλος δ’ ἐν Ὀρθάννῃ (II 191, 7 K)·\nῥιπὶς δ’ ἐγείρει φύλακας Ἡφαίστου κύναςθερμῇ παροξύνουσα τηγάνου πνοῇ. καὶ πάλιν· πᾶσα δ’ εὔμορφος γυνὴἐρῶσα φοιτᾷ τηγάνῳ τε συντρυφᾷ. καὶ ἐν Τιτᾶσι (II 203 K)· προσγελῶσά τελοπὰς παφλάζει βαρβάρῳ λαλήματι·\nπηδῶσι δ’ ἰχθῦς ἐν μέσοισι τηγάνοις. τοῦ δὲ ῥήματος μέμνηται Φρύνιχος ἐν Τραγῳδοῖς\n(I 384 K)· ἡδὺ δ’ ἀποτηγανίζειν ἄνευ συμβολῶν. καὶ Φερεκράτης ἐν Μυρμηκανθρώποις φησί (I\n181 K)· σὺ δ’ ἀποτηγανίζεις. Ἡγήσανδρος δ’ ὁ Δελφὸς (FHG IV 420)\nΣυρακοσίους φησὶ τὴν μὲν λοπάδα τήγανον καλεῖν, τὸ δὲ\nτήγανον ξηροτήγανον· διὸ καὶ Θεοδωρίδαν φάναι ἔν τινι\nποιηματίῳ· τήγανον εὖ ἥψησεν ἐν ὀψητῆρι κολύμβῳ, τὴν λοπάδα τήγανον προσαγορεύων. χωρὶς δὲ τοῦ τ στοιχείου Ἴωνες ἤγανον λέγουσιν,\nὡς Ἀνακρέων (fr. 26 B)· ‘χεῖρά τ’ ἐν ἠγάνῳ\nβαλεῖν’.\nεἰς ἐπίστασιν δέ με ἄγει, καλὲ Οὐλπιανέ, περὶ τῆς τῶν\nἀργυρωμάτων χρήσεως τὸ ὑπὸ Ἀλέξιδος ἐν Φυγάδι εἰρημένον\n(II 391 K)· ὅπου γάρ ἐστιν ὁ κέραμος μισθώσιμοςὁ τοῖς μαγείροις. μέχρι γὰρ τῶν Μακεδονικῶν χρόνων κεραμέοις\nσκεύεσιν οἱ δειπνοῦντες διηκονοῦντο, ὥς φησιν ὁ ἐμὸς Ἰόβας\n(FHG III 472). μεταβαλόντων δ’ ἐπὶ τὸ\nπολυτελέστερον Ῥωμαίων τὴν δίαιταν κατὰ μίμησιν\nἐκδιαιτηθεῖσα Κλεοπάτρα ἡ τὴν Αἰγύπτου καταλύσασα βασιλείαν\nτοὔνομα οὐ δυναμένη ἀλλάξαι ἀργυροῦν καὶ χρυσοῦν ἀπεκάλει\nκέραμον αὐτὸ κέραμά τ’ ἀπεδίδοτο τὰ ἀποφόρητα τοῖς\nδειπνοῦσι· καὶ τοῦτ’ ἦν τὸ πολυτελέστατον· εἴς τε τὸν Ῥωσικὸν εὐανθέστατον ὄντα\nκέραμον πέντε μνᾶς ἡμερησίας ἀνήλισκεν ἡ Κλεοπάτρα.\nΠτολεμαῖος δ’ ὁ βασιλεὺς ἐν ὀγδόῳ ὑπομνημάτων (ib.\n187) περὶ Μασσανάσσου τὸν λόγον ποιούμενος τοῦ\nΛιβύων βασιλέως φησὶ τάδε· ‘δεῖπνα Ῥωμαικῶς ἦν\nκατεσκευασμένα, κεράμῳ παντὶ χορηγούμενα ἀργυρῷ· τὰς δὲ τῶν\nδευτέρων τραπέζας ἐκόσμει τοῖς Ἰταλικοῖς ἐθισμοῖς· τὰ δὲ\nκανίσκια ἦν ἅπαντα χρυσᾶ, γεγονότα πρὸς τὰ πλεκόμενα ταῖς\nσχοίνοις· μουσικοῖς δὲ ἐχρῆτο Ἑλληνικοῖς.’\nἈριστοφάνης δὲ ὁ κωμῳδιοποιός, ὅν φησιν Ἡλιόδωρος ὁ\nἈθηναῖος ἐν τοῖς περὶ ἀκροπόλεως (ib. IV 425)\n— πεντεκαίδεκα δ’ ἐστὶ ταῦτα βιβλία — Ναυκρατίτην εἶναι\nγένος, ἐν τῷ Πλούτῳ τῷ δράματι κατὰ τὴν τοῦ\nὁμωνύμου θεοῦ ἐπιφάνειαν τοὺς ἰχθυηρούς φησι πίνακας\nἀργυροῦς ἀναφανῆναι καθάπερ καὶ τὰ ἄλλα ἅπαντα, λέγων ὡδί\n(v. 812)· ὀξὶς δὲ πᾶσα καὶ λοπάδιον καὶ χύτραχαλκῆ γέγονε· τοὺς δὲ πινακίσκους τοὺς σαπροὺςτοὺς ἰχθυηροὺς ἀργυροῦς πάρεσθ’ ὁρᾶν.ὁ δ’ ἰπνὸς γέγον’ ἡμῖν ἐξαπίνης\nἐλεφάντινος. Πλάτων δ’ ἐν Πρέσβεσι (I 633 K)·\nκατέλαβον Ἐπικράτης τε καὶ Φορμίσιοςπαρὰ τοῦ βασιλέως πλεῖστα δωροδοκήματα,ὀξύβαφα χρυσᾶ καὶ πινακίσκους ἀργυροῦς. Σώφρων δ’ ἐν γυναικείοις μίμοις φησί (fr. 19\nBo)· ‘τῶν δὲ χαλκωμάτων καὶ τῶν ἀργυρωμάτων\nἐμάρμαιρε ἁ οἰκία.’\nΦιλιππίδης δ’ ἐν Ἀργυρίου ἀφανισμῷ ὡς φορτικοῦ μέμνηται τοῦ\nτοιούτου καὶ σπανίου, ζηλουμένου δὲ ὑπό τινων νεοπλούτων\nμετοίκων (IV 469 M)· ἀλλ’ ἔλεος ἐμπέπτωκέ τίς μοι τῶν ὅλων,ὅταν ἀπορουμένους μὲν ἀνθρώπους ἴδωἐλευθέρους, μαστιγίας δ’ ἀπ’ ἀργυροῦπίνακος ἄγοντος μνᾶν τάριχος ἐνίοτεδυεῖν ὀβολῶν ἔσθοντας ἢ τριωβόλουκαὶ κάππαριν χαλκῶν τριῶν ἐν τρυβλίῳἄγοντι πεντήκοντα δραχμὰς ἀργυρῷ.πρότερον δὲ φιάλην ἦν ἀνακειμένην ἰδεῖνἐργῶδες ἀμέλει. Β. τοῦτο μὲν καὶ νῦν ἔτι·ἂν γὰρ ἀναθῇ τις, εὐθὺς ἕτερος ἥρπασεν. Ἄλεξις δ’ ἐν Ἱππίσκῳ νεανίσκον παράγων ἐρῶντα καὶ\nἐπιδεικνύμενον τὸν πλοῦτον τῇ ἐρωμένῃ ταῦτα ποιεῖ λέγοντα\n(II 297 K)· τοῖς παισί τ’ εἶπα (δύο γὰρ ἦγον οἴκοθεν)τἀκπώματ’ εἰς τὸ φανερὸν ἐκνενιτρωμέναθεῖναι· κύαθος δ’ ἦν ἀργυροῦς,\nτἀκπώματαἦγεν δύο δραχμάς, κυμβίον δὲ τέτταρας,ψυκτηρίδιον δὲ δέκ’ ὀβολούς,\nΦιλιππίδουλεπτότερον. —ἀλλὰ ταῦθ’ ὅλωςπρὸς ἀλαζονείαν οὐ κακῶς νενοημέν’ ἦν. οἶδα δὲ κἀγώ τινα πολίτην ἡμέτερον πτωχαλαζόνα, ὃς\nδραχμῆς ἔχων τὰ πάντα ἀργυρώματα ἐβόα καλῶν τὸν οἰκέτην ἕνα ὄντα καὶ μόνον, ὀνόμασι\nδὲ χρώμενον ψαμμακοσίοις ‘παῖ Στρομβιχίδη, μὴ τῶν\nχειμερινῶν ἀργυρωμάτων ἡμῖν παραθῇς, ἀλλὰ τῶν θερινῶν.’\nτοιοῦτός ἐστι καὶ ὁ παρὰ Νικοστράτῳ ἐν τῷ ἐπιγραφομένῳ\nδράματι Βασιλεῖς. ἀλαζὼν δ’ ἐστὶ στρατιώτης, περὶ οὗ λέγει\n(II 222 K)· λοιπή τις ὀξίς ἐστι καὶ ψυκτήριον,τῆς εὐπαρύφου λεπτότερον. ἐξήλαυνον γάρ τινες τὸν ἄργυρον καὶ τότε εἰς\nὑμένος ἰδέαν.\nκαὶ Ἀντιφάνης δὲ ἐν Λημνίαις φησί (II 70 K)·\nπαρετέθη τρίπουςπλακοῦντα χρηστόν, ὦ πολυτίμητοι θεοί,ἔχων ἐν ἀργυρῷ τε τρυβλίῳ μέλι. καὶ Σώπατρος δ’ ὁ παρῳδὸς ἐν Ὀρέστῃ· σαπρὸν σίλουρον ἀργυροῦς πίναξ ἔχων. ἐν δὲ τῷ ἐπιγραφομένῳ δράματι Φακῇ φησιν· ἀλλ’ ἀμφὶ δείπνοις ὀξίδ’ ἀργυρᾶν ἔχειδρακοντομίμοις ὀργάνων τορεύμασιν,οἵαν ποτ’ ἔσχε καὶ Θίβρων ὁ Ταντάλουμαλακὸν ταλάντοις ἐκταλαντωθεὶς ἀνήρ. Θεόπομπος δ’ ὁ Χῖος ἐν ταῖς πρὸς Ἀλέξανδρον\nσυμβουλαῖς (FHG I 325) περὶ Θεοκρίτου τοῦ\nπολίτου τὸν λόγον ποιούμενός φησιν· ‘ἐξ ἀργυρωμάτων δὲ καὶ\nχρυσῶν πίνει καὶ τοῖς σκεύεσιν χρῆται τοῖς ἐπὶ τῆς τραπέζης\nἑτέροις τοιούτοις, ὁ πρότερον οὐχ ὅπως ἐξ ἀργυρωμάτων\nοὐκ ἔχων πίνειν ἀλλ’ οὐδὲ χαλκῶν, ἀλλ’ ἐκ\nκεραμέων καὶ τούτων ἐνίοτε κολοβῶν.’ Δίφιλος δ’ ἐν Ζωγράφῳ\n(II 555 K)·\nἄριστον ἐπεχόρευσεν ἐκλελεγμένον,εἴ τι νέον ἢ ποθεινόν· ὀστρέων γένηπαντοδαπά, λοπάδων παρατεταγμένη φάλαγξ,ὀπτῶν ἐπῆγε σωρὸς ἀπὸ τοῦ τηγάνου,τριμμάτια τούτοις ἐν θυΐαις ἀργυραῖς. Φιλήμων Ἰατρῷ (II 487 K)· καὶ γυλιόν τιν’ ἀργυρωμάτων. Μένανδρος Ἑαυτὸν τιμωρουμένῳ (IV 111\nM)· λουτρόν, θεραπαίνας, ... ἀργυρώματα. καὶ ἐν Ὑμνίδι (IV 210 M)· ἀλλὰ τἀργυρώματαἥκω λαβεῖν βουλόμενος. Λυσίας δ’ ἐν τῷ περὶ τοῦ χρυσοῦ τρίποδος, εἰ\nγνήσιος ὁ λόγος (fr. 148 Tur)· ‘ἀργυρώματά τε\nἢ χρυσώματα ἔτι ἦν διδόναι.’ οἱ δ’ ἑλληνίζοντες λέγειν δεῖν\nφασιν ἀργυροῦν κόσμον καὶ χρυσοῦν κόσμον.’\nτοσαῦτα εἰπόντος τοῦ Αἰμιλιανοῦ ὁ Ποντιανὸς ἔφη· ‘σπάνιος\nγὰρ ὄντως ἦν τὸ παλαιὸν παρὰ τοῖς Ἕλλησιν ὁ μὲν χρυσὸς καὶ\nπάνυ, ὁ δὲ ἄργυρος ὀλίγος ἦν ὁ ἐν τοῖς μετάλλοις. διὸ καὶ\nΦίλιππον τὸν τοῦ μεγάλου βασιλέως Ἀλεξάνδρου πατέρα φησὶν\nΔοῦρις ὁ Σάμιος (FHG II 470) φιάλιον χρυσοῦν\nκεκτημένον ἀεὶ τοῦτ’ ἔχειν κείμενον ὑπὸ τὸ προσκεφάλαιον.\nκαὶ τὴν Ἀτρέως δὲ χρυσῆν ἄρνα, περὶ ἣν γεγόνασιν ἡλίου τε\nἐκλείψεις καὶ βασιλειῶν μεταβολαὶ ἔτι τε τῆς τραγῳδίας ἡ\nπολλή, φιάλην ἀργυρᾶν φησι γεγονέναι Ἡρόδωρος ὁ Ἡρακλεώτης\n(FHG II 41) ἔχουσαν ἐν μέσῳ ἄρνα χρυσῆν.\nἈναξιμένης δ’ ὁ Λαμψακηνὸς ἐν ταῖς πρώταις ἐπιγραφομέναις\nἱστορίαις (fr. I M) τὸν\nἘριφύλης ὅρμον διαβόητον γενέσθαι διὰ τὸ σπάνιον εἶναι τότε\nτὸ χρυσίον παρὰ τοῖς Ἕλλησι· καὶ γὰρ ἀργυροῦν\nποτήριον ἦν ἰδεῖν τότε παράδοξον. μετὰ δὲ τὴν Δελφῶν ὑπὸ\nΦωκέων κατάληψιν πάντα τὰ τοιαῦτα δαψίλειαν εἴληφεν. ἐκ\nποτηρίων δὲ χαλκῶν ἔπινον οἱ σφόδρα δοκοῦντες πλουτεῖν καὶ\nτὰς θήκας τούτων ὠνόμαζον χαλκοθήκας. Ἡρόδοτός τέ φησι\n(II 151) τοὺς Αἰγυπτίων ἱερεῖς χαλκοῖς\nποτηρίοις πίνειν, τοῖς τε βασιλεῦσιν αὐτῶν θύουσί ποτε\nκοινῇ οὐχ εὑρεθῆναι πᾶσι δοθῆναι φιάλας ἀργυρᾶς· Ψαμμήτιχον\nγοῦν νεώτερον ὄντα τῶν ἄλλων βασιλέων χαλκῇ φιάλῃ σπεῖσαι\nτῶν ἄλλων ἀργυραῖς σπενδόντων. συληθέντος δ’ οὖν τοῦ\nΠυθικοῦ ἱεροῦ ὑπὸ τῶν Φωκικῶν τυράννων ἐπέλαμψε παρὰ τοῖς\nἝλλησιν ὁ χρυσός, εἰσεκώμασε δὲ καὶ ὁ ἄργυρος. ὕστερον δὲ\nτοῦ μεγίστου Ἀλεξάνδρου τοὺς ἐκ τῆς Ἀσίας θησαυροὺς\nἀνελομένου ὄντως ἀνέτειλεν ὁ κατὰ Πίνδαρον εὐρυσθενὴς\nπλοῦτος (pyth. V 1).\nκαὶ τὰ ἐν Δελφοῖς δὲ ἀναθήματα τὰ ἀργυρᾶ καὶ τὰ χρυσᾶ ὑπὸ\nπρώτου Γύγου τοῦ Λυδῶν βασιλέως ἀνετέθη· καὶ πρὸ τῆς τούτου\nβασιλείας ἀνάργυρος, ἔτι δὲ ἄχρυσος ἦν ὁ Πύθιος, ὡς Φαινίας\nτέ φησιν ὁ Ἐρέσιος καὶ Θεόπομπος ἐν τῇ τεσσαρακοστῇ τῶν\nΦιλιππικῶν. ἱστοροῦσι γὰρ οὗτοι κοσμηθῆναι τὸ Πυθικὸν ἱερὸν\nὑπό τε τοῦ Γύγου καὶ τοῦ μετὰ τοῦτον Κροίσου, μεθ’ οὓς ὑπό\nτε Γέλωνος καὶ Ἱέρωνος τῶν Σικελιωτῶν, τοῦ μὲν τρίποδα καὶ\nΝίκην χρυσοῦ πεποιημένα ἀναθέντος καθ’ οὓς χρόνους Ξέρξης\nἐπεστράτευε τῇ Ἑλλάδι, τοῦ δ’ Ἱέρωνος τὰ ὅμοια. λέγει δ᾽\nοὕτως ὁ Θεόπομπος (FHG I\n314)· ‘ἦν γὰρ τὸ παλαιὸν τὸ ἱερὸν κεκοσμημένον\nχαλκοῖς ἀναθήμασιν, οὐκ ἀνδριᾶσιν ἀλλὰ λέβησι καὶ τρίποσι\nχαλκοῦ πεποιημένοις. Λακεδαιμόνιοι οὖν χρυσῶσαι βουλόμενοι\nτὸ πρόσωπον τοῦ ἐν Ἀμύκλαις Ἀπόλλωνος καὶ οὐχ εὑρίσκοντες\nἐν τῇ Ἑλλάδι χρυσίον πέμψαντες εἰς θεοῦ ἐπηρώτων\nτὸν θεὸν παρ’ οὗ χρυσίον πρίαιντο. ὃ δ’ αὐτοῖς ἀνεῖλεν παρὰ\nΚροίσου τοῦ Λυδοῦ πορευθέντας ὠνεῖσθαι παρ᾽\nἐκείνου. καὶ οἳ πορευθέντες παρὰ Κροίσου ὠνήσαντο.\nἹέρων δ’ ὁ Συρακόσιος βουλόμενος ἀναθεῖναι τῷ θεῷ τὸν\nτρίποδα καὶ τὴν Νίκην ἐξ ἀπέφθου χρυσοῦ ἐπὶ πολὺν χρόνον\nἀπορῶν χρυσίου ὕστερον ἔπεμψε τοὺς ἀναζητήσοντας εἰς τὴν\nἙλλάδα· οἵτινες μόλις ποτ’ εἰς Κόρινθον ἀφικόμενοι καὶ\nἐξιχνεύσαντες εὗρον παρ’ Ἀρχιτέλει τῷ Κορινθίῳ, ὃς πολλῷ\nχρόνῳ συνωνούμενος κατὰ μικρὸν θησαυροὺς εἶχεν οὐκ ὀλίγους.\nἀπέδοτο γοῦν τοῖς παρὰ τοῦ Ἱέρωνος ὅσον ἠβούλοντο καὶ μετὰ\nταῦτα πληρώσας καὶ τὴν ἑαυτοῦ χεῖρα ὅσον ἠδύνατο χωρῆσαι\nἐπέδωκεν αὐτοῖς. ἀνθ’ ὧν Ἱέρων πλοῖον σίτου καὶ ἄλλα πολλὰ\nδῶρα ἔπεμψεν ἐκ Σικελίας.’\nἱστορεῖ τὰ αὐτὰ καὶ Φαινίας ἐν τῷ περὶ τῶν ἐν Σικελίᾳ\nτυράννων (FHG II 297), ὡς χαλκῶν ὄντων τῶν\nπαλαιῶν ἀναθημάτων καὶ τριπόδων καὶ λεβήτων καὶ\nἐγχειριδίων, ὧν ἐφ’ ἑνὸς καὶ ἐπιγεγράφθαι φησίν· θάησαί μ᾽· ἐτεὸν γὰρ ἐν Ἰλίου εὐρέι πύργῳἦν, ὅτε καλλικόμῳ μαρνάμεθ’ ἀμφ’ Ἑλένῃ·καί μ᾽. Ἀντηνορίδης ἐφόρει κρείων Ἑλικάων·νῦν δέ με Λητοΐδου θεῖον ἔχει δάπεδον.\nἐπὶ δὲ τρίποδος, ὃς ἦν εἷς τῶν ἐπὶ Πατρόκλῳ ἄθλων\nτεθέντων· χάλκεός εἰμι τρίπους, Πυθοῖ δ’ ἀνάκειμαι ἄγαλμα·καί μ’ ἐπὶ Πατρόκλῳ θῆκεν πόδας ὠκὺς Ἀχιλλεύς·Τυδείδης δ’ ἀνέθηκε βοὴν ἀγαθὸς Διομήδης,νικήσας ἵπποισι παρὰ πλατὺν Ἑλλήσποντον.\nἜφορος δὲ ἢ Δημόφιλος ὁ υἱὸς αὐτοῦ ἐν τῇ τριακοστῇ τῶν\nἱστοριῶν (FHG I 275) περὶ τοῦ ἐν Δελφοῖς ἱεροῦ\nλέγων φησίν· ‘Ὀνόμαρχος δὲ καὶ Φάυλλος καὶ Φάλαικος οὐ\nμόνον ἅπαντα τὰ τοῦ θεοῦ ἐξεκόμισαν, ἀλλὰ τὸ τελευταῖον αἱ\nγυναῖκες αὐτῶν τόν τε τῆς Ἐριφύλης κόσμον ἔλαβον, ὃν\nἈλκμαίων εἰς Δελφοὺς ἀνέθηκε κελεύσαντος τοῦ θεοῦ, καὶ τὸν\nτῆς Ἑλένης ὅρμον Μενελάου ἀναθέντος. ἑκατέρῳ γὰρ ὁ θεὸς\nἔχρησεν, Ἀλκμαίωνι μὲν πυνθανομένῳ πῶς ἂν τῆς μανίας\nἀπαλλαγείη· τιμῆέν μ’ αἰτεῖς δῶρον μανίαν ἀποπαῦσαι·καὶ σὺ φέρειν τιμῆεν ἐμοὶ γέρας, ᾧ ποτε μήτηρἈμφιάραον ἔκρυψ’ ὑπὸ γῆν αὐτοῖσι σὺν ἵπποις· Μενελάῳ δὲ πῶς ἂν τὸν Ἀλέξανδρον τιμωρήσαιτο·\nπάγχρυσον φέρε κόσμον ἑλὼν ἀπὸ σῆς ἀλόχοιοδειρῆς, ὅν ποτε Κύπρις ἔδωχ’ Ἑλένῃ μέγα χάρμα·ὥς σοι Ἀλέξανδρος τίσιν ἐχθίστην ἀποδώσει. συνέβη δὲ ταῖς γυναιξὶν ἔριν ἐμπεσεῖν περὶ τοῦ\nκόσμου τούτου ποτέρα πότερον λήψεται. καὶ διακληρουμένων ἣ\nμὲν σκυθρωπὴ οὖσα κατὰ τὸν βίον καὶ σεμνότητος πλήρης τὸν\nἘριφύλης ὅρμον, ἣ δὲ ὥρᾳ διαφέρουσα καὶ μάχλος οὖσα τὸν τῆς\nἙλένης ἔλαχε. καὶ αὕτη μὲν ἐρασθεῖσα\nνεανίσκου τινὸς Ἠπειρώτου συνεξεδήμησεν, ἣ δὲ τῷ ἀνδρὶ\nθάνατον ἐβούλευσεν.’\nΠλάτων δὲ ὁ θεῖος καὶ Λυκοῦργος ὁ Λάκων οὐδ’ εἴων\nἐνεπιδημεῖν ταῖς ἰδίαις πολιτείαις οὔτε τῶν ἄλλων πολυτελῶν\nοὐδέν, ἀλλ’ οὐδὲ τὸν ἄργυρον οὐδὲ τὸν χρυσόν, τῶν\nμεταλλευομένων τὸν σίδηρον καὶ τὸν χαλκὸν ἀρκεῖν\nνομίζοντες, ἐκεῖνα δ’ ἐκβάλλοντες ὡς λυμαινόμενα τὰς\nὑγιαινούσας τῶν πόλεων. Ζήνων δὲ ὁ ἀπὸ τῆς στοᾶς πάντα τὰ\nἄλλα πλὴν τοῦ νομίμως αὐτοῖς καὶ καλῶς χρῆσθαι νομίσας\nἀδιάφορα τὴν μὲν αἵρεσιν αὐτῶν καὶ φυγὴν ἀπειπών, τὴν\nχρῆσιν δὲ τῶν λιτῶν καὶ περιττῶν προηγουμένως ποιεῖσθαι\nπροστάσσων, ὅπως ἀδεῆ καὶ ἀθαύμαστον πρὸς τἄλλα τὴν\nδιάθεσιν τῆς ψυχῆς ἔχοντες οἱ ἄνθρωποι ὅσα μήτε καλά ἐστι\nμήτε αἰσχρὰ τοῖς μὲν κατὰ φύσιν ὡς ἐπὶ πολὺ χρῶνται, τῶν δ᾽\nἐναντίων μηδὲν ὅλως δεδοικότες λόγῳ καὶ μὴ φόβῳ τούτων\nἀπέχωνται. οὐδὲν γὰρ ἡ φύσις ἐκβέβληκεν ἐκ τοῦ κόσμου τῶν\nεἰρημένων, ἀλλ’ ἐποίησεν ὑπογείους αὐτῶν φλέβας πολύπονον\nκαὶ χαλεπὴν ἐχούσας ἐργασίαν, ὅπως οἱ περὶ ταῦτα\nσπουδάζοντες ὀδυνώμενοι μετίωσι τὴν κτῆσιν, καὶ οὐχ οἱ\nμεταλλεύοντες μόνοι ἀλλὰ καὶ οἱ τὰ μεταλλευθέντα\nσυναγείροντες μυρίοις μόχθοις θηρεύωσι τὴν περίβλεπτον\nταύτην πολυκτησίαν. δείγματος μὲν οὖν χάριν .... ἐπείπερ\nἐπιπόλαιον αὐτῶν ἐστι τὸ γένος, εἴ γ’ ἐν ταῖς ἐσχατιαῖς τῆς\nοἰκουμένης καὶ ποτάμια τὰ τυχόντα ψήγματα χρυσοῦ καταφέρει\nκαὶ ταῦτα γυναῖκες καὶ ἄνδρες ἀσθενεῖς\nτὰ σώματα σὺν ταῖς ἄμμοις ὑποψήχοντες διιστᾶσι καὶ\nπλύναντες ἄγουσιν ἐπὶ τὴν χώνην, ὡς παρὰ τοῖς Ἐλουητίοις\nφησὶν ὁ ἐμὸς Ποσειδώνιος (FHG III 273) καὶ\nἄλλοις τισὶ τῶν Κελτῶν. καὶ τά τε πάλαι μὲν Ῥιπαῖα\nκαλούμενα ὄρη, εἶθ’ ὕστερον Ὄλβια προσαγορευθέντα, νῦν δὲ\nἌλπια (ἔστι δὲ τῆς Γαλατίας) αὐτομάτως ὕλης ἐμπρησθείσης\nἀργύρῳ διερρύη. τὸ μέντοι γε πολὺ τούτου βαθείαις καὶ\nκακοπαθέσι μεταλλείαις εὑρίσκεται κατὰ τὸν Φαληρέα\nΔημήτριον ἐλπιζούσης τῆς πλεονεξίας ἀνάξειν ἐκ τῶν μυχῶν\nτῆς γῆς αὐτὸν τὸν Πλούτωνα. χαριεντιζόμενος γοῦν φησιν ὅτι\n‘πολλάκις καταναλώσαντες τὰ φανερὰ τῶν ἀδήλων ἕνεκα ἃ μὲν\nἔμελλον οὐκ ἔλαβον, ἃ δ’ εἶχον ἀπέβαλον ὥσπερ αἰνίγματος\nτρόπον (Hom. ep. 16) ἀτυχοῦντες.’\nΛακεδαιμόνιοι δ’ ὑπὸ τῶν ἐθῶν κωλυόμενοι εἰσφέρειν εἰς τὴν\nΣπάρτην, ὡς ὁ αὐτὸς ἱστορεῖ Ποσειδώνιος (l.\ns.), καὶ κτᾶσθαι ἄργυρον καὶ χρυσὸν ἐκτῶντο μὲν\nοὐδὲν ἧττον, παρακατετίθεντο δὲ τοῖς ὁμόροις Ἀρκάσιν· εἶτα\nπολεμίους αὐτοὺς ἔσχον ἀντὶ φίλων, ὅπως ἀνυπεύθυνον τὸ\nἄπιστον διὰ τὴν ἔχθραν γένηται. τῷ μὲν οὖν ἐν Δελφοῖς\nἈπόλλωνι τὸν πρότερον ἐν τῇ Λακεδαίμονι χρυσὸν καὶ ἄργυρον\nἱστοροῦσιν ἀνατεθῆναι, δημοσίᾳ δὲ εἰς τὴν πόλιν Λύσανδρον\nεἰσαγαγόντα πολλῶν κακῶν αἴτιον γενέσθαι. Γύλιππον γοῦν τὸν\nΣυρακοσίους ἐλευθερώσαντα ἀποθανεῖν ἀποκαρτερήσαντα λόγος,\nκαταγνωσθέντα ὑπὸ τῶν ἐφόρων ὡς νοσφισάμενον ἐκ τοῦ\nΛυσανδρείου χρήματος. τοῦ δὲ\nἀνατιθεμένου θεῷ καὶ συγχωρουμένου δήμου καθάπερ κοσμήματος\nκαὶ κτήματος οὐ ῥᾴδιον ἦν τὸν θνητὸν ὀλίγωρον γενέσθαι.\nτῶν δὲ Γαλατῶν οἱ Σκορδίσται καλούμενοι χρυσὸν μὲν οὐκ\nεἰσάγουσιν εἰς τὴν αὑτῶν χώραν, λῃζόμενοι δὲ τὴν ἀλλοτρίαν\nκαὶ ἀδικοῦντες τὸν ἄργυρον οὐ παραλείπουσι. τὸ\nδ’ ἔθνος αὐτῶν ἐστι μὲν λείψανον τῶν μετὰ Βρέννου\nστρατευσαμένων ἐπὶ τὸ Δελφικὸν μαντεῖον Γαλατῶν, Βαθάναττος\nδέ τις ἡγεμὼν αὐτοὺς διῴκισεν ἐπὶ τοὺς περὶ τὸν Ἴστρον\nτόπους .... ἀφ’ ἧς καὶ τὴν ὁδὸν δι’ ἧς ἐνόστησαν\nΒαθαναττίαν καλοῦσι καὶ τοὺς ἀπογόνους τοὺς ἐκείνου\nΒαθανάττους ἔτι καὶ νῦν προσαγορεύουσιν. ἀφωσιώκασι δὲ\nοὗτοι τὸν χρυσὸν καὶ οὐκ εἰσφέρουσιν εἰς τὰς πατρίδας, δι’\nὃν πολλὰ καὶ δεινὰ ἔπαθον· ἀργύρῳ δὲ χρῶνται καὶ τούτου\nχάριν πολλὰ καὶ δεινὰ ποιοῦσιν. καίτοι γε ἐχρῆν οὐχὶ τὸ\nγένος τοῦ συληθέντος, ἀλλὰ τὴν ἱεροσυλήσασαν ἀσέβειαν\nἐξορίσαι· εἰ δὲ μηδὲ τὸν ἄργυρον εἰσέφερον εἰς τὴν χώραν, ἢ\nπερὶ τὸν χαλκὸν ἂν καὶ σίδηρον ἐπλημμέλουν ἢ εἰ μηδὲ ταῦτ᾽\nἦν παρ’ αὐτοῖς, περὶ τῶν βρωτῶν καὶ ποτῶν καὶ τῶν ἄλλων\nἀναγκαίων ὁπλομανοῦντες ἂν διετέλουν.’\nτοσαῦτα καὶ τοῦ Ποντιανοῦ εἰπόντοσ — ἐφιλοτιμήσαντο γὰρ οἱ\nπολλοὶ τὰς τοῦ Οὐλπιανοῦ ἀπολύσασθαι προτάσεις· ὧν τὰς\nὑπολειπομένας διελόμενοι ὁ μὲν Πλούταρχος ἔφη· ‘τὸ δὲ τοῦ\nπαρασίτου ὄνομα πάλαι μὲν ἦν σεμνὸν καὶ ἱερόν. Πολέμων γοῦν\n(ὁ εἴτε Σάμιος ἢ Σικυώνιος εἴτ’ Ἀθηναῖος ὀνομαζόμενος χαίρει, ὡς ὁ Μοψεάτης Ἡρακλείδης λέγει\nκαταριθμούμενος αὐτὸν καὶ ἀπ’ ἄλλων πόλεων· ἐπεκαλεῖτο δὲ\nκαὶ στηλοκόπας, ὡς Ἡρόδικος ὁ Κρατήτειος εἴρηκε) γράψας\nπερὶ παρασίτων φησὶν οὕτως (fr. 78 Pr.)· ‘τὸ\nτοῦ παρασίτου ὄνομα νῦν μὲν ἄδοξόν ἐστι, παρὰ δὲ τοῖς\nἀρχαίοις εὑρίσκομεν τὸν παράσιτον ἱερόν τι χρῆμα καὶ τῷ\nσυνθοίνῳ παρόμοιον. ἐν Κυνοσάργει μὲν οὖν ἐν τῷ Ἡρακλείῳ\nστήλη τίς ἐστιν, ἐν ᾗ ψήφισμα μὲν Ἀλκιβιάδου, γραμματεὺς δὲ\nΣτέφανος Θουκυδίδου, λέγεται δ’ ἐν αὐτῷ περὶ τῆς\nπροσηγορίας οὕτως· ‘τὰ δὲ ἐπιμήνια θυέτω ὁ ἱερεὺς μετὰ τῶν\nπαρασίτων. οἱ δὲ παράσιτοι ἔστων ἐκ τῶν νόθων καὶ τῶν\nτούτων παίδων κατὰ τὰ πάτρια. ὃς δ’ ἂν μὴ ᾽θέλῃ\nπαρασιτεῖν, εἰσαγέτω καὶ περὶ τούτων εἰς τὸ δικαστήριον.’\nἐν δὲ τοῖς κύρβεσι τοῖς περὶ τῶν Δηλιαστῶν οὕτως γέγραπται·\n‘καὶ τὼ κήρυκε ἐκ τοῦ γένους τῶν Κηρύκων τοῦ τῆς\nμυστηριώτιδος. τούτους δὲ παρασιτεῖν ἐν τῷ Δηλίῳ ἐνιαυτόν.’\nἐν δὲ Παλληνίδι τοῖς ἀναθήμασιν ἐπιγέγραπται τάδε·\n‘ἄρχοντες καὶ παράσιτοι ἀνέθεσαν οἱ ἐπὶ Πυθοδώρου ἄρχοντος\nστεφανωθέντες χρυσῷ στεφάνῳ. ἐπὶ Διφίλης ἱερείας παράσιτοι\nἘπίλυκος ... στράτου Γαργήττιος, Περικλῆς Περικλείτου\nΠιτθεύς, Χαρῖνος Δημοχάρους Γαργήττιος.’ κἀν τοῖς τοῦ\nβασιλέως δὲ νόμοις γέγραπται· ‘θύειν τῷ Ἀπόλλωνι τοὺς\nἈχαρνέων παρασίτους.’ Κλέαρχος δ’ ὁ Σολεύς, εἷς δ’ οὗτος\nτῶν Ἀριστοτέλους ἐστὶ μαθητῶν, ἐν τῷ πρώτῳ τῶν βίων τάδε\nγράφει (FHG II 303)· ‘ἔτι\nδὲ παράσιτον νῦν μὲν τὸν ἕτοιμον, τότε δὲ τὸν εἰς τὸ\nσυμβιοῦν κατειλεγμένον. ἐν γοῦν τοῖς παλαιοῖς νόμοις ....\nαἱ πλεῖσται τῶν πόλεων ἔτι καὶ τήμερον ταῖς ἐντιμοτάταις\nἀρχαῖς συγκαταλέγουσι παρασίτους.’ Κλείδημος δ’ ἐν τῇ\nἈτθίδι φησί (FHG I 361)· ‘καὶ παράσιτοι δ᾽\nᾑρέθησαν τῷ Ἠρακλεῖ.’ καὶ Θεμίσων δ’ ἐν Παλληνίδι·\n‘ἐπιμελεῖσθαι δὲ τὸν βασιλέα τὸν ἀεὶ βασιλεύοντα καὶ\nτοὺς ἄρχοντασ καὶ τοὺς παρασίτους οὓς ἂν ἐκ τῶν\nδήμων προσαιρῶνται καὶ τοὺς γέροντας καὶ τὰς γυναῖκας τὰς\nπρωτοπόσεις.’\nἔχεις δὲ κἀκ τούτων, καλέ μου Οὐλπιανέ, ζητεῖν τίνες αἱ\nπρωτοπόσεις γυναῖκες. ἀλλὰ μὴν (περὶ γὰρ τῶν παρασίτων ὁ\nλόγος) κἀν τῷ Ἀνακείῳ ἐπί τινος στήλης γέγραπται· ‘τοῖν δὲ\nβοοῖν τοῖν ἡγεμόνοιν τοῖν ἐξαιρουμένοιν τὸ μὲν τρίτον μέρος\nεἰς τὸν ἀγῶνα, τὰ δὲ δύο μέρη τὸ μὲν ἕτερον τῷ ἱερεῖ, τὸ δὲ\nτοῖς παρασίτοις.’ Κράτης δ’ ἐν δευτέρῳ Ἀττικῆς διαλέκτου\nφησί· ‘καὶ ὁ παράσιτος νῦν ἐπ’ ἄδοξον μετάκειται πρᾶγμα,\nπρότερον δ’ ἐκαλοῦντο παράσιτοι οἱ ἐπὶ τὴν τοῦ ἱεροῦ σίτου\nἐκλογὴν αἱρούμενοι καὶ ἦν ἀρχεῖόν τι παρασίτων. διὸ καὶ ἐν\nτῷ τοῦ βασιλέως νόμῳ γέγραπται ταυτί· ‘ἐπιμελεῖσθαι δὲ τὸν\nβασιλεύοντα τῶν τε ἀρχόντων ὅπως ἂν καθιστῶνται καὶ τοὺς\nπαρασίτους ἐκ τῶν δήμων αἱρῶνται κατὰ τὰ γεγραμμένα. τοὺς\nδὲ παρασίτους ἐκ τῆς βουκολίας ἐκλέγειν ἐκ τοῦ μέρους τοῦ\nἑαυτῶν ἕκαστον ἑκτέα κριθῶν δαίνυσθαί τε τοὺς ὄντας\nἈθηναίων ἐν τῷ ἱερῷ κατὰ τὰ πάτρια. τὸν\nδ’ ἑκτέα παρέχειν εἰς τὰ ἀρχεῖα τῷ Ἀπόλλωνι τοὺς Ἀχαρνέων\nπαρασίτους ἀπὸ τῆς ἐκλογῆς τῶν κριθῶν.’ ὅτι δὲ καὶ ἀρχεῖον\nἦν αὐτῶν ἐν τῷ αὐτῷ νόμῳ τάδε γέγραπται· ‘εἰς τὴν ἐπισκευὴν\nτοῦ νεὼ τοῦ ἀρχείου καὶ τοῦ παρασιτίου καὶ τῆς\nοἰκίας τῆς ἱερᾶς διδόναι τὸ ἀργύριον ὁπόσου ἂν οἱ τῶν ἱερῶν\nἐπισκευασταὶ μισθώσωσιν.’ ἐκ τούτου δῆλόν ἐστιν ὅτι ἐν ᾧ\nτὰς ἀπαρχὰς ἐτίθεσαν τοῦ ἱεροῦ σίτου οἱ παράσιτοι τοῦτο\nπαρασίτιον προσηγορεύετο.’ ταὐτὰ ἱστορεῖ καὶ Φιλόχορος ἐν\nτῇ ἐπιγραφομένῃ Τετραπόλει (FHG I 410)\nμνημονεύων τῶν καταλεγομένων τῷ Ἡρακλεῖ παρασίτων καὶ\nΔιόδωρος ὁ Σινωπεὺς κωμῳδιοποιὸς ἐν Ἐπικλήρῳ, οὗ τὸ\nμαρτύριον ὀλίγον ὕστερον παραθήσομαι (p. 239\nb). Ἀριστοτέλης δ’ ἐν τῇ Μεθωναίων πολιτείᾳ\n(fr. 426 R) ‘παράσιτοι’, φησί, ‘τοῖς μὲν\nἄρχουσι δύο καθ’ ἕκαστον ἦσαν, τοῖς δὲ πολεμάρχοις εἷς·\nτεταγμένα δὲ ἐλάμβανον παρ’ ἄλλων τέ τινων καὶ τῶν ἁλιέων\nὄψον.’\nτὸν δὲ νῦν λεγόμενον παράσιτον Καρύστιος ὁ Περγαμηνὸς ἐν τῷ\nπερὶ διδασκαλιῶν εὑρεθῆναί φησιν ὑπὸ πρώτου Ἀλέξιδος,\nἐκλαθόμενος ὅτι Ἐπίχαρμος ἐν Ἐλπίδι ἢ Πλούτῳ (p. 225\nL) παρὰ πότον αὐτὸν εἰσήγαγεν οὑτωσὶ λέγων·\nἀλλ’ ἄλλος ἔστειχ’ ὧδε τοῦδε κατὰ πόδας,τὸν ῥᾳδίως λαψῇ τυ καιτοίνυν γαθηνεὔωνον ἀείσιτον. Β. ἀλλ’ ἔμπας ὅδεἄμυστιν ὥσπερ κύλικα πίνει τὸν βίον. καὶ αὐτὸν ποιεῖ τὸν παράσιτον λέγοντα τοιάδε πρὸς\nτὸν πυνθανόμενον·\nσυνδειπνέων τῷ λῶντι, καλέσαι δεῖ μόνον,καὶ τῷ γα μὴ λιῶντι, κωὐδὲν δεῖ καλεῖν·τηνεὶ δὲ χαρίης τ’ εἰμὶ καὶ ποιέω πολὺνγέλωτα καὶ τὸν ἱστιῶντ’ ἐπαινέω.καἴ κά τις ἀντίον λίῃ τήνῳ λέγειν,τήνῳ κυδάζομαί τε κἀπ’ ὦν ἠχθόμαν.κἤπειτα πολλὰ καταφαγών, πόλλ’ ἐμπιὼνἄπειμι· λύχνον δ’ οὐχ ὁ παῖς μοι συμφέρει·ἕρπω δ’ ὀλισθράζων τε καὶ κατὰ σκότοςἔρημος· αἴ κα δ’ ἐντύχω τοῖς περιπόλοις,τοῦθ’ οἷον ἀγαθὸν ἐπιλέγω τοῖς θεοῖς ὅτιοὐ λῶντι πλεῖον, ἀλλὰ μαστιγῶντί με.ἐπεὶ δέ χ’ εἵκω οἴκαδις καταφθαρείς,ἄστρωτος εὕδω· καὶ τὰ μὲν πρῶτ’ οὐ κοῶ,ἇς κά μ’ ἄκρατος οἶνος ἀμφέπῃ φρένας.\nκαὶ ἄλλα δὲ τοιαῦτα ἐπιλέγει ὁ τοῦ Ἐπιχάρμου παράσιτος. ὁ\nδὲ παρὰ τῷ Διφίλῳ τάδε φησίν (II 561 K)·\nὅταν με καλέσῃ πλούσιος δεῖπνον ποιῶν,οὐ κατανοῶ τὰ τρίγλυφ’ οὐδὲ τὰς στέγας,οὐδὲ δοκιμάζω τοὺς Κορινθίους κάδους,ἀτενὲς δὲ τηρῶ τοῦ μαγείρου τὸν καπνόν.κἂν μὲν σφοδρὸς φερόμενος εἰς ὀρθὸν τρέχῃ,\nγέγηθα καὶ χαίρω τε καὶ πτερύσσομαι·ἂν δὲ πλάγιος καὶ λεπτός, εὐθέως νοῶὅτι τοῦτό μοι τὸ δεῖπνον ἀλλ’ οὐδ’ αἷμ’ ἔχει. πρῶτος δ’ Ὅμηρος, ὥς τινές φασιν, εἰσήγαγε\nπαράσιτον, τὸν Ποδῆν εἶναι λέγων φίλον εἰλαπιναστὴν τοῦ\nἝκτορος (P 575)· ἦν δέ τις ἐν Τρώεσσι Ποδῆς υἱὸς Ἠετίωνος,ἀφνειός τ’ ἀγαθός τε· μάλιστα δέ μιν τίεν Ἕκτωρδήμου, ἐπεί οἱ ἑταῖρος ἔην φίλος εἰλαπιναστής. τὸν γὰρ ἐν εἰλαπίνῃ φίλον εἴρηκεν τὸν ἐν τῷ\nδειπνεῖν. διὸ καὶ ποιεῖ αὐτὸν ὑπὸ Μενελάου τιτρωσκόμενον\nκατὰ τὴν γαστέρα· φησὶν δ’ ὁ Σκήψιος Δημήτριος (fr.\n74 Gaede), ὡς καὶ Πάνδαρον διὰ τὸ ἐπιωρκηκέναι\nκατὰ τῆς γλώττης. τιτρώσκει δ’ αὐτὸν Σπαρτιάτης ἄνθρωπος\nτὴν αὐτάρκειαν ἐζηλωκώς.\nοἱ δ’ ἀρχαῖοι ποιηταὶ τοὺς παρασίτους κόλακας ἐκάλουν, ἀφ᾽\nὧν καὶ Εὔπολις τῷ δράματι τὴν ἐπιγραφὴν ἐποιήσατο, τὸν\nχορὸν τῶν Κολάκων ποιήσας τάδε λέγοντα (I 301\nK)· ἀλλὰ δίαιταν ἣν ἔχουσ’ οἱ κόλακες πρὸς ὑμᾶςλέξομεν· ἀλλ’ ἀκούσαθ᾽, ὡς ἐσμὲν ἅπαντα κομψοὶἄνδρες· ὅτοισι πρῶτα μὲν παῖς ἀκόλουθός ἐστινἀλλότριος τὰ πολλά, μικρὸν δέ τι κἀμὸς αὐτοῦ.ἱματίω δέ μοι δύ’ ἐστὸν χαρίεντε τούτω,οἷν μεταλαμβάνων ἀεὶ θάτερον ἐξελαύνωεἰς ἀγοράν. ἐκεῖ δ’ ἐπειδὰν κατίδω τιν’ ἄνδραἠλίθιον, πλουτοῦντα δ᾽, εὐθὺς περὶ τοῦτον εἰμί.\nκἄν τι τύχῃ λέγων ὁ πλούταξ, πάνυ τοῦτ’ ἐπαινῶκαὶ καταπλήττομαι δοκῶν τοῖσι λόγοισι χαίρειν.εἶτ’ ἐπὶ δεῖπνον ἐρχόμεσθ’ ἄλλυδις ἄλλος ἡμῶνμᾶζαν ἐπ’ ἀλλόφυλον, οὗ δεῖ χαρίεντα πολλὰτὸν κόλακ’ εὐθέως λέγειν ἢ ᾽κφέρεται θύραζε.οἶδα δ’ Ἀκέστορ’ αὐτὸ τὸν στιγματίαν παθόντα·σκῶμμα γὰρ εἶπ’ ἀσελγές, εἶτ’ αὐτὸν ὁ παῖς θύραζεἐξαγαγὼν ἔχοντα κλοιὸν παρέδωκεν Οἰνεῖ.\nτοῦ δὲ ὀνόματος τοῦ παρασίτου μνημονεύει Ἀραρὼς ἐν Ὑμεναίῳ\nδιὰ τούτων (II 218 K)· οὐκ ἔσθ’ ὅπως οὐκ εἶ παράσιτος, φίλτατε·ὁ δ’ Ἰσχόμαχος ὁδὶ τρέφων σε τυγχάνει. πολὺ δ’ ἐστὶ τὸ ὄνομα παρὰ τοῖς νεωτέροις. τὸ δὲ\nῥῆμα παρὰ Πλάτωνι τῷ φιλοσόφῳ ἐν Λάχητι (p. 179\nc)· φησὶ γάρ· ‘καὶ ἡμῖν τὰ μειράκια παρασιτεῖ.’\nπαρασίτων δ’ εἶναί φησι γένη δύο Ἄλεξις ἐν Κυβερνήτῃ διὰ\nτούτων (II 338 K)· δύ’ ἐστί, Ναυσίνικε, παρασίτων γένη,ἓν μὲν τὸ κοινὸν καὶ κεκωμῳδημένον,οἱ μέλανες ἡμεῖς. θάτερον ζητῶ γένος,σεμνοπαράσιτον ἐκ μέσου καλούμενον,σατράπας παρασίτους καὶ στρατηγοὺς ἐπιφανεῖςὑποκρινόμενον εὖ τοῖς βίοις, ὀφρῦς ἔχονχιλιοταλάντους ἀνακυλῖόν τ’ οὐσίας·νοεῖς σὺ τὸ γένος καὶ τὸ πρᾶγμα; Ν. καὶ\nμάλα.Α. τούτων δ’ ἑκατέρου τῶν γενῶν ὁ μὲν τύπος\nτῆς ἐργασίας εἷς ἐστι, κολακείας ἀγών·ὥσπερ ἐπὶ τῶν βίων δὲ τοὺς μὲν ἡ τύχηἡμῶν μεγάλοις προσένειμε, τοὺς δ’ ἐλάττοσιεἶθ’ οἳ μὲν εὐποροῦμεν, οἳ δ’ ἀλύομεν.ἆρά γε διδάσκων, Ναυσίνικ᾽; Ν. οὐκ ἀστόχως,ἀλλ’ ἄν σ’ ἐπαινῶ μᾶλλον, αἰτήσεις μέ τι.\nχαρακτηρίζει δ’ οὐκ ἀρρύθμως τὸν παράσιτον ὁποῖός τίς ἐστι\nΤιμοκλῆς ἐν Δρακοντίῳ οὕτως (II 454 K)· ἔπειτ’ ἐγὼ παράσιτον ἐπιτρέψω τινὶκακῶς λέγειν; ἥκιστά γ᾽· οὐδὲν ἔστι γὰρἐν τοῖς τοιούτοις χρησιμώτερον γένος.εἰ δ’ ἐστὶ τὸ φιλέταιρον ἕν τι τῶν\nκαλῶν,ἀνὴρ παράσιτος τοῦτο ποιεῖ διὰ τέλους.ἐρᾷς, συνεραστὴς ἀπροφάσιστος γίγνεται.πράσσεις τι, πράξει συμπαρὼν ὅ τι ἂν δέῃ,δίκαια ταὐτὰ τῷ τρέφοντι νενομικώς,ἐπαινέτης θαυμαστὸς οἷος τῶν φίλων.χαίρουσι δείπνων ἡδοναῖς ἀσυμβόλοις·τίς δ’ οὐχὶ θνητῶν; ἢ τίς ἥρως ἢ θεὸςἀποδοκιμάζει τὴν τοιαύτην διατριβήν;ἵνα μὴ δὲ πολλὰ μακρολογῶ δι’ ἡμέρας,τεκμήριόν τι παμμέγεθες οἶμαί γ’ ἐρεῖν,ὁ τῶν παρασίτων ὡς τετίμηται βίος.γέρα γὰρ αὐτοῖς ταὐτὰ τοῖς τὠλύμπιανικῶσι δίδοται χρηστότητος εἵνεκα,σίτησις. οὗ γὰρ μὴ τίθενται συμβολαί,πρυτανεῖα ταῦτα πάντα προσαγορεύεται.\nκαὶ Ἀντιφάνης δὲ ἐν Διδύμοις φησίν (II 43\nK)·ὁ γὰρ παράσιτός ἐστιν, ἂν ὀρθῶς σκοπῇς,κοινωνὸς ἀμφοῖν τῆς τύχης καὶ τοῦ βίου.οὐδεὶς παράσιτος εὔχετ’ ἀτυχεῖν τοὺς φίλους,τοὐναντίον δὲ πάντας εὐτυχεῖν ἀεί.ἐστὶν πολυτελὴς τῷ βίῳ τις· οὐ φθονεῖ,μετέχειν δὲ τούτων εὔχετ’ αὐτῷ συμπαρών.κἀστὶν φίλος γενναῖος ἀσφαλής θ’ ἅμα,οὐ μάχιμος, οὐ πάροξυς, οὐχὶ βάσκανος,ὀργὴν ἐνεγκεῖν ἀγαθός· ἂν σκώπτῃς, γελᾷ·ἐρωτικός, γελοῖος, ἱλαρὸς τῷ τρόπῳ·πάλιν στρατιώτης ἀγαθὸς εἰς ὑπερβολήν,ἂν ᾖ τὸ σιτάρκημα δεῖπνον εὐτρεπές.\nκαὶ Ἀριστοφῶν δὲ ἐν Ἰατρῷ φησι (II 277\nK)·βούλομαι δ’ αὐτῷ προειπεῖν οἷός εἰμι τοὺς\nτρόπους·ἄν τις ἑστιᾷ, πάρειμι πρῶτος, ὥστ’ ἤδη πάλαι.... ζωμὸς καλοῦμαι. δεῖ τιν’ ἄρασθαι μέσοντῶν παροινούντων, παλαιστὴν νόμισον αὐταργειονμ’ ὁρᾶν.προσβαλεῖν πρὸς οἰκίαν δεῖ, κριός· ἀναβῆναί τι\nπρὸςκλιμάκιον ... Καπανεύς· ὑπομένειν πληγὰς ἄκμων·κονδύλους πλάττειν δὲ Τελαμών· τοὺς καλοὺς πειρᾶν\nκαπνός. κἀν Πυθαγοριστῇ δέ φησι (II 280 K)·\nπρὸς μὲν τὸ πεινῆν ἐσθίειν τε μηδὲ ἓννόμιζ’ ὁρᾶν Τιθύμαλλον ἢ Φιλιππίδην.\nὕδωρ δὲ πίνειν βάτραχος, ἀπολαῦσαι θύμωνλαχάνων τε κάμπη, πρὸς τὸ μὴ λοῦσθαι ῥύπος,ὑπαίθριος χειμῶνα διάγειν κόψιχος,πνῖγος ὑπομεῖναι καὶ μεσημβρίας λαλεῖντέττιξ, ἐλαίῳ μηδὲ χρίεσθαι τὸ πᾶνκονιορτός, ἀνυπόδητος ὄρθρου περιπατεῖνγέρανος, καθεύδειν μηδὲ μικρὸν νυκτερίς.\nἈντιφάνης δ’ ἐν Προγόνοις (II 94 K)·τὸν τρόπον μὲν οἶσθά μουὅτι τῦφος οὐκ ἔνεστιν, ἀλλὰ τοῖς φίλοιςτοιοῦτός εἰμι δη τις τύπτεσθαι μύδρος,τύπτειν κεραυνός, ἐκτυφλοῦν τιν’ ἀστραπή,φέρειν τιν’ ἄρας ἄνεμος, ἀποπνῖξαι βρόχος,θύρας μοχλεύειν σεισμὸς, εἰσπηδᾶν ἀκρίς,δειπνεῖν ἄκλητος μυῖα, μὴ ᾽ξελθεῖν φρέαρ,ἄγχειν, φονεύειν, μαρτυρεῖν, ὅσ’ ἂν μόνοντύχῃ τις εἰπών, ταῦτ’ ἀπροσκέπτως ποιεῖνἅπαντα. καὶ καλοῦσί μ’ οἱ νεώτεροιδιὰ ταῦτα πάντα σκηπτόν· ἀλλ’ οὐδὲν μέλειτῶν σκωμμάτων μοι· τῶν φίλων γὰρ ὢν φίλοςἔργοισι χρηστός, οὐ λόγοις ἔφυν μόνον. Δίφιλος δ’ ἐν Παρασίτῳ μελλόντων γίνεσθαι γάμων\nτὸν παράσιτον ποιεῖ λέγοντα τάδε (II 561\nK)ἀγνοεῖς ἐν ταῖς ἀραῖςὅ τι ἔστιν, εἴ τις μὴ φράσει’ ὀρθῶς ὁδὸνἢ πῦρ ἐναύσει’ ἢ διαφθείρει’ ὕδωρ,ἢ δειπνιεῖν μέλλοντα κωλύσαι τινά.\nΕὔβουλος δὲ ἐν Οἰδίποδι (II 189 K)·\nὁ πρῶτος εὑρὼν τἀλλότρια δειπνεῖν ἀνὴρδημοτικὸς ἦν τις, ὡς ἔοικε, τοὺς τρόπους.ὅστις δ’ ἐπὶ δεῖπνον ἢ φίλον τιν’ ἢ ξένονκαλέσας ἔπειτα συμβολὰς ἐπράξατο,φυγὰς γένοιτο μηδὲν οἴκοθεν λαβών.\nΔιόδωρος δὲ ὁ Σινωπεὺς ἐν Ἐπικλήρῳ περὶ τοῦ παρασιτεῖν καὶ\nαὐτὸς οὐκ ἀγλαφύρως τάδε φησίν (II 420 K)·\nβούλομαι δεῖξαι σαφῶςὡς σεμνόν ἐστι τοῦτο καὶ νενομισμένονκαὶ τῶν θεῶν εὕρημα· τὰς δ’ ἄλλας τέχναςοὐδεὶς θεῶν κατέδειξεν, ἀλλ’ ἄνδρες σοφοί·τὸ γὰρ παρασιτεῖν εὗρεν ὁ Ζεὺς ὁ φίλιος,ὁ τῶν θεῶν μέγιστος ὁμολογουμένως.οὗτος γὰρ εἰς τὰς οἰκίας εἰσέρχεταιοὐχὶ διακρίνας τὴν πενιχρὰν ἢ πλουσίαν.οὗ δ’ ἂν καλῶς ἐστρωμένην κλίνην ἴδῃ,παρακειμένην τε τὴν τράπεζαν πάνθ’ ἃ\nδεῖἔχουσαν, ἤδη συγκατακλιθεὶς κοσμίωςἀριστίσας ἑαυτόν, ἐντραγών, πιών,ἀπέρχετ’ οἴκαδ’ οὐ καταβαλὼν συμβολάς.κἀγὼ ποῶ νῦν τοῦτ᾽· ἐπὰν κλίνας ἴδωἐστρωμένας καὶ τὰς τραπέζας εὐτρεπεῖςκαὶ τὴν θύραν ἀνεῳγμένην, εἰσέρχομαιἐνθάδε σιωπῇ καὶ ποιήσας εὐσταλῆἐμαυτόν, ὥστε μὴ ἐνοχλεῖν τὸν συμπότην,πάντων ἀπολαύσας τῶν παρατεθέντων, πιών,ἀπέρχομ’ οἴκαδ’ ὥσπερ ὁ Ζεὺς ὁ φίλιος.\nὅτι δ’ ἦν τὸ πρᾶγμ’ ἔνδοξον ἀεὶ καὶ\nκαλόν, ἐκεῖθεν ἂν γνοίη τις ἔτι σαφέστερον· τὸν Ἡρακλέα\nτιμῶσα λαμπρῶς ἡ πόλις ἐν ἅπασι τοῖς δήμοις θυσίας\nποιουμένη εἰς τὰς θυσίας ταύτας παρασίτους τῷ θεῷ οὐπώποτ᾽\nἀπεκλήρωσεν οὐδὲ παρέλαβεν εἰς ταῦτα τοὺς τυχόντας, ἀλλὰ\nκατέλεγεν ἐκ τῶν πολιτῶν δώδεκ’ ἄνδρας ἐπιμελῶς, ἐκλεξαμένη\nτοὺς ἐκ δύ’ ἀστῶν γεγονότας, ἔχοντας οὐσίας, καλῶς\nβεβιωκότας. εἶθ’ ὕστερον τὸν Ἡρακλέα μιμούμενοι τῶν εὐπόρων\nτινὲς παρασίτους ἑλόμενοι τρέφειν παρεκάλουν οὐχὶ τοὺς\nχαριεστάτους ἐκλεγόμενοι, τοὺς δὲ κολακεύειν δυναμένους καὶ\nπάντ’ ἐπαινεῖν· οἷς ἐπειδὰν προσερύγῃ ῥαφανῖδα καὶ σαπρὸν\nσίλουρον καταφαγών, ἴα καὶ ῥόδα φασὶν αὐτὸν ἠριστηκέναι.\nἐπὰν δ’ ἀποπάρδῃ μετά τινος κατακείμενος τούτων, προσάγων\nτὴν ῥῖνα δεῖθ’ αὑτῷ φράσαι· ‘πόθεν τὸ θυμίαμα τοῦτο\nλαμβάνεις;’ διὰ τοὺς τοιούτους τοὺς ἀσελγῶς χρωμένους τὸ\nτίμιον καὶ τὸ καλὸν αἰσχρόν ἐστι νῦν.\nκαὶ Ἀξιόνικος δ’ ἐν Χαλκιδικῷ φησιν (II 414\nK)· ὅτε τοῦ παρασιτεῖν πρῶτον ἠράσθην μετὰΦιλοξένου τῆς Πτερνοκοπίδος νέος ἔτ’ ὤν,πληγὰς ὑπέμενον κονδύλων καὶ τρυβλίωνὀστῶν τε τὸ μέγεθος τοσαύτας ὥστε μεἐνίοτε τοὐλάχιστον ὀκτὼ τραύματαἔχειν. ἐλυσιτέλει γάρ· ἥττων εἰμὶ γὰρτῆς ἡδονῆς. ἔπειτα καὶ τρόπον τινὰτὸ πρᾶγμά μοι λυσιτελὲς εἶναι νενόμικα.οἷον φίλερίς τίς ἐστι καὶ μάχεταί τί μοι·μετεβαλόμην πρὸς τοῦτον ὅσα τ’ εἴρηκέ μεκακῶς ὁμολογῶν εὐθέως οὐ βλάπτομαι.πονηρὸς ὤν τε χρηστὸς εἶναι φησί τις·ἐγκωμιάζων τοῦτον ἀπέλαβον χάριν.γλαύκου βεβρωκὼς τέμαχος ἑφθὸν τήμεροναὔριον ἕωλον τοῦτ’ ἔχων οὐκ ἄχθομαι.τοιοῦτος ὁ τρόπος ἐστὶν ἡ φύσις τέ μου. Ἀντίδοτος δ’ ἐν τῷ ἐπιγραφομένῳ Πρωτοχόρῳ παράγει\nτινα παραπλήσιον τοῖς ἐν τῷ Κλαυδίῳ νῦν σοφιστεύουσιν, ὧν\nοὐδὲ μεμνῆσθαι καλόν, τοιαῦτα περὶ παρασιτικῆς τέχνης\nλέγοντα (II 310 K)· κατὰ τὴν στάσιν δὴ στάντες ἀκροάσασθέ μου.πρὶν ἐγγραφῆναι καὶ λαβεῖν τὸ χλαμύδιονπερὶ τοῦ παρασιτεῖν εἴ τις ἐμπέσοι λόγος,τὸ τεχνίον αἰεὶ τοῦτό μοι κατεπίνετο,καὶ παιδομαθὴς πρὸς αὐτὸ τὴν διάνοιαν ἦν.\nπαράσιτοι δ’ ἐπ’ ὀνόματος ἐγένοντο Τιθύμαλλος μέν, οὗ\nμνημονεύει Ἄλεξις ἐν Μιλησίᾳ καὶ ἐν Ὀδυσσεῖ ὑφαίνοντι· ἐν\nδὲ Ὀλυνθίοις φησίν (II 355 K)· ὁ δὲ σὸς πένης ἔστ᾽, ὦ γλυκεῖα· τοῦτο δὲ\nδέδοιχ’ ὁ θάνατος τὸ γένος, ὥς φασιν, μόνον·ὁ γοῦν Τιθύμαλλος ἀθάνατος περιέρχεται. Δρόμων δ’ ἐν Ψαλτρίᾳ (II 419 K)·\nὑπερῃσχυνόμηνμέλλων ἀσύμβολος πάλιν δειπνεῖν· πάνυαἰσχρὸν γάρ. Β. ἀμέλει· τὸν Τιθύμαλλον\nγοῦν ἀεὶἐρυθρότερον κόκκου περιπατοῦντ’ ἔσθ’ ὁρᾶν·οὕτως ἐρυθριᾷ συμβολὰς οὐ κατατιθείς. Τιμοκλῆς Κενταύρῳ ἢ Δεξαμενῷ (II 460\nK)· Τιθύμαλλον αὐτὸν καὶ παράσιτον ἀποκαλῶν. ἐν δὲ Καυνίοις (ib. 460)· ἤδη προσενήνεκται. τί μέλλει; σπεύδετε,ὦτάν. ὁ γὰρ Τιθύμαλλος οὕτως ἀνεβίωκομιδῇ τεθνηκώς, τῶν ἀν’ ὀκτὼ τοὐβολοῦθέρμους μαλάξας. οὐκ ἀπεκαρτέρησε γὰρἐκεῖνος, ἀλλ’ ἐκαρτέρησ᾽, ὦ φίλτατε,πεινῶν. ἐν δ’ Ἐπιστολαῖς (ib. 456)· οἴμοι κακοδαίμων, ὡς ἐρῶ· μὰ τοὺς θεούς,Τιθύμαλλος οὐδεπώποτ’ ἠράσθη φαγεῖνοὕτω σφόδρ’ οὐδὲ Κόρμος ἱμάτιον λαβεῖν,οὐ Νεῖλος ἄλφιτ᾽, οὐ Κόρυδος ἀσύμβολοςκινεῖν ὀδόντας. Ἀντιφάνης Τυρρηνῷ (II 103 K)· ἀρετὴ τὸ προῖκα τοῖς φίλοις ὑπηρετεῖν.Β. λέγεις ἔσεσθαι τὸν Τιθύμαλλον\nπλούσιον.εἰ πράξεται γὰρ μισθὸν ἐκ τοῦ σοῦ λόγου\nπαρ’ οἷσι δειπνεῖ προῖκα, συλλέξει συχνήν.\nἦν δὲ καὶ ὁ Κόρυδος τῶν δι’ ὀνόματος παρασίτων. μνημονεύει\nδ’ αὐτοῦ Τιμοκλῆς ἐν Ἐπιχαιρεκάκῳ οὕτως (II 456\nK)· ἀγορὰν ἰδεῖν εὔοψον εὐποροῦντι μὲνἥδιστον, ἂν δ’ ἀπορῇ τις, ἀθλιώτατον.ὁ γοῦν Κόρυδος ἄκλητος, ὡς ἐμοὶ δοκεῖ,γενόμενος ὠψώνει παρ’ αὑτὸν οἴκαδε.ἦν δὲ τὸ πάθος γέλοιον, οἴμοι, τέτταραςχαλκοῦς ἔχων ἄνθρωπος, ἐγχέλεις ὁρῶν,θύννεια, νάρκας, καράβους ᾑμωδία.καὶ ταῦτα πάντῃ μὲν περιελθὼν ἤρετοὁπόσου, πυθόμενος δ’ ἀπέτρεχ’ εἰς τὰς μεμβράδας. Ἄλεξις Δημητρίῳ ἢ Φιλεταίρῳ (II 314\nK)· ἀλλ’ αἰσχύνομαιτὸν Κόρυδον, εἰ δόξω συναριστᾶν τισινοὕτω προχείρως· οὐκ ἀπαρνοῦμαι δ’ ὅμως.οὐδὲ γὰρ ἐκεῖνος, ἂν καλῇ τις. ἐν δὲ Τίτθῃ (ib. 380)· ὁ Κόρυδος οὗτος, ὁ τὰ γέλοι’ εἰθισμένοςλέγειν, Βλεπαῖος βούλετ’ εἶναι. Β. νοῦν γ’ ἔχων·πλουτεῖ γὰρ ὁ Βλεπαῖος. Κρατῖνος δ’ ὁ νεώτερος ἐν Τιτᾶσι (II 291\nK)· Κόρυδον τὸν χαλκότυπον πεφύλαξο,ἢν μὴ σοὶ νομιεῖς αὐτὸν μηθὲν καταλείψειν,μηδ’ ὄψον κοινῇ μετὰ τούτου πώποτε δαίσῃτοῦ Κορύδου, προλέγω σοι· ἔχει γὰρ χεῖρα κραταιάν,\n\nχαλκῆν, ἀκάματον, πολὺ κρείττω τοῦ πυρὸς αὐτοῦ. ὅτι δὲ γέλοια ἔλεγεν ὁ Κόρυδος καὶ ἐπὶ τούτοις\nγελᾶσθαι ἤθελεν ὁ αὐτὸς Ἄλεξις ἐν Ποιηταῖς φησι (II\n365 K)· πάνυ τοι βούλομαιοὗτος γελᾶσθαι καὶ γέλοι’ ἀεὶ λέγεινμετὰ τὸν Κόρυδον μάλιστ’ Ἀθηναίων πολύ. ἀναγράφει δὲ αὐτοῦ τὰ ἀπομνημονεύματα Λυγκεὺς ὁ\nΣάμιος Εὐκράτην αὐτὸν καλεῖσθαι κυρίως φάσκων. γράφει δ᾽\nοὕτως· ‘Εὐκράτης ὁ Κόρυδος πίνων παρά τινι σαθρᾶς οὔσης τῆς\nοἰκίας ‘ἐνταῦθα’, φησίν, ‘δειπνεῖν δεῖ ὑποστήσαντα τὴν\nἀριστερὰν χεῖρα ὥσπερ αἱ Καρυάτιδες.’\nΦιλόξενος δ’ ἡ Πτερνοκοπὶς ἐμπεσόντος λόγου ὅτι αἱ κίχλαι\nτίμιαί εἰσι καὶ τοῦ Κορύδου παρόντος, ὃς ἐδόκει\nπεπορνεῦσθαι, ‘ἀλλ’ ἐγώ’, ἔφη, ‘μνημονεύω ὅτε ὁ κόρυδος\nὀβολοῦ ἦν.’ ἦν δὲ καὶ ὁ Φιλόξενος τῶν παρασίτων, ὡς\nἈξιόνικος εἴρηκεν ἐν τῷ Χαλκιδικῷ· πρόκειται δὲ τὸ\nμαρτύριον (p. 239 f). μνημονεύει δ’ αὐτοῦ καὶ\nΜένανδρος ἐν Κεκρυφάλῳ αὐτὸ μόνον Πτερνοκοπίδα αὐτὸν καλῶν.\nμνημονεύει δ’ αὐτοῦ καὶ Μάχων ὁ κωμῳδιοποιὸς ὁ Κορίνθιος\nμὲν ἢ Σικυώνιος γενόμενος, ἐν Ἀλεξανδρείᾳ δὲ τῇ ἐμῇ\nκαταβιοὺς καὶ διδάσκαλος γενόμενος τῶν κατὰ κωμῳδίαν μερῶν\nἈριστοφάνους τοῦ γραμματικοῦ· ὃς καὶ ἀπέθανεν ἐν τῇ\nἈλεξανδρείᾳ, καὶ ἐπιγέγραπται αὐτοῦ τῷ μνήματι· τῷ κωμῳδογράφῳ, κούφη κόνι, τὸν φιλάγωνακισσὸν ὑπὲρ τύμβου ζῶντα Μάχωνι φέροις.\nοὐ γὰρ ἔχεις κηφῆνα παλίμπλυτον, ἀλλ’ ἄρα τέχνηςἄξιον ἀρχαίης λείψανον ἀμφίεσαι.τοῦτο δ’ ὁ πρέσβυς ἐρεῖ· ‘Κέκροπος πόλι, καὶ παρὰ\nΝείλῳἔστιν ὅτ’ ἐν Μούσαις δριμὺ πέφυκε φυτόν.’ ἐν τούτοις δηλοῖ σαφῶς ὅτι Ἀλεξανδρεὺς ἦν γένος. ὁ\nδ’ οὖν Μάχων τοῦ Κορύδου μνημονεύει ἐν τούτοις· τὸν Κόρυδον ἠρώτησεν Εὐκράτη ποτὲτῶν συμπαρόντων πῶς κέχρητ’ αὐτῷ ποτεΠτολεμαῖος. ‘οὐκ οἶδ᾽, εἶπεν, οὐδέπω σαφῶς·πεπότικε μὲν γὰρ ὥσπερ ἰατρός μ᾽, ἔφη,ἃ δεῖ· φαγεῖν δὲ σιτί’ οὐ δέδωκέ πω.’ Λυγκεὺς δὲ ἐν δευτέρῳ περὶ Μενάνδρου ‘ἐπὶ\nγελοίοις’, φησί, ‘δόξαν εἰληφότες Εὐκλείδησ ὁ\nΣμικρίνου καὶ Φιλόξενος ἡ Πτερνοκοπίς· ὧν ὁ μὲν Εὐκλείδης\nἀποφθεγγόμενος οὐκ ἀνάξια βιβλίου καὶ μνήμης ἐν τοῖς ἄλλοις\nἦν ἀηδὴς καὶ ψυχρός, ὁ δὲ Φιλόξενος οὐδὲν ἐπὶ κεφαλαίου\nπεριττὸν λέγων ὅτε λαλήσειεν, εἰ πικρανθείη πρός τινα τῶν\nσυζώντων καὶ διηγήσαιτο, πᾶν ἐπαφροδισίας καὶ χάριτος ἦν\nμεστόν. καίτοι γε συνέβη τὸν μὲν Εὐκλείδην κατὰ τὸν βίον\n...., τὸν δὲ Φιλόξενον ὑπὸ πάντων φιλεῖσθαι καὶ\nτιμᾶσθαι.’\nΜοσχίωνος δέ τινος παρασίτου μνημονεύων Ἄλεξις ἐν Τροφωνίῳ\nπαραμασήτην αὐτὸν ἐν τούτοις καλεῖ (II 383 K)·\n\nεἶθ’ ὁ Μοσχίωνὁ παραμασήτης ἐν βροτοῖς αὐδώμενος. ἐν δὲ τῷ Παγκρατιαστῇ Ἄλεξις τρεχεδείπνους\nκαταλέγων φησίν (II 359 K)· πρῶτον μὲν ἦν σοι Καλλιμέδων ὁ Κάραβος,ἔπειτα Κόρυδος, Κωβίων, Κυρηβίων,ὁ Σκόμβρος, ἡ Σεμίδαλις. Β. Ἡράκλεις φίλε,ἀγοράσματ᾽, οὐ συμπόσιον εἴρηκας, γύναι. Κυρηβίων δ’ ἐπεκαλεῖτο Ἐπικράτης ὁ Αἰσχίνου τοῦ\nῥήτορος κηδεστής, ὥς φησι Δημοσθένης ἐν τῷ περὶ τῆς\nπαραπρεσβείας (§ 287). τῶν δὲ τοιούτων\nἐπιθέτων ἃ ἐπὶ χλεύῃ Ἀθηναῖοι παίζοντες ἔλεγον μνημονεύει\nἈναξανδρίδης ἐν Ὀδυσσεῖ οὕτως (II 148 K)·\nὑμεῖς γὰρ ἀλλήλους ἀεὶ χλευάζετ᾽, οἶδ’ ἀκριβῶς.ἂν μὲν γὰρ ᾖ τις εὐπρεπής, ἱερὸν γάμον καλεῖτε.ἐὰν δὲ μικρὸν παντελῶς ἀνθρώπιον, σταλαγμόν·λαμπρός τις ἐξελήλυθ’ .... ὄλολυς οὗτός ἐστι·λιπαρὸς περιπατεῖ Δημοκλῆς, ζωμὸς κατωνόμασται·χαίρει τις αὐχμῶν ἢ ῥυπῶν, κονιορτὸς ἀναπέφηνεν·ὄπισθεν ἀκολουθεῖ κόλαξ τῳ, λέμβος ἐπικέκληται·τὰ πόλλ’ ἄδειπνος περιπατεῖ, κεστρῖνός ἐστι\nνῆστις·εἰς τοὺς καλοὺς δ’ ἄν τις βλέπῃ, καπνὸς\nθεατροποιός·ὑφείλετ’ ἄρνα ποιμένος παίζων, Ἀτρεὺς ἐκλήθη·ἐὰν δὲ κριόν, Φρίξος, ἂν δὲ κωδάριον, Ἰάσων.\nΧαιρεφῶντος δὲ τοῦ παρασίτου μέμνηται μὲν κἀν τοῖς πρὸ\nτούτων, ἀτὰρ δὴ καὶ Μένανδρος αὐτοῦ μνημονεύει ἐν\nΚεκρυφάλῳ. κἀν τῇ Ὀργῇ δέ φησι (IV 179 M)·\nδιαφέρει Χαιρεφῶντος οὐδὲ γρῦἅνθρωπος ὅστις ἐστίν, ὃς κληθείς ποτεεἰς ἑστίασιν δωδεκάποδος ὄρθριοςπρὸς τὴν σελήνην ἔτρεχε τὴν σκιὰν ἰδὼνὡς ὑστερίζων, καὶ παρῆν ἅμ’ ἡμέρᾳ. ἐν δὲ Μέθῃ (IV 162 M)· ἐμὲ γὰρ διέτριψεν ὁκομψότατος ἀνδρῶν Χαιρεφῶν ἱερὸν γάμονφάσκων ποιήσειν δευτέρᾳ μετ’ εἰκάδαςκαθ’ αὑτόν, ἵνα τῇ τετράδι δειπνῇ παρ’ ἑτέροις·τὰ τῆς θεοῦ γὰρ πανταχῶς ἔχειν καλῶς. μνημονεύει αὐτοῦ καὶ ἐν Ἀνδρογύνῳ ἢ Κρητί.\nΤιμοκλῆς δ’ ἐν Ἐπιστολαῖς καὶ ὡς Δημοτίωνι τῷ ἀσώτῳ\nπαρασιτοῦντος αὐτοῦ μνημονεύει (II 455 K)·\nὁ Δημοτίων δὲ παραμενεῖν αὑτῷ δοκῶντἀργύριον οὐκ ἐφείδετ᾽, ἀλλὰ παρέτρεφετὸν βουλόμενον. ὁ Χαιρεφῶν μὲν παντελῶςοἴκαδε βαδίζειν ᾤετο ὦ ταλάντατος.καὶ μὴν ἔτι τοῦτ’ ἔστιν ἄξιον μόνον,τὸν παραμασήτην λαμβάνειν δίκρουν ξύλον·οὔτ’ εὔρυθμος γάρ ἐστιν οὔτ’ ἀχρήματος. Ἀντιφάνης δ’ ἐν Σκύθῃ (II 96 K)·\nἐπὶ κῶμον δοκεῖἴωμεν ὥσπερ ἔχομεν οὐκοῦν δᾷδα καὶστεφάνους λαβόντες. Χαιρεφῶν οὕτως ...μεμάθηκε κωμάζειν ἄδειπνος.\nΤιμόθεος Κυναρίῳ (II 450 K)· πειρώμεθ’ ὑποδύντ’ ἐς τὸ δεῖπνον ἀπιέναι.εἰς ἑπτάκλινον δ’ ἐστίν, ὡς ἔφραζέ μοι,ἂν μὴ παράβυστός που γένηται Χαιρεφῶν.\nἈπολλόδωρος δ’ ὁ Καρύστιος ἐν Ἱερείᾳ (IV 447\nM)· καινόν γέ φασι Χαιρεφῶντ’ ἐν τοῖς γάμοιςὡς τὸν Ὀφέλαν ἄκλητον εἰσδεδυκέναι.σπυρίδα λαβὼν γὰρ καὶ στέφανον, ὡς ἦν σκότος,φάσκων παρὰ τῆς νύμφης ὁ τὰς ὄρνεις φέρωνἥκειν, δεδείπνηχ᾽, ὡς ἔοικεν, εἰσπεσών. ἐν δὲ Σφαττομένῃ (IV 449 M)· καλῶ δ’ Ἄρη Νίκην τ’ ἐπ’ ἐξόδοις ἐμαῖς,καλῶ δὲ Χαιρεφῶντα· κἂν γὰρ μὴ καλῶ,ἄκλητος ἥξει. Μάχων δ’ ὁ κωμικός φησιν· ὁδὸν μακρὰν ἐλθόντος ἐπὶ δεῖπνόν ποτετοῦ Χαιρεφῶντος εἰς γάμους ἐξ ἄστεοςεἰπεῖν λέγουσι τὸν ποιητὴν Δίφιλον·‘εἰς τὰς ἑαυτοῦ, Χαιρεφῶν, σιαγόναςἔγκοψον ἥλους ἑκατέρᾳ γε τέτταρας,ἵνα μὴ παρασείων καὶ μακρὰν ἑκάστοτεὁδὸν βαδίζων τὰς γνάθους διαστρέφῃς.’ καὶ πάλιν· ὁ Χαιρεφῶν κρεᾴδι’ ὠψώνει ποτέ,καὶ τοῦ μαγείρου, φασίν, ὀστῶδες σφόδρα\nαὐτῷ τι προσκόπτοντος ἀπὸ τύχης κρέαςεἶπεν· ‘μάγειρε, μὴ προσίστα τοῦτό μοιτοὐστοῦν.’ ὁ δ’ εἶπεν· ‘ἀλλὰ μήν ἐστιν γλυκύ.’καὶ μὴν τὸ πρὸς ὀστοῦν φασι κρέας εἶναι γλυκύ.ὁ Χαιρεφῶν δὲ ‘καὶ μάλ᾽, ὦ βέλτιστ᾽’, ἔφη,‘γλυκὺ μέν, προσιστάμενον δὲ λυπεῖ πανταχῇ.’ τοῦ Χαιρεφῶντος καὶ σύγγραμμα ἀναγράφει Καλλίμαχος\nἐν τῷ τῶν παντοδαπῶν πίνακι γράφων οὕτως (fr. 100 8\nSchn)· ‘δεῖπνα ὅσοι ἔγραψαν· Χαιρεφῶν Κυρηβίωνι.’\nεἶθ’ ἑξῆς τὴν ἀρχὴν ὑπέθηκεν· ‘ἐπειδή μοι πολλάκις\nἐπέστειλας ... στίχων τοε.’ καὶ ὁ\nΚυρηβίων δ’ ὅτι παράσιτος προείρηται (p. 242\nd).\nκαὶ Ἀρχεφῶντος δὲ τοῦ παρασίτου μνημονεύων ὁ Μάχων φησί·\nκληθεὶς ἐπὶ δεῖπνον ὁ παράσιτος Ἀρχεφῶνὑπὸ Πτολεμαίου τοῦ βασιλέως, ἡνίκακατέπλευσεν εἰς Αἴγυπτον ἐκ τῆς Ἀττικῆς,ὄψου πετραίου παρατεθέντος ποικίλουἐπὶ τῆς τραπέζης καράβων τ’ ἀληθινῶν,ἐπὶ πᾶσι λοπάδος τ’ εἰσενεχθείσης ἁδρᾶς,ἐν ᾗ τεμαχιστοὶ τρεῖς ἐνῆσαν κωβιοί,οὓς κατεπλάγησαν πάντες οἱ κεκλημένοι,τῶν μὲν σκάρων ἀπέλαυε τῶν τριγλῶν θ’ ἅμακαὶ φυκίδων ἐπὶ πλεῖον Ἀρχεφῶν πάνυ,ἄνθρωπος ὑπὸ τῶν μαινίδων καὶ μεμβράδωνΦαληρικῆς ἀφύης τε διασεσαγμένος,τῶν κωβιῶν δ’ ἀπέσχετ’ ἐγκρατέστατα.\nπάνυ δὴ παραδόξου γενομένου τοῦ πράγματοςκαὶ τοῦ βασιλέως πυθομένου τἀλκήνορος‘μὴ παρεόρακεν Ἀρχεφῶν τοὺς κωβιούς;’ὁ κυρτὸς εἶπε, ‘πᾶν μὲν οὖν τοὐναντίον,Πτολεμαῖ᾽, ἑόρακε πρῶτος, ἀλλ’ οὐχ ἅπτεται,τοὔψον δὲ σέβεται τοῦτο καὶ δέδοικέ πως·οὐδ’ ἐστὶν αὐτῷ πάτριον ὄντ’ ἀσύμβολονἰχθὺν ἔχοντα ψῆφον ἀδικεῖν οὐδένα.’\nἌλεξις δ’ ἐν Πυραύνῳ Στράτιον τὸν παράσιτον εἰσάγει\nδυσχεραίνοντα τῷ τρέφοντι καὶ λέγοντα τάδε (II 371\nK)· ἐμοὶ παρασιτεῖν κρεῖττον ἦν τῷ Πηγάσῳ,ἢ τοῖς Βορεάδαις ἢ τι θᾶττον\nὅτι τούτων τρέχει,ἢ Δημέᾳ Λάχητος Ἐτεοβουτάδῃ.πέτεται γάρ, οὐχ οἷον βαδίζει τὰς ὁδούς. καὶ μετ’ ὀλίγα· Στράτιε, φιλεῖς δήπου με. ΣΤΡ. μᾶλλον τοῦ πατρός·ὁ μὲν γὰρ οὐ τρέφει με, σὺ δὲ λαμπρῶς τρέφεις.Α. εὔχῃ τ’ ἀεί με ζῆν; ΣΤΡ. ἅπασι τοῖς θεοῖς·ἂν γὰρ πάθῃς τι, πῶς ἐγὼ βιώσομαι; Ἀξιόνικος δ’ ὁ κωμικὸς ἐν τῷ Τυρρηνῷ Γρυλλίωνος\nτοῦ παρασίτου ἐν τούτοις μνημονεύει (II 412\nK)· οἶνος οὐκ ἔνεστιναὐτοῖς πρὸς ἑταίρους πρόφασιν ἐπὶ κῶμον τινάς,ὅπερ ποιεῖν εἴωθε Γρυλλίων ἀεί. Ἀριστόδημος δ’ ἐν βʹ γελοίων\nἀπομνημονευμάτων (FHG III 310) παρασίτους\nἀναγράφει Ἀντιόχου μὲν τοῦ βασιλέως\nΣώστρατον, Δημητρίου δὲ τοῦ πολιορκητοῦ Εὐαγόραν τὸν\nκυρτόν, Σελεύκου δὲ Φορμίωνα. Λυγκεὺς δ’ ὁ Σάμιος ἐν τοῖς\nἀποφθέγμασι ‘Σιλανός’, φησίν, ‘ὁ Ἀθηναῖος Γρυλλίωνος\nπαρασιτοῦντος Μενάνδρῳ τῷ σατράπῃ, παρ᾽\nεὐπαρύφου δὲ καὶ μετὰ θεραπείας περιπατοῦντος ἐρωτηθεὶς τίς\nἐστιν οὗτος ‘Μενάνδρου’, ἔφησεν, ‘ἀξία γνάθος.’ Χαιρεφῶν\nδέ, φησίν, ὁ παράσιτος εἰς γάμον ἄκλητος εἰσελθὼν καὶ\nκατακλιθεὶς ἔσχατος καὶ τῶν γυναικονόμων ἀριθμούντων τοὺς\nκεκλημένους καὶ κελευόντων αὐτὸν ἀποτρέχειν ὡς παρὰ τὸν\nνόμον ἐπὶ τοῖς τριάκοντα ἐπόντος, ‘ἀριθμεῖτε δή’, ἔφη,\n‘πάλιν ἀπ’ ἐμοῦ ἀρξάμενοι.’\nὅτι δ’ ἦν ἔθος τοὺς γυναικονόμους ἐφορᾶν τὰ συμπόσια καὶ\nἐξετάζειν τῶν κεκλημένων τὸν ἀριθμὸν εἰ ὁ κατὰ νόμον ἐστί,\nΤιμοκλῆς ἐν Φιλοδικαστῇ φησὶν οὕτως (II 465\nK)· ἀνοίγετ’ ἤδη τὰς θύρας, ἵνα πρὸς τὸ φῶςὦμεν καταφανεῖς μᾶλλον, ἐφοδεύων ἐὰνβούληθ’ ὁ γυναικονόμος λαβεῖν ἀριθμόν,κατὰ τὸν νόμον τὸν καινὸν ὅπερ εἴωθε δρᾶν,τῶν ἑστιωμένων. ἔδει δὲ τοὔμπαλιντὰς τῶν ἀδείπνων ἐξετάζειν οἰκίας. Μένανδρος δ’ ἐν Κεκρυφάλῳ (IV 147 M)·\nπαρὰ τοῖς γυναικονόμοις δὲ τοὺς ἐν τοῖς γάμοιςδιακονοῦντας ἀπογεγράφθαι πυθόμενοςπάντας μαγείρους κατὰ νόμον καινόν τινα,ἵνα πυνθάνωνται τοὺς κεκλημένους ἐὰνπλείους τις ὧν ἔξεστιν ἑστιῶν τύχῃ,ἐλθών ...\nκαὶ Φιλόχορος δ’ ἐν ἑβδόμῃ Ἀτθίδος (FHG I\n408) ‘οἱ γυναικονόμοι’, φησί, ‘μετὰ τῶν\nἈρεοπαγιτῶν ἐσκόπουν τὰς ἐν ταῖς οἰκίαις συνόδους ἔν τε\nτοῖς γάμοις καὶ ταῖς ἄλλαις θυσίαις.’\nτοῦ δὲ Κορύδου ἀποφθέγματα τάδε ἀναγράφει ὁ Λυγκεύς·\n‘Κορύδῳ συμπινούσης τινὸς ἑταίρας, ᾗ ὄνομα ἦν Γνώμη, καὶ\nτοῦ οἰναρίου ἐπιλιπόντος εἰσφέρειν ἐκέλευσεν ἕκαστον δύο\nὀβολούς, Γνώμην δὲ συμβάλλεσθαι ὅ τι δοκεῖ τῷ δήμῳ.\nΠολύκτορος δὲ τοῦ κιθαρῳδοῦ φακῆν ῥοφοῦντος καὶ λίθον\nμασησαμένου ‘ὦ ταλαίπωρε’, ἔφη, ‘καὶ ἡ φακῆ σε βάλλει.’ —\nμήποτε τούτου καὶ Μάχων μνημονεύει. φησὶ γάρ· κακός τις, ὡς ἔοικε, κιθαρῳδὸς σφόδραμέλλων οἰκοδομεῖν τὴν οἰκίαν, φίλοναὑτοῦ λίθους ᾔτησεν· ‘ἀποδώσω δ’ ἐγὼαὐτῶν πολὺ πλείους’, φησίν, ‘ἐκ τῆς δείξεως.’ — λέγοντος δέ τινος τῷ Κορύδῳ ὡς τῆς αὑτοῦ γυναικὸς\nἐνίοτε καὶ τὸν τράχηλον καὶ τοὺς τιτθοὺς καὶ τὸν\nὀμφαλὸν φιλεῖ ‘πονηρόν’, ἔφη, ‘τοῦτ’ ἤδη· καὶ γὰρ ὁ Ἡρακλῆς\nἀπὸ τῆς Ὀμφάλης ἐπὶ τὴν Ἥβην μεταβέβηκε.’ Φυρομάχου δ᾽\nἐμβαψαμένου εἰς φακῆν καὶ τὸ τρύβλιον ἀνατρέψαντος\n‘ζημιωθῆναι αὐτόν’, ἔφη, ‘δίκαιον, ὅτι οὐκ ἐπιστάμενος\nδειπνεῖν ἀπεγράψατο.’ παρὰ Πτολεμαίῳ δὲ ματτύης\nπεριφερομένης καὶ κατ’ ἐκεῖνον ἀεὶ λειπούσης, ‘Πτολεμαῖε’,\nἔφη, πότερον ἐγὼ μεθύω ἢ δοκεῖ μοι ταῦτα περιφέρεσθαι;’\nΧαιρεφῶντος δὲ τοῦ παρασίτου φήσαντος οὐ δύνασθαι τὸν οἶνον\nφέρειν ‘οὐδὲ γὰρ τὸ εἰς τὸν οἶνον’, ἔφη.\nτοῦ δὲ Χαιρεφῶντος γυμνοῦ ἔν τινι δείπνῳ διαναστάντος\n‘Χαιρεφῶν’, εἶπεν, ‘ὥσπερ τὰς ληκύθους ὁρῶ σε μέχρι πόσου\nμεστὸς εἶ.’ καθ’ ὃν δὲ καιρὸν Δημοσθένης παρ’ Ἁρπάλου τὴν\nκύλικα εἰλήφει ‘οὗτος’, ἔφη, ‘τοὺς ἄλλους ἀκρατοκώθωνας\nκαλῶν αὐτὸς τὴν μεγάλην ἔσπακεν.’ εἰωθότος δ’ αὐτοῦ\nῥυπαροὺς ἄρτους ἐπὶ τὰ δεῖπνα φέρεσθαι, ἐνεγκαμένου τινὸς\nἔτι μελαντέρους, οὐκ ἄρτους ἔφη αὐτὸν ἐνηνοχέναι, ἀλλὰ τῶν\nἄρτων σκιάς.\nΦιλόξενος δὲ ὁ παράσιτος, Πτερνοκοπὶς δ’ ἐπίκλην, παρὰ\nΠύθωνι ἀριστῶν παρακειμένων ἐλαῶν καὶ μετὰ μικρὸν\nπροσενεχθείσης λοπάδος ἰχθύων πατάξας τὸ τρύβλιον ἔφη\n(E 366) ‘μάστιξεν δ’ ἐλάαν.’ ἐν δείπνῳ δὲ\nτοῦ καλέσαντος αὐτὸν μέλανας ἄρτους παρατιθέντος ‘μὴ\nπολλούς’, εἶπε, ‘παρατίθει, μὴ σκότος ποιήσῃς’. τὸν ὑπὸ τῆς\nγραὸς τρεφόμενον παράσιτον Παυσίμαχος ἔλεγεν τοὐναντίον\nπάσχειν τῇ γραίᾳ συνόντα· αὐτὸν γὰρ ἐν γαστρὶ λαμβάνειν\nἀεί. περὶ τούτου καὶ Μάχων γράφει οὕτως· τὸν ὑδροπότην ... Μοσχίωνα λεγόμενονἰδόντα φασὶν ἐν Λυκείῳ μετά τινωνπαράσιτον ὑπὸ γραὸς τρεφόμενον πλουσίας‘ὁ δεῖνα, παράδοξόν γε ποιεῖς πρᾶγμ᾽, ὅτιἡ γραῦς ποιεῖ σ’ ἐν γαστρὶ λαμβάνειν ἀεί.’ ὁ δὲ αὐτὸς παράσιτον ἀκούσας ὑπὸ γραίας τρεφόμενον\nσυγγινόμενόν τε αὐτῇ ἑκάστης ἡμέρας· νῦν πάντα, φασί, γίνεθ᾽· ἡ μὲν οὐ κύει,\nἐν γαστρὶ δ’ οὗτος λαμβάνει καθ’ ἡμέραν. Πτολεμαῖος δ’ ὁ τοῦ Ἀγησάρχου Μεγαλοπολίτης γένος\nἐν τῇ δευτέρᾳ τῶν περὶ τὸν Φιλοπάτορα ἱστοριῶν (FHG\nIII 67) συμπότας φησὶ τῷ βασιλεῖ συνάγεσθαι ἐξ\nἁπάσης τῆς πόλεως, οὓς προσαγορεύεσθαι γελοιαστάς.\nΠοσειδώνιος δ’ ὁ Ἀπαμεὺς ἐν τῇ κʹ καὶ τρίτῃ τῶν\nἱστοριῶν (FHG III 259) ‘Κελτοί’, φησί,\n‘περιάγονται μεθ’ αὑτῶν καὶ πολεμοῦντες συμβιωτάς, οὓς\nκαλοῦσι παρασίτους. οὗτοι δὲ ἐγκώμια αὐτῶν καὶ πρὸς ἁθρόους\nλέγουσιν ἀνθρώπους συνεστῶτας καὶ πρὸς ἕκαστον τῶν κατὰ\nμέρος ἐκείνων ἀκροωμένων. τὰ δὲ ἀκούσματα αὐτῶν εἰσιν οἱ\nκαλούμενοι βάρδοι· ποιηταὶ δὲ οὗτοι τυγχάνουσι μετ’ ᾠδῆς\nἐπαίνους λέγοντες.’ ἐν δὲ τῇ τετάρτῃ καὶ τριακοστῇ ὁ αὐτὸς\nσυγγραφεὺς (FHG III 264) Ἀπολλώνιόν τινα\nἀναγράφει παράσιτον γεγονότα Ἀντιόχου τοῦ Γρυποῦ\nἐπικαλουμένου τοῦ τῆς Συρίας βασιλέως. Ἀριστόδημος δ᾽\nἱστορεῖ (FHG III 310) Βῖθυν τὸν Λυσιμάχου τοῦ\nβασιλέως παράσιτον, ἐπεὶ αὐτοῦ εἰς τὸ ἱμάτιον ὁ Λυσίμαχος\nἐνέβαλε ξύλινον σκορπίον, ἐκταραχθέντα ἀναπηδῆσαι, εἶτα\nγνόντα τὸ γεγενημένον ‘κἀγὼ σέ’, φησίν, ‘ἐκφοβήσω, βασιλεῦ·\nδός μοι τάλαντον.’ ἦν δ’ ὁ Λυσίμαχος μικρολογώτατος.\nἈγαθαρχίδης δ’ ὁ Κνίδιος ἐν τῇ βʹ καὶ εἰκοστῇ\nτῶν Εὐρωπιακῶν (FHG III 193) Ἀριστομάχου τοῦ\nἈργείων τυράννου παράσιτον γενέσθαι φησὶν Ἀνθεμόκριτον τὸν\nπαγκρατιαστήν.\nκοινῇ δὲ περὶ παρασίτων εἰρήκασι Τιμοκλῆς μὲν ἐν Πύκτῃ,\nἐπισιτίους καλῶν αὐτοὺς ἐν τοῖσδε (II 464 K)·\n\nεὑρήσεις δὲ τῶν ἐπισιτίωντούτων τιν’ οἳ δειπνοῦσιν ἐσφυδωμένοιτἀλλότρι᾽, ἑαυτοὺς ἀντὶ κωρύκων λέπεινπαρέχοντες ἀθληταῖσιν. Φερεκράτης Γραυσί (I 153 K)· σὺ δ’ οὐδὲ θᾶσσον, Σμικυθίων, ἐπισιτιεῖ;Β. τίς δ’ οὗτος ὑμῖν ἐστι; Α. τοῦτον πανταχοῦἄγω λαρυγγικόν τιν’ ἐπὶ μισθῷ ξένον. ἐπισίτιοι γὰρ καλοῦνται οἱ ἐπὶ τροφαῖς\nὑπουργοῦντες. Πλάτων ἐν τετάρτῳ Πολιτείας (p. 420\na)· ‘καὶ ταῦτα ἐπισίτιοι καὶ οὐδὲ μισθὸν πρὸς\nτοῖς σιτίοις ὥσπερ οἱ ἄλλοι λαβόντες.’ Ἀριστοφάνης\nΠελαργοῖς (I 504 K)· ἂν γὰρ ἕν’ ἄνδρ’ ἄδικον σὺ διώκῃς,ἀντιμαρτυροῦσιδώδεκα τοῖς ἑτέροις ἐπισίτιοι. Εὔβουλος δ’ ἐν Δαιδάλῳ (II 172 K)·\nἐθέλει δ’ ἄνευμισθοῦ παρ’ αὐτοῖς καταμένειν ἐπισίτιος.\nΔίφιλος δ’ ἐν Συνωρίδι (ἑταίρας δ’ ὄνομα ἡ Συνωρὶς)\nΕὐριπίδου μνησθεὶς (κύβος δέ τις οὕτως καλεῖται Εὐριπίδης)\nπαίζων καὶ πρὸς τὸ τοῦ ποιητοῦ ὄνομα ἅμα καὶ περὶ\nπαρασίτων, τάδε λέγει (II 565 K)· ἄριστ’ ἀπαλλάττεις ἐπὶ τούτου τοῦ κύβου.Β. ἀστεῖος εἶ. δραχμὴν ὑπόθες. Α. κεῖται πάλαι.Β. πῶς ἂν βάλοιμ’ Εὐριπίδην; Α. οὐκ ἄν ποτεΕὐριπίδης γυναῖκα σώσει᾽. οὐχ ὁρᾷς,ἐν ταῖς τραγῳδίαισιν αὐτὰς ὡς στυγεῖ;\nτοὺς δὲ παρασίτους ἠγάπα. λέγει γέ τοι·‘ἀνὴρ γὰρ ὅστις εὖ βίον κεκτημένοςμὴ τοὐλάχιστον τρεῖς ἀσυμβόλους τρέφει,ὄλοιτο, νόστου μή ποτ’ εἰς πάτραν τυχών.’Β. πόθεν ἐστὶ ταῦτα, πρὸς θεῶν; Α. τί δέ σοιμέλει;οὐ γὰρ τὸ δρᾶμα, τὸν δὲ νοῦν σκοπούμεθα. ἐν δὲ τῇ διασκευῇ τοῦ αὐτοῦ δράματος περὶ\nὀργιζομένου παρασίτου λέγων φησίν (II 566 K)·\nὀργίζεται; παράσιτος ὢν ὀργίζεται;Β. οὐκ ἀλλ’ ἀλείψας τὴν τράπεζαν τῇ χολῇὥσπερ τὰ παιδί’ αὑτὸν ἀπογαλακτιεῖ. καὶ ἑξῆς· τότε φάγοις, παράσιθ᾽. Β. ὅραὡς διασέσυρκε τὴν τέχνην. οὐκ οἶσθ’ ὅτιμετὰ τὸν κιθαρῳδὸν ὁ παράσιτος κρίνεται; κἀν τῷ δὲ ἐπιγραφομένῳ Παρασίτῳ δράματί φησιν\n(II 562 K)· οὐ δεῖ παρασιτεῖν ὄντα δυσάρεστον σφόδρα.\nΜένανδρος δ’ ἐν τῇ Ὀργῇ περὶ φίλου λέγων οὐχ ὑπακούοντος\nγάμων δείπνῳ φησίν (IV 179 M)· τοῦθ’ ἑταῖρός ἐστιν ὄντως· οὐκ ἐρωτᾷ πηνίκαδεῖπνόν ἐστιν, ὥσπερ ἕτεροι, καὶ τί δειπνεῖν\nκωλύειτοὺς παρόντας, εἶτα δεῖπνον ἕτερον εἰς τρίτηνβλέπει,.................. εἶτα περίδειπνον πάλιν. καὶ Ἄλεξις ἐν Ὀρέστῃ Νικόστρατός τε ἐν Πλούτῳ Μένανδρός τε ἐν Μέθῃ καὶ Νομοθέτῃ,\nΦιλωνίδης τε ἐν Κοθόρνοις οὕτως (I 255 K)·\nἐγὼ δ’ ἀπόσιτος ὢν τοιαῦτ’ οὐκ ἀνέχομαι. τῷ δὲ παράσιτος ὅμοιά ἐστιν ὀνόματα ἐπίσιτος, περὶ\nοὗ προείρηται (p. 246 f), καὶ οἰκόσιτος\nσιτόκουρός τε καὶ αὐτόσιτος, ἔτι δὲ κακόσιτος καὶ\nὀλιγόσιτος. μνημονεύει δὲ τοῦ μὲν οἰκοσίτου Ἀναξανδρίδης ἐν\nΚυνηγέταις (II 144 K)· υἱὸς γὰρ οἰκόσιτος ἡδὺ γίνεται. καλεῖται δ’ οἰκόσιτος ὁ μὴ μισθοῦ, ἀλλὰ προῖκα τῇ\nπόλει ὑπηρετῶν. Ἀντιφάνης Σκύθῃ (II 97 K)·\nταχὺ γὰρ γίνεταιἐκκλησιαστὴς οἰκόσιτος. Μένανδρος Δακτυλίῳ (IV 99 M)· οἰκόσιτον νυμφίονοὐδὲν δεόμενον προικὸς ἐξευρήκαμεν. καὶ ἐν Κιθαριστῇ (IV 150 M)· οὐκ οἰκοσίτους τοὺς ἀκροατὰς λαμβάνεις. — ἐπισιτίου δὲ Κράτης Τόλμαις (I 140\nK)· ποιμαίνει δ’ ἐπισίτιον, ῥιγῶν δ’ ἐν Μεγαβύζουδέξετ’ ἐπὶ μισθῷ σῖτος. — ἰδίως δ’ ἐν Συναριστώσαις ἔφη (IV 202\nM)· ἀστεῖον τὸ μὴσυνάγειν γυναῖκας μηδὲ δειπνίζειν ὄχλον,ἀλλ’ οἰκοσίτους τοὺς γάμους πεποιηκέναι. σιτοκούρου δ’ Ἄλεξις μνημονεύει ἐν Παννυχίδι ἢ\nἘρίθοις (II 363 K)·\nἔσῃ περιπατῶν σιτόκουρος. Μένανδρος δὲ τὸν ἄχρηστον καὶ μάτην τρεφόμενον\nσιτόκουρον εἴρηκεν ἐν Θρασυλέοντι οὕτως (IV 139\nM)· .. ὀκνηρός, πάντα μέλλων, σιτόκουρος ὁμολογῶνπαρατρέφεσθαι. καὶ ἐν Πωλουμένοις (IV 196 M)· .... τάλας, ἕστηκας ἔτι πρὸς ταῖς θύραιςτὸ φορτίον θείς· σιτόκουρον, ἄθλιον,ἄχρηστον εἰς τὴν οἰκίαν εἰλήφαμεν. αὐτόσιτον δ’ εἴρηκε Κρώβυλος ἐν Ἀπαγχομένῳ\n(IV 565 M)· παράσιτον αὐτόσιτον. αὑτὸν γοῦν τρέφωντὰ πλεῖστα συνερανιστὸς εἶ τῷ δεσπότῃ. κακοσίτου δὲ μέμνηται Εὔβουλος ἐν Γανυμήδει\n(II 171 K)· ὕπνος αὐτὸν ὄντα κακόσιτον τρέφει. ὀλιγοσίτου δὲ μέμνηται Φρύνιχος ἐν Μονοτρόπῳ\n(I 377 K)· ὁ δὲ ὀλιγόσιτος Ἡρακλῆς ἐκεῖ τί δρᾷ; καὶ Φερεκράτης ἢ Στράττις ἐν Ἀγαθοῖς (I 145\nK)· ὡς ὀλιγόσιτος ἦσθ’ ἄρ᾽, ὃς κατεσθίειςτῆς ἡμέρας μακρᾶς τριήρους σιτία.’\nτοσαῦτα τοῦ Πλουτάρχου εἰπόντος περὶ παρασίτων διαδεξάμενος\nτὸν λόγον ὁ Δημόκριτος ‘ἀλλὰ μὴν καὶ αὐτός’, ἔφη, ‘τὸ\nποτίκολλον ἅτε ξύλον παρὰ ξύλῳ, ὡς ὁ Θηβαῖος εἴρηκεν\nποιητής (fr. 241), περὶ κολάκων ἐρῶ τι.\n‘πράττει γὰρ πάντων ὁ κόλαξ ἄριστα’, ὁ\nκαλὸς εἶπεν Μένανδρος (IV 135, 16 M), οὐ\nμακρὰν δ’ ἐστὶν ὁ κόλαξ τοῦ τῶν παρασίτων ὀνόματος.\nΚλείσοφον γοῦν τὸν ὑπὸ πάντων κόλακα Φιλίππου τοῦ τῶν\nΜακεδόνων βασιλέως ἀναγραφόμενον (Ἀθηναῖος δ’ ἦν γένος, ὥς\nφησι Σάτυρος ὁ περιπατητικὸς ἐν τῷ Φιλίππου βίῳ [FHG\nIII 161]ʼ Λυγκεὺς ὁ Σάμιος ἐν τοῖς\nἈπομνημονεύμασι παράσιτον ὀνομάζει λέγων οὕτως· ‘Κλείσοφος\nὁ Φιλίππου παράσιτος ἐπιτιμῶντος αὐτῷ τοῦ Φιλίππου διότι\nἀεὶ αἰτεῖ, ‘ἵν᾽, ἔφη, μὴ ἐπιλανθάνωμαι.’ τοῦ δὲ Φιλίππου\nδόντος αὐτῷ ἵππον τραυματίαν ἀπέδοτο. καὶ μετὰ χρόνον\nἐπερωτηθεὶς ὑπὸ τοῦ βασιλέως ποῦ ἐστιν, ‘ἐκ τοῦ τραύματος,\nἔφη, ᾽κείνου πέπραται.’ σκώπτοντος δ’ αὐτὸν τοῦ Φιλίππου\nκαὶ εὐημεροῦντος ‘εἶτ’ οὐκ ἐγὼ σέ, ἔφη, θρέψω;’ καὶ ὁ\nΔελφὸς δὲ Ἡγήσανδρος ἐν τοῖς ὑπομνήμασι (FHG IV\n413) περὶ τοῦ Κλεισόφου τάδε ἱστορεῖ· ‘Φιλίππου\nτοῦ βασιλέως εἰπόντος διότι γράμματα αὐτῷ ἐκομίσθη παρὰ\nΚότυος τοῦ Θρᾳκῶν βασιλέως Κλείσοφος παρὼν ἔφη ‘εὖ γε νὴ\nτοὺς θεούς.’ τοῦ δὲ Φιλίππου εἰπόντος ‘τί δὲ σὺ οἶδας ὑπὲρ\nὧν γέγραπται;’ ‘νὴ τὸν Δία τὸν μέγιστον’, εἶπεν, ‘ἄκρως γέ\nμοι ἐπετίμησας.’\nΣάτυρος δ’ ἐν τῷ Φιλίππου βίῳ (FHG III 161)\n‘ὅτε, φησί, Φίλιππος τὸν ὀφθαλμὸν ἐξεκόπη συμπροῆλθεν αὐτῷ\nκαὶ ὁ Κλείσοφος τελαμωνισθεὶς τὸν αὐτὸν ὀφθαλμόν. καὶ πάλιν\nὅτε τὸ σκέλος ἐπηρώθη, σκάζων συνεξώδευε τῷ βασιλεῖ. καὶ εἴ\nποτε δριμὺ προσφέροιτο τῶν ἐδεσμάτων ὁ Φίλιππος, αὐτὸς συνέστρεφε τὴν ὄψιν ὡς συνδαινύμενος’. ἐν\nδὲ τῇ Ἀράβων χώρᾳ οὐχ ὡς ἐν κολακείᾳ τοῦτ’ ἐποίουν, ἀλλὰ\nκατά τι νόμιμον, βασιλέως πηρωθέντος τι τῶν μελῶν\nσυνυποκρίνεσθαι τὸ ὅμοιον πάθος, ἐπεὶ καὶ γέλοιον\nνομίζουσιν ἀποθανόντι μὲν αὐτῷ σπουδάζειν συγκατορύττεσθαι,\nπηρωθέντι δὲ μὴ χαρίζεσθαι τὴν ἴσην δόξαν τοῦ πάθους.\nΝικόλαος δ’ ὁ Δαμασκηνὸς (εἷς δ’ ἦν τῶν ἐκ τοῦ περιπάτου)\nἐν τῇ πολυβύβλῳ ἱστορίᾳ (ἑκατὸν γὰρ καὶ τεσσαράκοντά εἰσι\nπρὸς ταῖς τέσσαρσι) τῇ ἑκκαιδεκάτῃ καὶ ἑκατοστῇ (FHG\nIII 418) φησιν Ἀδιάτομον τὸν τῶν Σωτιανῶν βασιλέα\n(ἔθνος δὲ τοῦτο Κελτικόν) ἑξακοσίους ἔχειν λογάδας περὶ\nαὑτόν, οὓς καλεῖσθαι ὑπὸ Γαλατῶν τῇ πατρίῳ γλώττῃ\nσιλοδούρους· τοῦτο δ’ ἐστὶν ἑλληνιστὶ εὐχωλιμαῖοι. ‘τούτους\nδ’ οἱ βασιλεῖς ἔχουσι συζῶντας καὶ συναποθνῄσκοντας ταύτην\nἐκείνων εὐχὴν ποιουμένων· ἀνθ’ ἧς συνδυναστεύουσί τε αὐτῷ\nτὴν αὐτὴν ἐσθῆτα καὶ δίαιταν ἔχοντες καὶ συναποθνῄσκουσι\nκατὰ πᾶσαν ἀνάγκην εἴτε νόσῳ τελευτήσειε βασιλεὺς εἴτε\nπολέμῳ εἴτ’ ἄλλως πως. καὶ οὐδεὶς εἰπεῖν ἔχει τινὰ\nἀποδειλιάσαντα τούτων τὸν θάνατον ὅταν ἥκῃ βασιλεῖ ἢ\nδιεκδύντα.’\nΦίλιππον δέ φησι Θεόπομπος ἐν τῇ τετάρτῃ καὶ τεσσαρακοστῇ\nτῶν ἱστοριῶν (FHG I 317) Θρασυδαῖον τὸν\nΘεσσαλὸν καταστῆσαι τῶν ὁμοεθνῶν τύραννον, μικρὸν μὲν ὄντα\nτὴν γνώμην, κόλακα δὲ μέγιστον. ἀλλ’ οὐκ Ἀρκαδίων ὁ Ἀχαιὸς\nκόλαξ ἦν· περὶ οὗ ὁ αὐτὸς ἱστορεῖ\nΘεόπομπος καὶ Δοῦρις ἐν πέμπτῃ Μακεδονικῶν (FHG II\n471)· οὗτος δὲ ὁ Ἀρκαδίων μισῶν τὸν Φίλιππον\nἑκούσιον ἐκ τῆς πατρίδος φυγὴν ἔφυγεν. ἦν δ’ εὐφυέστατος\nκαὶ πλείους ἀποφάσεις αὐτοῦ μνημονεύονται. ἔτυχεν δ’ οὖν\nποτε ἐν Δελφοῖς ἐπιδημοῦντος Φιλίππου παρεῖναι καὶ τὸν\nἈρκαδίωνα· ὃν θεασάμενος ὁ Μακεδὼν καὶ προσκαλεσάμενος\n‘μέχρι τίνος φεύξῃ, φησίν, Ἀρκαδίων;’ καὶ ὅς· Od. 11.122ἔς τ’ ἂν τοὺς ἀφίκωμαι οἳ οὐκ ἴσασι Φίλιππον. Φύλαρχος δ’ ἐν τῇ πρώτῃ καὶ εἰκοστῇ τῶν ἱστοριῶν\n(FHG I 344) γελάσαντα τὸν Φίλιππον ἐπὶ\nτούτῳ καλέσαι τε ἐπὶ δεῖπνον τὸν Ἀρκαδίωνα καὶ οὕτω τὴν\nἔχθραν διαλύσασθαι. περὶ δὲ Νικησίου τοῦ Ἀλεξάνδρου κόλακος\nἩγήσανδρος τάδ’ ἱστορεῖ (FHG IV 414)·\n‘Ἀλεξάνδρου δάκνεσθαι φήσαντος ὑπὸ μυιῶν καὶ προθύμως αὐτὰς\nἀποσοβοῦντος τῶν κολάκων τις Νικησίας παρὼν ‘ἦ που τῶν\nἄλλων μυιῶν’, εἶπεν, ‘αὗται πολὺ κρατήσουσι τοῦ σοῦ\nγευσάμεναι αἵματος.’ ὁ δ’ αὐτός φησι καὶ Χειρίσοφον τὸν\nΔιονυσίου κόλακα ἰδόντα Διονύσιον γελῶντα μετά τινων\nγνωρίμων (ἀπεῖχεν δ’ ἀπ’ αὐτῶν πλείω τόπον, ὡς μὴ\nσυνακούειν) συγγελᾶν. ἐπεὶ δ’ ὁ Διονύσιος ἠρώτησεν αὐτὸν\nδιὰ τίνα αἰτίαν οὐ συνακούων τῶν λεγομένων γελᾷ, ‘ὑμῖν’,\nφησί, ‘πιστεύω διότι τὸ ῥηθὲν γέλοιόν ἐστιν.’\nπλείστους δ’ εἶχεν καὶ ὁ υἱὸς αὐτοῦ Διονύσιος τοὺς\nκολακεύοντας, οὓς καὶ προσηγόρευον οἱ πολλοὶ\nΔιονυσοκόλακας. οὗτοι δὲ προσεποιοῦντο μήτε ὀξὺ ὁρᾶν παρὰ τὸ δεῖπνον, ἐπεὶ ὁ Διονύσιος\nοὐκ ἦν ὀξυώπης, ἔψαυόν τε τῶν παρακειμένων ὡς οὐχ ὁρῶντες,\nἕως ὁ Διονύσιος αὐτῶν τὰς χεῖρας πρὸς τὰ λεκάνια προσῆγεν.\nἀποπτύοντος δὲ τοῦ Διονυσίου πολλάκις παρεῖχον τὰ πρόσωπα\nκαταπτύεσθαι καὶ ἀπολείχοντες τὸν σίαλον, ἔτι δὲ τὸν ἔμετον\nαὐτοῦ μέλιτος ἔλεγον εἶναι γλυκύτερον. Τίμαιος δ’ ἐν τῇ\nδευτέρᾳ καὶ εἰκοστῇ τῶν ἱστοριῶν (FHG I 224)\nΔημοκλέα φησὶ τὸν Διονυσίου τοῦ νεωτέρου κόλακα, ἔθους\nὄντος κατὰ Σικελίαν θυσίας ποιεῖσθαι κατὰ τὰς οἰκίας ταῖς\nΝύμφαις καὶ περὶ τὰ ἀγάλματα παννυχίζειν μεθυσκομένους\nὀρχεῖσθαί τε περὶ τὰς θεάς, ὁ Δημοκλῆς ἐάσας τὰς Νύμφας καὶ\nεἰπὼν οὐ δεῖν προσέχειν ἀψύχοις θεοῖς ἐλθὼν ὠρχεῖτο περὶ\nτὸν Διονύσιον. ἔπειτα πρεσβεύσας ποτὲ μεθ’ ἑτέρων ὡς τὸν\nΔιονύσιον καὶ πάντων κομιζομένων ἐπὶ τριήρους\nκατηγορούμενος ὑπὸ τῶν ἄλλων ὅτι στασιάζοι κατὰ τὴν\nἀποδημίαν καὶ βλάπτοι τοῦ Διονυσίου τὰς κοινὰς πράξεις καὶ\nσφόδρα τοῦ Διονυσίου ὀργισθέντος ἔφησεν τὴν διαφορὰν\nγενέσθαι αὑτῷ πρὸς τοὺς συμπρέσβεις, ὅτι μετὰ τὸ δεῖπνον\nἐκεῖνοι μὲν τῶν Φρυνίχου καὶ Στησιχόρου, ἔτι δὲ Πινδάρου\nπαιάνων τῶν ναυτῶν τινας ἀνειληφότες ᾖδον, αὐτὸς δὲ μετὰ\nτῶν βουλομένων τοὺς ὑπὸ τοῦ Διονυσίου πεποιημένους\nδιεπεραίνετο. καὶ τούτου σαφῆ τὸν ἔλεγχον παρέξειν\nἐπηγγείλατο· τοὺς μὲν γὰρ αὑτοῦ κατηγόρους οὐδὲ τὸν ἀριθμὸν\nτῶν ᾀσμάτων κατέχειν, αὐτὸς δ’ ἕτοιμος\nεἶναι πάντας ἐφεξῆς ᾄδειν. λήξαντος δὲ τῆς ὀργῆς τοῦ\nΔιονυσίου πάλιν ὁ Δημοκλῆς ἔφη· ‘χαρίσαιο δ’ ἄν μοί τι,\nΔιονύσιε, κελεύσας τινὶ τῶν ἐπισταμένων διδάξαι με τὸν\nπεποιημένον εἰς τὸν Ἀσκληπιὸν παιᾶνα· ἀκούω γάρ σε\nπεπραγματεῦσθαι περὶ τοῦτον.’ παρακεκλημένων δέ ποτε τῶν\nφίλων ὑπὸ τοῦ Διονυσίου ἐπὶ τὸ δεῖπνον εἰσιὼν ὁ Διονύσιος\nεἰς τὸν οἶκον ‘γράμματα ἡμῖν, ἔφη, ἄνδρες φίλοι, ἐπέμφθη\nπαρὰ τῶν ἡγεμόνων τῶν εἰς Νέαν πόλιν ἀποσταλέντων.’ καὶ ὁ\nΔημοκλῆς ὑπολαβὼν ἔφη ‘εὖ γε νὴ τοὺς θεοὺς\nἐποίησαν’, ἔφη, ‘Διονύσιε.’ κἀκεῖνος\nπροσβλέψας αὐτῷ ‘τί δ’ οἶδας’, ἔφη, ‘σύ, πότερα κατὰ γνώμην\nἐστὶν ἢ τοὐναντίον ἃ γεγράφασι;’ καὶ ὁ Δημοκλῆς ‘εὖ γε νὴ\nτοὺς θεοὺς ἐπιτετίμηκας, ἔφη, Διονύσιε.’ καὶ Σάτυρον δέ\nτινα ἀναγράφει ὁ Τίμαιος κόλακα ἀμφοτέρων τῶν\nΔιονυσίων.\nἩγήσανδρος δ’ ἱστορεῖ (FHG IV 415) καὶ Ἱέρωνα\nτὸν τύραννον ἀμβλύτερον κατὰ τὰς ὄψεις γενέσθαι καὶ τοὺς\nσυνδειπνοῦντας τῶν φίλων ἔχειν ἐπίτηδες διαμαρτάνοντας τῶν\nἐδεσμάτων, ἵν’ ὑπ’ αὐτοῦ χειραγωγῶνται καὶ δοκῇ τῶν ἄλλων\nὀξυδερκέστερος εἶναι. Εὐκλείδην δέ φησιν Ἡγήσανδρος τὸν\nΣεῦτλον ἐπικαλούμενον (παράσιτος δ’ ἦν καὶ οὗτος)\nπαραθέντος τινὸς αὐτῷ πλείους σόγκους ἐν δείπνῳ, ‘ὁ\nΚαπανεύς, ἔφη, ὁ ὑπὸ τοῦ Εὐριπίδου εἰσαγόμενος ἐν ταῖς\nἹκέτισιν (764) ὑπεραστεῖος ἦν μισῶν τραπέζας ὅστις ἐξογκοῖτ’ ἄγαν.’ οἱ δὲ δημαγωγοῦντες, φησίν, Ἀθήνησι κατὰ τὸν Χρεμωνίδειον πόλεμον κολακεύοντες τοὺς\nἈθηναίους τἄλλα μὲν ἔφασκον πάντα εἶναι κοινὰ τῶν Ἑλλήνων,\nτὴν δ’ ἐπὶ τὸν οὐρανὸν ἀνθρώπους φέρουσαν ὁδὸν Ἀθηναίους\nεἰδέναι μόνους. Σάτυρος δ’ ἐν τοῖς βίοις (FHG III\n164) Ἀνάξαρχόν φησι τὸν εὐδαιμονικὸν φιλόσοφον\nἕνα τῶν Ἀλεξάνδρου γενέσθαι κολάκων καὶ συνοδεύοντα τῷ\nβασιλεῖ, ἐπεὶ ἐγένετό ποτε βροντὴ ἰσχυρὰ καὶ ἐξαίσιος ὡς\nπάντας πτῆξαι, εἰπεῖν ‘μή τι σὺ τοιοῦτον ἐποίησας,\nἈλέξανδρε, ὁ τοῦ Διός;’ τὸν δὲ γελάσαντα εἰπεῖν ‘οὐ γὰρ\nφοβερὸς βούλομαι εἶναι, καθάπερ σύ με διδάσκεις ὁ τὰς τῶν\nσατραπῶν καὶ βασιλέων κελεύων με δειπνοῦντα προσφέρεσθαι\nκεφαλάς.’ Ἀριστόβουλος δέ φησιν ὁ Κασσανδρεὺς (fr. 28\nM) Διώξιππον τὸν Ἀθηναῖον παγκρατιαστὴν τρωθέντος\nποτὲ τοῦ Ἀλεξάνδρου καὶ αἵματος ῥέοντος εἰπεῖν (E\n340)· ἰχὼρ οἷόσπερ τε ῥέει μακάρεσσι θεοῖσιν.\nἘπικράτης δ’ ὁ Ἀθηναῖος πρὸς βασιλέα πρεσβεύσας, ὥς φησιν\nἩγήσανδρος (FHG IV 414), καὶ πολλὰ δῶρα παρ᾽\nἐκείνου λαβὼν οὐκ ᾐσχύνετο κολακεύων οὕτως φανερῶς καὶ\nτολμηρῶς τὸν βασιλέα ὡς καὶ εἰπεῖν, δεῖν κατ’ ἐνιαυτὸν οὐκ\nἐννέα ἄρχοντας, ἀλλ’ ἐννέα πρέσβεις αἱρεῖσθαι πρὸς βασιλέα.\nθαυμάζω δὲ ἔγωγε τῶν Ἀθηναίων πῶς τοῦτον μὲν ἄκριτον\nεἴασαν, Δημάδην δὲ δέκα ταλάντοις ἐζημίωσαν, ὅτι θεὸν\nεἰσηγήσατο Ἀλέξανδρον, καὶ Τιμαγόραν δ’ ἀπέκτειναν, ὅτι\nπρεσβεύων ὡς βασιλέα προσεκύνησεν αὐτόν. Τίμων ὁ Φλιάσιος\nἐν τῷ τρίτῳ τῶν σίλλων (fr. 64 W) Ἀρίστωνά φησι τὸν Χῖον, Ζήνωνος δὲ τοῦ Κιτιέως\nγνώριμον, κόλακα γενέσθαι Περσαίου τοῦ φιλοσόφου, ὅτι ἦν\nἑταῖρος Ἀντιγόνου τοῦ βασιλέως. Φύλαρχος δὲ ἐν\nϚʹ ἱστοριῶν (FHG I 336) Νικησίαν\nφησὶ τὸν Ἀλεξάνδρου κόλακα θεασάμενον τὸν βασιλέα\nσπαρασσόμενον ὑφ’ οὗ εἰλήφει φαρμάκου εἰπεῖν ‘ὦ βασιλεῦ, τί\nδεῖ ποιεῖν ἡμᾶς, ὅτε καὶ ὑμεῖς οἱ θεοὶ τοιαῦτα πάσχετε;’\nκαὶ τὸν Ἀλέξανδρον μόλις ἀναβλέψαντα, ‘ποῖοι θεοί;’ φῆσαι,\n‘φοβοῦμαι μή τι θεοῖσιν ἐχθροί.’ ἐν δὲ τῇ ὀγδόῃ καὶ εἰκοστῇ\n(FHG I 348) ὁ αὐτὸς Φύλαρχος Ἀντιγόνου τοῦ\nκληθέντος Ἐπιτρόπου τοὺς Λακεδαιμονίους ἑλόντος κόλακα\nγενέσθαι Ἀπολλοφάνη τὸν εἰπόντα τὴν Ἀντιγόνου τύχην\nἀλεξανδρίζειν.\nΕὔφαντος δ’ ἐν τετάρτῃ ἱστοριῶν (FHG III 19)\nΠτολεμαίου φησὶ τοῦ τρίτου βασιλεύσαντος Αἰγύπτου κόλακα\nγενέσθαι Καλλικράτην, ὃς οὕτω δεινὸς ἦν, ὡς μὴ μόνον\nὈδυσσέως εἰκόνα ἐν τῇ σφραγῖδι περιφέρειν, ἀλλὰ καὶ τοῖς\nτέκνοις ὀνόματα θέσθαι Τηλέγονον καὶ Ἀντίκλειαν. Πολύβιος\nδ’ ἐν τῇ τρισκαιδεκάτῃ (cap. 4 H) τῶν ἱστοριῶν\nΦιλίππου τοῦ καταλυθέντος ὑπὸ Ῥωμαίων κόλακα γενέσθαι\nἩρακλείδην τὸν Ταραντῖνον τὸν καὶ τὴν βασιλείαν αὐτοῦ πᾶσαν\nἀνατρέψαντα· ἐν δὲ τῇ τεσσαρεσκαιδεκάτῃ (c. 11\nH) Ἀγαθοκλέους τοῦ Οἰνάνθης υἱοῦ, ἑταίρου δὲ τοῦ\nΦιλοπάτορος βασιλέως Φίλωνα. Ἱερωνύμου δὲ τοῦ Συρακοσίων\nτυράννου Θράσωνα τὸν Κάρχαρον ἐπικαλούμενον Βάτων ὁ\nΣινωπεὺς ἱστορεῖ ἐν τῷ περὶ τῆς τοῦ Ἱερωνύμου τυραννίδος\n(FHG IV 349), προσφέρεσθαι φάσκων αὐτὸν ἑκάστοτε πολὺν ἄκρατον. τοῦτον δ’ ἐποίησεν\nἀναιρεθῆναι ὑπὸ τοῦ Ἱερωνύμου ἕτερος κόλαξ Σῶσις ὄνομα· καὶ\nαὐτὸν δὲ τὸν Ἱερώνυμον ἀνέπεισεν διάδημά τε ἀναλαβεῖν καὶ\nτὴν πορφύραν καὶ τὴν ἄλλην πᾶσαν διασκευὴν ἣν ἐφόρει\nΔιονύσιος ὁ τύραννος. Ἀγαθαρχίδης δ’ ἐν τῇ τριακοστῇ τῶν\nἱστοριῶν (FHG III 194) ‘Αἱρήσιππος, φησίν, ὁ\nΣπαρτιάτης, ἄνθρωπος οὐ μετρίως φαῦλος οὐδὲ δοκῶν χρηστὸς\nεἶναι, πιθανὸν δ’ ἔχων ἐν κολακείᾳ λόγον καὶ θεραπεῦσαι\nτοὺς εὐπόρους μέχρι τῆς τύχης δεινός.’ τοιοῦτος ἦν καὶ\nἩρακλείδης ὁ Μαρωνείτης ὁ Σεύθου τοῦ Θρᾳκῶν βασιλέως κόλαξ,\nοὗ μνημονεύει Ξενοφῶν ἐν ζʹ Ἀναβάσεως (3,\n16).\nΘεόπομπος δ’ ἐν ὀκτωκαιδεκάτῃ ἱστοριῶν (FHG I\n301) περὶ Νικοστράτου Ἀργείου λέγων ὡς ἐκολάκευε\nτὸν Περσῶν βασιλέα γράφει καὶ ταῦτα· ‘Νικόστρατον δὲ τὸν\nἈργεῖον πῶς οὐ χρὴ φαῦλον νομίζειν, ὃς προστάτης γενόμενος\nτῆς Ἀργείων πόλεως καὶ παραλαβὼν καὶ γένος καὶ χρήματα καὶ\nπολλὴν οὐσίαν παρὰ τῶν προγόνων ἅπαντας ὑπερεβάλετο τῇ\nκολακείᾳ καὶ ταῖς θεραπείαις οὐ μόνον τοὺς τότε στρατείας\nμετασχόντας, ἀλλὰ καὶ τοὺς ἔμπροσθεν γενομένους. πρῶτον μὲν\nγὰρ οὕτως ἠγάπησε τὴν παρὰ τοῦ βαρβάρου τιμὴν ὥστε\nβουλόμενος ἀρέσκειν καὶ πιστεύεσθαι μᾶλλον ἀνεκόμισε πρὸς\nβασιλέα τὸν υἱόν· ὃ τῶν ἄλλων οὐδεὶς πώποτε φανήσεται\nποιήσας. ἔπειτα καθ’ ἑκάστην ἡμέραν, ὁπότε μέλλοι δειπνεῖν,\nτράπεζαν παρετίθει χωρὶς ὀνομάζων τῷ δαίμονι τῷ βασιλέως,\nἐμπλήσας σίτου καὶ τῶν ἄλλων ἐπιτηδείων, ἀκούων μὲν τοῦτο\nποιεῖν καὶ τῶν Περσῶν τοὺς περὶ τὰς\nθύρας διατρίβοντας, οἰόμενος δὲ διὰ τῆς θεραπείας ταύτης\nχρηματιεῖσθαι μᾶλλον παρὰ τοῦ βασιλέως· ἦν γὰρ αἰσχροκερδὴς\nκαὶ χρημάτων ὡς οὐκ οἶδ’ εἴ τις ἕτερος ἥττων.’ Ἀττάλου δὲ\nτοῦ βασιλέως ἐγένετο κόλαξ καὶ διδάσκαλος Λυσίμαχος, ὃν\nΚαλλίμαχος μὲν (fr. 100 12 Schn) Θεοδώρειον\nἀναγράφει, Ἕρμιππος δ’ ἐν τοῖς Θεοφράστου μαθηταῖς\nκαταλέγει. οὗτος δ’ ὁ ἀνὴρ καὶ περὶ τῆς Ἀττάλου παιδείας\nσυγγέγραφε βίβλους πᾶσαν κολακείαν ἐμφαινούσας. Πολύβιος δ᾽\nἐν ὀγδόῃ ἱστοριῶν (cap. 24) ‘Καύαρος, φησίν, ὁ\nΓαλάτης ὢν τἄλλα ἀγαθὸς ὑπὸ Σωστράτου τοῦ κόλακος\nδιεστρέφετο, ὃς ἦν Χαλκηδόνιος γένος.’\nΛικιννίου δὲ Κράσσου τοῦ ἐπὶ Πάρθους στρατεύσαντος κόλακά\nφησι γενέσθαι Νικόλαος ἐν τῇ τεσσαρεσκαιδεκάτῃ πρὸς ταῖς\nἑκατὸν (FHG III 418) Ἀνδρόμαχον τὸν Καρρηνόν,\nᾧ τὸν Κράσσον πάντα ἀνακοινούμενον προδοθῆναι Πάρθοις ὑπ᾽\nαὐτοῦ καὶ ἀπολέσθαι. οὐκ ἀτιμώρητος δ’ ὑπὸ τοῦ δαιμονίου\nπαρείθη ὁ Ἀνδρόμαχος. μισθὸν γὰρ λαβὼν τῆς πράξεως τὸ\nτυραννεῖν Καρρῶν τῆς πατρίδος διὰ τὴν ὠμότητα καὶ βίαν ὑπὸ\nτῶν Καρρηνῶν πανοικίᾳ ἐνεπρήσθη. Ποσειδώνιος δ’ ὁ Ἀπαμεύς,\nὕστερον δὲ Ῥόδιος χρηματίσας, ἐν τῇ τετάρτῃ τῶν ἱστοριῶν\n(FHG III 254) Ἱέρακά φησι τὸν Ἀντιοχέα\nπρότερον λυσιῳδοῖς ὑπαυλοῦντα ὕστερον γενέσθαι κόλακα\nδεινὸν Πτολεμαίου τοῦ ἑβδόμου βασιλέως τοῦ καὶ Εὐεργέτου\nἐπικληθέντος καὶ τὰ μέγιστα δυνηθέντα παρ’ αὐτῷ, καθάπερ\nκαὶ παρὰ τῷ Φιλομήτορι, ὕστερον ὑπ’ αὐτοῦ διαφθαρῆναι. Μιθριδάτου δ’ ἀναγράφει κόλακα Σωσίπατρον\nἄνθρωπον γόητα Νικόλαος ὁ περιπατητικός (FHG III\n415). Θεόπομπος δ’ ἐν τῇ ἐνάτῃ τῶν Ἑλληνικῶν\n(FHG I 280) Σισύφου φησὶ τοῦ Φαρσαλίου\nκόλακα καὶ ὑπηρέτην γενέσθαι Ἀθήναιον τὸν Ἐρετριέα.\nδιαβόητος δὲ ἐγένετο ἐπὶ κολακείᾳ καὶ ὁ τῶν Ἀθηναίων δῆμος.\nΔημοχάρης γοῦν ὁ Δημοσθένους τοῦ ῥήτορος ἀνεψιὸς ἐν τῇ\nεἰκοστῇ τῶν ἱστοριῶν (FHG II 449) διηγούμενος\nπερὶ ἧς ἐποιοῦντο οἱ Ἀθηναῖοι κολακείας πρὸς τὸν\nΠολιορκητὴν Δημήτριον καὶ ὅτι τοῦτ’ οὐκ ἦν ἐκείνῳ\nβουλομένῳ, γράφει οὕτως· ‘ἐλύπει μὲν καὶ τούτων ἔνια αὐτόν,\nὡς ἔοικεν, οὐ μὴν ἀλλὰ καὶ ἄλλα γε παντελῶς αἰσχρὰ καὶ\nταπεινά, Λεαίνης μὲν καὶ Λαμίας Ἀφροδίτης ἱερὰ καὶ Βουρίχου\nκαὶ Ἀδειμάντου καὶ Ὀξυθέμιδος τῶν κολάκων αὐτοῦ καὶ βωμοὶ\nκαὶ ἡρῷα καὶ σπονδαί. τούτων ἑκάστῳ καὶ παιᾶνες ᾔδοντο,\nὥστε καὶ αὐτὸν τὸν Δημήτριον θαυμάζειν ἐπὶ τοῖς γινομένοις\nκαὶ λέγειν ὅτι ἐπ’ αὐτοῦ οὐδεὶς Ἀθηναίων γέγονε μέγας καὶ\nἁδρὸς τὴν ψυχήν.’ καὶ Θηβαῖοι δὲ κολακεύοντες τὸν\nΔημήτριον, ὥς φησι Πολέμων ἐν τῷ περὶ τῆς ποικίλης στοᾶς\nτῆς ἐν Σικυῶνι (fr. 15 Pr), ἱδρύσαντο ναὸν\nἈφροδίτης Λαμίας. ἐρωμένη δ’ ἦν αὕτη τοῦ Δημητρίου καθάπερ\nκαὶ ἡ Λέαινα. τί οὖν παράδοξον οἱ Ἀθηναῖοι οἱ\nτῶν κολάκων κόλακες ἐποίησαν οἱ εἰς αὐτὸν τὸν\nΔημήτριον παιᾶνας καὶ προσόδια ᾄδοντες; φησὶ γοῦν ὁ\nΔημοχάρης ἐν τῇ πρώτῃ καὶ εἰκοστῇ γράφων (FHG II\n449)· ‘ἐπανελθόντα δὲ τὸν Δημήτριον ἀπὸ τῆς\nΛευκάδος καὶ Κερκύρας εἰς τὰς Ἀθήνας οἱ\nἈθηναῖοι ἐδέχοντο οὐ μόνον θυμιῶντες καὶ στεφανοῦντες καὶ\nοἰνοχοοῦντες, ἀλλὰ καὶ προσοδιακοὶ χοροὶ καὶ ἰθύφαλλοι μετ᾽\nὀρχήσεως καὶ ᾠδῆς ἀπήντων αὐτῷ καὶ ἐφιστάμενοι κατὰ τοὺς\nὄχλους ᾖδον ὀρχούμενοι καὶ ἐπᾴδοντες ὡς εἴη μόνος θεὸς\nἀληθινός, οἱ δ’ ἄλλοι καθεύδουσιν ἢ ἀποδημοῦσιν ἢ οὐκ\nεἰσίν, γεγονὼς δ’ εἴη ἐκ Ποσειδῶνος καὶ Ἀφροδίτης, τῷ δὲ\nκάλλει διάφορος καὶ τῇ πρὸς πάντας φιλανθρωπίᾳ κοινός.\nδεόμενοι δ’ αὐτοῦ ἱκέτευον, φησί, καὶ προσηύχοντο.’\nὁ μὲν οὖν Δημοχάρης τοσαῦτα εἴρηκε περὶ τῆς Ἀθηναίων\nκολακείας· Δοῦρις δ’ ὁ Σάμιος ἐν τῇ δευτέρᾳ καὶ εἰκοστῇ τῶν\nἱστοριῶν (FHG II 476) καὶ αὐτὸν τὸν ἰθύφαλλον\n(PL III 674 B4)..... — — — — — —ὡς οἱ μέγιστοι τῶν θεῶν καὶ φίλτατοιτῇ πόλει πάρεισιν·ἐνταῦθα γὰρ Δήμητρα καὶ Δημήτριονἅμα παρῆγ’ ὁ καιρός.χἠ μὲν τὰ σεμνὰ τῆς Κόρης μυστήριαἔρχεθ’ ἵνα ποιήσῃ,ὁ δ’ ἱλαρός, ὥσπερ τὸν θεὸν δεῖ, καὶ καλὸςκαὶ γελῶν πάρεστι.σεμνόν τι φαίνεθ᾽, οἱ φίλοι πάντες κύκλῳ,ἐν μέσοισι δ’ αὐτός,ὅμοιος ὥσπερ οἱ φίλοι μὲν ἀστέρες,ἥλιος δ’ ἐκεῖνος.ὦ τοῦ κρατίστου παῖ Ποσειδῶνος θεοῦ,\nχαῖρε, κἀφροδίτης.ἄλλοι μὲν ἢ μακρὰν γὰρ ἀπέχουσιν θεοὶἢ οὐκ ἔχουσιν ὦταἢ οὐκ εἰσὶν ἢ οὐ προσέχουσιν ἡμῖν οὐδὲ ἕν,σὲ δὲ παρόνθ’ ὁρῶμεν,οὐ ξύλινον οὐδὲ λίθινον, ἀλλ’ ἀληθινόν.εὐχόμεσθα δή σοι·πρῶτον μὲν εἰρήνην ποίησον, φίλτατε·κύριος γὰρ εἶ σύ.τὴν δ’ οὐχὶ Θηβῶν, ἀλλ’ ὅλης τῆς ἙλλάδοςΣφίγγα περικρατοῦσαν,Αἰτωλὸς ὅστις ἐπὶ πέτρας καθήμενος,ὥσπερ ἡ παλαιά,τὰ σώμαθ’ ἡμῶν πάντ’ ἀναρπάσας φέρει,κοὐκ ἔχω μάχεσθαι·Αἰτωλικὸν γὰρ ἁρπάσαι τὰ τῶν πέλας,νῦν δὲ καὶ τὰ πόρρω·μάλιστα μὲν δὴ σχόλασον αὐτός· εἰ δὲ μή,Οἰδίπουν τιν’ εὑρέ,τὴν Σφίγγα ταύτην ὅστις ἢ κατακρημνιεῖἢ σποδὸν ποιήσει.\nταῦτ’ ᾖδον οἱ Μαραθωνομάχαι οὐ δημοσίᾳ μόνον, ἀλλὰ καὶ κατ᾽\nοἰκίαν, οἱ τὸν προσκυνήσαντα τὸν Περσῶν βασιλέα\nἀποκτείναντες, οἱ τὰς ἀναρίθμους μυριάδας τῶν βαρβάρων\nφονεύσαντες. Ἄλεξις γοῦν ἐν Φαρμακοπώλῃ ἢ Κρατεύᾳ\nπροπίνοντά τινα εἰσαγαγὼν ἑνὶ τῶν συμποτῶν καὶ λέγοντα\nποιεῖ τάδε (II 336 K)·\nπαῖ, τὴν μεγάλην δός, ὑποχέαςφιλίας κυάθους τῶν ... παρόντων τέτταρας,τοὺς τρεῖς δ’ Ἔρωτος προσαποδώσεις ὕστερον·ἕν᾽ Ἀντιγόνου τοῦ βασιλέως νίκης καλῶςκαὶ τοῦ νεανίσκου κύαθον Δημητρίου............... φέρε τὸν τρίτονΦίλας Ἀφροδίτης. χαίρετ᾽, ἄνδρες συμπόται,ὅσων ἀγαθῶν τὴν κύλικα μεστὴν πίομαι.\nτοιοῦτοι τότ’ ἐγένοντο οἱ Ἀθηναῖοι κολακείας θηρίου\nχαλεπωτάτου λύσσαν ἐμβαλούσης αὐτῶν τῇ πόλει· ἣν ὁ μὲν\nΠύθιος ἑστίαν τῆς Ἑλλάδος ἀνεκήρυξε, πρυτανεῖον δὲ Ἑλλάδος\nὁ δυσμενέστατος Θεόπομπος ὁ φήσας ἐν ἄλλοις (FHG I\n328) πλήρεις εἶναι τὰς Ἀθήνας Διονυσοκολάκων καὶ\nναυτῶν καὶ λωποδυτῶν, ἔτι δὲ ψευδομαρτύρων καὶ συκοφαντῶν\nκαὶ ψευδοκλητήρων. οὓς ἐγὼ πείθομαι ὡς ἐπομβρίαν ἤ τι\nδεινὸν ἐκ θεοῦ τὴν προειρημένην πᾶσαν εἰσηγήσασθαι\nκολακείαν. περὶ ἧς καλῶς ὁ Διογένης ἔλεγε πολὺ κρεῖττον\nεἶναι ἐς κόρακας ἀπελθεῖν ἢ ἐς κόλακας, οἳ ζῶντας ἔτι τοὺς\nἀγαθοὺς τῶν ἀνδρῶν κατεσθίουσι. φησὶ γοῦν καὶ Ἀναξίλας ἐν\n.... (II 274 K)· οἱ κόλακές εἰσι τῶν ἐχόντων οὐσίαςσκώληκες. εἰς οὖν ἄκακον ἀνθρώπου τρόπονεἰσδὺς ἕκαστος ἐσθίει καθήμενος,ἕως ἂν ὥσπερ πυρὸν ἀποδείξῃ κενόν.ἔπειθ’ ὃ μὲν λέμμ’ ἐστίν, ὃ δ’ ἕτερον δάκνει. Πλάτων τ’ ἐν Φαίδρῳ φησί (p. 240 b)·\n‘κόλακι, δεινῷ θηρίῳ καὶ βλάβῃ μεγάλῃ,\nὅμως ἐπέμιξεν ἡ φύσις ἡδονήν τινα οὐκ ἄμουσον.’ Θεόφραστος\nδ’ ἐν τῷ περὶ κολακείας (fr. 83 W) φησίν, ὡς\nΜύρτις ὁ Ἀργεῖος Κλεώνυμον τὸν χορευτὴν ἅμα καὶ κόλακα\nπροσκαθίζοντα πολλάκις αὐτῷ καὶ τοῖς συνδικάζουσι,\nβουλόμενον δὲ καὶ μετὰ τῶν κατὰ τὴν πόλιν ἐνδόξων ὁρᾶσθαι,\nλαβόμενος τοῦ ὠτὸς καὶ ἕλκων αὐτὸν ἐκ τοῦ συνεδρίου πολλῶν\nπαρόντων εἶπεν· ‘οὐ χορεύσεις ἐνθάδε οὐδ’ ἁμῶν ἀκούσει.’\nΔίφιλος δ’ ἐν Γάμῳ φησίν (II 547 K)· ὁ γὰρ κόλαξκαὶ στρατηγὸν καὶ δυνάστην καὶ φίλους καὶ τὰςπόλειςἀνατρέπει λόγῳ κακούργῳ μικρὸν ἡδύνας χρόνον.νῦν δὲ καὶ καχεξία τις ὑποδέδυκε τοὺς ὄχλους,αἱ κρίσεις θ’ ἡμῶν νοσοῦσι, καὶ τὸ πρὸς χάριν\nπολύ. διὸ καὶ Θετταλοὶ καλῶς ποιήσαντες κατέσκαψαν τὴν\nκαλουμένην πόλιν Κολακείαν, ἣν Μηλιεῖς ἐνέμοντο, ὥς φησι\nΘεόπομπος ἐν τῇ τριακοστῇ (FHG I 310).\nκόλακας δ’ εἶναί φησι Φύλαρχος καὶ τοὺς ἐν Λήμνῳ\nκατοικοῦντας Ἀθηναίων ἐν τῇ τρισκαιδεκάτῃ τῶν ἱστοριῶν\n(FHG I 341). χάριν γὰρ ἀποδιδόντας τοῖς\nΣελεύκου καὶ Ἀντιόχου ἀπογόνοις, ἐπεὶ αὐτοὺς ὁ Σέλευκος\nπικρῶς ἐπιστατουμένους ὑπὸ Λυσιμάχου οὐ μόνον ἐξείλετο,\nἀλλὰ καὶ τὰς πόλεις αὐτοῖς ἀπέδωκεν ἀμφοτέρας, οἱ Λημνόθεν\nἈθηναῖοι οὐ μόνον ναοὺς κατεσκεύασαν τοῦ Σελεύκου, ἀλλὰ καὶ\nτοῦ υἱοῦ Ἀντιόχου· καὶ τὸν ἐπιχεόμενον κύαθον ἐν ταῖς\nσυνουσίαις Σελεύκου σωτῆρος καλοῦσι.\nταύτην δὲ τὴν κολακείαν τινὲς ἐκτρεπόμενοι\nτοὔνομα ἀρέσκειαν προσαγορεύουσιν, ὡς καὶ Ἀναξανδρίδης ἐν\nΣαμίᾳ (II 155 K)· τὸ γὰρ κολακεύειν νῦν ἀρέσκειν ὄνομ’ ἔχει. οὐκ ἐπίστανται δὲ οἱ τὴν κολακείαν\nμεταχειριζόμενοι ὥς ἐστιν αὕτη ἡ τέχνη ὀλιγοχρόνιος. Ἄλεξις\nγοῦν φησιν ἐν Ψευδομένῳ (II 392 K)· κόλακος δὲ βίος μικρὸν χρόνον ἀνθεῖ·οὐδεὶς γὰρ χαίρει πολιοκροτάφῳ παρασίτῳ. Κλέαρχος δ’ ὁ Σολεὺς ἐν τῷ πρώτῳ τῶν Ἐρωτικῶν\n(FHG II 313)· ‘κόλαξ μὲν οὐδείς’, φησί,\n‘διαρκεῖ πρὸς φιλίαν. καταναλίσκει γὰρ ὁ χρόνος τὸ τοῦ\nπροσποιήματος αὐτῶν ψεῦδος. ὁ δ’ ἐραστὴς κόλαξ ἐστὶ φιλίας\nδι’ ὥραν ἢ κάλλος.’ τῶν δὲ Δημητρίου τοῦ βασιλέως κολάκων\nοἱ περὶ Ἀδείμαντον τὸν Λαμψακηνὸν νεὼν κατασκευασάμενοι καὶ\nἀγάλματα ἱδρυσάμενοι Θριῆσιν ὠνόμασαν Φίλας Ἀφροδίτης καὶ\nτὸν τόπον Φιλαῖον ἐκάλεσαν ἀπὸ τῆς Δημητρίου\nμητρὸς Φίλας, ὥς φησι Διονύσιος ὁ τοῦ\nΤρύφωνος ἐν τῷ δεκάτῳ περὶ ὀνομάτων.\nΚλέαρχος δ’ ὁ Σολεὺς ἐν τῷ ἐπιγραφομένῳ Γεργιθίῳ (FHG\nII 310) καὶ πόθεν ἡ ἀρχὴ τοῦ ὀνόματος τῶν κολάκων\nπαρῆλθε διηγεῖται καὶ αὐτὸν τὸν Γεργίθιον ὑποτιθέμενος, ἀφ᾽\nοὗ τὸ βιβλίον ἔχει τὴν ἐπιγραφήν, ἕνα γεγονότα τῶν\nἈλεξάνδρου κολάκων. διηγεῖται δὲ οὕτως, τὴν κολακείαν\nταπεινὰ ποιεῖν τὰ ἤθη τῶν κολάκων καταφρονητικῶν ὄντων τῶν\nπερὶ αὐτούς. σημεῖον δὲ τὸ πᾶν ὑπομένειν εἰδότας οἷα\nτολμῶσι. τὰ δὲ τῶν κολακευομένων ἐμφυσωμένων τῇ κολακείᾳ, χαύνους καὶ κενοὺς ποιοῦντα,\nπάντων ἐν ὑπεροχῇ παρ’ αὐτοῖς ὑπολαμβάνεσθαι\nκατασκευάζεσθαι. ἑξῆς τε διηγούμενος περί τινος μειρακίου\nΠαφίου μὲν τὸ γένος, βασιλέως δὲ τὴν τύχην ‘τοῦτο, φησί, τὸ\nμειράκιον (οὐ λέγων αὐτοῦ τοὔνομα) κατέκειτο δι’\nὑπερβάλλουσαν τρυφὴν ἐπὶ ἀργυρόποδος κλίνης ὑπεστρωμένης\nΣαρδιανῇ ψιλοτάπιδι τῶν πάνυ πολυτελῶν. ἐπεβέβλητο δ’ αὐτῷ\nπορφυροῦν ἀμφίταπον ἀμοργίνῳ καλύμματι περιειλημμένον.\nπροσκεφάλαια δ’ εἶχε τρία μὲν ὑπὸ τῇ κεφαλῇ βύσσινα\nπαραλουργῆ, δι’ ὧν ἠμύνετο τὸ καῦμα, δύο δ’ ὑπὸ τοῖς ποσὶ\nὑσγινοβαφῆ τῶν Δωρικῶν καλουμένων· ἐφ’ ὧν κατέκειτο\nἐν λευκῇ χλανίδι.\nπαραδεδεγμένοι δ’ εἰσὶ πάντες οἱ κατὰ τὴν Κύπρον μόναρχοι\nτὸ τῶν εὐγενῶν κολάκων γένος ὡς χρήσιμον· πάνυ γὰρ τὸ κτῆμα\nτυραννικόν ἐστι. καὶ τούτων οἷον Ἀρεοπαγιτῶν τινων οὔτε τὸ\nπλῆθος οὔτε τὰς ὄψεις ἔξω τῶν ἐπιφανεστάτων οἶδεν οὐδείς.\nδιῃρημένων δὲ διχῇ κατὰ συγγένειαν τῶν ἐν τῇ Σαλαμῖνι\nκολάκων, ἀφ’ ὧν εἰσιν οἱ κατὰ τὴν ἄλλην Κύπρον κόλακες,\nτοὺς μὲν Γεργίνους, τοὺς δὲ Προμάλαγγας προσαγορεύουσιν· ὧν\nοἱ μὲν Γεργίνοι συναναμιγνύμενοι τοῖς κατὰ τὴν πόλιν ἔν τε\nτοῖς ἐργαστηρίοις καὶ ταῖς ἀγοραῖς ὠτακουστοῦσι κατασκόπων\nἔχοντες τάξιν, ὅ τι δ’ ἂν ἀκούσωσιν ἀναφέρουσιν ἑκάστης\nἡμέρας πρὸς τοὺς καλουμένους ἄνακτας. οἱ δὲ Προμάλαγγες\nζητοῦσιν ἄν τι τῶν ὑπὸ τῶν Γεργίνων προσαγγελθέντων οὐκ\nἀνάξιον εἶναι ζητήσεως δόξῃ, ὄντες τινὲς\nἐρευνηταί. καὶ τούτων οὕτως ἔντεχνος καὶ πιθανὴ πρὸς\nἅπαντας ἡ ἔντευξις ὥστ’ ἔμοιγε δοκεῖ, καθάπερ καὶ αὐτοί\nφασι, παρ’ ἐκείνων εἰς τοὺς ἔξω τόπους διαδεδόσθαι τὸ\nσπέρμα τῶν ἐλλογίμων κολάκων· καὶ γὰρ οὐχ οἷον μετρίως ἐπὶ\nτῷ πράγματι σεμνύνονται διὰ τὸ τετιμῆσθαι παρὰ τοῖς\nβασιλεῦσιν, ἀλλὰ καὶ λέγουσιν ὅτι τῶν Γεργίνων τις ἀπόγονος\nὢν τῶν Τρώων ἐκείνων, οὓς Τεῦκρος ἀπὸ τῶν αἰχμαλώτων\nκατακτησάμενος εἰς Κύπρον ἔχων ἀπῴκησεν, οὗτος διὰ τῆς\nπαραλίας μετ’ ὀλίγων στείλας ἐπὶ τῆς Αἰολίδος κατὰ πύστιν\nἅμα καὶ οἰκισμὸν τῆς τῶν προγόνων χώρας πόλιν οἰκίσειε περὶ\nτὴν Τρωικὴν Ἴδην συμπαραλαβών τινας τῶν Μυσῶν, ἣ πάλαι μὲν\nἀπὸ τοῦ γένους Γέργινα, νῦν δὲ Γέργιθα κέκληται. τούτου\nγάρ, ὡς ἔοικε, τοῦ στόλου τινὲς ἀποσπασθέντες ἐν τῇ Κυμαίᾳ\nκατέσχον ἐκ Κύπρου τὸ γένος ὄντες, ἀλλ’ οὐκ ἐκ τῆς\nΘετταλικῆς Τρίκκης, καθάπερ τινὲς εἰρήκασιν, ὧν ἰατρεῦσαι\nτὴν ἄγνοιαν οὐδ’ Ἀσκληπιάδαις τοῦτό γε νομίζω δεδόσθαι.\nγεγόνασι δὲ παρ’ ἡμῖν καὶ ἐπὶ Γλοῦ τοῦ Καρὸς καὶ γυναῖκες\nὑπὸ τὰς ἀνάσσας αἱ προσαγορευθεῖσαι κολακίδες. ἀφ’ ὧν\nὑπολιπεῖς τινες εἰς τὸ πέραν ἀφικόμεναι μετάπεμπτοι πρός τε\nτὰς Ἀρταβάζου καὶ τὰς Μέντορος γυναῖκας κλιμακίδες\nμετωνομάσθησαν ἀπὸ τοιαύτης πράξεως· ταῖς μεταπεμψαμέναις\nἀρεσκευόμεναι κλίμακα κατεσκεύαζον ἐξ ἑαυτῶν οὕτως ὥστ’ ἐπὶ\nτοῖς νώτοις αὐτῶν τὴν ἀνάβασιν γίγνεσθαι καὶ τὴν κατάβασιν\nταῖς ἐπὶ τῶν ἁμαξῶν ὀχουμέναις. εἰς τοῦτο τρυφῆς, ἵνα μὴ\nἀθλιότητος εἴπω, προηγάγοντο\nτεχνώμεναι τὰς ἀφρονεστάτας. τοιγαροῦν αὗται μὲν ἐκ τῶν\nλίαν μαλακῶν ὑπὸ τῆς τύχης μεταβιβασθεῖσαι σκληρῶς ἐβίωσαν\nἐπὶ γήρως, αἳ δέ, τῶν παρ’ ἡμῖν ταῦτα διαδεξαμένων,\nἐκπεσοῦσαι τῆς ἐξουσίας κατῆραν εἰς Μακεδονίαν καὶ τὰς τῶν\nἐκεῖ κυρίας τε καὶ βασιλίδας ὃν τρόπον ταῖς ὁμιλίαις\nδιέθεσαν οὐδὲ λέγειν καλόν, πλὴν ὅτι μαγευόμεναι καὶ\nμαγεύουσαι ταυροπόλοι καὶ τριοδίτιδες αὗται πρὸς ἀλήθειαν\nἐγένοντο, πλήρεις πάντων ἀποκαθαρμάτων. τοσούτων ἔοικε καὶ\nτοιούτων ἡ κολακεία κακῶν αἰτία γενέσθαι τοῖς διὰ τὸ\nκολακεύεσθαι προσδεξαμένοις αὐτήν.’\nπροελθὼν δὲ πάλιν ὁ Κλέαρχος καὶ τάδε φησίν· ‘ἀλλ’ ἤδη τῇ\nτούτων χρείᾳ μέμψαιτ’ ἄν τις τὸ μειράκιον, ὥσπερ εἶπον. οἱ\nμὲν γὰρ παῖδες μικρὸν ἄπωθεν τῆς κλίνης ἐν χιτωνίσκοις\nἕστασαν· τριῶν δ’ ὄντων ἀνδρῶν, δι’ οὓς δὴ νῦν ὁ πᾶς λόγος\nἐνέστηκε, καὶ τούτων ὄντων ἐπωνύμων παρ’ ἡμῖν ὁ μὲν εἷς ἐπὶ\nτῆς κλίνης πρὸς ποδῶν καθῆστο τοὺς τοῦ μειρακίου πόδας ἐπὶ\nτοῖς αὑτοῦ γόνασι λεπτῷ λῃδίῳ συνημφιακώς· ὃ δὲ ἐπόει δήπου\nκαὶ μὴ λέγοντος οὐκ ἄδηλον· καλεῖται δ’ οὗτος ὑπὸ τῶν\nἐγχωρίων Παράβυστος διὰ τὸ καὶ τῶν μὴ παραδεχομένων ὅμως\nτεχνικώτατα κολακεύων παρεμπίπτειν ἐς τὰς ὁμιλίας. ἅτερος\nδ’ ἦν ἐπί τινος δίφρου κειμένου παρ’ αὐτὴν τὴν κλίνην καὶ\nτοῦ νεανίσκου τὴν χεῖρα παρεικότος ἐκκρεμάμενος ταύτης καὶ\nπροσπεπτωκὼς κατέψηχέ τε καὶ τῶν δακτύλων ἕκαστον ἐν μέρει\nδιαλαμβάνων εἷλκέ τε καὶ ἐξέτεινεν· ὥστε τὸν πρῶτον αὐτὸν\nἐπονομάσαντα Σικύαν εὐστόχως εἰρηκέναι\nδοκεῖν. ὁ δὲ τρίτος ὁ Θὴρ ὁ γενναιότατος, ὅσπερ ἦν τῆς\nὑπηρεσίας πρωταγωνιστής, προσεστηκὼς αὐτῷ κατὰ κεφαλὴν\nμετεῖχε τῶν βυσσίνων προσκεφαλαίων ἀποκεκλιμένος εἰς αὐτὰ\nπάνυ φιλικῶς· καὶ τῇ μὲν ἀριστερᾷ τὸ τοῦ μειρακίου\nτριχωμάτιον ἐπικοσμῶν, τῇ δεξιᾷ δὲ Φωκαικὸν ψῆγμά τι\nδιακινῶν καὶ αἰωρῶν ἡδὺς ἦν, ἀλλ’ οὐκ ἀποσοβῶν. διὸ ἐμοὶ\nδοκεῖν αὐτῷ δαίμων τις ἐλευθέριος νεμεσήσας ἐφίησι τῷ\nμειρακίῳ μυῖαν, οὐκ ἄλλην ἢ ᾽κείνην ἧς καὶ τὴν\nἈθηνᾶν φησιν Ὅμηρος ἐνεῖναι τῷ Μενελάῳ τὸ θάρσος· οὕτως ἦν\nἐρρωμένη καὶ ἄφοβος τὴν ψυχήν. δηχθέντος δὲ τοῦ μειρακίου\nτηλικοῦτον ἀνέκραγεν ἅνθρωπος ὑπὲρ ἐκείνου καὶ οὕτως\nἠγανάκτησεν ὥστε διὰ τὴν πρὸς μίαν ἔχθραν ἁπάσας ἐκ τῆς\nοἰκίας ἤλαυνεν. ὅθεν καὶ φανερὸς ἐγένετο πρὸς τούτῳ τεταχὼς\nαὑτόν.’\nἀλλ’ οὐ Λεύκων τοιοῦτος ἦν ὁ Ποντικὸς τύραννος, ὃς ἐπεὶ\nσυχνοὺς τῶν φίλων ᾔσθετο σεσυλημένους ὑπό τινος\nτῶν περὶ αὑτὸν κολάκων, συνιδὼν τὸν ἄνθρωπον διαβάλλοντά\nτινα τῶν λοιπῶν φίλων ‘ἀπέκτεινα ἄν, εἶπέν, σε νὴ τοὺς\nθεούς, εἰ μὴ πονηρῶν ἀνδρῶν ἡ τυραννὶς ἐδεῖτο.’ Ἀντιφάνης\nδ’ ὁ κωμῳδιοποιὸς ἐν Στρατιώτῃ τὰ ὅμοια λέγει περὶ τῆς τῶν\nἐν Κύπρῳ βασιλέων τρυφῆς. ποιεῖ δέ τινα ἀναπυνθανόμενον\nστρατιώτου τάδε (II 97 K)· ἐν Κύπρῳ φής, εἰπέ μοι, διήγετεπολὺν χρόνον; Β. τὸν πάνθ’ ἕως ἦν ὁ πόλεμος.Α. ἐν τίνι τόπῳ μάλιστα; λέγε γάρ. Β. ἐν Πάφῳ·\nοὗ πρᾶγμα τρυφερὸν διαφερόντως ἦν ἰδεῖν,ἄλλως τ’ ἄπιστον. Α. ποῖον; Β. ἐρριπίζετοὑπὸ τῶν περιστερῶν, ὑπ’ ἄλλου δ’ οὐδενὸςδειπνῶν ὁ βασιλεύς. Α. πῶς; ἐάσας τἄλλα γὰρἐρήσομαί σε τοῦθ᾽. Β. ὅπως; ἠλείφετοἐκ τῆς Συρίας ἥκοντι τοιούτῳ μύρῳ,καρποῦ σύχν’ οἵου φασὶ τὰς περιστερὰςτρώγειν. διὰ τὴν ὀσμὴν δὲ τούτου πετόμεναιπαρῆσαν οἷαί τ’ ἦσαν ἐπικαθιζάνεινἐπὶ τὴν κεφαλήν· παῖδες δὲ παρακαθήμενοιἐσόβουν. ἀπαίρουσαι δὲ μικρόν, οὐ πολὺτοῦ μήτ’ ἐκεῖσε μήτε δεῦρο παντελῶςοὕτως ἀνερρίπιζον ὥστε σύμμετροναὐτῷ τὸ πνεῦμα, μὴ περίσκληρον ποιεῖν.\n‘εἴη οὖν ἂν ὁ τοῦ προειρημένου μειρακίου κόλαξ μαλακοκόλαξ,\nὥς φησιν ὁ Κλέαρχος (1. s.)· πρὸς γὰρ τῷ\nτοιούτῳ κολακεύειν καὶ τὸ σχῆμα τῶν κολακευομένων\nἐπακολουθῶν ἀποπλάττεται παραγκωνίζων καὶ σπαργανῶν ἑαυτὸν\nτοῖς τριβωναρίοις. ὅθεν αὐτὸν οἳ μὲν παραγκωνιστήν, οἳ δὲ\nσχηματοθήκην καλοῦσι. κατ’ ἀλήθειαν γὰρ ὁ κόλαξ ἔοικεν\nεἶναι τῷ Πρωτεῖ ὁ αὐτός. γίγνεται γοῦν παντοδαπὸς οὐ μόνον\nκατὰ τὴν μορφήν, ἀλλὰ καὶ κατὰ τοὺς λόγους· οὕτω\nποικιλόφωνός τις ἐστίν. Ἀνδροκύδης δ’ ὁ ἰατρὸς ἔλεγε τὴν\nκολακείαν ἔχειν τὴν ἐπωνυμίαν ἀπὸ τοῦ προσκολλᾶσθαι ταῖς\nὁμιλίαις· ἐμοὶ δὲ δοκεῖ διὰ τὴν εὐχέρειαν ὅτι πάντα ὑποδύεται, ὡς δή τις ὑποστατικὸς\nνωταγωγῶν τῷ τῆς ψυχῆς ἤθει καὶ οὐ βαρυνόμενος οὐδενὶ τῶν\nαἰσχρῶν.’ οὐκ ἂν διαμάρτοι δέ τις τὸν τοῦ μειρακίου τούτου\nτοῦ Κυπρίου βίον ὑγρὸν ὀνομάζων· οὗ πολλοὺς καὶ διδασκάλους\nφησὶν εἶναι Ἀθήνησιν Ἄλεξις ἐν Πυραύνῳ λέγων οὕτως\n(II 372 K)· πεῖραν ἐπεθύμουν θατέρου βίου λαβεῖν,ὃν πάντες εἰώθασιν ὀνομάζειν ὑγρόν.τρεῖς ἐν Κεραμεικῷ περιπατήσας ἡμέραςδιδασκάλους ἐξεῦρον οὗ λέγω βίουἴσως τριάκοντ’ ἀφ’ ἑνὸς ἐργαστηρίου. καὶ Κρώβυλος ἐν Ἀπολιπούσῃ (IV 566\nM)· πάλιν ἡ τοῦ βίουὑγρότης μέ τοῦ σου τέθλιφε· τὴν\nἀσωτίανὑγρότητα γὰρ νῦν προσαγορεύουσίν τινες.\nἈντιφάνης δ’ ἐν Λημνίαις (II 70 K) τέχνην τινὰ\nεἶναι ὑποτίθεται τὴν κολακείαν εἶναι ἐν οἷς\nλέγει ἐν ταῖς Λημνίαις· εἶτ’ ἔστιν ἢ γένοιτ’ ἂν ἡδίων τέχνηἢ πρόσοδος ἄλλη τοῦ κολακεύειν εὐφυῶς;ὁ ζωγράφος πονεῖ τι καὶ πικραίνεται,ὁ γεωργὸς ...............,........ ἐν ὅσοις ἐστὶ κινδύνοις πάλιν·πρόσεστι πᾶσιν ἐπιμέλεια καὶ πόνος.ἡμῖν δὲ μετὰ γέλωτος ὁ βίος καὶ τρυφῆς·οὗ γὰρ τὸ μέγιστον ἔργον ἐστὶ παιδιά,ἁδρὸν γελάσαι, σκῶψαί τιν᾽, ἐμπιεῖν πολύν,οὐχ ἡδύ; ἐμοὶ μὲν μετὰ τὸ πλουτεῖν δεύτερον.\nκεχαρακτήρικε δὲ ὡς ἔνι μάλιστα ἐπιμελῶς τὸν\nκόλακα Μένανδρος ἐν τῷ ὁμωνύμῳ δράματι, ὡς καὶ τὸν\nπαράσιτον Δίφιλος ἐν Τελεσίᾳ. Ἄλεξις δ’ ἐν Καταψευδομένῳ\nλέγοντά τινα κόλακα τοιαῦτα παρεισάγων φησίν (II 381\nK)· εὐδαίμων ἐγώ, μὰ τὸν Δίατὸν Ὀλύμπιον καὶ τὴν Ἀθηνᾶν, οὐχ ὅτιἐν τοῖς γάμοισιν, ἄνδρες, εὐωχήσομαι,ἀλλ’ ὅτι διαρραγήσομ᾽, ἂν θεὸς θέλῃ·τούτου δέ μοι γένοιτο τοῦ θανάτου τυχεῖν. δοκεῖ δέ μοι οὗτος, ἄνδρες φίλοι, ὁ καλὸς γάστρις\nοὐκ ἂν ὠκνηκέναι εἰπεῖν καὶ τὰ ἐξ Ὀμφάλης Ἴωνος τοῦ\nτραγῳδιοποιοῦ (fr. 21 N)· ἐνιαυσίαν γὰρ δεῖ με τὴν ἑορτὴν ἄγειν.\nοἷον καθημερινήν\nἹππίας δ’ ὁ Ἐρυθραῖος ἐν τῇ δευτέρᾳ τῶν περὶ τῆς πατρίδος ἱστοριῶν (FHG IV\n431) διηγούμενος ὡς ἡ Κνωποῦ βασιλεία ὑπὸ τῶν\nἐκείνου κολάκων κατελύθη φησὶν καὶ ταῦτα· ‘Κνωπῷ\nμαντευομένῳ περὶ σωτηρίας ὁ θεὸς ἔχρησε θύειν Ἑρμῇ δολίῳ.\nκαὶ μετὰ ταῦτα ὁρμήσαντος αὐτοῦ εἰς Δελφοὺς οἱ τὴν\nβασιλείαν αὐτοῦ καταλῦσαι βουλόμενοι, ἵν’ ὀλιγαρχίαν\nκαταστήσωνται· (ἦσαν δ’ οὗτοι Ὀρτύγης καὶ Ἶρος καὶ Ἔχαρος,\nοἳ ἐκαλοῦντο διὰ τὸ περὶ τὰς θεραπείας εἶναι τῶν ἐπιφανῶν\nπρόκυνες καὶ κόλακες) συμπλέοντες οὖν τῷ Κνωπῷ, ὡς ἤδη\nπόρρω τῆς γῆς ἦσαν, δήσαντες τὸν Κνωπὸν ἔρριψαν εἰς τὸ\nπέλαγος καὶ καταχθέντες εἰς Χίον καὶ δύναμιν παρὰ τῶν ἐκεῖ\nτυράννων λαβόντες Ἀμφίκλου καὶ Πολυτέκνου\nνυκτὸς κατέπλευσαν εἰς τὰς Ἐρυθράς. κατὰ τὸ αὐτὸ καὶ τὸ τοῦ\nΚνωποῦ σῶμα ἐξεβράσθη τῆς Ἐρυθραίας κατὰ τὴν ἀκτὴν ἣ νῦν\nΛεόποδον καλεῖται. τῆς δὲ γυναικὸς τοῦ Κνωποῦ Κλεονίκης\nπερὶ τὴν τοῦ σώματος κηδείαν γινομένης (ἦν δὲ ἑορτὴ καὶ\nπανήγυρις ἀγομένη Ἀρτέμιδι Στροφαίᾳ) ἐξαίφνης ἀκούεται\nσάλπιγγος βοή· καὶ καταληφθέντος τοῦ ἄστεος ὑπὸ τῶν περὶ\nτὸν Ὀρτύγην πολλοὶ μὲν ἀναιροῦνται τῶν τοῦ Κνωποῦ φίλων καὶ\nἡ Κλεονίκη μαθοῦσα φεύγει εἰς Κολοφῶνα.\nοἱ δὲ περὶ τὸν Ὀρτύγην τύραννοι ἔχοντες τὴν ἐκ Χίου δύναμιν\nτοὺς ἐνισταμένους αὐτῶν τοῖς πράγμασι διέφθειρον καὶ τοὺς\nνόμους καταλύσαντες αὐτοὶ διεῖπον τὰ κατὰ τὴν πόλιν ἐντὸς\nτείχους οὐδένα δεχόμενοι τῶν δημοτῶν· ἔξω δὲ πρὸ τῶν πυλῶν\nδικαστήριον κατασκευάσαντες τὰς κρίσεις ἐποιοῦντο, ἁλουργὰ\nμὲν ἀμπεχόμενοι περιβόλαια καὶ χιτῶνας ἐνδεδυκότες\nπεριπορφύρους. ὑπεδέδεντο δὲ καὶ πολυσχιδῆ σανδάλια τοῦ\nθέρους, τοῦ δὲ χειμῶνος ἐν γυναικείοις ὑποδήμασι διετέλουν\nπεριπατοῦντες κόμας τε ἔτρεφον καὶ πλοκαμῖδας ἔχειν ἤσκουν,\nδιειλημμένοι τὰς κεφαλὰς διαδήμασι μηλίνοις καὶ πορφυροῖς·\nεἶχον δὲ καὶ κόσμον ὁλόχρυσον ὁμοίως ταῖς γυναιξίν.\nἠνάγκαζόν τε τῶν πολιτῶν τοὺς μὲν διφροφορεῖν, τοὺς δὲ\nῥαβδουχεῖν, τοὺς δὲ τὰς ὁδοὺς ἀνακαθαίρειν καὶ τῶν μὲν τοὺς\nυἱεῖς εἰς τὰς κοινὰς συνουσίας μετεπέμποντο, τοῖς δὲ τὰς\nἰδίας γυναῖκας καὶ τὰς θυγατέρας ἄγειν παρήγγελλον· τοὺς δ᾽\nἀπειθοῦντας ταῖς ἐσχάταις τιμωρίαις\nπεριέβαλλον. εἰ δέ τις τῶν ἐκ τῆς ἑταιρίας αὐτῶν ἀποθάνοι,\nσυνάγοντες τοὺς πολίτας μετὰ γυναικῶν καὶ τέκνων ἠνάγκαζον\nθρηνεῖν τοὺς ἀποθανόντας καὶ στερνοτυπεῖσθαι μετὰ βίας καὶ\nβοᾶν ὀξὺ καὶ μέγα ταῖς φωναῖς ἐφεστηκότος μαστιγοφόρου τοῦ\nταῦτα ποιεῖν ἀναγκάζοντος, ἕως Ἱππότης ὁ Κνωποῦ ἀδελφὸς\nμετὰ δυνάμεως ἐπελθὼν ταῖς Ἐρυθραῖς ἑορτῆς οὔσης τῶν\nἘρυθραίων προσβοηθούντων ἐπῆλθε τοῖς τυράννοις καὶ πολλοὺς\nαἰκισάμενος τῶν περὶ αὐτοὺς Ὀρτύγην μὲν φεύγοντα\nσυνεκέντησε καὶ τοὺς μετὰ τούτου, τὰς δὲ γυναῖκας αὐτῶν καὶ\nτὰ τέκνα δεινῶς αἰκισάμενος τὴν πατρίδα ἠλευθέρωσεν.’\nἐκ τούτων οὖν ἁπάντων ἔστι συνιδεῖν, ἄνδρες φίλοι, ὅσων\nκακῶν αἰτία γίνεται κολακεία τῷ βίῳ· καὶ Θεόπομπος γὰρ ἐν\nτῇ θʹ τῶν Φιλιππικῶν (FHG I 301)\nφησιν· ‘Ἀγαθοκλέα δοῦλον γενόμενον καὶ τῶν ἐκ Θετταλίας\nπενεστῶν Φίλιππος μέγα παρ’ αὐτῷ δυνάμενον διὰ τὴν\nκολακείαν καὶ ὅτι ἐν τοῖς συμποσίοις συνὼν αὐτῷ ὠρχεῖτο καὶ\nγέλωτα παρεσκεύαζεν ἀπέστειλε διαφθεροῦντα Περραιβοὺς καὶ\nτῶν ἐκεῖ πραγμάτων ἐπιμελησόμενον. τοιούτους δ’ εἶχεν ἀεὶ\nπερὶ αὑτὸν ἀνθρώπους ὁ Μακεδών, οἷς διὰ φιλοποσίαν καὶ\nβωμολοχίαν πλείω χρόνον ὡς τὰ πολλὰ συνδιέτριβε καὶ\nσυνήδρευε περὶ τῶν μεγίστων βουλευόμενος.’ ἱστορεῖ δὲ περὶ\nαὐτοῦ καὶ τάδε Ἡγήσανδρος ὁ Δελφός (FHG IV\n413), ὡς τοῖς Ἀθήνησιν εἰς τὸ Διομέων Ἡράκλειον\nἀθροιζομένοις τοῖς τὰ γέλοια λέγουσιν ἀπέστελλεν ἱκανὸν\nκερμάτιον καὶ προσέτασσέ τισιν ἀναγράφοντας τὰ λεγόμενα ὑπ᾽\nαὐτῶν ἀποστέλλειν πρὸς αὐτόν. Θεόπομπος\nδ’ ἐν ἕκτῃ καὶ εἰκοστῇ ἱστοριῶν (FHG I 308)\n‘τοὺς Θεσσαλούς, φησίν, εἰδὼς ὁ Φίλιππος ἀκολάστους ὄντας\nκαὶ περὶ τὸν βίον ἀσελγεῖς συνουσίας αὐτῶν κατεσκεύαζε καὶ\nπάντα τρόπον ἀρέσκειν αὐτοῖς ἐπειρᾶτο καὶ γὰρ\nὀρχούμενος καὶ κωμάζων καὶ πᾶσαν ἀκολασίαν ὑπομένων (ἦν δὲ\nκαὶ φύσει βωμολόχος καὶ καθ’ ἑκάστην ἡμέραν μεθυσκόμενος\nκαὶ χαίρων τῶν ἐπιτηδευμάτων τοῖς πρὸς ταῦτα συντείνουσι\nκαὶ τῶν ἀνθρώπων τοῖς εὐφυέσι καλουμένοις καὶ τὰ γέλοια\nλέγουσι καὶ ποιοῦσι), πλείους τε τῶν Θετταλῶν τῶν αὐτῷ\nπλησιασάντων ᾕρει μᾶλλον ἐν ταῖς συνουσίαις ἢ ταῖς\nδωρεαῖς.’ τὰ παραπλήσια ἐποίει καὶ ὁ Σικελιώτης Διονύσιος,\nὡς Εὔβουλος ὁ κωμῳδιοποιὸς παρίστησιν ἐν τῷ τοῦ τυράννου\nὁμωνύμῳ δράματι (II 173 K)· ἀλλ’ ἔστι τοῖς σεμνοῖς μὲν αὐθαδέστεροςκαὶ τοῖς κόλαξι πᾶσι, τοῖς σκώπτουσι δὲἑαυτὸν εὐόργητος· ἡγεῖται δὲ δὴτούτους μόνους ἐλευθέρους, κἂν δοῦλος ᾖ.\nἀλλὰ μὴν καὶ τοὺς ἀποβάλλοντας τὰς οὐσίας εἰς μέθας καὶ\nκύβους καὶ τὴν τοιαύτην ἀκολασίαν οὐ μόνον ὁ Διονύσιος\nἀνελάμβανεν, ἀλλὰ καὶ ὁ Φίλιππος. ἱστορεῖ δὲ περὶ ἑκατέρου\nΘεόπομπος ἐν μὲν τῇ ἐνάτῃ καὶ τεσσαρακοστῇ (FHG I\n320) γράφων οὕτως· ‘Φίλιππος τοὺς μὲν κοσμίους τὰ\nἤθη καὶ τοὺς τῶν ἰδίων ἐπιμελουμένους ἀπεδοκίμαζε, τοὺς δὲ\nπολυτελεῖς καὶ ζῶντας ἐν κύβοις καὶ πότοις ἐπαινῶν ἐτίμα.\nτοιγαροῦν οὐ μόνον αὐτοὺς τοιαῦτ’ ἔχειν\nπαρεσκεύαζεν, ἀλλὰ καὶ τῆς ἄλλης ἀδικίας καὶ βδελυρίας\nἀθλητὰς ἐποίησεν. τί γὰρ τῶν αἰσχρῶν ἢ δεινῶν αὐτοῖς οὐ\nπροσῆν ἢ τί τῶν καλῶν καὶ σπουδαίων οὐκ ἀπῆν; οὐχ οἳ μὲν\nξυρούμενοι καὶ λεαινόμενοι διετέλουν ἄνδρες ὄντες, οἳ δ᾽\nἀλλήλοις ἐτόλμων ἐπανίστασθαι πώγωνας ἔχουσι; καὶ\nπεριήγοντο μὲν δύο καὶ τρεῖς ἑταιρουμένους, αὐτοὶ δὲ τὰς\nαὐτὰς ἐκείνοις χρήσεις ἑτέροις παρεῖχον. ὅθεν δικαίως ἄν\nτις αὐτοὺς οὐχ ἑταίρους ἀλλ’ ἑταίρας ὑπέλαβεν οὐδὲ\nστρατιώτας ἀλλὰ χαμαιτύπας προσηγόρευσεν· ἀνδροφόνοι γὰρ\nτὴν φύσιν ὄντες ἀνδρόπορνοι τὸν τρόπον ἦσαν. πρὸς δὲ\nτούτοις ἀντὶ μὲν τοῦ νήφειν τὸ μεθύειν ἠγάπων, ἀντὶ δὲ τοῦ\nκοσμίως ζῆν ἁρπάζειν καὶ φονεύειν ἐζήτουν. καὶ τὸ μὲν\nἀληθεύειν καὶ ταῖς ὁμολογίαις ἐμμένειν οὐκ οἰκεῖον αὑτῶν\nἐνόμιζον, τὸ δ’ ἐπιορκεῖν καὶ φενακίζειν ἐν τοῖς\nσεμνοτάτοις ὑπελάμβανον. καὶ τῶν μὲν ὑπαρχόντων ἠμέλουν,\nτῶν δὲ ἀπόντων ἐπεθύμουν, καὶ ταῦτα μέρος τι τῆς Εὐρώπης\nἔχοντες. οἴομαι γὰρ τοὺς ἑταίρους οὐ πλείονας ὄντας κατ᾽\nἐκεῖνον τὸν χρόνον ὀκτακοσίων οὐκ ἐλάττω καρπίζεσθαι γῆν ἢ\nμυρίους τῶν Ἑλλήνων τοὺς τὴν ἀρίστην καὶ πλείστην χώραν\nκεκτημένους. καὶ περὶ Διονυσίου δὲ τὰ παραπλήσια ἱστορεῖ ἐν\nτῇ πρώτῃ πρὸς ταῖς εἴκοσι (FHG I 303)·\n‘Διονύσιος ὁ Σικελίας τύραννος τοὺς ἀποβάλλοντας τὰς οὐσίας\nεἰς μέθας καὶ κύβους καὶ τὴν τοιαύτην ἀκολασίαν· ἠβούλετο\nγὰρ ἅπαντας εἶναι διεφθαρμένους καὶ φαύλους· οὓς καὶ εὖ\nπεριεῖπε.’\nκαὶ Δημήτριος δ’ ὁ Πολιορκητὴς φιλόγελως ἦν, ὡς ἱστορεῖ\nΦύλαρχος ἐν τῇ δεκάτῃ τῶν ἱστοριῶν (FHG I\n339). ἐν δὲ τῇ τεσσαρεσκαιδεκάτῃ γράφει οὕτως\n(ib. 341)· ‘περιεώρα Δημήτριος τοὺς\nκολακεύοντας αὐτὸν ἐν τοῖς συμποσίοις καὶ ἐπιχεομένους\nΔημητρίου μὲν μόνου βασιλέως, Πτολεμαίου δὲ\nμόνου ναυάρχου, Λυσιμάχου δὲ γαζοφύλακος,\nΣελεύκου δ’ ἐλεφαντάρχου. καὶ ταῦτα αὐτῷ οὐ τὸ τυχὸν συνῆγε\nμῖσος.’ Ἡρόδοτος δέ φησιν (II 173. 174) Ἄμασιν\nΑἰγυπτίων βασιλέα παιγνιήμονα ἐόντα σκώπτειν τοὺς συμπότας,\nκαὶ ‘ὅτε ἰδιώτης, φησίν, ἦν, φιλοπότης ὑπῆρχε καὶ\nφιλοσκώμμων καὶ οὐ κατεσπουδασμένος ἀνήρ.’ Νικόλαος δ’ ἐν\nτῇ ἑβδόμῃ καὶ ἑκατοστῇ τῶν ἱστοριῶν (FHG III\n416) Σύλλαν φησὶ τὸν Ῥωμαίων στρατηγὸν οὕτω\nχαίρειν μίμοις καὶ γελωτοποιοῖς φιλόγελων γενόμενον, ὡς καὶ\nπολλὰ γῆς μέτρα αὐτοῖς χαρίζεσθαι τῆς δημοσίας. ἐμφανίζουσι\nδ’ αὐτοῦ τὸ περὶ ταῦτα ἱλαρὸν αἱ ὑπ’ αὐτοῦ γραφεῖσαι\nσατυρικαὶ κωμῳδίαι τῇ πατρίῳ φωνῇ.\nΤιρυνθίους δέ φησι Θεόφραστος ἐν τῷ περὶ κωμῳδίας\n(fr. 124 W) φιλόγελως ὄντας, ἀχρείους δὲ\nπρὸς τὰ σπουδαιότερα τῶν πραγμάτων καταφυγεῖν ἐπὶ τὸ ἐν\nΔελφοῖς μαντεῖον ἀπαλλαγῆναι βουλομένους τοῦ πάθους, καὶ\nτὸν θεὸν ἀνελεῖν αὐτοῖς, ἢν θύοντες τῷ Ποσειδῶνι ταῦρον\nἀγελαστὶ τοῦτον ἐμβάλωσιν εἰς τὴν θάλατταν, παύσεσθαι. οἳ\nδὲ δεδιότες μὴ διαμάρτωσι τοῦ λογίου τοὺς παῖδας ἐκώλυσαν\nπαρεῖναι τῇ θυσίᾳ. μαθὼν οὖν εἷς καὶ συγκαταμιχθείς,\nἐπείπερ ἐβόων ἀπελαύνοντες αὐτόν, ‘τί\nδῆτ᾽; ἔφη· δεδοίκατε μὴ τὸ σφάγιον ὑμῶν ἀνατρέψω;’\nγελασάντων δὲ ἔμαθον ἔργῳ τὸν θεὸν δείξαντα ὡς ἄρα τὸ\nπολυχρόνιον ἦθος ἀμήχανόν ἐστι θεραπευθῆναι. Σωσικράτης δ᾽\nἐν αʹ Κρητικῶν (FHG IV 500) ἴδιόν\nτί φησι περὶ τοὺς Φαιστίους ὑπάρχειν. δοκοῦσι γὰρ ἀσκεῖν ἐκ\nπαιδαρίων εὐθὺς τὸ γέλοια λέγειν· διὸ καὶ συμβέβηκεν αὐτοὺς\nἀποφθέγγεσθαι πολλάκις εὐκαίρως διὰ τὴν ἐξ ἀρχῆς συνήθειαν.\nὥστε πάντας τοὺς κατὰ Κρήτην τούτοις ἀνατιθέναι τὸ\nγέλοιον.\nτῇ δ’ ἀλαζονείᾳ μετὰ τὴν κολακείαν χώραν δίδωσιν\nἈναξανδρίδης ὁ κωμῳδιοποιὸς ἐν Φαρμακομάντει λέγων οὕτως\n(II 157 K)· ὅτι εἴμ’ ἀλαζὼν τοῦτ’ ἐπιτιμᾷς; ἀλλὰ τί;νικᾷ γὰρ αὕτη τὰς τέχνας πάσας πολὺμετὰ τὴν κολακείαν· ἥδε μὲν γὰρ διαφέρει. ψωμοκόλακος δὲ μνημονεύει Ἀριστοφάνης ἐν Γηρυτάδῃ\nοὕτως (I 432 K)· ψίθυρός τ’ ἐκαλοῦ καὶ ψωμοκόλαξ. καὶ Σαννυρίων Ἰοῖ (I 795 K)· φθείρεσθ’ ἐπίτριπτοι ψωμοκόλακες. Φιλήμων Ἀνανεουμένῃ (II 480 K)·\nψωμοκόλαξ δ’ ἔσθ’ οὗτος. Φιλιππίδης δ’ ἐν Ἀνανεώσει (IV 469\nM)· ψωμοκολακεύων καὶ παρεισιὼν ἀεί. κυρίως δ’ ὁ κόλαξ ἐπὶ τούτου κεῖται· κόλον γὰρ ἡ\nτροφή, ὅθεν καὶ ὁ βουκόλος καὶ ὁ δύσκολος, ὅς ἐστι\nδυσάρεστος καὶ σικχός, κοιλία τε ἡ τὴν τροφὴν δεχομένη. ψωμοκόλαφον δ’ εἴρηκε Δίφιλος ἐν\nΘησεῖ οὕτως (II 557 K)· σὲ μὲν καλοῦσι ψωμοκόλαφον δραπέτην.’\nτοσαῦτα τοῦ Δημοκρίτου εἰπόντος καὶ πιεῖν αἰτήσαντος ἐν τῷ\nΣαυρία βομβυλιῷ ὁ Οὐλπιανὸς ἔφη· ‘καὶ τίς ὁ Σαυρίας οὗτος;’\nκαὶ μέλλοντος ἀπεραντολογίας πολλὰς διεξιέναι παρεφάνη\nπλῆθος οἰκετῶν τὰ πρὸς τὴν ἐδωδὴν εἰσκομίζοντες. περὶ ὧν\nπάλιν ὁ Δημόκριτος κατὰ τὸ ἀκόλουθον ἔφη· ‘ἀεί ποτε ἐγώ,\nἄνδρες φίλοι, τεθαύμακα τὸ τῶν δούλων γένος ὥς ἐστιν\nἐγκρατὲς τοσαύταις ἐγκαλινδούμενον λιχνείαις. ταύτας γὰρ\nὑπερορῶσιν οὐ μόνον διὰ φόβον ἀλλὰ καὶ κατὰ διδασκαλίαν, οὐ\nτὴν ἐν Δουλοδιδασκάλῳ Φερεκράτους, ἀλλὰ ἐθισθέντες· οὐχ ὡς\nἀπειρημένου τοῦ τοιούτου, καθάπερ ἐν Κῷ τῇ νήσῳ, ὅταν τῇ\nἭρᾳ θύωσι· φησὶ γὰρ Μακαρεὺς ἐν τῇ τρίτῃ Κῳακῶν (FHG\nIV 442), ὅτι ὁπόταν τῇ Ἥρᾳ θύωσιν οἱ Κῷοι οὔτε\nεἴσεισιν εἰς τὸ ἱερὸν δοῦλος οὔτε γεύεταί τινος τῶν\nπαρεσκευασμένων· καὶ Ἀντιφάνης δ’ ἐν Δυσπράτῳ φησίν\n(II 47 K)· ὁρᾶν τε κείμεναἄμητας ἡμιβρῶτας ὀρνίθειά τε,ὧν οὐδὲ λειφθέντων θέμις δούλῳ φαγεῖν,ὥς φασιν αἱ γυναῖκες. Ἐπικράτης δ’ ἐν Δυσπράτῳ ἀγανακτοῦντα ποιεῖ τινα\nτῶν οἰκετῶν καὶ λέγοντα (II 284 K)· τί γὰρἔχθιον ἢ ‘παῖ παῖ’ καλεῖσθαι παρὰ πότον,καὶ ταῦτ’ ἀγενείῳ μειρακυλλίῳ τινί,\nἢ τὴν ἀμίδα φέρειν ὁρᾶν τε κείμεναἄμητας ἡμιβρῶτας ὀρνίθειά τε,ὧν οὐδὲ λειφθέντων θέμις δούλῳ φαγεῖν,ὥς φασιν αἱ γυναῖκες. ὃ δὲ χολᾶν ποιεῖ,γάστριν καλοῦσι καὶ λάμυρον ὃς ἂν φάγῃἡμῶν τι τούτων. ἐκ τῆς παραθέσεως τῶν ἰαμβείων δῆλός ἐστιν ὁ\nἘπικράτης τὰ τοῦ Ἀντιφάνους μετενεγκών.\nΔιευχίδας δ’ ἐν τοῖς Μεγαρικοῖς (FHG IV\n389)... τὰς καλουμένας, φησίν, Ἀραιὰς (μεταξὺ δὲ τῆς\nΚνιδίας καὶ τῆς Σύμης εἰσι) γενομένης διαφορᾶς τοῖς\nσυνεξορμήσασι τῷ Τριόπᾳ μετὰ τὸν ἐκείνου θάνατον καὶ τῶν\nμὲν εἰς τὸ Δώτιον ἀναχωρησάντων, ... οἳ μὲν μετὰ Φόρβαντος\nμείναντες εἰς Ἰηλυσὸν ἦλθον, οἳ δὲ μετὰ Περιέργου τὴν\nΚαμιρίδα κατέσχον. τότε λέγεται καταράσασθαι τὸν Περίεργον\nτῷ Φόρβαντι καὶ διὰ τοῦτο τὰς νήσους Ἀραιὰς κληθῆναι.\nναυαγήσας δ’ ὁ Φόρβας καὶ Παρθενία ἡ τοῦ Φόρβαντος καὶ τοῦ\nΠεριέργου ἀδελφὴ διενήξαντο εἰς Ἰηλυσὸν περὶ τὸν καλούμενον\nτόπον Σχεδίαν. καὶ αὐτοῖς περιτυχὼν Θαμνεύς, ὃς ἐτύγχανε\nκατὰ τὴν Σχεδίαν κυνηγετῶν, ἦγεν ὡς ξενίσων εἰς οἶκον καὶ\nτὸν οἰκέτην ἀπέστειλεν ἀπαγγελοῦντα τῇ γυναικὶ τἀπιτήδεια\nπαρασκευάζειν ὡς ἄγοντος αὐτοῦ ξένους. ἐλθὼν δ’ εἰς οἶκον\nὡς οὐδὲν εὗρε παρεσκευασμένον αὐτὸς ἐπιβαλὼν τὸν σῖτον ἐπὶ\nτὸν ἀλετῶνα καὶ τἄλλα τἀκόλουθα ἐπιτελέσας ἐξένισεν αὐτούς.\nκαὶ ὁ Φόρβας οὕτως ἐπὶ τῷ ξενισμῷ ἥσθη ὡς καὶ τὸν βίον τελευτῶν ἐπέσκηψε τοῖς φίλοις\nδι’ ἐλευθέρων τοὺς ἐναγισμοὺς ἐπιτελεῖν αὐτῷ· καὶ τὸ ἔθος\nδιαμένειν ἐν τῇ θυσίᾳ τοῦ Φόρβαντος. ἐλεύθεροι γάρ εἰσιν οἱ\nδιακονοῦντες, δούλῳ δὲ προσελθεῖν οὔκ ἐστιν ὅσιον.’\nἐπεὶ δὲ καὶ τοῦτ’ ἐστι τῶν ὑπὸ τοῦ Οὐλπιανοῦ προβεβλημένων,\nκαὶ τὸ περὶ τοὺς οἰκέτας, φέρε εἴπωμέν τι καὶ\nἡμεῖς ἀναπεμπασάμενοι περὶ αὐτῶν ἐξ ὧν πάλαι τυγχάνομεν\nἀνεγνωκότες. Φερεκράτης μὲν γὰρ ἐν Ἀγρίοις φησίν (I\n147 K)· οὐ γὰρ ἦν τότ’ οὔτε Μάνης οὔτε Σηκὶς οὐδενὶδοῦλος, ἀλλ’ αὐτὰς ἔδει μοχθεῖν ἅπαντ’ ἐν οἰκίᾳ.εἶτα πρὸς τούτοισιν ἤλουν ὄρθριαι τὰ σιτία,ὥστε τὴν κώμην ὑπηχεῖν θιγγανουσῶν τὰς μύλας. καὶ Ἀναξανδρίδης δὲ ἐν Ἀγχίσῃ φησίν (II 137\nK)· οὐκ ἔστι δούλων, ὦγάθ᾽, οὐδαμοῦ πόλις,τύχη δὲ πάντῃ μεταφέρει τὰ σώματα.πολλοὶ δὲ νῦν μέν εἰσιν οὐκ ἐλεύθεροι,εἰς αὔριον δὲ Σουνιεῖς, εἶτ’ εἰς τρίτηνἀγορᾷ κέχρηνται. τὸν γὰρ οἴακα στρέφειδαίμων ἑκάστῳ.\nΠοσειδώνιος δέ φησιν ὁ ἀπὸ τῆς στοᾶς ἐν τῇ τῶν ἱστοριῶν\nἑνδεκάτῃ (FHG III 257) ‘πολλούς τινας ἑαυτῶν\nοὐ δυναμένους προίστασθαι διὰ τὸ τῆς διανοίας ἀσθενὲς\nἐπιδοῦναι ἑαυτοὺς εἰς τὴν τῶν συνετωτέρων ὑπηρεσίαν, ὅπως\nπαρ’ ἐκείνων τυγχάνοντες τῆς εἰς τὰ ἀναγκαῖα ἐπιμελείας\nαὐτοὶ πάλιν ἀποδιδῶσιν ἐκείνοις δι’ αὑτῶν ἅπερ ἂν ὦσιν\nὑπηρετεῖν δυνατοί. καὶ τούτῳ τῷ τρόπῳ\nΜαριανδυνοὶ μὲν Ἡρακλεώταις ὑπετάγησαν, διὰ τέλους\nὑποσχόμενοι θητεύσειν παρέχουσιν αὐτοῖς τὰ δέοντα,\nπροσδιαστειλάμενοι μηδενὸς αὐτῶν ἔσεσθαι πρᾶσιν ἔξω τῆς\nἩρακλεωτῶν χώρας, ἀλλ’ ἐν αὐτῇ μόνον τῇ ἰδίᾳ χώρᾳ.’ τάχ᾽\nοὖν διὰ τοῦτο καὶ Εὐφορίων ὁ ἐποποιὸς τοὺς Μαριανδυνοὺς\nδωροφόρους κέκληκε (fr. 73 M)· δωροφόροι καλεοίαθ’ ὑποφρίσσοντες ἄνακτας. λέγει δὲ καὶ Καλλίστρατος ὁ Ἀριστοφάνειος\n(FHG IV 355), ὅτι τοὺς Μαριανδυνοὺς\nὠνόμαζον μὲν δωροφόρους ἀφαιροῦντες τὸ πικρὸν τῆς\nἀπὸ τῶν οἰκετῶν προσηγορίας, καθάπερ\nΣπαρτιᾶται μὲν ἐποίησαν ἐπὶ τῶν εἱλώτων, Θετταλοὶ δ’ ἐπὶ\nτῶν πενεστῶν, Κρῆτες δ’ ἐπὶ τῶν κλαρωτῶν. καλοῦσι δὲ οἱ\nΚρῆτες τοὺς μὲν κατὰ πόλιν οἰκέτας χρυσωνήτους, ἀμφαμιώτας\nδὲ τοὺς κατ’ ἀγρὸν ἐγχωρίους μὲν ὄντας, δουλωθέντας δὲ κατὰ\nπόλεμον· διὰ τὸ κληρωθῆναι δὲ κλαρώτας. ὁ Ἔφορος δ’ ἐν\nγʹ ἱστοριῶν (FHG I 242)·\n‘κλαρώτας, φησί, Κρῆτες καλοῦσι τοὺς δούλους ἀπὸ τοῦ\nγενομένου περὶ αὐτῶν κλήρου. τούτοις δ’ εἰσὶ νενομισμέναι\nτινὲς ἑορταὶ ἐν Κυδωνίᾳ, ἐν αἷς οὐκ εἰσίασιν εἰς τὴν πόλιν\nἐλεύθεροι, ἀλλ’ οἱ δοῦλοι πάντων κρατοῦσι καὶ κύριοι\nμαστιγοῦν εἰσι τοὺς ἐλευθέρους. Σωσικράτης δ’ ἐν δευτέρῳ\nΚρητικῶν (FHG IV 501) ‘τὴν μὲν κοινήν, φησί,\nδουλείαν οἱ Κρῆτες καλοῦσι μνοίαν, τὴν δὲ ἰδίαν ἀφαμιώτας,\nτοὺς δὲ ὑπηκόους περιοίκους.’ τὰ παραπλήσια ἱστορεῖ καὶ\nΔωσιάδας ἐν δʹ Κρητικῶν (FHG IV\n399).\nΘετταλῶν δὲ λεγόντων πενέστας τοὺς μὴ γόνῳ δούλους, διὰ πολέμου δ’ ἡλωκότας, Θεόπομπος ὁ\nκωμικὸς ἀποχρησάμενος τῇ φωνῇ φησι (I 752 K)·\nδεσπότου πενέστου ῥυσὰ βουλευτήρια. Φιλοκράτης δ’ ἐν βʹ Θετταλικῶν\n(FHG IV 477) (̓εἰ γνήσια τὰ συγγράμματα)\nκαλεῖσθαί φησι τοὺς πενέστας καὶ Θετταλικέτας. Ἀρχέμαχος δ᾽\nἐν τῇ τρίτῃ Εὐβοικῶν (FHG IV 314) ‘Βοιωτῶν,\nφησίν, τῶν τὴν Ἀρναίαν κατοικησάντων οἱ μὴ ἀπάραντες εἰς\nτὴν Βοιωτίαν, ἀλλ’ ἐμφιλοχωρήσαντες παρέδωκαν ἑαυτοὺς τοῖς\nΘεσσαλοῖς δουλεύειν καθ’ ὁμολογίας, ἐφ’ ᾧ οὔτε ἐξάξουσιν\nαὐτοὺς ἐκ τῆς χώρας οὔτε ἀποκτενοῦσιν, αὐτοὶ δὲ τὴν χώραν\nαὐτοῖς ἐργαζόμενοι τὰς συντάξεις ἀποδώσουσιν· οὗτοι οὖν οἱ\nκατὰ τὰς ὁμολογίας καταμείναντες καὶ παραδόντες ἑαυτοὺς\nἐκλήθησαν τότε μὲν μενέσται, νῦν δὲ πενέσται. καὶ πολλοὶ\nτῶν κυρίων ἑαυτῶν εἰσιν εὐπορώτεροι.’ καὶ Εὐριπίδης δὲ ἐν\nΦρίξῳ λάτριας αὐτοὺς ὀνομάζει διὰ τούτων (fr. 827\nN)· λάτρις πενέστης ἁμὸς ἀρχαίων δόμων.\nΤίμαιος δ’ ὁ Ταυρομενίτης ἐν τῇ ἐνάτῃ τῶν ἱστοριῶν\n(FHG I 207) ‘οὐκ ἦν, φησί, πάτριον τοῖς\nἝλλησιν ὑπὸ ἀργυρωνήτων τὸ παλαιὸν διακονεῖσθαι’, γράφων\nοὕτως· ‘καθόλου δὲ ᾐτιῶντο τὸν Ἀριστοτέλη (p. 497\nR) διημαρτηκέναι τῶν Λοκρικῶν ἐθῶν· οὐδὲ γὰρ\nκεκτῆσθαι νόμον εἶναι τοῖς Λοκροῖς, ὁμοίως δὲ οὐδὲ\nΦωκεῦσιν, οὔτε θεραπαίνας οὔτε οἰκέτας πλὴν ἐγγὺς τῶν\nχρόνων. ἀλλὰ πρώτῃ τῇ Φιλομήλου γυναικὶ τοῦ καταλαβόντος\nΔελφοὺς δύο θεραπαίνας ἀκολουθῆσαι. παραπλησίως δὲ καὶ\nΜνάσωνα τὸν Ἀριστοτέλους ἑταῖρον χιλίους\nοἰκέτας κτησάμενον διαβληθῆναι παρὰ τοῖς Φωκεῦσιν ὡς\nτοσούτους τῶν πολιτῶν τὴν ἀναγκαίαν τροφὴν ἀφῃρημένον.\nεἰθίσθαι γὰρ ἐν ταῖς οἰκειακαῖς διακονεῖν τοὺς νεωτέρους\nτοῖς πρεσβυτέροις.’\nΠλάτων δ’ ἐν ἕκτῳ Νόμων φησί (p. 776 c)· ‘τὰ\nτῶν οἰκετῶν χαλεπὰ πάντῃ. σχεδὸν γὰρ πάντων Ἑλλήνων ἡ\nΛακεδαιμονίων εἱλωτεία πλείστην ἀπορίαν παράσχοιτ’ ἂν καὶ\nἔριν τοῖς μὲν ὡς εὖ, τοῖς δ’ ὡσ οὐκ εὖ γεγονυῖά\nἐστιν· ἐλάττω δὲ ἡ Ἡρακλεωτῶν δουλεία τῆς τῶν Μαριανδυνῶν\nκαταδουλώσεως ἔριν ἂν ἔχοι τὸ Θετταλῶν τ’ αὖ πενεστικὸν\nἔθνος. εἰς ἃ καὶ πάντα ἀποβλέψαντας ἡμᾶς τί χρὴ ποιεῖν περὶ\nκτήσεως οἰκετῶν; οὐ γὰρ ὑγιὲς οὐδὲν ψυχῆς δούλης· οὐ δεῖ\nγὰρ οὐδὲν ὑγιὲς πιστεύειν αὐτοῖς τὸν νοῦν\nκεκτημένον. ὁ δὲ σοφώτατος τῶν ποιητῶν φησιν· Od. 17.322ἥμισυ γάρ τε νόου ἀπαμείρεται εὐρύοπα Ζεὺςἀνδρῶν, οὓς ἂν δὴ κατὰ δούλιον ἦμαρ ἕλῃσι. χαλεπὸν οὖν τὸ κτῆμα ἔργῳ πολλάκις ἐπιδέδεικται περί\nτε τὰς Μεσσηνίων συχνὰς ἀποστάσεις καὶ περὶ τὰς τῶν ἐκ μιᾶς\nφωνῆς πολλοὺς οἰκέτας κτωμένων πόλεις ὅσα κακὰ συμβαίνει,\nκαὶ ἔτι τὰ τῶν λεγομένων περιδίνων περὶ τὴν Ἰταλίαν\nπαντοδαπὰ κλοπῶν ἔργα καὶ παθήματα· πρὸς ἅ τις\nἂν πάντα βλέψας διαπορήσειε τί χρὴ δρᾶν περὶ ἁπάντων τῶν\nτοιούτων. δύο δὴ λείπεσθον μηχαναί, μὴ πατριώτας ἀλλήλων\nεἶναι τοὺς μέλλοντας δουλεύσειν ἀσυμφώνους τε ὅτι μάλιστα\nεἰς δύναμιν, τρέφειν δ’ αὐτοὺς ὀρθῶς\nμὴ μόνον ἐκείνων ἕνεκα, πλέον δ’ ἑαυτῶν προτιμῶντας\nὑβρίζειν τε ἥκιστα εἰς αὐτούς. κολάζειν δὲ ἐν δίκῃ δούλους\nδεῖ καὶ μὴ νουθετοῦντας ὡς ἐλευθέρους θρύπτεσθαι ποιεῖν,\nτὴν δὲ οἰκέτου πρόσρησιν χρὴ σχεδὸν ἐπίταξιν πᾶσαν\nγίγνεσθαι, μὴ προσπαίζοντας μηδαμῇ μηδαμῶς οἰκέταις, μήτ᾽\nοὖν θηλείαις μήτε ἄρρεσιν· ἃ δὴ πρὸς δούλους φιλοῦσι πολλοὶ\nσφόδρα ἀνοήτως θρύπτοντες χαλεπώτερον ἀπεργάζεσθαι τὸν βίον\nἐκείνοις τε ἄρχεσθαι καὶ ἑαυτοῖς ἄρχειν.’\nπρώτους δ’ ἐγὼ τῶν Ἑλλήνων οἶδα ἀργυρωνήτοις δούλοις\nχρησαμένους Χίους, ὡς ἱστορεῖ Θεόπομπος ἐν τῇ ἑβδόμῃ καὶ\nδεκάτῃ τῶν ἱστοριῶν (FHG I 300)· ‘Χῖοι πρῶτοι\nτῶν Ἑλλήνων μετὰ Θετταλοὺς καὶ Λακεδαιμονίους ἐχρήσαντο\nδούλοις, τὴν μέντοι κτῆσιν αὐτῶν οὐ τὸν αὐτὸν τρόπον\nἐκείνοις ... Λακεδαιμόνιοι μὲν γὰρ καὶ Θετταλοὶ φανήσονται\nκατασκευασάμενοι τὴν δουλείαν ἐκ τῶν Ἑλλήνων τῶν οἰκούντων\nπρότερον τὴν χώραν ἣν ἐκεῖνοι νῦν ἔχουσιν, οἱ μὲν Ἀχαιῶν,\nΘετταλοὶ δὲ Περραιβῶν καὶ Μαγνήτων, καὶ προσηγόρευσαν τοὺς\nκαταδουλωθέντας οἳ μὲν εἵλωτας, οἳ δὲ πενέστας. Χῖοι δὲ\nβαρβάρους κέκτηνται τοὺς οἰκέτας καὶ τιμὴν αὐτῶν\nκαταβάλλοντες.’ ὁ μὲν οὖν Θεόπομπος ταῦθ’ ἱστόρησεν· ἐγὼ δὲ\nτοῖς Χίοις ἡγοῦμαι διὰ τοῦτο νεμεσῆσαι τὸ δαιμόνιον·\nχρόνοις γὰρ ὕστερον ἐξεπολεμήθησαν διὰ δούλους. Νυμφόδωρος\nγοῦν ὁ Συρακόσιος ἐν τῷ τῆς Ἀσίας Παράπλῳ (FHG II\n378) τάδ’ ἱστορεῖ περὶ αὐτῶν· ‘τῶν Χίων οἱ δοῦλοι\nἀποδιδράσκουσιν αὐτοὺς καὶ εἰς τὰ ὄρη\nὁρμώμενοι τὰς ἀγροικίας αὐτῶν κακοποιοῦσι πολλοὶ\nσυναθροισθέντες· ἡ γὰρ νῆσός ἐστι τραχεῖα καὶ κατάδενδρος.\nμικρὸν δὲ πρὸ ἡμῶν οἰκέτην τινὰ ὃν μυθολογοῦσιν\nαὐτοὶ οἱ Χῖοι ἀποδράντα ἐν τοῖς ὄρεσι τὰς διατριβὰς\nποιεῖσθαι, ἀνδρεῖον δέ τινα ὄντα καὶ τὰ πολέμια ἐπιτυχῆ τῶν\nδραπετῶν ἀφηγεῖσθαι ὡς ἂν βασιλέα στρατεύματος. καὶ\nπολλάκις τῶν Χίων ἐπιστρατευσάντων ἐπ’ αὐτὸν καὶ οὐδὲν\nἀνύσαι δυναμένων ἐπεὶ αὐτοὺς ἑώρα μάτην ἀπολλυμένους ὁ\nΔρίμακος (τοῦτο γὰρ ἦν ὄνομα τῷ δραπέτη) λέγει πρὸς αὐτοὺς\nτάδε· ‘ὑμῖν, ὦ Χῖοί τε καὶ κύριοι, τὸ μὲν γινόμενον πρᾶγμα\nπαρὰ τῶν οἰκετῶν οὐδέποτε μὴ παύσηται· πῶς γὰρ ὁπότε κατὰ\nχρησμὸν γίνεται θεοῦ δόντος; ἀλλ’ ἐὰν ἐμοὶ σπείσησθε καὶ\nἐᾶτε ἡμᾶς ἡσυχίαν ἄγειν, ἐγὼ ὑμῖν ἔσομαι πολλῶν ἀγαθῶν\nἀρχηγός.’\nσπεισαμένων οὖν τῶν Χίων πρὸς αὐτὸν καὶ ἀνοχὰς ποιησαμένων\nχρόνον τινὰ κατασκευάζεται μέτρα καὶ σταθμὰ καὶ σφραγῖδα\nἰδίαν. καὶ δείξας τοῖς Χίοις εἶπε διότι ‘λήψομαι ὅ τι ἂν\nπαρά τινος ὑμῶν λαμβάνω τούτοις τοῖς μέτροις καὶ σταθμοῖς\nκαὶ λαβὼν τὰ ἱκανὰ ταύτῃ τῇ σφραγῖδι τὰ ταμιεῖα\nσφραγισάμενος καταλείψω. τοὺς δ’ ἀποδιδράσκοντας ὑμῶν\nδούλους ἀνακρίνας τὴν αἰτίαν ἐὰν μέν μοι δοκῶσιν ἀνήκεστόν\nτι παθόντες ἀποδεδρακέναι, ἕξω μετ’ ἐμαυτοῦ, ἐὰν δὲ μηδὲν\nλέγωσι δίκαιον, ἀποπέμψω πρὸς τοὺς δεσπότας.’ ὁρῶντες οὖν\nοἱ λοιποὶ οἰκέται τοὺς Χίους ἡδέως τὸ πρᾶγμα προσδεξαμένους\nπολλῷ ἔλαττον ἀπεδίδρασκον φοβούμενοι\nτὴν ἐκείνου κρίσιν· καὶ οἱ ὄντες δὲ μετ’ αὐτοῦ δραπέται\nπολὺ μᾶλλον ἐφοβοῦντο ἐκεῖνον ἢ τοὺς ἰδίους αὑτῶν δεσπότας\nκαὶ πάντ’ αὐτῷ τὰ δέοντ’ ἐποίουν, πειθαρχοῦντες ὡς ἂν\nστρατηγῷ. ἐτιμωρεῖτό τε γὰρ τοὺς ἀτακτοῦντας καὶ οὐθενὶ\nἐπέτρεπε συλᾶν ἀγρὸν οὐδ’ ἄλλο ἀδικεῖν οὐδὲ ἓν ἄνευ τῆς\nαὑτοῦ γνώμης. ἐλάμβανε δὲ ταῖς ἑορταῖς ἐπιπορευόμενος ἐκ\nτῶν ἀγρῶν οἶνον καὶ ἱερεῖα τὰ καλῶς ἔχοντα ὅσα μὴ αὐτοὶ\nδοίησαν οἱ κύριοι· καὶ εἴ τινα αἴσθοιτο ἐπιβουλεύοντα αὑτῷ\nἢ ἐνέδρας κατασκευάζοντα ἐτιμωρεῖτο.\nεἶτ’ (ἐκήρυξε γὰρ ἡ πόλις χρήματα δώσειν πολλὰ τῷ αὐτὸν\nλαβόντι ἢ τὴν κεφαλὴν κομίσαντι) οὗτος ὁ Δρίμακος\nπρεσβύτερος γενόμενος καλέσας τὸν ἐρώμενον τὸν ἑαυτοῦ εἴς\nτινα τόπον λέγει αὐτῷ ὅτι ‘ἐγώ σε πάντων ἀνθρώπων ἠγάπησα\nμάλιστα καὶ σύ μοι εἶ καὶ παῖς καὶ υἱὸς καὶ τὰ ἄλλα πάντα·\nἐμοὶ μὲν οὖν χρόνος ἱκανὸς βεβίωται, σὺ δὲ νέος εἶ καὶ\nἀκμὴν ἔχεις τοῦ ζῆν. τί οὖν ἐστιν; ἄνδρα σε δεῖ γενέσθαι\nκαλὸν καὶ ἀγαθόν· ἐπεὶ γὰρ ἡ πόλις τῶν Χίων δίδωσι τῷ ἐμὲ\nἀποκτείναντι χρήματα πολλὰ καὶ ἐλευθερίαν ὑπισχνεῖται, δεῖ\nσε ἀφελόντα μου τὴν κεφαλὴν εἰς Χίον ἀπενεγκεῖν καὶ λαβόντα\nπαρὰ τῆς πόλεως τὰ χρήματα εὐδαιμονεῖν.’ ἀντιλέγοντος δὲ\nτοῦ νεανίσκου πείθει αὐτὸν τοῦτο ποιῆσαι. καὶ ὃς ἀφελόμενος\nαὐτοῦ τὴν κεφαλὴν λαμβάνει παρὰ τῶν Χίων τὰ ἐπικηρυχθέντα\nχρήματα καὶ θάψας τὸ σῶμα τοῦ δραπέτου εἰς τὴν ἰδίαν\nἐχώρησε. καὶ οἱ Χῖοι πάλιν ὑπὸ τῶν οἰκετῶν ἀδικούμενοι καὶ\nδιαρπαζόμενοι μνησθέντες τῆς τοῦ τετελευτηκότος ἐπιεικείας ἡρῷον ἱδρύσαντο κατὰ τὴν χώραν\nκαὶ ἐπωνόμασαν ἥρωος εὐμενοῦς· καὶ αὐτῷ ἔτι καὶ νῦν οἱ\nδραπέται ἀποφέρουσιν ἀπαρχὰς πάντων ὧν ἂν ἕλωνται. φασὶ δὲ\nκαὶ καθ’ ὕπνους ἐπιφαινόμενον πολλοῖς τῶν Χίων προσημαίνειν\nοἰκετῶν ἐπιβουλάς· καὶ οἷς ἂν ἐπιφανῇ οὗτοι θύουσιν αὐτῷ\nἐλθόντες ἐπὶ τὸν τόπον οὗ τὸ ἡρῷόν ἐστιν αὐτοῦ.’\nὁ μὲν οὖν Νυμφόδωρος ταῦτα ἱστόρησεν· ἐν πολλοῖς δὲ\nἀντιγράφοις ἐξ ὀνόματος αὐτὸν καλούμενον οὐχ εὗρον. οὐδένα\nδὲ ὑμῶν ἀγνοεῖν οἶμαι οὐδὲ ἃ ὁ καλὸς Ἡρόδοτος ἱστόρησε\n(VIII 105) περὶ Πανιωνίου τοῦ Χίου καὶ ὧν\nἐκεῖνος ἔπαθεν δικαίως ἐλευθέρων παίδων ἐκτομὰς ποιησάμενος\nκαὶ τούτους ἀποδόμενος. Νικόλαος δ’ ὁ περιπατητικὸς\n(FHG III 415) καὶ Ποσειδώνιος ὁ στωικὸς\n(ibid. 265) ἐν ταῖς ἱστορίαις ἑκάτερος τοὺς\nΧίους φασὶν ἐξανδραποδισθέντας ὑπὸ Μιθριδάτου τοῦ\nΚαππάδοκος παραδοθῆναι τοῖς ἰδίοις δούλοις δεδεμένους, ἵν᾽\nεἰς τὴν Κόλχων γῆν κατοικισθῶσιν· οὕτως αὐτοῖς ἀληθῶς τὸ\nδαιμόνιον ἐμήνισε πρώτοις χρησαμένοις ὠνητοῖς ἀνδραπόδοις\nτῶν πολλῶν αὐτουργῶν ὄντων κατὰ τὰς διακονίας. μήποτ’ οὖν\nδιὰ ταῦτα καὶ ἡ παροιμία ‘Χῖος δεσπότην\nὠνήσατο’, ᾗ κέχρηται Εὔπολις ἐν Φίλοις (I\n332 K).\nἈθηναῖοι δὲ καὶ τῆς τῶν δούλων προνοοῦντες τύχης\nἐνομοθέτησαν καὶ ὑπὲρ δούλων γραφὰς ὕβρεως εἶναι. Ὑπερείδης\nγοῦν ὁ ῥήτωρ ἐν τῷ κατὰ Μαντιθέου αἰκίας φησίν (fr.\n123 Bl.)· ‘ἔθεσαν οὐ μόνον ὑπὲρ τῶν ἐλευθέρων,\nἀλλὰ καὶ ἐάν τις εἰς δούλου σῶμα ὑβρίσῃ\nγραφὰς εἶναι κατὰ τοῦ ὑβρίσαντος.’ τὰ ὅμοια εἴρηκε καὶ\nΛυκοῦργος ἐν τῷ κατὰ Λυκόφρονος πρώτῳ (fr. 72\nTur) καὶ Δημοσθένης ἐν τῷ κατὰ Μειδίου\n(46). Μάλακος δ’ ἐν τοῖς Σιφνίων ὥροις\nἱστορεῖ (FHG IV 412), ὡς τὴν Ἔφεσον δοῦλοι τῶν\nΣαμίων ᾤκισαν χίλιοι τὸν ἀριθμὸν ὄντες, οἳ καὶ τὸ πρῶτον\nἀποστάντες εἰς τὸ ἐν τῇ νήσῳ ὄρος κακὰ πολλὰ ἐποίουν τοὺς\nΣαμίους· ἔτει δὲ ἕκτῳ μετὰ ταῦτα ἐκ μαντείας οἱ Σάμιοι\nἐσπείσαντο τοῖς οἰκέταις ἐπὶ συνθήκαις, καὶ ἀθῷοι\nἐξελθόντες τῆς νήσου ἐκπλεύσαντες κατέσχον τὴν Ἔφεσον· καὶ\nοἱ Ἐφέσιοι ἐκ τούτων ἐγένοντο.\nδιαφέρειν δέ φησι Χρύσιππος δοῦλον οἰκέτου γράφων ἐν\nδευτέρῳ περὶ ὁμονοίας διὰ τὸ τοὺς ἀπελευθέρους μὲν δούλους\nἔτι εἶναι, οἰκέτας δὲ τοὺς μὴ τῆς κτήσεως ἀφειμένους. ‘ὁ\nγὰρ οἰκέτης, φησί, δοῦλός ἐστι κτήσει κατατεταγμένος.’\nκαλοῦνται δ’ οἱ δοῦλοι, ὡς μὲν Κλείταρχός φησιν ἐν ταῖς\nΓλώσσαις, ἆζοι καὶ θεράποντες καὶ ἀκόλουθοι καὶ διάκονοι\nκαὶ ὑπηρέται, ἔτι δ’ ἑπάμονες καὶ λάτρεις. Ἀμερίας δὲ\nἑρκίτας φησὶ καλεῖσθαι τοὺς κατὰ τοὺς ἀγροὺς οἰκέτας. Ἕρμων\nδὲ ἐν Κρητικαῖς Γλώτταις μνώτας τοὺς εὐγενεῖς οἰκέτας,\nΣέλευκος δ’ ἄζους τὰς θεραπαίνας καὶ τοὺς θεράποντας,\nἀποφράσην δὲ τὴν δούλην καὶ βολίζην, σίνδρωνα δὲ τὸν\nδουλέκδουλον, ἀμφίπολον δὲ τὴν περὶ τὴν δέσποιναν\nθεράπαιναν, πρόπολον δὲ τὴν προπορευομένην. Πρόξενος δ’ ἐν\nδευτέρῳ Λακωνικῆς πολιτείας (FHG II 463)\nἐπικαλεῖσθαί φησιν χαλκίδας παρὰ\nΛακεδαιμονίοις τὰς θεραπαίνας. Ἴων δ’ ὁ Χῖος ἐν Λαέρτῃ\n(fr. 14 N) τὸν οἰκέτην ἐπὶ δούλου τέθεικεν\nεἰπών· ἴθι μοι, δόμον, οἰκέτα, κλεῖσον ὑπόπτερος,μή τις ἔλθῃ βροτῶν. Ἀχαιὸς δ’ ἐν Ὀμφάλῃ (fr. 30) περὶ τοῦ\nΣατύρου λέγων φησίν· ὡς εὔδουλος, ὡς εὔοικος ἦν, ἰδίως λέγων ὡς χρηστὸς ἐς τοὺς δούλους ἐστὶ καὶ\nτοὺς οἰκέτας. ὅτι δὲ οἰκέτης ἐστὶν ὁ κατὰ τὴν οἰκίαν\nδιατρίβων κἂν ἐλεύθερος ᾖ κοινόν.\nοἱ δὲ τῆς ἀρχαίας κωμῳδίας ποιηταὶ περὶ τοῦ ἀρχαίου βίου\nδιαλεγόμενοι ὅτι οὐκ ἦν τότε δούλων χρεία τοιάδε\nἐκτίθενται· Κρατῖνος μὲν ἐν Πλούτοις (I 64 K)·\nοἷς δὴ βασιλεὺς Κρόνος ἦν τὸ παλαιόν,ὅτε τοῖς ἄρτοις ἠστραγάλιζον, μᾶζαι δ’ ἐν ταῖσιπαλαίστραιςΑἰγιναῖαι κατεβέβληντο δρυπεπεῖς βώλοις τε\nκομῶσαι. Κράτης δ’ ἐν Θηρίοις (I 133 K)·\nἔπειτα δοῦλον οὐδὲ εἷς κεκτήσετ’ οὐδὲ δούλην,ἀλλ’ αὐτὸς αὑτῷ δῆτ’ ἀνὴρ γέρων διακονήσει;Β. οὐ δῆθ᾽· ὁδοιποροῦντα γὰρ τὰ πάντ’ ἐγὼ ποιήσω.Α. τί δῆτα τοῦτ’ αὐτοῖς πλέον; Β. πρόσεισιν αὔθ᾽ἕκαστοντῶν σκευαρίων, ὅταν καλῇ τι· παρατίθου τράπεζα·αὕτη παρασκεύαζε σαυτήν. μάττε θυλακίσκε.\nἔγχει κύαθε. ποὖσθ’ ἡ κύλιξ; διάνιζ’ ἰοῦσα\nσαυτήν.ἀνάβαινε μᾶζα. τὴν χύτραν χρῆν ἐξερᾶν τὰ τεῦτλα.ἰχθύ, βάδιζ᾽. ἀλλ’ οὐδέπω ᾽πὶ θάτερ’ ὀπτός εἰμι.οὔκουν μεταστρέψας σεαυτὸν ἁλὶ πάσεις ἀλείφων; ἑξῆς δὲ μετὰ ταῦτα ὁ τὸν ἐναντίον τούτῳ\nπαραλαμβάνων λόγον φησίν· ἀλλ’ ἀντίθες τοι· ἐγὼ γὰρ αὐτὰ τἄμπαλιντὰ θερμὰ λουτρὰ πρῶτον ἄξω τοῖς ἐμοῖςἐπὶ κιόνων, ὥσπερ διὰ τοῦ Παιωνίου,ἀπὸ τῆς θαλάττης, ὥσθ’ ἑκάστῳ ῥεύσεταιεἰς τὴν πύελον· ἐρεῖ δὲ θὔδωρ ‘ἀνέχετε’.εἶτ’ ἁλάβαστος εὐθέως ἥξει μύρουαὐτόματος ὁ σπόγγος τε καὶ τὰ σάνδαλα.\nβέλτιον δὲ τούτων Τηλεκλείδης Ἀμφικτύοσι(I 209 K)·λέξω τοίνυν βίον ἐξ ἀρχῆς ὃν ἐγὼ θνητοῖσι\nπαρεῖχον·εἰρήνη μὲν πρῶτον ἁπάντων ἦν ὥσπερ ὕδωρ κατὰ\nχειρός.ἡ γῆ δ’ ἔφερ’ οὐ δέος οὐδὲ νόσους, ἀλλ’ αὐτόματ’ ἦν\nτὰ δέοντα·οἴνῳ γὰρ ἅπασ’ ἔρρει χαράδρα, μᾶζαι δ’ ἄρτοις\nἐμάχοντοπερὶ τοῖς στόμασιν τῶν ἀνθρώπων ἱκετεύουσαι\nκαταπίνειν,\nεἴ τι φιλοῖεν τὰς λευκοτάτας. οἱ δ’ ἰχθύες οἴκαδ᾽\nἰόντεςἐξοπτῶντες σφᾶς αὐτοὺς ἂν παρέκειντ’ ἐπὶ ταῖσι\nτραπέζαις.ζωμοῦ δ’ ἔρρει παρὰ τὰς κλίνας ποταμὸς κρέα θερμὰ\nκυλίνδων·ὑποτριμματίων δ’ ὀχετοὶ τούτων τοῖς βουλομένοισι\nπαρῆσαν,ὥστ’ ἀφθονία τὴν ἔνθεσιν ἦν ἄρδονθ’ ἁπαλὴν\nκαταπίνειν.λεκανίσκαισιν δ’ ἂν ψαιστὰ παρῆν ἡδυσματίοις\nκατάπαστα,ὀπταὶ δὲ κίχλαι μετ’ ἀμητίσκων εἰς τὸν φάρυγ᾽\nεἰσεπέτοντο·τῶν δὲ πλακούντων ὠστιζομένων περὶ τὴν γνάθον ἦν\nἀλαλητός.μήτρας δὲ τόμοις καὶ χναυματίοις οἱ παῖδες ἂν\nἠστραγάλιζον.οἱ δ’ ἄνθρωποι πίονες ἦσαν τότε καὶ μέγα χρῆμα\nγιγάντων.\nπρὸς τῆς Δήμητρος ὑμῖν, ὦ ἑταῖροι, εἰ ταῦτα οὕτως ἐγίνετο,\nχρεία τίς ἡμῖν ἦν οἰκετῶν; ἀλλὰ γὰρ αὐτουργοὺς εἶναι\nἐθίζοντες ἡμᾶς οἱ ἀρχαῖοι διὰ τῶν ποιημάτων ἐπαίδευον\nεὐωχοῦντες λόγοις. ἐγὼ δ’ ἐπειδὴ ὥσπερ λαμπάδιον\nκατασείσαντος τοῦ θαυμασιωτάτου Κρατίνου τὰ προκείμενα ἔπη\nκαὶ οἱ μετ’ αὐτὸν γενόμενοι μιμησάμενοι ἐπεξειργάσαντο,\nἐχρησάμην τῇ τάξει τῶν δραμάτων ὡς\nἐδιδάχθη· καὶ εἰ μὴ ἐνοχλῶ τι ὑμῖν (τῶν γὰρ κυνικῶν φροντὶς\nοὐδὲ ἡ σμικροτάτη), ἀπομνημονεύσω κατὰ τὴν τάξιν καὶ τὰ\nτοῖς ἄλλοις εἰρημένα ποιηταῖς· ὧν εἷς ἐστιν ὁ Ἀττικώτατος\nΦερεκράτης, ὃς ἐν μὲν τοῖς Μεταλλεῦσί φησιν (I 174\nK)· πλούτῳ δ’ ἐκεῖν’ ἦν πάντα συμπεφυρμένα,ἐν πᾶσιν ἀγαθοῖς πάντα τρόπον εἰργασμένα.ποταμοὶ μὲν ἀθάρης καὶ μέλανος ζωμοῦ πλέῳδιὰ τῶν στενωπῶν τονθολυγοῦντες ἔρρεοναὐταῖσι μυστίλαισι καὶ ναστῶν τρύφη,ὥστ’ εὐμαρῆ γε καὐτομάτοις τὴν ἔνθεσινχωρεῖν λιπαρὰν κατὰ τοῦ λάρυγγος τοῖς νεκροῖς.φύσκαι δὲ καὶ σίζοντες ἀλλάντων τόμοιπαρὰ τοῖς ποταμοῖσιν ἐξεκέχυντ’ ἀντ’ ὀστράκων.καὶ μὴν παρῆν τεμάχη μὲν ἐξωπτημένα,καταχυσματίοισι παντοδαποῖσιν εὐτρεπῆ·σχελίδες δ’ ὁλόκνημοι πλησίον τακερώταταιἐπὶ πινακίσκοις καὶ δίεφθ’ ἀκροκώλιαἥδιστον ἀπατμίζοντα καὶ χόλικες βοὸςκαὶ πλευρὰ δελφάκει’ ἐπεξανθισμέναχναυρότατα παρέκειτ’ ἐπ’ ἀμύλοις καθήμενα.παρῆν δὲ χόνδρος γάλατι κατανενιμμένοςἐν καταχύτλοις λεκάναισι καὶ πύου τόμοι.Β. οἴμ’ ὡς ἀπολεῖς μ’ ἐνταῦθα διατρίβουσ’ ἔτι,παρὸν κολυμβᾶν ὡς ἔχω ᾽ς τὸν Τάρταρον.\nΑ. τί δῆτα λέξεις, τἀπίλοιπ’ ἤνπερ πύθῃ; ὀπταὶ\nκίχλαι γὰρ εἰς ἀνάβραστ’ ἠρτυμέναι περὶ τὸ στόμ’ ἐπέτοντ᾽\nἀντιβολοῦσαι καταπιεῖν, ὑπὸ μυρρίναισι κἀνεμώναις\nκεχυμέναι. τὰ δὲ μῆλ’ ἐκρέματο τὰ καλὰ τῶν καλῶν ἰδεῖν ὑπὲρ\nκεφαλῆς, ἐξ οὐθενὸς πεφυκότα. κόραι δ’ ἐν ἀμπεχόναις\nτριχάπτοις ἀρτίως ἡβυλλιῶσαι καὶ τὰ ῥόδα κεκαρμέναι πλήρεις\nκύλικας οἴνου μέλανος ἀνθοσμίου ἤντλουν διὰ χώνης τοῖσι\nβουλομένοις πιεῖν. καὶ τῶνδ’ ἑκάστοτ’ εἰ φάγοι τις ἢ πίοι,\nδιπλάσι’ ἐγίνετ’ εὐθὺς ἐξ ἀρχῆς πάλιν.\nκἀν τοῖς Πέρσαις δέ φησιν (I 182 K)· τίς δ᾽\nἔσθ’ ἡμῖν τῶν σῶν ἀροτῶν ἢ ζυγοποιῶν ἔτι χρεία ἢ\nδρεπανουργῶν ἢ χαλκοτύπων ἢ σπέρματος ἢ χαρακισμοῦ; αὐτόματοι γὰρ διὰ τῶν τριόδων ποταμοὶ λιπαροῖς\nἐπιπάστοις ζωμοῦ μέλανος καὶ Ἀχιλλείοις μάζαις κοχυδοῦντες\nἐπιβλὺξ ἀπὸ τῶν πηγῶν τῶν τοῦ Πλούτου ῥεύσονται, σφῶν\nἀρύτεσθαι. ὁ Ζεὺς δ’ ὕων οἴνῳ καπνίᾳ κατὰ τοῦ κεράμου βαλανεύσει, ἀπὸ τῶν δὲ τεγῶν ὀχετοὶ βοτρύων μετὰ ναστίσκων\nπολυτύρων\nὀχετεύσονται θερμῷ σὺν ἔτνει καὶ\nλειριοπολφανεμώναις.τὰ δὲ δὴ δένδρη τἀν τοῖς ὄρεσιν χορδαῖς\nὀπταῖςἐριφείοιςφυλλοροήσει καὶ τευθιδίοις ἁπαλοῖσι κίχλαις τ᾽ἀναβράστοις.\nτί δεῖ πρὸς τούτοις ἔτι παρατίθεσθαι τὰ ἐκ Ταγηνιστῶν τοῦ\nχαρίεντος Ἀριστοφάνους (I 523 K) ;ʼ πάντες γὰρ\nτῆς καταχήνης αὐτοῦ πλήρεις ἐστέ. τῶν δὲ Μεταγένους ἐκ\nΘουριοπερσῶν μνημονεύσας καταπαύσω τὸν λόγον, μακρὰ χαίρειν\nεἰπὼν ταῖς Νικοφῶντος Σειρῆσιν, ἐν αἷς τάδε γέγραπται\n(I 777 K)· νιφέτω μὲν ἀλφίτοις,ψακαζέτω δ’ ἄρτοισιν, ὑέτω δ’ ἔτνει,ζωμὸς διὰ τῶν ὁδῶν κυλινδείτω κρέα,πλακοῦς ἑαυτὸν ἐσθίειν κελευέτω. ἀλλ’ ὅ γε Μεταγένης τάδε φησίν (I 706\nK)· ὁ μὲν ποταμὸς ὁ Κρᾶθις ἡμῖν καταφέρειμάζας μεγίστας αὐτομάτας μεμαγμένας,ὁ δ’ ἕτερος ὠθεῖ κῦμα ναστῶν καὶ κρεῶνἑφθῶν τε βατίδων εἰλυομένων αὐτόσε·τὰ δὲ μικρὰ ταυτὶ ποτάμι’ ἐνμεντευθενὶῥεῖ τευθίσιν ὀπταῖς καὶ φάγροις καὶ καράβοις,ἐντευθενὶ δ’ ἀλλᾶσι καὶ περικόμμασι,\nτῃδὶ δ’ ἀφύαισι, τῇδε δ’ αὖ ταγηνίαις.τεμάχη δ’ ἄνωθεν αὐτόματα πεπνιγμέναεἰς τὸ στόμ’ ᾄττει, τὰ δὲ παρ’ αὐτὼ τὼ πόδε.ἄμυλοι δὲ περινέουσιν ἡμῖν ἐν κύκλῳ. οἶδα δὲ ὅτι καὶ οἱ Θουριοπέρσαι καὶ τὸ τοῦ\nΝικοφῶντος δρᾶμα ἀδίδακτά ἐστι, διόπερ καὶ τελευταίων αὐτῶν\nἐμνήσθην.’\nταῦτα τοῦ Δημοκρίτου σαφῶς καὶ τορῶς διεξελθόντος ἐπῄνουν\nμὲν οἱ δαιταλεῖς, ὁ δὲ Κύνουλκος ἔφη· ‘ἄνδρες σύσσιτοι,\nσφόδρα με λιμώττοντα οὐκ ἀηδῶς ὁ Δημόκριτος εἱστίασεν\nποταμοὺς διαπερανάμενος ἀμβροσίας καὶ νέκταρος, ὑφ’ ὧν\n‘ἀρδευθεὶς τὴν ψυχὴν πάνυ πειναλέος γεγένημαι’ λόγους αὐτὸ\nμόνον καταβροχθίσας· ὥστε ἤδη παυσάμενοί ποτε τῆς τοσαύτης\nἀπεραντολογίας καὶ κατὰ τὸν Παιανιέα ῥήτορα\nτοιούτων τινῶν μεταλάβωμεν ἃ μήτ’ ἰσχὺν ἐντίθησι μήτ᾽\nἀποθνῄσκειν ἐᾷ (3, 33)· ἐν κενῇ γὰρ γαστρὶ τῶν καλῶν ἔρωςοὐκ ἔστι· πεινῶσιν γὰρ ἡ Κύπρις πικρά, Ἀχαιός φησιν ἐν Αἴθωνι σατυρικῷ (fr. 6\nN). παρ’ οὗ ὁ σοφὸς Εὐριπίδης λαβὼν ἔφη\n(fr. 887 N)· ἐν πλησμονῇ τοι Κύπρις, ἐν πεινῶντι δ’ οὔ.’ πρὸς ὃν ὁ Οὐλπιανὸς ἀεί ποτε διαπολεμῶν ἔφη·\n‘πλήρης μὲν λαχάνων ἀγορή, πλήρης δὲ καὶ ἄρτων, σὺ δέ, ὦ κύον, ἀεὶ λιμώττεις καὶ οὐκ ἐᾷς ἡμᾶς\nλόγων καλῶν καὶ ἀφθόνων μεταλαμβάνειν, μᾶλλον δὲ σιτεῖσθαι·\nτροφὴ γὰρ ψυχῆς λόγοι καλοί.’ καὶ ἅμα\nστραφεὶς πρὸς τὸν οἰκέτην ‘Λεῦκε, ἔφη, κἂν ἐκφατνισματά\nτινα ἄρτων ἔχῃς, δὸς τοῖς κυσίν.’ καὶ ὁ Κύνουλκος ‘εἰ μὲν\nεἰς ἀκροάσεις λόγων, ἔφη, παρεκεκλήμην, ἠπιστάμην ἥκειν\nἀγορᾶς πληθυούσης (οὕτως γάρ τις τῶν σοφῶν τὴν τῶν δείξεων\nὥραν ἐκάλει, καὶ αὐτὸν οἱ πολλοὶ διὰ τοῦτο Πληθαγόραν\nὠνόμαζον)· εἰ δὲ λουσάμενοι λογάρια δειπνοῦμεν, μικρὰς τίθημι συμβολὰς ἀκροώμενος κατὰ τὸν Μένανδρον (IV 265 M). διὸ\nπαραχωρῶ σοι, ὦ γάστρων, τῆς τοιαύτης ἐμφορεῖσθαι σιτήσεως·\nπεινῶντι γὰρ ἀνδρὶ μᾶζα τιμιωτέραχρυσοῦ τε κἀλέφαντος, κατὰ τὸν τοῦ Ἐρετριέως Ἀχαιοῦ Κύκνον (fr. 23\nN).’\nκαὶ ἅμα ταῦτα λέγων οἷος ἦν ἀπανίστασθαι· ἐπιστραφεὶς δὲ\nκαὶ θεασάμενος πλῆθος ἰχθύων καὶ ἄλλων παντοδαπῶν ὄψων\nπαρασκευὴν εἰσκυκλουμένην τύψας τῇ χειρὶ τὸ προσκεφάλαιον\nἀνέκραγεν (A 586. 61)· ‘τέτλαθι δή, πενίη, καὶ ἀνάσχεο μωρολογούντων·ὄψων γὰρ πλῆθός σε δαμᾷ καὶ λιμὸς ἀτερπής. ἐγὼ γὰρ ἤδη ὑπὸ τῆς ἐνδείας οὐ διθυράμβους\nφθέγγομαι κατὰ τὸν Σωκράτην (Phaedr. p. 238),\nἀλλ’ ἤδη καὶ ἔπη· ‘λιμῶδες’ γὰρ ὄντως ‘ἡ ῥαψῳδία’. κατὰ γὰρ\nἈμειψίαν, ὃς ἐν Σφενδόνῃ ἔφη (I 675 K) περὶ\nσοῦ μαντευσάμενος, ὦ Λαρήνσιε, κοὐδ’ εἷς σοὐστὶν τῶν πλουτούντων, μὰ τὸν Ἥφαιστον,\nπροσόμοιος,καλλιτράπεζος καὶ βουλόμενος λιπαρὸν ψωμὸν\nκαταπίνειν.\nὁρῶ γὰρ θαῦμ’ ἄπιστον, ἰχθύων γένηπερὶ τὴν ἄκραν παίζοντα, κωβιούς, σπάρους,ψήττας, ἐρυθίνους, κεστρέας, πέρκας, ὄνους,θύννους, μελανούρους, σηπίας, αὐλωπίας,τρίγλας, ἑλεδώνας, σκορπίους, φησὶν Ἡνίοχος ἐν Πολυπράγμονι (II 432\nK)· δεῖ οὖν κἀμὲ κατὰ τὸν κωμικὸν Μεταγένην\nἐπειπόντα (I 709 K)εἷς οἰωνὸς ἄριστος, ἀμύνεσθαι περὶ δείπνου τετλάναι.’\nσιωπήσαντος δ’ αὐτοῦ ὁ Μασσούριος ἔφη· ‘ἀλλ’ ἐπειδὴ\nὑπολείπεταί τινα περὶ τοῦ ἀμφὶ τοὺς οἰκέτας λόγου\nσυμβαλοῦμαί τι καὶ αὐτὸς μέλος εἰς ἔρωτα (Philox. fr.\n6) τῷ σοφῷ καὶ φιλτάτῳ Δημοκρίτῳ. Φίλιππος ὁ\nΘεαγγελεὺς ἐν τῷ περὶ Καρῶν καὶ Λελέγων συγγράμματι\n(FHG IV 475) καταλέξας τοὺς Λακεδαιμονίων\nεἵλωτας καὶ τοὺς Θετταλικοὺς πενέστας καὶ Κᾶράς φησι τοῖς\nΛέλεξιν ὡς οἰκέταις χρήσασθαι πάλαι τε καὶ νῦν. Φύλαρχος δ᾽\nἐν ἕκτῃ ἱστοριῶν (FHG I 336) καὶ Βυζαντίους\nφησὶν οὕτω Βιθυνῶν δεσπόσαι ὡς Λακεδαιμονίους τῶν εἱλώτων.\nπερὶ δὲ τῶν παρὰ Λακεδαιμονίοις ἐπευνάκτων καλουμένων\n(δοῦλοι δ’ εἰσὶ καὶ οὗτοι) σαφῶς ἐκτίθεται Θεόπομπος διὰ\nτῆς δευτέρας καὶ τριακοστῆς τῶν ἱστοριῶν (FHG I\n310) λέγων οὕτως· ‘ἀποθανόντων πολλῶν\nΛακεδαιμονίων ἐν τῷ πρὸς Μεσσηνίους πολέμῳ οἱ\nπεριλειφθέντες εὐλαβηθέντες μὴ καταφανεῖς γένωνται τοῖς\nἐχθροῖς ἐρημωθέντες ἀνεβίβασαν τῶν εἱλώτων ἐφ’ ἑκάστην\nστιβάδα τῶν τετελευτηκότων τινάς· οὓς καὶ πολίτας ὕστερον\nποιήσαντες προσηγόρευσαν ἐπευνάκτους, ὅτι κατετάχθησαν ἀντὶ τῶν τετελευτηκότων ἐπὶ τὰς στιβάδας.’\nὁ δ’ αὐτὸς ἱστορεῖ κἀν τῇ τριακοστῇ καὶ τρίτῃ τῶν ἱστοριῶν\n(ibid. 311) παρὰ Σικυωνίοις κατωνακοφόρους\nκαλεῖσθαι δούλους τινὰς παραπλησίους ὄντας τοῖς\nἐπευνάκτοις. τὰ παραπλήσια ἱστορεῖ καὶ Μέναιχμος ἐν τοῖς\nΣικυωνιακοῖς (fr. 2 M) κατωνακοφόρους\nκαλεῖσθαι δούλους τινὰς παραπλησίους ὄντας τοῖς\nἐπευνάκτοις. ἔτι Θεόπομπος ἐν τῇ δευτέρᾳ τῶν\nΦιλιππικῶν (FHG I 284) Ἀρδιαίους φησὶ\nκεκτῆσθαι προσπελατῶν ὥσπερ εἱλώτων τριάκοντα μυριάδας.\nοἱ δὲ μόθακες καλούμενοι παρὰ Λακεδαιμονίοις ἐλεύθεροι μέν\nεἰσιν, οὐ μὴν Λακεδαιμόνιοι. λέγει δὲ περὶ αὐτῶν Φύλαρχος\nἐν τῇ πέμπτῃ καὶ εἰκοστῇ τῶν ἱστοριῶν (FHG I\n347) οὕτως· ‘εἰσὶ δ’ οἱ μόθακες σύντροφοι τῶν\nΛακεδαιμονίων· ἕκαστος γὰρ τῶν πολιτικῶν παίδων ὡς ἂν καὶ\nτὰ ἴδια ἐκποιῶσιν οἳ μὲν ἕνα, οἳ δὲ δύο, τινὲς δὲ πλείους\nποιοῦνται συντρόφους αὑτῶν. εἰσὶν οὖν οἱ μόθακες ἐλεύθεροι\nμέν, οὐ μὴν Λακεδαιμόνιοί γε, μετέχουσιν δὲ τῆς παιδείας\nπάσης. τούτων ἕνα φασὶ γενέσθαι καὶ Λύσανδρον τὸν\nκαταναυμαχήσαντα τοὺς Ἀθηναίους πολίτην γενόμενον δι’\nἀνδραγαθίαν.’ Μύρων δὲ ὁ Πριηνεὺς ἐν δευτέρῳ Μεσσηνιακῶν\n(FHG IV 461) ‘πολλάκις, φησίν, ἠλευθέρωσαν\nΛακεδαιμόνιοι δούλους καὶ οὓς μὲν ἀφέτας ἐκάλεσαν, οὓς δὲ\nἀδεσπότους, οὓς δὲ ἐρυκτῆρας, δεσποσιοναύτας δ’ ἄλλους, οὓς\nεἰς τοὺς στόλους κατέτασσον, ἄλλους δὲ νεοδαμώδεις ἑτέρους\nὄντας τῶν εἱλώτων.’ Θεόπομπος δ’ ἐν ζʹ Ἑλληνικῶν\n(FHG I 280) περὶ τῶν\nεἱλώτων λέγων ὅτι καὶ ἑλεάται καλοῦνται γράφει οὕτως· ‘τὸ\nδὲ τῶν εἱλώτων ἔθνος παντάπασιν ὠμῶς διάκειται καὶ πικρῶς·\nεἰσὶ γὰρ οὗτοι καταδεδουλωμένοι πολὺν ἤδη χρόνον ὑπὸ τῶν\nΣπαρτιατῶν, οἳ μὲν αὐτῶν ἐκ Μεσσήνης ὄντες, οἱ δ’ ἑλεάται\nκατοικοῦντες πρότερον τὸ καλούμενον Ἕλος τῆς\nΛακωνικῆς.’\nΤίμαιος δ’ ὁ Ταυρομενίτης ἐκλαθόμενος αὑτοῦ — ἐλέγχει δ᾽\nαὐτὸν εἰς τοῦτο Πολύβιος ὁ Μεγαλοπολίτης διὰ τῆς δωδεκάτης\nτῶν ἱστοριῶν (c. 6) — οὐκ εἶναι ἔφη σύνηθες\nτοῖς Ἕλλησι δούλους κτᾶσθαι (FHG I 207), αὐτὸς\nεἰπὼν ὁ Ἐπιτίμαιος (οὕτως δ’ αὐτὸν καλεῖ Ἴστρος ὁ\nΚαλλιμάχειος ἐν ταῖς πρὸς αὐτὸν ἀντιγραφαῖς) εἰπὼν γὰρ ὅτι\nΜνάσων ὁ Φωκεὺς πλείους ἐκέκτητο δούλους τῶν χιλίων· κἀν τῇ\nτρίτῃ δὲ τῶν ἱστοριῶν ὁ Ἐπιτίμαιος ἔφη (ib. p.\n202) οὕτως εὐδαιμονῆσαι τὴν Κορινθίων πόλιν ὡς\nκτήσασθαι δούλων μυριάδας ἓξ καὶ τεσσαράκοντα· δι’ ἃς\nἡγοῦμαι καὶ τὴν Πυθίαν αὐτοὺς κεκληκέναι χοινικομέτρας.\nΚτησικλῆς δ’ ἐν τρίτῃ Χρονικῶν (FHG IV 375)\nκατὰ τὴν ἑπτακαιδεκάτην πρὸς ταῖς ἑκατόν\nφησιν ὀλυμπιάδα Ἀθήνησιν ἐξετασμὸν γενέσθαι ὑπὸ Δημητρίου\nτοῦ Φαληρέως τῶν κατοικούντων τὴν Ἀττικὴν καὶ εὑρεθῆναι\nἈθηναίους μὲν δισμυρίους πρὸς τοῖς χιλίοις, μετοίκους δὲ\nμυρίους, οἰκετῶν δὲ μυριάδας μʹ. Νικίας δ’ ὁ\nΝικηράτου, ὡς ὁ καλὸς ἔφη Ξενοφῶν ἐν τῷ περὶ πόρων\n(4, 14), χιλίους ἔχων οἰκέτας ἐμίσθωσεν\nαὐτοὺς εἰς τὰ ἀργυρεῖα Σωσίᾳ τῷ Θρᾳκὶ ἐφ’ ᾧ ὀβολὸν ἑκάστου\nτελεῖν τῆς ἡμέρας. Ἀριστοτέλης δ’ ἐν Αἰγινητῶν πολιτείᾳ (fr. 427 R) καὶ\nπαρὰ τούτοις φησὶ γενέσθαι ἑπτὰ καὶ τεσσαράκοντα μυριάδας\nδούλων. Ἀγαθαρχίδης δ’ ὁ Κνίδιος ἐν τῇ ὀγδόῃ καὶ τριακοστῇ\nτῶν Εὐρωπιακῶν (FHG III 194) Δαρδανεῖς φησι\nδούλους κεκτῆσθαι τὸν μὲν χιλίους, ... τὸν δὲ καὶ πλείους·\nτούτων δ’ ἕκαστον ἐν μὲν εἰρήνῃ γεωργεῖν, ἐν πολέμῳ δὲ\nλοχίζεσθαι ἡγεμόνα νέμοντας τὸν ἴδιον δεσπότην.’\nπρὸς ταῦτα ἀπαντήσας ὁ Λαρήνσιος ἔφη· ‘ἀλλὰ Ῥωμαίων ἕκαστος\n(οἶδας δ’ ἀκριβῶς ταῦτα, ὦ καλὲ Μασσούριε) πλείστους ὅσους\nκεκτημένος οἰκέτας· καὶ γὰρ μυρίους καὶ δισμυρίους καὶ ἔτι\nπλείους δὲ πάμπολλοι κέκτηνται, οὐκ ἐπὶ προσόδοις δέ, ὥσπερ\nὁ τῶν Ἑλλήνων ζάπλουτος Νικίας, ἀλλ’ οἱ πλείους τῶν Ῥωμαίων\nσυμπροιόντας ἔχουσι τοὺς πλείστους. καὶ αἱ πολλαὶ δὲ αὗται\nἈττικαὶ μυριάδες τῶν οἰκετῶν δεδεμέναι εἰργάζοντο τὰ\nμέταλλα· Ποσειδώνιος γοῦν, οὗ συνεχῶς μέμνησαι, ὁ φιλόσοφος\nκαὶ ἀποστάντας φησὶν (FHG III 264) αὐτοὺς\nκαταφονεῦσαι μὲν τοὺς ἐπὶ τῶν μετάλλων φύλακας,\nκαταλαβέσθαι δὲ τὴν ἐπὶ Σουνίῳ ἀκρόπολιν καὶ ἐπὶ πολὺν\nχρόνον πορθῆσαι τὴν Ἀττικήν. οὗτος δ’ ἦν ὁ καιρὸς ὅτε καὶ\nἐν Σικελίᾳ ἡ δευτέρα τῶν δούλων ἐπανάστασις ἐγένετο· πολλαὶ\nδὲ αὗται ἐγένοντο, καὶ ἀπώλοντο οἰκετῶν ὑπὲρ τὰς ἑκατὸν\nμυριάδας (σύγγραμμα δὲ ἐκδέδωκε περὶ τῶν δουλικῶν πολέμων\nΚαικίλιος ὁ ῥήτωρ ὁ ἀπὸ Καλῆς ἀκτῆς)· καὶ Σπάρτακος δὲ ὁ\nμονομάχος ἐκ Καπύης πόλεως Ἰταλικῆς ἀποδρὰς κατὰ τὰ\nΜιθριδατικὰ πολὺ πλῆθος ἀποστήσας οἰκετῶν (ἦν δὲ καὶ αὐτὸς\nοἰκέτης, Θρᾲξ γένος) κατέδραμε πᾶσαν Ἰταλίαν χρόνον οὐκ ὀλίγον πολλῶν δούλων καθ’ ἑκάστην ἡμέραν\nσυρρεόντων ὡς αὐτόν· καὶ εἰ μὴ ἀπέθανεν ἐν τῇ πρὸς\nΛικίννιον Κράσσον παρατάξει, οὐ τὸν τυχόντα ἂν ἱδρῶτα τοῖς\nἡμεδαποῖς παρεσχήκει, ὡς ὁ κατὰ τὴν Σικελίαν Εὔνους.\nσώφρονες δ’ ἦσαν καὶ πάντα ἄριστοι οἱ ἀρχαῖοι Ῥωμαῖοι·\nΣκιπίων γοῦν ὁ Ἀφρικανὸς ἐπίκλην ἐκπεμπόμενος ὑπὸ τῆς\nσυγκλήτου ἐπὶ τὸ καταστήσασθαι τὰς κατὰ τὴν οἰκουμένην\nβασιλείας, ἵνα τοῖς προσήκουσιν ἐγχειρισθῶσιν, πέντε μόνους\nσυνεπήγετο οἰκέτας, ὡς ἱστορεῖ Πολύβιος\n(fr. 166 H) καὶ Ποσειδώνιος (FHG III\n255), καὶ ἑνὸς ἀποθανόντος κατὰ τὴν ὁδοιπορίαν\nἐπέστειλε τοῖς οἰκείοις ἄλλον ἀντ’ ἐκείνου πριαμένους\nπέμψαι αὐτῷ. Ἰούλιος δὲ Καῖσαρ ὁ πρῶτος πάντων ἀνθρώπων\nπεραιωθεὶς ἐπὶ τὰς Βρεττανίδας νήσους μετὰ χιλίων σκαφῶν\nτρεῖς οἰκέτας τοὺς πάντας συνεπήγετο, ὡς Κόττας ἱστορεῖ ὁ\nτότε ὑποστρατηγῶν αὐτῷ ἐν τῷ περὶ τῆς Ῥωμαίων πολιτείας\nσυγγράμματι (p. 247 ed. min. Pet), ὃ τῇ πατρίῳ\nἡμῶν γέγραπται φωνῇ. ἀλλ’ οὐ Σμινδυρίδης ὁ Συβαρίτης\nτοιοῦτος, ὦ Ἕλληνες, ὃς ἐπὶ τὸν Ἀγαρίστης τῆς Κλεισθένους\nθυγατρὸς ἐξορμῶν γάμον ὑπὸ χλιδῆς καὶ τρυφῆς χιλίους\nσυνεπήγετο οἰκέτας, ἁλιεῖς καὶ ὀρνιθευτὰς καὶ μαγείρους·\nοὗτος δ’ ὁ ἀνὴρ καὶ ἐνδείξασθαι βουλόμενος ὡς εὐδαιμόνως\nἔζη, ὡς ἱστορεῖ Χαμαιλέων ὁ Ποντικὸς ἐν τῷ περὶ ἡδονῆς\n(fr. 33 Koepke) (̓τὸ δ’ αὐτὸ βιβλίον καὶ ὡς\nΘεοφράστου φέρεται) οὐκ ἔφη τὸν ἥλιον ἐτῶν εἴκοσιν οὔτ᾽\nἀνατέλλοντα οὔτε δυόμενον ἑωρακέναι. καὶ τοῦτ’ ἦν αὐτῷ μέγα\nκαὶ θαυμαστὸν πρὸς εὐδαιμονίαν. οὗτος, ὡς ἔοικεν, πρωὶ μὲν\nἐκάθευδεν, ὀψὲ δ’ ἠγείρετο, κατ᾽\nἀμφότερα δυστυχῶν. ὁ δὲ Ποντικὸς Ἑστιαῖος καλῶς ἐκαυχᾶτο\nμήτε ἀνατέλλοντα μήτε καταδυόμενόν ποτε τὸν ἥλιον ἑωρακέναι\nδιὰ τὸ παιδείᾳ παντὶ καιρῷ προσέχειν, ὡς ὁ Νικαεὺς Νικίας\nἱστορεῖ ἐν ταῖς Διαδοχαῖς (FHG IV 464).\nτί οὖν, οὐκ εἶχεν καὶ Σκιπίων καὶ ὁ Καῖσαρ οἰκέτας; εἶχον,\nἀλλ’ ἐφύλασσον τοὺς πατρίους νόμους καὶ κεκολασμένως ἔζων\nτηροῦντες τὰ τῆς πολιτείας ἔθη. συνετῶν γάρ ἐστιν ἀνδρῶν\nἐμμένειν τοῖς παλαιοῖς ζηλώμασιν, δι’ ὧν στρατευόμενοι\nκατεστρέφοντο τοὺς ἄλλους, καὶ λαμβάνοντες ἅμα\nτοῖς δοριαλώτοις καὶ εἴ τι χρήσιμον καὶ καλὸν ὑπῆρχε παρ᾽\nἐκείνοις εἰς μίμησιν· ὅπερ ἐν τοῖς πάλαι χρόνοις ἐποίουν οἱ\nῬωμαῖοι. διαφυλάττοντες γὰρ ἅμα καὶ τὰ πάτρια μετῆγον παρὰ\nτῶν χειρωθέντων εἴ τι λείψανον καλῆς ἀσκήσεως εὕρισκον, τὰ\nἄχρηστα ἐκείνοις ἐῶντες, ὅπως μηδ’ εἰς ἀνάκτησιν ὧν\nἀπέβαλον ἐλθεῖν ποτε δυνηθῶσι. παρὰ γοῦν τῶν Ἑλλήνων\nμηχανὰς καὶ ὄργανα πολιορκητικὰ μαθόντες τούτοις αὐτῶν\nπεριεγένοντο, Φοινίκων τε τὰ ναυτικὰ εὑρόντων τούτοις\nαὐτοὺς κατεναυμάχησαν. ἔλαβον δὲ καὶ παρὰ Τυρρηνῶν τὴν\nσταδίαν μάχην φαλαγγηδὸν ἐπιόντων, καὶ παρὰ Σαυνιτῶν δὲ\nἔμαθον θυρεοῦ χρῆσιν, παρὰ δὲ Ἰβήρων γαίσων, καὶ ἄλλα δὲ\nπαρ’ ἄλλων μαθόντες ἄμεινον ἐπεξειργάσαντο· μιμησάμενοί τε\nκατὰ πάντα τὴν Λακεδαιμονίων πολιτείαν διετήρησαν αὐτὴν\nμᾶλλον ἢ ἐκεῖνοι· νῦν δὲ τὴν ἐκλογὴν τῶν χρησίμων\nποιούμενοι παρὰ τῶν ἐναντίων συναποφέρονται καὶ τὰ μοχθηρὰ\nζηλώματα.\nπάτριος μὲν γὰρ ἦν αὐτοῖς, ὥς φησι Ποσειδώνιος (FHG\nIII 253), καρτερία καὶ λιτὴ\nδίαιτα καὶ τῶν ἄλλων τῶν πρὸς τὴν κτῆσιν ἀφελὴς καὶ\nἀπερίεργος χρῆσις, ἔτι δὲ εὐσέβεια μὲν θαυμαστὴ περὶ τὸ\nδαιμόνιον, δικαιοσύνη δὲ καὶ πολλὴ τοῦ πλημμελεῖν εὐλάβεια\nπρὸς πάντας ἀνθρώπους μετὰ τῆς κατὰ γεωργίαν ἀσκήσεως.\nτοῦτο δ’ ἔστιν ἐκ τῶν πατρίων θυσιῶν ὧν ἐπιτελοῦμεν ἰδεῖν·\nὁδούς τε γὰρ πορευόμεθα τεταγμένας καὶ ὡρισμένας καὶ\nτεταγμένα φέρομεν καὶ λέγομεν ἐν ταῖς εὐχαῖς καὶ δρῶμεν ἐν\nταῖς ἱερουργίαις, ἀφελῆ τε ταῦτα καὶ λιτά, καὶ οὐδὲν πλέον\nτῶν κατὰ φύσιν οὔτε ἠμφιεσμένοι καὶ περὶ τὰ σώματα ἔχοντες\nοὔτε ἀπαρχόμενοι, ἐσθῆτάς τε ἔχομεν καὶ ὑποδέσεις εὐτελεῖς\nπίλους τε ταῖς κεφαλαῖς περικείμεθα προβατείων δερμάτων\nδασεῖς, κεράμεα δὲ καὶ χαλκᾶ τὰ διακονήματα κομίζομεν κἀν\nτούτοις βρωτὰ καὶ ποτὰ πάντων ἀπεριεργότατα, ἄτοπον\nἡγούμενοι τοῖς μὲν θεοῖς πέμπειν κατὰ τὰ πάτρια, αὑτοῖς δὲ\nχορηγεῖν κατὰ τὰ ἐπείσακτα· καίτοι γε τὰ μὲν εἰς ἡμᾶς\nδαπανώμενα τῇ χρείᾳ μετρεῖται, τὰ δ’ εἰς τοὺς θεοὺς ἀπαρχαί\nτινές εἰσι.\nΜούκιος γοῦν Σκευόλας τρίτος ἐν Ῥώμῃ τὸν Φάνιον ἐτήρει\nνόμον αὐτὸς καὶ Αἴλιος Τουβέρων καὶ Ῥουτίλιος Ῥοῦφος ὁ τὴν\nπάτριον ἱστορίαν γεγραφώς. ἐκέλευε δ’ ὁ νόμος τριῶν μὲν\nπλείονας τῶν ἔξω τῆς οἰκίας μὴ ὑποδέχεσθαι, κατὰ ἀγορὰν δὲ\nτῶν πέντε· τοῦτο δὲ τρὶς τοῦ μηνὸς ἐγίνετο. ὀψωνεῖν δὲ\nπλείονος τῶν δυεῖν δραχμῶν καὶ ἡμίσους οὐκ ἐπέτρεπεν· κρέως\nδὲ καπνιστοῦ δεκαπέντε τάλαντα δαπανᾶν εἰς τὸν ἐνιαυτὸν\nἐπεχώρει καὶ ὅσα γῆ φέρει λάχανα καὶ ὀσπρέων ἑψήματα. σμικρᾶς δὲ πάνυ τῆς δαπάνης\nὑπαρχούσης διὰ τὸ τοὺς παρανομοῦντας καὶ ἀφειδῶς\nἀναλίσκοντας ἀνατετιμηκέναι τὰ ὤνια πρὸς τὸ ἐλευθεριώτερον\nνομίμως προήρχοντο· ὁ μὲν γὰρ Τουβέρων παρὰ τῶν ἐν τοῖς\nἰδίοις ἀγροῖς ὄρνιθας ὠνεῖτο δραχμιαίους, ὁ δὲ Ῥουτίλιος\nπαρὰ τῶν ἁλιευόντων αὑτοῦ δούλων τριωβόλου τὴν μνᾶν τοῦ\nὄψου καὶ μάλιστα τοῦ θυριανοῦ καλουμένου· μέρος δ’ ἐστὶ\nτοῦτο θαλασσίου κυνὸς οὕτω καλούμενον. ὁ δὲ Μούκιος παρὰ\nτῶν εὐχρηστουμένων ὑπ’ αὐτοῦ πρὸς τὸν αὐτὸν τύπον ἐποιεῖτο\nτὴν διατίμησιν. ἐκ τοσούτων οὖν μυριάδων ἀνθρώπων οὗτοι\nμόνοι τὸν νόμον ἐνόρκως ἐτήρουν καὶ δῶρον οὐδὲ τὸ\nμικρότατον ἐδέχοντο· αὐτοὶ δ’ ἄλλοις ἐδίδοσαν καὶ φίλοις\nτοῖς ἀπὸ παιδείας ὁρμωμένοις μεγάλα· καὶ γὰρ ἀντείχοντο τῶν\nἐκ τῆς στοᾶς δογμάτων.\nτῆς δὲ πολυτελείας τῆς νῦν ἀκμαζούσης πρῶτος ἡγεμὼν ἐγένετο\nΛεύκολλος ὁ καταναυμαχήσας Μιθριδάτην, ὡς Νικόλαος ὁ\nπεριπατητικὸς ἱστορεῖ (cf. FHG IV 416, 83)·\nἀφικόμενος γὰρ εἰς τὴν Ῥώμην μετὰ τὴν ἧτταν τὴν Μιθριδάτου\nἔτι τε τὴν Τιγράνου τοῦ Ἀρμενίου καὶ θριαμβεύσας λόγον τε\nἀποδοὺς τῶν τοῦ πολέμου πράξεων ὤκειλεν εἰς πολυτελῆ\nδίαιταν ἐκ τῆς παλαιᾶς σωφροσύνης καὶ πρῶτος τρυφῆς\nεἰσηγητὴς Ῥωμαίοις ἐγένετο, καρπωσάμενος δυεῖν βασιλέων τῶν\nπροειρημένων πλοῦτον. Κάτων δὲ ἐκεῖνος, ὡς Πολύβιος ἱστορεῖ\nἐν τῇ πρώτῃ καὶ τριακοστῇ τῶν ἱστοριῶν (c. 24\nH), ἐδυσχέραινε καὶ\nἐκεκράγει, ὅτι τινὲς τὰς ξενικὰς τρυφὰς εἰσήγαγον εἰς τὴν\nῬώμην, τριακοσίων μὲν δραχμῶν κεράμιον ταρίχων Ποντικῶν\nὠνησάμενοι, καὶ μειράκια δ’ εὔμορφα ὑπερβαλλούσης ἀγρῶν\nτιμῆς. πρότερον δὲ οὕτως ὀλιγοδεεῖς ἦσαν οἱ τὴν Ἰταλίαν\nκατοικοῦντες ὥστε καὶ καθ’ ἡμᾶς ἔτι, φησὶν ὁ Ποσειδώνιος\n(FHG III 253), οἱ σφόδρα εὐκαιρούμενοι τοῖς\nβίοις ἦγον τοὺς υἱοὺς ὕδωρ μὲν ὡς τὸ πολὺ πίνοντας,\nἐσθίοντας δ’ ὅ τι ἂν τύχῃ. καὶ πολλάκις, φησίν, πατὴρ ἢ\nμήτηρ υἱὸν ἠρώτα πότερον ἀπίους ἢ κάρυα βούλεται δειπνῆσαι,\nκαὶ τούτων τι φαγὼν ἠρκεῖτο καὶ ἐκοιμᾶτο. νῦν δέ, ὡς ὁ\nΘεόπομπος ἱστορεῖ ἐν τῇ πρώτῃ τῶν Φιλιππικῶν (FHG I\n284), οὐδείς ἐστι καὶ τῶν μετρίως εὐπορουμένων,\nὅστις οὐ πολυτελῆ μὲν τράπεζαν παρατίθεται, μαγείρους δὲ\nκαὶ θεραπείαν ἄλλην πολλὴν κέκτηται καὶ πλείω δαπανᾷ τὰ\nκαθ’ ἡμέραν ἢ πρότερον ἐν ταῖς ἑορταῖς καὶ ταῖς θυσίαις\nἀνήλισκον.’\nἐπεὶ δὲ εἰς ἱκανὸν μῆκος προὔβη τὰ τῶν ἀπομνημονευθέντων,\nαὐτοῦ καταπαύσωμεν τὸν λόγον.\nἘπιτελουμένου δὲ ἤδη τοῦ δείπνου τῶν Φαγησίων ἑορτὴν\nσυντελεῖσθαι νομίσαντες οἱ κυνικοὶ πάντων μᾶλλον\nηὐφραίνοντο. καὶ ὁ Κύνουλκος ἔφη ‘ἕως ἡμεῖς δειπνοῦμεν, ὦ\nΟὐλπιανέ, (λόγοις γὰρ ἑστιᾷ) προβάλλω σοι παρὰ τίνι εἴρηται\nΦαγήσια ἑορτὴ καὶ Φαγησιπόσια.’ καὶ ὃς ἀπορηθεὶς ἐπισχεῖν\nτε κελεύσας τοὺς παῖδας τὴν περιφορὰν καίτοι ἤδη οὔσης\nἑσπέρας· ‘οὐ συμπεριφέρομαι, ὦ\nσοφώτατε· ὥστε λέγειν σοὶ καιρός, ἵνα μᾶλλον καὶ δειπνήσῃς\nἥδιον.’ καὶ ὃς ‘εἰ χάριν ὁμολογήσεις μαθών, λέξω.’\nὁμολογήσαντος δ’ ἔφη· ‘Κλέαρχος Ἀριστοτέλους μαθητής,\nΣολεὺς δὲ τὸ γένος, ἐν τῷ προτέρῳ περὶ γρίφων (κρατῶ γὰρ\nκαὶ τῆς λέξεως διὰ τὸ σφόδρα μοι εἶναι προσφιλῆ) οὑτωσί πως\nεἴρηκε (FHG II 321)· ‘φαγήσια, οἳ δὲ\nφαγησιπόσια προσαγορεύουσι τὴν ἑορτήν· ἐξέλιπε δὲ αὕτη,\nκαθάπερ ἡ τῶν ῥαψῳδῶν ἣν ἦγον ... καὶ τὴν τῶν Διονυσίων· ἐν\nᾗ παριόντες ἑκάστῳ τῶν θεῶν οἷον τιμὴν ἐπετέλουν τὴν\nῥαψῳδίαν.’ ταῦτ’ εἶπεν ὁ Κλέαρχος. εἰ δ’ ἀπιστεῖς, ὦ\nἑταῖρε, καὶ τὸ βιβλίον κεκτημένος οὐ φθονήσω σοι· ἀφ’ οὗ\nπολλὰ ἐκμαθὼν εὐπορήσεις προβλημάτων· καὶ γὰρ Καλλίαν\nἱστορεῖ τὸν Ἀθηναῖον γραμματικὴν συνθεῖναι τραγῳδίαν, ἀφ᾽\nἧς ποιῆσαι τὰ μέλη καὶ τὴν διάθεσιν Εὐριπίδην ἐν Μηδείᾳ καὶ\nΣοφοκλέα τὸν Οἰδίπουν.’\nθαυμασάντων δὲ πάντων τὸ εὐπαίδευτον τοῦ Κυνούλκου ὁ\nΠλούταρχος ‘κατὰ τὸ ὅμοιον, ἔφη, καὶ ἐν Ἀλεξανδρείᾳ τῇ ἐμῇ\nΛαγυνοφόρια ἑορτή τις ἤγετο, περὶ ἧς ἱστορεῖ Ἐρατοσθένης ἐν\nτῷ ἐπιγραφομένῳ συγγράμματι Ἀρσινόη. λέγει δὲ οὕτως\n(p. 197 B)· ‘τοῦ Πτολεμαίου κτίζοντος\nἑορτῶν καὶ θυσιῶν παντοδαπῶν γένη καὶ μάλιστα περὶ τὸν\nΔιόνυσον, ἠρώτησεν Ἀρσινόη τὸν φέροντα τοὺς θαλλοὺς τίνα\nνῦν ἡμέραν ἄγει καὶ τίς ἐστὶν ἑορτή.\nτοῦ δ’ εἰπόντος ‘καλεῖται μὲν Λαγυνοφόρια, καὶ τὰ\nκομισθέντα αὑτοῖς δειπνοῦσι κατακλιθέντες ἐπὶ στιβάδων καὶ\nἐξ ἰδίας ἕκαστος λαγύνου παρ’ αὑτῶν φέροντες πίνουσιν·’ ὡς\nδ’ οὗτος ἀπεχώρησεν, ἐμβλέψασα πρὸς ἡμᾶς ‘συνοίκιά γ᾽, ἔφη,\nταῦτα ῥυπαρά. ἀνάγκη γὰρ τὴν σύνοδον γίνεσθαι παμμιγοῦς\nὄχλου, θοίνην ἕωλον καὶ οὐδαμῶς εὐπρεπῆ παρατιθεμένων.’ εἰ\nδὲ τὸ γένος τῆς ἑορτῆς ἤρεσκεν, οὐκ ἂν ἐκοπίασε δήπου τὰ\nαὐτὰ ταῦτα παρασκευάζουσα ἡ βασίλεια καθάπερ ἐν τοῖς\nΧουσίν· εὐωχοῦνται μὲν γὰρ κατ’ ἰδίαν, παρέχει δὲ ταῦτα ὁ\nκαλέσας ἐπὶ τὴν ἑστίασιν.’\nτῶν δὲ παρόντων γραμματικῶν τις ἀποβλέψας εἰς τὴν τοῦ\nδείπνου παρασκευὴν ἔφη· ‘εἶτα πῶς δειπνήσομεν τοσαῦτα\nδεῖπνα; ἴσως διὰ νυκτός, ὡς ὁ χαρίεις\nἈριστοφάνης ἐν Αἰολοσίκωνι εἶπεν (I 395 K),\nοὕτως λέγων οἱονεὶ δι’ ὅλης νυκτός· ὡς καὶ τὸ Ὁμηρικὸν\nἔχει· Od. 9.298κεῖτ’ ἔντοσθ’ ἄντροιο τανυσσάμενος διὰ μήλων. ἀντὶ τοῦ διὰ πάντων τῶν μήλων, τὸ μέγεθος αὐτοῦ\nἐμφανίζων.’ πρὸς ὃν ὁ ἰατρὸς ἔφη Δάφνος ‘ὠφελιμώτερά ἐστι,\nφίλτατε, τῷ παντὶ σώματι τὰ νυκτερινὰ δεῖπνα· τὸ γὰρ τῆς\nσελήνης ἄστρον πρὸς τὰς τῆς τροφῆς ἁρμόττει πέψεις σηπτικὸν\nὑπάρχον· κατὰ σῆψιν δ’ ἡ πέψις. εὐσηπτότερα γοῦν τὰ νύκτωρ\nθυόμενα τῶν ἱερείων καὶ τῶν ξύλων τὰ πρὸς τὸ σελήνιον\nκοπτόμενα, καὶ τῶν καρπῶν δὲ οἱ πλεῖστοι πρὸς τὸ σελήνιον\nπεπαίνονται.’\nπολλῶν δὲ ὄντων καὶ διαφόρων τῶν παρεσκευασμένων καὶ αἰεὶ\nπαρασκευαζομένων ἰχθύων μεγέθει τε καὶ ποικιλίᾳ ὁ Μυρτίλος\nἔφη· ‘εἰκότως, ἄνδρες φίλοι, πάντων τῶν προσοψημάτων ὄψων\nκαλουμένων ἐξενίκησεν ὁ ἰχθὺς διὰ τὴν ἐξαίρετον ἐδωδὴν\nμόνος οὕτως καλεῖσθαι διὰ τοὺς ἐπιμανῶς ἐσχηκότας πρὸς\nταύτην τὴν ἐδωδήν. λέγομεν γοῦν ὀψοφάγους οὐ τοὺς βόεια\nἐσθίοντας, οἷος ἦν Ἡρακλῆς, ὃς τοῖς ‘βοείοις κρέασιν\nἐπήσθιε σῦκα χλωρά’ (Eur. fr. 899), οὐδὲ τὸν\nφιλόσυκον, οἷος ἦν Πλάτων ὁ φιλόσοφος, ὡς ἱστορεῖ\nΦανόκριτος ἐν τῷ περὶ Εὐδόξου (FHG IV 472)·\nἱστορεῖ δ’ ὅτι καὶ Ἀρκεσίλας φιλόβοτρυς ἦν· ἀλλὰ τοὺς περὶ\nτὴν ἰχθυοπωλίαν ἀναστρεφομένους. φιλόμηλοι δ’ ἦσαν Φίλιππός\nτε ὁ Μακεδὼν καὶ ὁ υἱὸς αὐτοῦ Ἀλέξανδρος, ὡς Δωρόθεός φησιν\nἐν τῇ ἕκτῃ τῶν περὶ Ἀλέξανδρον ἱστοριῶν (fr. 1\nM)· Χάρης δ’ ὁ Μυτιληναῖος ἱστορεῖ (fr. 4\nM) ὡς κάλλιστα μῆλα εὑρὼν ὁ Ἀλέξανδρος περὶ τὴν\nΒαβυλωνίαν χώραν τούτων τε πληρώσας τὰ σκάφη μηλομαχίαν ἀπὸ\nτῶν νεῶν ἐποιήσατο, ὡς τὴν θέαν ἡδίστην γενέσθαι. οὐκ ἀγνοῶ\nδὲ ὅτι ὄψον κυρίως καλεῖται πᾶν τὸ πυρὶ κατασκευαζόμενον\nεἰς ἐδωδήν· ἤτοι γὰρ ἕψον ἐστὶν ἢ παρὰ τὸ ὠπτῆσθαι\nὠνόμασται.’\nπολλῶν οὖν ὄντων τῶν ἰχθύων, οὓς κατὰ τὰς ἑκάστας ὥρας\nἐδαινύμεθα, ὦ θαυμασιώτατε Τιμόκρατες, — κατὰ γὰρ τὸν\nΣοφοκλέα (fr. 691)χορὸς δ’ ἀναύδων ἰχθύων ἐπερρόθει,σαίνοντες οὐραίοισι\nοὐ τὴν κεκτημένην, ἀλλὰ τὰς λοπάδας· καὶ κατὰ τὰς\nἈχαιοῦ δὲ Μοίρας (fr. 25)· πολὺς γὰρ ὅμιλος ποντίου κύκλου σοβῶν................. ἐνάλιος θεωρία,χραίνοντες οὐραίοισιν εὐδίαν ἁλός. — ἀπομνημονεύσω δέ σοι ἃ περὶ ἑκάστου ἔλεξαν οἱ\nδειπνοσοφισταί. πάντες γὰρ συνεισήνεγκαν εἰς αὐτοὺς τὰς ἐκ\nβιβλίων συμβολάς, ὧν τὰ ὀνόματα διὰ τὸ πλῆθος παραλείψω.\nὅστις ἀγοράζων ὄψον ...........ἐξὸν ἀπολαύειν ἰχθύων ἀληθινῶνῥαφανῖδας ἐπιθυμεῖ πρίασθαι, μαίνεται· φησὶν Ἄμφις ἐν Λευκάδι (II 243 K)·\nἵνα δὲ εὐμνημόνευτά σοι γένηται τὰ λεχθέντα, κατὰ στοιχεῖον\nτάξω τὰ ὀνόματα. καὶ γὰρ Σοφοκλέους εἰπόντος ἐν Αἴαντι\nμαστιγοφόρῳ τοὺς ἰχθῦς ἑλλοὺς (v. 1297)ἐφῆκεν ἑλλοῖς ἰχθύσιν διαφθοράν, ἐζήτησέν τις εἰ καὶ τῶν πρὸ αὐτοῦ τις τῷ ὀνόματι\nκέχρηται. πρὸς ὃν ὁ Ζωίλος ἔφη· ‘ἐγὼ δὲ οὐκ ὢν\nὀψοφαγίστατος (οὕτω γὰρ Ξενοφῶν ὠνόμασεν ἐν Ἀπομνημονεύμασι\n(III 13, 4) γράφων οὕτως· ‘ὀψοφαγίστατός τε\nκαὶ βλακίστατός ἐστινʼ) οἶδα ὅτι ὁ τὴν Τιτανομαχίαν\nποιήσας, εἴτ’ Εὔμηλός ἐστιν ὁ Κορίνθιος ἢ Ἀρκτῖνος ἢ ὅστις\nδήποτε χαίρει ὀνομαζόμενος, ἐν τῷ δευτέρῳ οὕτως εἴρηκεν\n(fr. 4 K)· ἐν δ’ αὐτῇ πλωτοὶ χρυσώπιδες ἰχθύες ἑλλοὶνήχοντες παίζουσι δι’ ὕδατος ἀμβροσίοιο. ἔχαιρε δὲ Σοφοκλῆς τῷ ἐπικῷ κύκλῳ, ὡς καὶ ὅλα δράματα ποιῆσαι κατακολουθῶν τῇ ἐν τούτῳ\nμυθοποιίᾳ.’\nπαρατεθεισῶν οὖν ΑΜΙΩΝ ἔφη τις· ‘ταύτας Ἀριστοτέλης ἱστορεῖ\n(p. 301 R) τὰ μὲν βράγχια ἔχειν καλυπτά,\nεἶναι δὲ καρχαρόδοντας καὶ τῶν συναγελαζομένων καὶ\nσαρκοφάγων χολήν τε ἔχειν ἰσομήκη τῷ ἐντέρῳ καὶ σπλῆνα\nὁμοίως. λέγεται δὲ ὡς θηρευθεῖσαι προσανάλλονται καὶ\nἀποτρώγουσαι τὴν ὁρμιὰν ἐκφεύγουσιν. μνημονεύει δ’ αὐτῶν\nἌρχιππος ἐν Ἰχθύσι (I 683 K) λέγων οὕτως·\nὅτε δ’ ἦσθες | ἀμίας παχείας. καὶ Ἐπίχαρμος δ’ ἐν Σειρῆσιν (p. 251\nL)· πρωὶ μέν γ’ ἀτενὲς ἀπ’ ἀοῦς ἀφύας ἀπεπυρίζομεςστρογγύλας καὶ δελφακίνας ὀπτὰ κρέα καὶ πωλύπους,καὶ γλυκύν γ’ ἐπ’ ὦν ἐπίομες οἶνον. Β. οἰβοιβοῖτάλας.Α. περὶ σᾶμά με καλοῦσα κατίσκα λέγοι. Β. φοῦτῶν κακῶν.Α. ὃ καὶ παρὰ τρίγλα τε μία παχῆα κἀμίαι δύοδιατετμαμέναι μέσαι φάσσαι τε τοσσαῦται παρῆςσκορπίοι τε. Ἀριστοτέλης δὲ (p. 301 R)\nπαρετυμολογῶν αὐτῆς τοὔνομά φησιν ὠνομάσθαι παρὰ τὸ ἅμα\nἰέναι ταῖς παραπλησίαις· ἐστὶ γὰρ συναγελαστική. Ἱκέσιος δ᾽\nἐν τοῖς περὶ ὕλης εὐχύλους μὲν αὐτὰς εἶναι καὶ ἁπαλάς, πρὸς\nδὲ τὰς ἐκκρίσεις μέσας, ἧσσον δὲ τροφίμους.\nὁ δὲ ὀψοδαίδαλος Ἀρχέστρατος ἐν τῇ Γαστρολογίᾳ (οὕτως γὰρ ἐπιγράφεσθαί φησι Λυκόφρων ἐν τοῖς\nπερὶ κωμῳδίας (fr. 19 Strecker), ὡς τὴν\nΚλεοστράτου τοῦ Τενεδίου Ἀστρολογίαν) περὶ τῆς ἀμίας φησὶν\nοὕτως (fr. 7 Ribb)· τὴν δ’ ἀμίαν φθινοπώρου, ὅταν πλειὰς καταδύνῃ,πάντα τρόπον σκεύαζε. τί σοι τάδε μυθολογεύω;οὐ γὰρ μὴ σὺ διαφθείρῃς οὐδ’ ἂν ἐπιθυμῇς.εἰ δ’ ἐθέλεις καὶ τοῦτο δαήμεναι, ὦ φίλε Μόσχε,ὅντινα χρή σε τρόπον κείνην διαθεῖναι ἄριστα,ἐν συκῆς φύλλοις καὶ ὀριγάνῳ οὐ μάλα πολλῇ·μὴ τυρόν, μὴ λῆρον· ἁπλῶς δ’ οὕτως θεραπεύσαςἐν συκῆς φύλλοις σχοίνῳ κατάδησον ἄνωθεν,εἶθ’ ὑπὸ θερμὴν ὦσον ἔσω σποδόν, ἐν φρεσὶ καιρὸνγινώσκων ὁπότ’ ἔστ’ ὀπτή, καὶ μὴ κατακαύσῃς.ἔστω δ’ αὕτη σοι Βυζαντίου ἐξ ἐρατεινοῦ,εἴπερ ἔχειν ἀγαθὴν ἐθέλεις, κἂν ἐγγὺς ἁλῷ πουτοῦδε τόπου, κεδνὴν λήψει· τηλοῦ δὲ θαλάσσηςἙλλησποντιάδος χείρων, κἂν κλεινὸν ἀμείψῃςΑἰγαίου πελάγους ἔναλον πόρον, οὐκ ἔθ’ ὁμοίαγίνεται, ἀλλὰ καταισχύνει τὸν πρόσθεν ἔπαινον.\nοὗτος ὁ Ἀρχέστρατος ὑπὸ φιληδονίας γῆν πᾶσαν καὶ θάλασσαν\nπεριῆλθεν ἀκριβῶς, ἐμοὶ δοκεῖ, τὰ πρὸς γαστέρα ἐπιμελῶς\nἐξετάσαι βουληθείς· καὶ ὥσπερ οἱ τὰς Περιηγήσεις καὶ τοὺς\nΠερίπλους ποιησάμενοι μετ’ ἀκριβείας ἐθέλει πάντα\nἐκτίθεσθαι ‘ὅπου ἐστὶν ἕκαστον κάλλιστον βρωτόν τε\nποτόν τε’. τοῦτο γὰρ αὐτὸς ἐν τῷ προοιμίῳ\nἐπαγγέλλεται (fr. 2 R) τῶν καλῶν τούτων ὑποθηκῶν ὧν πρὸς τοὺς ἑταίρους ποιεῖται\nΜόσχον τε καὶ Κλέανδρον, ὥσπερ ὑποτιθέμενος αὐτοῖς κατὰ τὴν\nΠυθίαν ζητεῖν ἵππον Θεσσαλικὴν Λακεδαιμονίην τε γυναῖκα,ἄνδρας δ’ οἳ πίνουσιν ὕδωρ καλῆς Ἀρεθούσης. Χρύσιππος δ’ αὐτὸν ὁ ὄντως φιλόσοφος καὶ περὶ\nπάντα ἀνὴρ ἀρχηγὸν Ἐπικούρῳ φησὶ γενέσθαι καὶ τοῖς τὰ\nτούτου ἐπισταμένοις τῆς πάντα διαλυμηναμένης ἡδονῆς· καὶ\nγὰρ οὐκ ἐγκαλυπτόμενος ὁ Ἐπίκουρος λέγει, ἀλλὰ μεγάλῃ τῇ\nφωνῇ· ‘οὐ γὰρ ἔγωγε δύναμαι νοῆσαι τἀγαθὸν ἀφελὼν μὲν τὴν\nδιὰ χυλῶν, ἀφελὼν δὲ τὴν δι’ ἀφροδισίων ἡδονήν.’ οἴεται γὰρ\nοὕτως ὁ σοφὸς καὶ τὸν ἀσώτων βίον ἀνεπίληπτον εἶναι, εἴπερ\nαὐτῷ προσγένοιτο τὸ ἀδεὲς καὶ ἵλεων. διὸ καὶ οἱ τῆς\nκωμῳδίας ποιηταὶ κατατρέχοντές που τῆς ἡδονῆς καὶ ἀκρασίας\nἐπικούρους καὶ βοηθοὺς βοῶσιν.\nΒάτων μὲν ἐν Συνεξαπατῶντι δυσχεραίνοντα ποιήσας πατέρα τῷ\nτοῦ υἱοῦ παιδαγωγῷ καὶ λέγοντα (IV 502 M)·\nἀπολώλεκας τὸ μειράκιόν μου παραλαβών,ἀκάθαρτε, καὶ πέπεικας ἐλθεῖν ἐς βίονἀλλότριον αὑτοῦ· καὶ πότους ἑωθινοὺςπίνει διὰ σὲ νῦν, πρότερον οὐκ εἰθισμένος.Β. εἶτ’ εἰ μεμάθηκε, δέσποτα, ζῆν, ἐγκαλεῖς;Α. ζῆν δ’ ἐστὶ τὸ τοιοῦθ᾽; Β. ὡς λέγουσιν οἱσοφοί·ὁ γοῦν Ἐπίκουρός φησιν εἶναι τἀγαθὸντὴν ἡδονὴν δήπουθεν· οὐκ ἔστιν δ’ ἔχεινταύτην ἑτέρωθεν, ἐκ δὲ τοῦ ζῆν παγκάλως·\nεὖ σῶς ἅπαντας ἦ τυχὸν δώσεις ἐμοί.Α. ἑόρακας οὖν φιλόσοφον, εἰπέ μοι, τινὰμεθύοντ’ ἐπὶ τούτοις θ’ οἷς λέγεις κηλούμενον;Β. ἅπαντας· οἱ γὰρ τὰς ὀφρῦς ἐπηρκότεςκαὶ τὸν φρόνιμον ζητοῦντες ἐν τοῖς περιπάτοιςκαὶ ταῖς διατριβαῖς ὥσπερ ἀποδεδρακόταοὕτως, ἐπὰν γλαυκίσκος αὐτοῖς παρατεθῇ,ἴσασιν οὗ δεῖ πρῶτον ἅψασθαι τόπουκαὶ τὴν κεφαλὴν ζητοῦσιν ὥσπερ πράγματος,ὥστ’ ἐκπεπλῆχθαι πάντας. καὶ ἐν τῷ Ἀνδροφόνῳ δὲ ἐπιγραφομένῳ ὁ αὐτὸς Βάτων\nδιαπαίξας τινὰ τῶν ἐπιεικῶν φιλοσόφων ἐπιφέρει (IV\n500 M)· ἐξὸν γυναῖκ’ ἔχοντα κατακεῖσθαι καλὴνκαὶ Λεσβίου χυτρῖδε λαμβάνειν δύο·ὁ φρόνιμος οὗτόσ ἐστι, τοῦτο τἀγαθόν.Ἐπίκουρος ἔλεγε ταῦθ’ ἃ νῦν ἐγὼ λέγω.εἰ τοῦτον ἔζων πάντες ὃν ἐγὼ ζῶ βίον,οὔτ’ ἄτοπος ἦν ἂν οὔτε μοιχὸς οὐδὲ εἷς. Ἡγήσιππος δ’ ἐν Φιλεταίροις (IV 481\nM)· Ἐπίκουρος ὁ σοφὸς ἀξιώσαντός τινοςεἰπεῖν πρὸς αὐτὸν ὅτι ποτ’ ἐστὶ τἀγαθόν,ὃ διὰ τέλους ζητοῦσιν, εἶπεν ἡδονήν.Β. εὖ γ᾽, ὦ κράτιστ’ ἄνθρωπε καὶ σοφώτατε·τοῦ γὰρ μασᾶσθαι κρεῖττον οὐκ ἔστ’ οὐδὲ ἓνἀγαθόν·Α. πρόσεστιν ἡδονῇ γὰρ τἀγαθόν.\nἀσπάζονται δὲ οὐ μόνον οἱ Ἐπικούρειοι τὴν ἡδονήν, ἀλλὰ καὶ οἱ Κυρηναικοὶ καὶ οἱ\nΜνησιστράτειοι δὲ καλούμενοι· καὶ γὰρ οὗτοι ζῆν μὲν ἡδέως\n... χαίρουσιν, ὥς φησι Ποσειδώνιος. οὐ μακρὰν δὲ τούτων ἦν\nκαὶ Σπεύσιππος ὁ Πλάτωνος ἀκουστὴς καὶ συγγενής· Διονύσιος\nγοῦν ὁ τύραννος ἐν ταῖς πρὸς αὐτὸν ἐπιστολαῖς καὶ τὰ τῆς\nφιληδονίας αὐτοῦ διεξερχόμενος ἔτι τε τῆς φιλαργυρίας\nἐρανίζεσθαί τε παρὰ πολλῶν αὐτὸν διελέγχων ὀνειδίζει καὶ\nτὸν Λασθενείας τῆς Ἀρκαδικῆς ἑταίρας ἔρωτα ἐπὶ πᾶσίν τε\nλέγει τάδε· ‘σύ τισι φιλαργυρίαν ὀνειδίζεις αὐτὸς μηδὲν\nἐλλελοιπὼς αἰσχροκερδείας; τί γὰρ οὐ πεποίηκας; οὐχ ὑπὲρ ὧν\nἙρμείας ὤφειλεν αὐτὸς ἐκτετικὼς ἔρανον συνάγειν\nἐπιχειρεῖς;’\nπερὶ δὲ τοῦ Ἐπικούρου Τίμων ἐν γʹ σίλλων φησί\n(fr. 56 W)· γαστρὶ χαριζόμενος, τῆς οὐ λαμυρώτερον οὐδέν. ταύτης γὰρ ἕνεκεν ὁ ἀνὴρ καὶ τῆς ἄλλης τῆς κατὰ\nσάρκα ἡδονῆς ἐκολάκευεν καὶ Ἰδομενέα καὶ Μητρόδωρον. καὶ\nαὐτὸς δέ που ὁ Μητρόδωρος οὐκ ἀποκρυπτόμενος τὰς καλὰς\nταύτας θέσεις φησίν· ‘περὶ γαστέρα γάρ, ὦ φυσιολόγε\nΤιμόκρατες, περὶ γαστέρα ὁ κατὰ φύσιν βαδίζων λόγος τὴν\nἅπασαν ἔχει σπουδήν.’ Ἐπίκουρος γὰρ ἦν ὁ τούτων διδάσκαλος,\nὃσ καὶ βοῶν ἔλεγεν· ‘ἀρχὴ καὶ ῥίζα παντὸς\nἀγαθοῦ ἡ τῆς γαστρὸς ἡδονή, καὶ τὰ σοφὰ καὶ τὰ περιττὰ εἰς\nταύτην ἔχει τὴν ἀναφοράν.’ κἀν τῷ περὶ τέλους δέ φησιν οὕτω\nπως· ‘οὐ γὰρ ἔγωγε δύναμαι νοῆσαι τἀγαθὸν ἀφαιρῶν μὲν τὰς διὰ χυλῶν ἡδονάς, ἀφαιρῶν δὲ τὰς\nδι’ ἀφροδισίων, ἀφαιρῶν δὲ τὰς δι’ ἀκροαμάτων, ἀφαιρῶν δὲ\nτὰς διὰ μορφῆς κατ’ ὄψιν ἡδείας κινήσεις.’ καὶ προελθών\n(φησι) λέγει· ‘τιμητέον τὸ καλὸν καὶ τὰς ἀρετὰς καὶ τὰ\nτοιουτότροπα, ἐὰν ἡδονὴν παρασκευάζῃ· ἐὰν δὲ μὴ\nπαρασκευάζῃ, χαίρειν ἐατέον.’\nπρότερος δὲ τοῦ Ἐπικούρου Σοφοκλῆς ὁ τραγῳδιοποιὸς ἐν\nἈντιγόνῃ περὶ τῆς ἡδονῆς τοιαῦτα εἴρηκεν\n(1165)· τὰς γὰρ ἡδονὰςὅταν προδῶσιν ἄνδρες, οὐ τίθημ’ ἐγὼζῆν τοῦτον, ἀλλ’ ἔμψυχον ἡγοῦμαι νεκρόν.πλούτει τε γὰρ κατ’ οἶκον, εἰ βούλει, μέγακαὶ ζῆ τύραννον σχῆμ’ ἔχων· ἐὰν δ’ ἀπῇτούτων τὸ χαίρειν, τἄλλ’ ἐγὼ καπνοῦ σκιᾶςοὐκ ἂν πριαίμην ἀνδρὶ πρὸς τὴν ἡδονήν. Φιλέταιρος Κυναγίδι (II 232 K).\nτί δεῖ γὰρ ὄντα θνητόν, ἱκετεύω, ποιεῖνπλὴν ἡδέως ζῆν τὸν βίον καθ’ ἡμέραν,ἐὰν ἔχῃ τις ὁπόθεν; ἀλλὰ δεῖ σκοπεῖντοῦτ’ αὐτὸ τἀνθρώπει’ ὁρῶντα πράγματα,εἰς αὔριον δὲ μηδὲ φροντίζειν ὅτιἔσται· περίεργόν ἐστιν ἀποκεῖσθαι πάνυἕωλον ἔνδον τἀργύριον. καὶ ἐν Οἰνοπίωνι δὲ ὁ αὐτός φησιν (II 234\nK)· θνητῶν δ’ ὅσοιζῶσιν κακῶς ἔχοντες ἄφθονον βίον,\nἐγὼ μὲν αὐτοὺς ἀθλίους εἶναι λέγω.οὐ γὰρ θανών γε δήπουθεν ἔγχελυν φάγοιςοὐδ’ ἐν νεκροῖσι πέττεται γαμήλιος.\nἈπολλόδωρος δ’ ὁ Καρύστιος ἐν Γραμματειδιοποιῷ (IV\n441 M)· ὦ πάντες ἄνθρωποι, τί τὸ ζῆν ἡδέωςπαρέντες ἐπιμελεῖσθε τοῦ κακῶς ποιεῖνπολεμοῦντες ἀλλήλους; πότερα πρὸς τῶν θεῶνἐπιστατεῖ τις τοῦ βίου νυνὶ τύχηἄγροικος ἡμῶν οὔτε παιδείαν ὅλωςεἰδυῖα, τί τὸ κακόν ποτ’ ἢ τί τἀγαθὸνἔστ’ ἀγνοοῦσα παντελῶς, εἰκῆ τέ πωςἡμᾶς κυλίνδουσ’ ὅντιν’ ἂν τύχῃ τρόπον;οἶμαί γε. τίς γὰρ μᾶλλον ἂν προείλετοἝλλην ἀληθῶς οὖσα λεπομένους ὁρᾶναὐτοὺς ὑφ’ αὑτῶν καὶ καταπίπτοντας νεκρούς,ἐξὸν ἱλαρούς, παίζοντας, ὑποπεπωκότας,αὐλουμένους. ωδει λέγ’ αὐτή, γλυκυτάτη,ἔλεγχ’ ἄγροικον οὖσαν ἡμῶν τὴν τύχην. καὶ προελθών· οὐ τοῦτο τὸ ζῆν ἐστι τὸν καλούμενονθεῶν ἀληθῶς βίον; ὅσῳ δ’ ἡδίονατὰ πράγματ’ ἐν ταῖς πόλεσιν ἦν ἂν ἢ τὰ νῦν,εἰ μεταβαλόντες τὸν βίον διήγομεν·πίνειν Ἀθηναίους ἅπαντας τοὺς μέχριἐτῶν τριάκοντ᾽, ἐξιέναι τοὺς δ’ ἱππέας\nἐπὶ κῶμον εἰς Κόρινθον ἡμέρας δέκαστεφάνους ἔχοντας καὶ μύρον πρὸ ἡμέρας,τοὺς τὴν ῥάφανον πωλοῦντας ἕψειν Μεγαρέων,εἰς τὸ βαλανεῖον ἀπιέναι τοὺς συμμάχους,κεραννύναι τὸν οἶνον Εὐβοεῖς. Β. τρυφὴκαὶ βίος ἀληθῶς. Α. ἀλλ’ ἀπαιδεύτῳ τύχῃδουλεύομεν.\nφιλήδονον δ’ οἱ ποιηταὶ καὶ τὸν ἀρχαῖόν φασι γενέσθαι\nΤάνταλον· ὁ γοῦν τὴν τῶν Ἀτρειδῶν ποιήσας κάθοδον\nἀφικόμενον αὐτὸν λέγει (p. 56 K) πρὸς τοὺς\nθεοὺς καὶ συνδιατρίβοντα ἐξουσίας τυχεῖν παρὰ τοῦ Διὸς\nαἰτήσασθαι ὅτου ἐπιθυμεῖ. τὸν δὲ πρὸς τὰς ἀπολαύσεις\nἀπλήστως διακείμενον ὑπὲρ αὐτῶν τε τούτων μνείαν ποιήσασθαι\nκαὶ τοῦ ζῆν τὸν αὐτὸν τρόπον τοῖς θεοῖς. ἐφ’ οἷς\nἀγανακτήσαντα τὸν Δία τὴν μὲν εὐχὴν ἀποτελέσαι διὰ τὴν\nὑπόσχεσιν, ὅπως δὲ μηδὲν ἀπολαύῃ τῶν παρακειμένων, ἀλλὰ\nδιατελῇ ταραττόμενος, ὑπὲρ τῆς κεφαλῆς ἐξήρτησεν αὐτῷ\nπέτρον, δι’ ὃν οὐ δύναται τῶν παρακειμένων τυχεῖν οὐδενός.\nκαὶ τῶν στωικῶν δέ τινες συνεφήψαντο ταύτης τῆς ἡδονῆς·\nἘρατοσθένης γοῦν ὁ Κυρηναῖος μαθητὴς γενόμενος Ἀρίστωνος\nτοῦ Χίου, ὃς ἦν εἷς τῶν ἀπὸ τῆς στοᾶς, ἐν τῷ ἐπιγραφομένῳ\nἈρίστωνι παρεμφαίνει τὸν διδάσκαλον ὡς ὕστερον ὁρμήσαντα\nἐπὶ τρυφήν, λέγων ὧδε (p. 193 B)· ‘ἤδη δέ ποτε\nκαὶ τοῦτον πεφώρακα τὸν τῆς ἡδονῆς καὶ ἀρετῆς μεσότοιχον\nδιορύττοντα καὶ ἀναφαινόμενον παρὰ τῇ ἡδονῇ.’ καὶ\nἈπολλοφάνης δὲ (γνώριμος δὲ ἦν καὶ οὗτος τοῦ Ἀρίστωνος) ἐν τῷ Ἀρίστωνι, καὶ αὐτὸς οὕτως ἐπιγράψας\nτὸ σύγγραμμα, ἐμφανίζει τὴν τοῦ διδασκάλου φιληδονίαν. περὶ\nδὲ Διονυσίου τοῦ Ἡρακλεώτου τί δεῖ καὶ λέγειν; ὃς ἄντικρυς\nἀποδὺς τὸν τῆς ἀρετῆς χιτῶνα ἀνθινὰ μετημφιάσατο καὶ\nΜεταθέμενος καλούμενος ἔχαιρε, καίτοι γηραιὸς ἀποστὰς τῶν\nτῆς στοᾶς λόγων καὶ ἐπὶ τὸν Ἐπίκουρον μεταπηδήσας· περὶ οὗ\nοὐκ ἀχαρίτως ὁ Τίμων ἔφη (fr. 59 W)· ἡνίκ’ ἐχρῆν δύνειν, νῦν ἄρχεται ἡδύνεσθαι·ὥρη ἐρᾶν, ὥρη δὲ γαμεῖν, ὥρη δὲ πεπαῦσθαι.\nἈπολλόδωρος ὁ Ἀθηναῖος ἐν τῷ τρίτῳ περὶ Σώφρονος τῷ εἰς\nτοὺς ἀνδρείους μίμους προθεὶς τὸ ‘καταπυγοτέραν τ᾽\nἀλφηστᾶν’ (Sophr. fr. 61 Bo) φησίν· ‘ἰχθῦς\nτινες οἱ ΑΛΦΗΣΤΑΙ τὸ μὲν ὅλον κιρροειδεῖς, πορφυρίζοντες δὲ\nκατά τινα μέρη. φασὶ δ’ αὐτοὺς ἁλίσκεσθαι σύνδυο καὶ\nφαίνεσθαι τὸν ἕτερον ἐπὶ τοῦ ἑτέρου κατ’ οὐρὰν ἑπόμενον.\nἀπὸ τοῦ οὖν κατὰ τὴν πυγὴν θατέρῳ τὸν ἕτερον ἀκολουθεῖν τῶν\nἀρχαίων τινὲς τοὺς ἀκρατεῖς καὶ καταφερεῖς οὕτω καλοῦσιν.\nἈριστοτέλης ἐν τῷ περὶ ζῴων (p. 301 R)\nμονάκανθον εἶναι καὶ κιρρὸν τὸν ἀλφηστικόν. μνημονεύει δ᾽\nαὐτοῦ καὶ Νουμήνιος ὁ Ἡρακλεώτης ἐν Ἁλιευτικῷ οὕτως\n(fr. 18 Birt)· φυκίδας ἀλφηστήν τε καὶ ἐν χροιῇσιν ἐρυθρὸνσκορπίον. καὶ Ἐπίχαρμος ἐν Ἥβας γάμῳ (p. 233\nL)· μύες ἀλφησταί τε κορακῖνοί τε\nκοριοειδέες. μνημονεύει δ’ αὐτοῦ καὶ Μίθαικος ἐν Ὀψαρτυτικῷ.\nΑΝΘΙΑΣ κάλλιχθυς· τούτου μέμνηται Ἐπίχαρμος ἐν Ἥβας γάμῳ\n(p. 232 L)· καὶ σκιφίας χρόμις θ᾽, ὃσ ἐν τῷ ἦρι καττὸν\nἈνάνιονἰχθύων πάντων ἄριστος, ἀνθίας δὲ χείματι. λέγει δὲ Ἀνάνιος οὕτως (II 502 B4)·\nἔαρι μὲν χρόμιος ἄριστος, ἀνθίας δὲ χειμῶνι,τῶν καλῶν δ’ ὄψων ἄριστον καρὶς ἐκ συκέης φύλλου.ἡδὺ δ’ ἐσθίειν χιμαίρης φθινοπωρισμῷ κρέας·δέλφακος δ᾽, ὅταν τραπέωσι καὶ πατέωσιν, ἐσθίειν·καὶ κυνῶν αὕτη τόθ’ ὥρη καὶ λαγῶν κἀλωπέκων·ὄιος αὖτ’ ὅταν θέρος τ’ ᾖ κἠχέται βαβράζωσιν.εἶτα δ’ ἐστὶν ἐκ θαλάσσης θύννος οὐ κακὸν βρῶμα,ἀλλὰ πᾶσιν ἰχθύεσσιν ἐμπρεπὴς ἐν μυττωτῷ.βοῦς δὲ πιανθείς, δοκέω μέν, καὶ μεσέων νυκτῶνἡδὺςκἠμέρης. τῶν τοῦ Ἀνανίου πλεόνων ἐμνημόνευσα νομίζων καὶ\nτοῦτον ὑποθήκας τοῖς λάγνοις τοιαύτας ἐκτεθῆσθαι.\nἈριστοτέλης δ’ ἐν τῷ περὶ ζῴων ἠθῶν (620 b 33)\n‘ὅπου ἂν ἀνθίας ᾖ, φησίν, οὐκ ἐστὶν θηρίον· ᾧ σημείῳ\nχρώμενοι οἱ σπογγιεῖς κατακολυμβῶσι καλοῦντες αὐτὸν ἱερὸν\nἰχθύν.’ μνημονεύει δ’ αὐτοῦ καὶ Δωρίων ἐν τῷ περὶ ἰχθύων·\n‘τὸν δ’ ἀνθίαν τινὲς καὶ κάλλιχθυν καλοῦσιν, ἔτι δὲ\nκαλλιώνυμον καὶ ἔλοπα.’ Ἱκέσιος δ’ ἐν τοῖς περὶ ὕλης ὑπὸ\nμέν τινων λύκον, ὑπὸ δ’ ἄλλων\nκαλλιώνυμον· εἶναι δ’ αὐτὸν χονδρώδη καὶ εὔχυλον καὶ\nεὐέκκριτον, οὐκ εὐστόμαχον δέ. Ἀριστοτέλης (p. 307\nR) δὲ καὶ καρχαρόδοντα εἶναι τὸν κάλλιχθυν\nσαρκοφάγον τε καὶ συναγελαζόμενον. Ἐπίχαρμος δ’ ἐν Μούσαις\nτὸν μὲν ἔλοπα καταριθμεῖται, τὸν δὲ κάλλιχθυν ἢ καλλιώνυμον\nὡς τὸν αὐτὸν ὄντα σεσίγηκεν· λέγει δὲ περὶ τοῦ ἔλοπος οὕτως\n(p. 238 L)· τόν τε πολυτίματον ἔλοπ᾽, ὁ δ’ αὐτὸς χαλκὸς\nὤνιος,ἕνα μόνον, καὶ κῆνον ὁ Ζεὺς ἔλαβε κἠκελήσατοκατθέμειν αὐτῷ τέ οἱ καὶ τᾷ δάμαρτι θωτέρω. Δωρίων δ’ ἐν τῷ περὶ ἰχθύων διαφέρειν φησὶν ἀνθίαν\nκαὶ κάλλιχθυν, ἔτι τε καὶ καλλιώνυμον καὶ ἔλοπα.\nτίς δ’ ἐστὶν ὁ καλούμενος ἱερὸς ἰχθύς; ὁ μὲν τὴν\nΤελχινιακὴν ἱστορίαν συνθείς, εἴτ’ Ἐπιμενίδης (p. 233\nK) ἐστὶν ὁ Κρὴς ἢ Τηλεκλείδης εἴτ’ ἄλλος τις,\nἱερούς φησιν εἶναι ἰχθύας δελφῖνας καὶ πομπίλους. ἐστὶ δ’ ὁ\nπομπίλος ζῷον ἐρωτικόν, ὡς ἂν καὶ αὐτὸς γεγονὼς ἐκ τοῦ\nΟὐρανίου αἵματος ἅμα τῇ Ἀφροδίτῃ. Νίκανδρος δ’ ἐν δευτέρῳ\nΟἰταικῶν φησι (fr. 16 Sch)· πομπίλος, ὃς ναύτῃσιν ἀδημονέουσι κελεύθουςμήνυσεν φιλέρωσι καὶ ἄφθογγός περ ἀμύνων. Ἀλέξανδρος δ’ ὁ Αἰτωλὸς ἐν Κρίκᾳ, εἰ γνήσιον τὸ\nποιημάτιον (p. 240 M)· πηδαλίῳ ἄκρῳ ἔπι πομπίλος ἁνιοχεύωνἧστ’ ἀκάτω κατόπισθε θεοῖς ὕπο πομπίλος ἰχθύς.\nΠαγκράτης δ’ ὁ Ἀρκὰς ἐν τοῖς θαλασσίοις ἔργοις\nἐπιγραφομένοις προειπών· πομπίλος, ὃν καλέουσιν ἁλίπλοοι ἱερὸν ἰχθύν, διηγεῖται ὡς οὐ μόνον τῷ Ποσειδῶνι ὁ πομπίλος ἐστὶ\nδιὰ τιμῆς, ἀλλ’ ὅτι καὶ τοῖς τὴν Σαμοθρᾴκην κατέχουσι\nθεοῖς. ἁλιέα γοῦν τινα πρεσβύτην τῷ ἰχθύι τούτῳ κόλασιν\nὑποσχεῖν ἔτι τοῦ χρυσοῦ γένους κατ’ ἀνθρώπους ὄντος. ὄνομα\nδ’ ἦν αὐτῷ Ἐπωπεὺς καὶ ἐξ Ἰκάρου ἦν τῆς νήσου. καὶ τοῦτον\nοὖν ἅμα τῷ υἱῷ ἁλιεύοντα καὶ οὐκ εὐτυχήσαντα ἄλλων ἰχθύων\nἐν τῇ ἄγρᾳ ἢ πομπίλων οὐκ ἀποσχέσθαι τῆς τούτων ἐδωδῆς,\nἀλλὰ πάντας μετὰ τοῦ υἱοῦ καταθοινηθῆναι καὶ μετ’ οὐ πολὺ\nδίκας ἐκτῖσαι τῆς δυσσεβείας· κῆτος γὰρ ἐπελθὸν τῇ νηὶ τὸν\nἘπωπέα ἐν ὄψει τοῦ παιδὸς καταπιεῖν. ἱστορεῖ δ’ ὁ Παγκράτης\nὡς καὶ πολέμιός ἐστιν ὁ πομπίλος τῷ δελφῖνι καὶ ὅτι οὐδ᾽\nοὗτος ἀτιμώρητος ἐκφεύγει πομπίλου φαγών. ἀχρεῖος γοῦν\nγίνεται καὶ σφαδᾴζων ἐπειδὰν φάγῃ καὶ ἐπὶ τοὺς αἰγιαλοὺς\nἐκκυμανθεὶς βορὰ γίνεται αἰθυίαις τε καὶ λάροις, ἐνίοτε δὲ\nκαὶ ὑπὸ τῶν ταῖς κητείαις παρεδρευόντων ἀνδρῶν\nπαρανομεῖται. μνημονεύει τῶν πομπίλων καὶ Τιμαχίδας ὁ\nῬόδιος ἐν τῷ θʹ τοῦ Δείπνου· κωβιοὶ εἰνάλιοι καὶ πομπίλοι, ἱεροὶ ἰχθῦς. Ἤριννά τε ἢ ὁ πεποιηκὼς τὸ εἰς αὐτὴν ἀναφερόμενον\nποιημάτιον (III 143 B4)· πομπίλε, ναύτῃσιν πέμπων πλόον εὔπλοον ἰχθύ,πομπεύσαις πρύμναθεν ἐμὰν ἁδεῖαν ἑταίραν.\nἈπολλώνιος δ’ ὁ Ῥόδιος ἢ Ναυκρατίτης ἐν Ναυκράτεως κτίσει (fr. 7 Mich) τὸν\nΠομπίλον φησὶν ἄνθρωπον πρότερον ὄντα μεταβαλεῖν εἰς ἰχθὺν\nδιά τινα Ἀπόλλωνος ἔρωτα· τὴν γὰρ Σαμίων πόλιν παραρρεῖν\nποταμὸν Ἴμβρασον, τῷ ῥά ποτ’ Ὠκυρόην νύμφην, περικαλλέα κούρην,Χησιὰς εὐπατέρεια τέκεν φιλότητι μιγεῖσα,Ὠκυρόην, ᾗ κάλλος ἀπείριτον ὤπασαν Ὧραι· ταύτης οὖν ἐρασθέντα Ἀπόλλωνα ἐπιχειρῆσαι ἁρπάσαι.\nδιαπεραιωθεῖσαν δ’ εἰς Μίλητον κατά τινα Ἀρτέμιδος ἑορτὴν\nκαὶ μέλλουσαν ἁρπάζεσθαι εὐλαβηθεῖσαν Πομπίλον τινὰ\nθαλασσουργὸν ἄνθρωπον καθικετεῦσαι ὄντα πατρῷον φίλον, ὅπως\nαὐτὴν εἰς τὴν πατρίδα διασώσῃ, λέγουσαν τάδε (fr.\n8)· πατρὸς ἐμοῖο φίλου συμφράδμονα θυμὸν ἀέξων,Πομπίλε, δυσκελάδου δεδαὼς θοὰ βένθεα πόντου,σῷζέ με· καὶ τὸν εἰς τὴν ἀκτὴν διαγαγόντα αὐτὴν\nδιαπεραιοῦν. ἐπιφανέντα δὲ τὸν Ἀπόλλωνα τήν τε κόρην\nἁρπάσαι καὶ τὴν ναῦν ἀπολιθώσαντα τὸν Πομπίλον εἰς τὸν\nὁμώνυμον ἰχθὺν μεταμορφῶσαι ποιῆσαί τε τὸν (fr.\n9)πομπίλον ὠκυάλων νηῶν αιηονονα δουρον.\nΘεόκριτος δ’ ὁ Συρακόσιος ἐν τῇ ἐπιγραφομένῃ Βερενίκῃ τὸν\nλεῦκον ὀνομαζόμενον ἰχθὺν ἱερὸν καλεῖ διὰ τούτων (p.\n184 Ziegl)· καἴ τις ἀνὴρ αἰτεῖται ἐπαγροσύνην τε καὶ ὄλβον,ἐξ ἁλὸς ᾧ ζωή, τὰ δὲ δίκτυα κείνῳ ἄροτρα,σφάζων ἀκρόνυχος ταύτῃ θεῷ ἱερὸν ἰχθύν,\nὃν λεῦκον καλέουσιν, ὁ γάρ θ’ ἱερώτατος ἄλλων,καί κε λίνα στήσαιτο καὶ ἐξερύσαιτο θαλάσσηςἔμπλεα. Διονύσιος δ’ ὁ ἐπικαλούμενος Ἴαμβος ἐν τῷ περὶ\nδιαλέκτων γράφει οὕτως· ‘ἀκηκόαμεν γοῦν ἁλιέως Ἐρετρικοῦ\nτὸν ἱερὸν ἰχθὺν καὶ ἄλλων πολλῶν ἁλιέων\nκαλούντων τὸν πομπίλον· ἐστὶν πελάγιος καὶ παρὰ τὰς ναῦς\nπυκνὰ φαίνεται ἐοικὼς πηλαμύδι, ποικίλος. τὸν δ’ οὖν ἰχθύν\nτις παρὰ τῷ ποιητῇ ἕλκει· Il. 16.407ἀκτῇ ἐπὶ προβλῆτι καθήμενος ἱερὸν ἰχθύν, εἰ μὴ ἄλλος τίς ἐστιν οὕτω καλούμενος ἱερὸς ἰχθύς.’\nΚαλλίμαχος δ’ ἐν Γαλατείᾳ τὸν χρύσοφρυν (fr. 37\nSch)· ἢ μᾶλλον χρύσειον ἐν ὀφρύσιν ἱερὸν ἰχθὺνἢ πέρκας ὅσα τ’ ἄλλα φέρει βυθὸς ἄσπετος ἅλμης. ἐν δὲ τοῖς ἐπιγράμμασιν ὁ αὐτὸς ποιητής φησιν\n(fr. 72 Sch)· ἱερὸς δέ τοι, ἱερὸς ὕκης. ἄλλοι δ’ ἀκούουσιν ἱερὸν ἰχθὺν τὸν ἄνετον, ὡς καὶ\nἱερὸν βοῦν τὸν ἄνετον, οἱ δὲ τὸν μέγαν, ὡς ἱερὸν μένος ἈλκινόοιοOd. 8.385, τινὲς δὲ τὸν ἱέμενον πρὸς τὸν ῥοῦν.’\nΚλείταρχος δ’ ἐν ἑβδόμῃ Γλωσσῶν ‘οἱ ναυτικοί, φησίν,\nπομπίλον ἱερὸν ἰχθὺν προσαγορεύουσι διὰ τὸ ἐκ πελάγους\nπροπέμπειν τὰς ναῦς ἕως εἰς λιμένα· διὸ καὶ πομπίλον\nκαλεῖσθαι, χρύσοφρυν ὄντα.’ καὶ Ἐρατοσθένης δ’ ἐν Ἑρμῇ\nφησιν (fr. 14 H)· ἄγρης μοῖραν ἔλειπον, ἔτι ζώοντας ἰούλουςἠὲ γενειῆτιν τρίγλην ἢ περκάδα κίχληνἢ δρομίην χρύσειον ἐν ὀφρύσιν ἱερὸν ἰχθύν.\nἐκ ταύτης ἡμῶν τῆς ὀψολογίας ὁ καλὸς Οὐλπιανὸς\nζητείτω κατὰ τί Ἀρχέστρατος ἐν ταῖς καλαῖς ὑποθήκαις περὶ\nτῶν ἐν Βοσπόρῳ ταρίχων εἰπών (fr. 48 R)·\nΒοσπόρου ἐκπλεύσαντα τὰ λευκότατ᾽, ἀλλὰ προσέστωμηδὲν ἐκεῖ στερεᾶς σαρκὸς Μαιώτιδι λίμνῃἰχθύος αὐξηθέντος, ὃν ἐν μέτρῳ οὐ θέμις εἰπεῖν — τίς οὗτός ἐστιν ὅν φησιν οὐ θεμιτὸν εἶναι ἐμμέτρως\nεἰπεῖν;\nΑΦΥΑΙ. καὶ ἑνικῶς δὲ ἀφύην λέγουσιν. Ἀριστώνυμος Ἡλίῳ\nῥιγῶντι (I 668 K)· ὥστ’ οὔτ’ ἀφύη νῦν ἔστ’ ἔθ’ ἁπλῶς. τῆς δ’ ἀφύης ἐστὶ γένη πλείω· καὶ ἡ μὲν ἀφρῖτις\nλεγομένη οὐ γίνεται ἀπὸ γόνου, ὥς φησιν Ἀριστοτέλης\n(p. 303 R), ἀλλ’ ἐκ τοῦ ἐπιπολάζοντος τῇ\nθαλάσσῃ ἀφροῦ, οὗ ἂν ὄμβρων γενομένων πολλῶν σύστασις\nγένηται. ἑτέρα δ’ ἐστὶν ἀφύη ἡ κωβῖτις λεγομένη·\nγίνεται δ’ αὕτη ἐκ τῶν μικρῶν καὶ φαύλων τῶν ἐν τῇ ἄμμῳ\nδιαγενομένων κωβιδίων· καὶ ἐξ αὐτῆς δὲ ταύτης τῆς ἀφύης\nἀπογεννῶνται ἕτεραι, αἵτινες ἐγκρασίχολοι καλοῦνται.\nγίνεται δὲ καὶ ἄλλη ἀφύη ὁ γόνος τῶν μαινίδων καὶ ἄλλη ἐκ\nτῆς μεμβράδος καὶ ἔτι ἄλλη ἐκ τῶν μικρῶν κεστρέων τῶν ἐκ\nτῆς ἄμμου καὶ τῆς ἰλύος γινομένων. πάντων δὲ τούτων ἡ\nἀφρῖτις ἀρίστη. Δωρίων δ’ ἐν τῷ περὶ ἰχθύων κωβίτην τινὰ\nἑψητὸν λέγει καὶ τὸν ἐξ ἀθερίνης· ἰχθυδίου δὲ ὄνομα\nἀθερίνη. εἶναι δέ φησι καὶ τριγλῖτιν ἀφύην. Ἐπίχαρμος δ’ ἐν\nἭβας γάμῳ (p. 232, 7 L) ἐν μεμβράσι καὶ\nκαμμάροις τὰς ἀφύας καταριθμεῖται\nδιαστέλλων τὸν λεγόμενον γόνον. Ἱκέσιος δέ φησι· ‘τῆς ἀφύης\nἣ μὲν λευκὴ καὶ λίαν λεπτὴ καὶ ἀφρώδης, ἣν καλοῦσιν ἔνιοι\nκαὶ κωβῖτιν, ἣ δὲ ῥυπαρωτέρα ταύτης καὶ ἁδροτέρα· διαφέρει\nδ’ ἡ καθαρὰ καὶ λεπτή.’ Ἀρχέστρατος δ’ ὁ ὀψοδαίδαλός φησι\n(fr. 10 R)· τὴν ἀφύην μίνθου πᾶσαν πλὴν τὴν ἐν Ἀθήναις·τὸν γόνον ἐξαυδῶ, τὸν ἀφρὸν καλέουσιν Ἴωνες·καὶ λαβὲ πρόσφατον αὐτὸν ἐν εὐκόλποισι Φαλήρουἀγκῶσιν ληφθένθ’ ἱεροῖς. κἀν τῇ περικλύστῳἐστὶ Ῥόδῳ γενναῖος, ἐὰν ἐπιχώριος ἔλθῃ.ἂν δέ που ἱμείρῃς αὐτοῦ γεύσασθαι, ὁμοῦ χρὴκνίδας ὀψωνεῖν, τὰς ἀμφικόμους ἀκαλήφας·εἰς ταὐτὸν μίξας δ’ αὐτὰς ἐπὶ τηγάνου ὄπτα,εὐώδη τρίψας ἄνθη λαχάνων ἐν ἐλαίῳ.\nΚλέαρχος δ’ ὁ περιπατητικὸς ἐν τοῖς περὶ παροιμιῶν περὶ τῆς\nἀφύης φησί· ‘διὰ τὸ μικροῦ δεῖσθαι πυρὸς ἐν τοῖς τηγάνοις\nοἱ περὶ Ἀρχέστρατον (fr. 11 R) ἐπιβαλόντας\nκελεύουσιν ἐπὶ θερμὸν τήγανον σίζουσαν ἀφαιρεῖν· ἅμα δ᾽\nἧπται καὶ σίζει, καθάπερ τοὔλαιον, εὐθύς. διὸ λέγεται ‘ἴδε\nπῦρ ἀφύη.\" Χρύσιππος δ’ ὁ φιλόσοφος ἐν τῷ περὶ τῶν δι’ αὑτὰ\nαἱρετῶν ‘τὴν ἀφύην, φησί, τὴν ἐν Ἀθήναις μὲν διὰ\nτὴν δαψίλειαν ὑπερορῶσι καὶ πτωχικὸν εἶναί φασιν ὄψον, ἐν\nἑτέραις δὲ πόλεσιν ὑπερθαυμάζουσι πολὺ χείρω γινομένην.\nεἶθ’ οἱ μέν, φησίν, ἐνταῦθα τοὺς Ἀδριατικοὺς ὄρνιθας\nτρέφειν σπεύδουσιν ἀχρειοτέρους ὄντας,\nὅτι τῶν παρ’ ἡμῖν πολὺ ἐλάττους εἰσίν· ἐκεῖνοι δὲ τἀναντία\nμεταπέμπονται τοὺς ἐνθάδε.’ ἐπὶ τοῦ ἑνικοῦ Ἕρμιππος\nΔημόταις (I 228 K) τὸ ἐνικόν·\nνῦν δ’ οὐδ’ ἀφύην κινεῖν δοκεῖς. Καλλίας Κύκλωψιν (I 695 K)· πρὸς τῆς ἀφύης τῆς ἡδίστης. Ἀριστώνυμος Ἡλίῳ ῥιγῶντι (I 668 K)·\nὥστ’ οὔτ’ ἀφύη νῦν ἔστιν ἁπλῶς. ἀφύδια δὲ Ἀριστοφάνης Ταγηνισταῖς (I 522\nK)· μηδὲ τὰ Φαληρικὰ τὰ μικρὰ τάδ’ ἀφύδια.\nΛυγκεὺς δ’ ὁ Σάμιος ἐν τῇ πρὸς Διαγόραν ἐπιστολῇ ἐπαινῶν\nτὰς Ῥοδιακὰς ἀφύας καὶ ἀντιτιθεὶς πολλὰ τῶν Ἀθήνησι\nγινομένων πρὸς τὰ ἐν τῇ Ῥόδῳ φησί· ‘ταῖς μὲν Φαληρικαῖς\nἀφύαις τὰς Αἰνάτιδας καλουμένας ἀφύας, τῷ δὲ γλαυκίσκῳ τὸν\nἔλοπα καὶ τὸν ὄρφον ἀντιπαρατιθεῖσα, πρὸς δὲ τὰς\nἘλευσινιακὰς ψήττας καὶ σκόμβρους καὶ εἴ τις ἄλλος παρ᾽\nαὐτοῖς ἰχθὺς ἐπάνω τῇ δόξῃ τοῦ Κέκροπος γέγονεν\nἀντιγεννήσασα τὸν ἀλώπεκα καλούμενον. ὃν ὁ τὴν\nἩδυπάθειαν γράψας παρακελεύεται τῷ μὴ δυναμένῳ τιμῇ\nκατεργάσασθαι τὴν ἐπιθυμίαν ἀδικίᾳ κτήσασθαι τὴν\nὀψοφαγίαν.’ Ἀρχέστρατον λέγει τὸν τένθην ὁ\nΛυγκεύς, ὃς ἐν τῷ πολυθρυλήτῳ ποιήματι περὶ τοῦ γαλεοῦ\nλέγει οὕτως (fr. 13 R)· ἐν δὲ Ῥόδῳ γαλεὸν τὸν ἀλώπεκα· κἂν ἀποθνῄσκεινμέλλῃς, ἂν μή σοι πωλεῖν θέλῃ, ἅρπασον αὐτόν,ὃν καλέουσι Συρακόσιοι κύνα πίονα· κᾆτα\nὕστερον ἤδη πάσχ’ ὅτι σοι πεπρωμένον ἐστίν.\nΑΧΑΡΝΟΣ. Καλλίας Κύκλωψιν (I 694 K)·κίθαρος ὀπτὸς καὶ βατὶς θύννου τε κεφάλαιον τοδί,ἐγχέλεια, κάραβοι, λινεύς, ἄχαρνος οὑτοσί.\nΒΑΤΙΣ. ΒΑΤΡΑΧΟΣ. ΒΑΤΟΣ. τῆς μὲν οὖν βατίδος καὶ τοῦ\nβατράχου μνημονεύει Ἀριστοτέλης ἐν τοῖς περὶ ζῴων (p.\n296 R) καταριθμῶν αὐτὰ ἐν τοῖς σελάχεσιν. Εὔπολις\nδ’ ἐν Κόλαξί φησι (I 303 K)· παρὰ τῷδε Καλλίᾳ πολλὴ θυμηδία,ἵνα πάρα μὲν κάραβοι καὶ βατίδες καὶ λαγῲκαὶ γυναῖκες εἱλίποδες. καὶ Ἐπίχαρμος ἐν Ἥβας γάμῳ (p. 232\nL)· ἦν δὲ νάρκαι καὶ βατίδες, ἦν δὲ\nζύγαιναι,πρήστιες,κἀμίαι τε καὶ βάτοι ῥίναι τε τραχυδέρμονες. ἐν δὲ Μεγαρίδι (p. 245 L)· τὰς πλευρὰς οἷόν περ βατίς,τὰν δ’ ὀπισθίαν ἔχησθ’ ἀτενὲς οἷόν περ βάτος,τὰν δὲ κεφαλὰν ὀστέων οἷόν περ ἔλαφος, οὐ βατίς,τὰν δὲ λαπάραν σκορπίος παῖς ἐπιθαλάττιός τε οὐ. Σαννυρίων δ’ ἐν Γέλωτι (I 793 K)·\nὦ βατίδες, ὦ γλαύκων κάρα. Ἀριστοτέλης δ’ ἐν πέμπτῳ ζῴων μορίων (h. an.\np. 540 b 17) σελάχη φησὶν εἶναι βάτον, τρυγόνα,\nβοῦν, λάμιαν, αἰετόν, νάρκην, βάτραχον καὶ πάντα τὰ\nγαλεοειδῆ. Σώφρων δ’ ἐν μίμοις ἀνδρείοις βότιν καλεῖ τινα\nἰχθὺν ἐν τούτοις (fr. 62 Bo)· ‘κέστραι βότιν\nκάπτουσαι’· καὶ μήποτε βοτάνην τινὰ λέγει. περὶ δὲ τοῦ\nβατράχου συμβουλεύει ὁ σοφώτατος\nἈρχέστρατος ἐν ταῖς γνώμαις τάδε (fr. 12 R)·\nβάτραχον ἔνθ’ ἂν ἴδῃς, ὀψώνει ........................ καὶ γαστρίον αὐτοῦσκεύασον .. περὶ δὲ τῆς βατίδος (fr. 49 R)·\nκαὶ βατίδ’ ἑφθὴν ἔσθε μέσου χειμῶνος ἐν ὥρῃ,καὶ ταύτῃ τυρὸν καὶ σίλφιον· ἅττα τε σάρκαμὴ πίειραν ἔχῃ πόντου τέκνα, τῷδε τρόπῳ χρὴσκευάζειν. ἤδη σοὶ ἐγὼ τάδε δεύτερον αὐδῶ. Ἔφιππος δ’ ὁ κωμῳδιοποιὸς ἐν Φιλύρᾳ δράματι\n(II 262 K)· ἑταίρας δ’ ὄνομα ἡ Φιλύρα·\nπότερον ἐγὼτὴν βατίδα τεμάχη κατατεμὼν ἕψω; τί φής;ἢ Σικελικῶς ὀπτὴν ποιήσω; Β. Σικελικῶς.\nΒΩΚΕΣ. Ἀριστοτέλης ἐν τῷ ἐπιγραφομένῳ Ζωικῷ ἢ περὶ ἰχθύων\n(p. 297 R) ‘νωτόγραπτα, φησί, λέγεται βῶξ,\nσκολιόγραπτα δὲ κολίας.’ Ἐπίχαρμος δ’ ἐν Ἥβας γάμῳ\n(p. 232 L)· ἔτι δὲ ποττούτοισι βῶκες, σμαρίδες, ἀφύαι,\nκάμμαροι. Νουμήνιος δ’ ἐν Ἁλιευτικῷ βόηκας αὐτοὺς καλεῖ ἐν\nτούτοις (fr. 9 Birt)· ἢ λευκὴν συνόδοντα βόηκάς τε τριγκούς τε. Σπεύσιππος δὲ καὶ οἱ ἄλλοι Ἀττικοὶ βόακας.\nἈριστοφάνης Σκηνὰς καταλαμβανούσαις (I 514 K)·\nἀλλ’ ἔχουσα γαστέραμεστὴν βοάκων ἀπεβάδιζον οἴκαδε.\nὠνομάσθη δὲ παρὰ τὴν βοήν. διὸ καὶ Ἑρμοῦ ἱερὸν\nεἶναι λόγος τὸν ἰχθύν, ὡς τὸν κίθαρον Ἀπόλλωνος. Φερεκράτης\nδ’ ἐν Μυρμηκανθρώποις εἰπών (I 178 K)· ἀλλὰ φωνὴν οὐκ ἔχεινἰχθύν γέ φασι τὸ παράπαν, ἐπιφέρει· νὴ τὼ θεώ,οὐκ ἔστιν ἰχθὺς ἄλλος οὐδεὶς ἢ βόαξ. Ἀριστοφάνης δ’ ὁ Βυζάντιος (omis. N)\nκακῶς φησιν ἡμᾶς λέγειν τὸν ἰχθὺν βῶκα δέον βόωπα, ἐπεὶ\nμικρὸς ὑπάρχων μεγάλους ὦπας ἔχει· εἴη ἂν οὖν ὁ βόωψ βοὸς\nὀφθαλμοὺς ἔχων. πρὸς ὃν λεκτέον, εἰ τοῦτον κακῶς\nὀνομάζομεν, διὰ τί κορακῖνόν φαμεν καὶ οὐ κοροκῖνον;\nὠνομάσθη γὰρ ἀπὸ τοῦ τὰς κόρας κινεῖν. τί δ’ οὐχὶ καὶ\nσείουρον λέγομεν, ἀλλὰ σίλουρον; ὠνόμασται γὰρ καὶ οὗτος\nἀπὸ τοῦ σείειν συνεχῶς τὴν οὐράν.\nΒΕΜΒΡΑΔΕΣ. Φρύνιχος Τραγῳδοῖς (I 383\nK)·ὦ χρυσοκέφαλοι βεμβράδες θαλάσσιαι. Ἐπίχαρμος ἐν Ἥβας γάμῳ βαμβραδόνας αὐτὰς καλεῖ\n(p. 232 L)· βαμβραδόνες τε καὶ κίχλαι, λαγοί, δράκοντες\nἄλκιμοι. καὶ Σώφρων ἐν ἀνδρείοις (fr. 54 Bo)·\n‘βαμβραδόνι, ῥαφίδι.’ Νουμήνιος δ’ ἐν Ἁλιευτικῷ (fr.\n3 Birt)· ἠβαιῇ καρῖδι καὶ εἴ ποτε βεμβράδι, κείνῃζωῇ ἔπ’ ἀγρώσσοις· τάδε δὴ σκέψαιο\nδέλετρα.\nΔωρίων δ’ ἐν τῷ περὶ ἰχθύων φησί· ‘βεμβράδα\nἀποκεφαλίσας, ἐὰν ᾖ ἁδροτέρα, καὶ ἀποπλύνας ἁλὶ λεπτῷ καὶ\nὕδατι, ἕψε τὸν αὐτὸν τρόπον τῇ τριγλίτιδι.’ γίνεται δέ,\nφησίν, ἐκ μόνης τῆς βεμβράδος σκευασία τις ἡ\nπροσαγορευομένη βεμβραφύη· ὧν μνημονεύει Ἀριστώνυμος ἐν\nἩλίῳ ῥιγῶντι (I 668 K)· ὅ γέ τοι Σικελὸς ταῖς μεμβραφύαις προσέοικεν ὁκαρκινοβήτης. Ἀττικοὶ δ’ ὅμως βεμβράδας λέγουσιν. Ἀριστομένης\nΓόησι (I 691 K)· βεμβράδας φέρων ὀβολοῦ. Ἀριστώνυμος Ἡλίῳ ῥιγῶντι (I 668 K)·\nοὔτ’ ἀφύη νῦν ἔστ’ ἔθ’ ἁπλῶς οὔτ’ αὖ βεμβρὰςκακοδαίμων. Ἀριστοφάνης Γήρᾳ (I 425 K)· ταῖς πολιόχρωσι βεμβράσιν τεθραμμένη. Πλάτων Πρέσβεσιν (I 633 K)· Ἡράκλεις, τῶν βεμβράδων. ἐν δὲ ταῖς Εὐπόλιδος Αἰξὶν ἔστιν εὑρεῖν καὶ διὰ\nτοῦ μ γραφόμενον (I 264\nK). Ἀντιφάνης δ’ ἐν Κνοιθιδεῖ (II 61\nK)· ἄτοπά γε κηρύττουσιν ἐν τοῖς ἰχθύσικηρύγμαθ᾽, οὗ καὶ νῦν τις ἐκεκράγει μέγαμέλιτος γλυκυτέρας μεμβράδας φάσκων ἔχειν.εἰ τοῦτο τοιοῦτ’ ἐστίν, οὐδὲν κωλύειτοὺς μελιτοπώλας αὖ λέγειν βοᾶν θ’ ὅτιπωλοῦσι τὸ μέλι σαπρότερον τῶν μεμβράδων. καὶ Ἄλεξις δ’ ἐν Χορηγίδι διὰ τοῦ μ εἴρηκεν (II 391 K)·\n\nὃς τοῖς τετραδισταῖς μὲν παρέθηκεν ἐσθίεινπρώην λέκιθον καὶ μεμβράδας καὶ στέμφυλα. ἐν δὲ Πρωτοχόρῳ (II 369 K)· ἐπιπονώτερονἔργον μὰ τὸν Διόνυσον οὐκ εἴληφ’ ἐγὼἀφ’ οὗ παρασιτῶ. μεμβράδας μοι κρεῖττον ἦνἔχειν μετ’ Ἀττικιστὶ δυναμένου λαλεῖν.ὀνησιφόρον ἦν τοῦτο.\nΒΛΕΝΝΟΣ. τούτου μέμνηται Σώφρων ἐν τῷ ἐπιγραφομένῳ Ὡλιεὺς\nτὸν ἀγροιώταν (fr. 53 Bo) ‘βλέννῳ θηλαμόνι.’\nἐστὶ δὲ κωβιῷ τὴν ἰδέαν παραπλήσιος.\nἘπίχαρμος δ’ ἐν Ἥβας γάμῳ ΒΑΙΟΝΑΣ τινὰς ἰχθῦς καλεῖ ἐν\nτούτοις (p. 233 L)· ἆγε δὴ τρίγλας τε κυφὰς κἀχαρίστους βαιόνας. καὶ παρ’ Ἀττικοῖς δὲ παροιμία ἐστὶ ‘μή μοι βαιών·\nκακὸς ἰχθύς.’\nΒΟΥΓΛΩΣΣΟΣ. ὁ Πυθαγορικὸς δὲ δι’ ἐγκράτειαν Ἀρχέστρατός\nφησιν (fr. 51 R)· εἶτα λαβεῖν ψῆτταν μεγάλην καὶ τὴν\nὑπότρηχυνβούγλωσσον, ταύτην δὲ θέρευς, περὶ Χαλκίδα\nκεδνήν. Ἐπίχαρμος δ’ ἐν Ἥβας γάμῳ (p. 234 L)·\nβούγλωσσοί τε καὶ κίθαρος ἐνῆς. τῶν δὲ βουγλώσσων διαλλάττοντές εἰσιν οἱ\nκυνόγλωσσοι· περὶ ὧν καὶ αὐτῶν Ἐπίχαρμός φησιν\n(ibid)· αἰολίαι πλῶτές τε κυνόγλωσσοί τ᾽, ἐνῆν δὲ\nσκιαθίδες. Ἀττικοὶ δὲ ψῆτταν αὐτὴν καλοῦσιν.\nΓΟΓΓΡΟΙ. τούτους Ἱκέσιος σκληροτέρους τῶν ἐγχέλεων εἶναί\nφησι καὶ ἀραιοσαρκοτέρους τε καὶ ἀτροφωτέρους εὐχυλίᾳ τε\nπολὺ λειπομένους, εὐστομάχους δὲ εἶναι. Νίκανδρος δὲ ὁ\nἐποποιὸς ἐν τρίτῳ Γλωσσῶν (fr. 122 Schn)\nκαλεῖσθαί φησιν αὐτοὺς καὶ γρύλλους. Εὔδοξος δ’ ἐν ἕκτῳ Γῆς\nπεριόδου γόγγρους δέ φησιν πολλοὺς ἀνδραχθεῖς ἐν Σικυῶνι\nἁλίσκεσθαι· ὧν ἐνίους εἶναι καὶ ἁμαξιαίους. Φιλήμων δὲ τῆς\nκωμῳδίας ὁ ποιητὴς καὶ αὐτὸς μνημονεύων τῶν ἐν Σικυῶνι\nδιαφόρων γόγγρων ποιεῖ τινα μάγειρον ἐπὶ τέχνῃ τῇ ἑαυτοῦ\nσεμνυνόμενον καὶ λέγοντα ἐν τῷ ἐπιγραφομένῳ Στρατιώτῃ τάδε\n(II 500 K)·\nὡς ἵμερός μ’ ὑπῆλθε γῇ τε κοὐρανῷλέξαι μολόντι τοὔψον ὡς ἐσκεύασα.νὴ τὴν Ἀθηνᾶν, ἡδύ γ’ ἔστ’ εὐημερεῖνἐν ἅπασιν· ἰχθὺς ἁπαλὸς οἷος γέγονέ μοι,οἷον παρατέθεικ᾽, οὐ πεφαρμακευμένοντυροῖσιν οὐδ’ ἄνωθεν ἐξηνθισμένον,ἀλλ’ οἷος ἦν ζῶν κὠπτὸς ὢν τοιοῦτος ἦν.οὕτως ἁπαλὸν ἔδωκα καὶ πρᾷον τὸ πῦρὀπτῶν τὸν ἰχθύν, οὐδὲ πιστευθήσομαι ...ὅμοιον ἐγένετ᾽, ὄρνις ὁπόταν ἁρπάσῃτοῦ καταπιεῖν μεῖζόν τι· περιτρέχει κύκλῳτηροῦσα τοῦτο, καταπιεῖν δ’ ἐσπούδακεν,ἕτεραι διώκουσιν δὲ ταύτην· ταὐτὸν ἦν.τὴν ἡδονὴν ὁ πρῶτος αὐτῶν καταμαθὼντῆς λοπάδος ἀνεπήδησε κἄφευγεν κύκλῳ\nτὴν λοπάδ’ ἔχων, ἄλλοι δ’ ἐδίωκον κατὰ πόδας.ἐξῆν ὀλολύζειν· οἳ μὲν ἥρπασάν τι γάρ,οἳ δ’ οὐδέν, οἳ δὲ πάντα. καίτοι παρέλαβονἰχθῦς ποταμίους ἐσθίοντας βόρβορον.εἰ δ’ ἔλαβον ἄρτι σκάρον ἢ ᾽κ τῆς Ἀττικῆςγλαυκίσκον, ὦ Ζεῦ σῶτερ, ἢ ᾽ξ Ἄργους κάπρονἢ ᾽κ τῆς Σικυῶνος τῆς φίλης ὃν τοῖς θεοῖςφέρει Ποσειδὼν γόγγρον εἰς τὸν οὐρανόν,ἅπαντες οἱ φαγόντες ἐγένοντ’ ἂν θεοί.ἀθανασίαν εὕρηκα· τοὺς ἤδη νεκροὺςὅταν μόνον ὀσφρανθῶσι ποιῶ ζῆν πάλιν.\nταῦτα, νὴ τὴν Ἀθηνᾶν, οὐδ’ ἂν Μενεκράτης ἂν ὁ Συρακόσιος\nἐξωγκώσατο ὁ Ζεὺς ἐπικαλούμενος, ὃς ἐφρόνει μέγα ὡς μόνος\nαἴτιος τοῦ ζῆν τοῖς ἀνθρώποις γινόμενος διὰ τῆς αὑτοῦ\nἰατρικῆς. τοὺς γοῦν θεραπευομένους ὑπ’ αὐτοῦ τὰς ἱερὰς\nκαλουμένας νόσους συγγράφεσθαι ἠνάγκαζεν ὅτι ὑπακούσονται\nαὐτῷ δοῦλοι περισωθέντες. καὶ ἠκολούθουν ὃ μέν τις\nἩρακλέους σκευὴν ἔχων καὶ καλούμενος Ἡρακλῆς (Νικόστρατος\nδ’ ἦν οὗτος ὁ Ἀργεῖος, ἱερὰν νόσον θεραπευθείς· μνημονεύει\nδ’ αὐτῶν Ἔφιππος ἐν Πελταστῇ λέγων ὧδε (II 260\nK)· οὐ Μενεκράτης μὲν ἔφασκεν εἶναι Ζεὺς θεός,Νικόστρατος δ’ Ἁργεῖος ἕτερος Ἡρακλῆς. ἄλλος δέ τις ὡς Ἑρμῆς χλαμύδα ἔχων καὶ κηρύκειον,\nπρὸς δὲ τούτοισι πτερά, ὡς ὁ Ζελείτης Νικαγόρας ὁ καὶ τῆς πατρίδος τυραννήσας, ὡς ἱστορεῖ\nΒάτων ἐν τοῖς περὶ τῶν ἐν Ἐφέσῳ τυράννων (FHG IV\n348). Ἡγήσανδρος δέ φησιν (ibid.\n414) ὅτι καὶ Ἀστυκρέοντα θεραπευθέντα ὑπ’ αὐτοῦ\nἈπόλλωνα ἐκάλεσε. καὶ ἄλλος δ’ αὐτῷ τῶν περισωθέντων\nἈσκληπιοῦ στολὴν ἀναλαβὼν συμπεριεφθείρετο. αὐτὸς δ’ ὁ Ζεὺς\nπορφύραν ἠμφιεσμένος καὶ στέφανον χρυσοῦν ἐπὶ τῆς κεφαλῆς\nἔχων καὶ σκῆπτρον κρατῶν κρηπῖδάς τε ὑποδεδεμένος περιῄει\nμετὰ τοῦ θείου χοροῦ. καὶ ἐπιστέλλων Φιλίππῳ τῷ βασιλεῖ\nοὕτως ἔγραψεν·\n‘Μενεκράτης Ζεὺς Φιλίππῳ χαίρειν. σὺ μὲν Μακεδονίας\nβασιλεύεις, ἐγὼ δὲ ἰατρικῆς, καὶ σὺ μὲν ὑγιαίνοντας δύνασαι\nὅταν βουληθῇς ἀπολλύναι, ἐγὼ δὲ τοὺς νοσοῦντας σῴζειν καὶ\nτοὺς εὐρώστους ἀνόσους οἳ ἂν ἐμοὶ πείθωνται παρέχειν μέχρι\nγήρως ζῶντας. τοιγαροῦν σὲ μὲν Μακεδόνες δορυφοροῦσιν, ἐμὲ\nδὲ καὶ οἱ μέλλοντες ἔσεσθαι. Ζεὺς γὰρ ἐγὼ αὐτοῖς βίον\nπαρέχω.’ πρὸς ὃν ὡς μελαγχολῶντα ἐπέστελλεν ὁ Φίλιππος·\n‘Φίλιπποσ Μενεκράτει ὑγιαίνειν.’ παραπλησίως\nδὲ ἐπέστελλε καὶ Ἀρχιδάμῳ τῷ Λακεδαιμονίων βασιλεῖ καὶ τοῖς\nἄλλοις ὅσοις ἔγραφεν, οὐκ ἀπεχόμενος τοῦ Διός. καλέσας δ᾽\nαὐτόν ποτε ἐπὶ δεῖπνον ὁ Φίλιππος μετὰ τῶν ἰδίων θεῶν\nσυγκατέκλινε πάντας ἐπὶ τῆς μέσης κλίνης ὑψηλότατα καὶ\nἱεροπρεπέστατα κεκοσμημένης καὶ τράπεζαν παραθείς, ἐφ’ ἧς\nβωμὸς ἔκειτο καὶ τῶν ἀπὸ γῆς παντοδαπῶν ἀπαρχαί. καὶ ὁπότε\nτοῖς ἄλλοις παρεφέρετο τὰ ἐδώδιμα, τοῖς ἀμφὶ Μενεκράτην\nἐθυμίων καὶ ἔσπενδον οἱ παῖδες. καὶ τέλος ὁ καινὸς Ζεὺς\nμετὰ τῶν ὑπηκόων γελώμενος θεῶν ἔφυγεν\nἐκ τοῦ συμποσίου, ὡς Ἡγήσανδρος ἱστορεῖ (FHG IV\n414)· μνημονεύει δὲ τοῦ Μενεκράτους καὶ Ἄλεξις ἐν\nΜίνῳ (II 346 K).\nκαὶ Θεμίσων δὲ ὁ Κύπριος, τὰ Ἀντιόχου τοῦ βασιλέως παιδικά,\nὥς φησι Πύθερμος ὁ Ἐφέσιος ἐν τῇ ὀγδόῃ τῶν ἱστοριῶν\n(FHG IV 488), οὐ μόνον ἐν ταῖς πανηγύρεσιν\nἀνεκηρύττετο ‘Θεμίσων Μακεδών, Ἀντιόχου βασιλέως Ἡρακλῆς’,\nἔθυον δὲ αὐτῷ πάντες οἱ ἐγχώριοι ἐπιλέγοντες Ἡρακλεῖ\nΘεμίσωνι, καὶ παρῆν αὐτὸς ὁπότε τις τῶν ἐνδόξων θύοι καὶ\nἀνέκειτο στρωμνὴν καθ’ αὑτὸν ἔχων ἠμφιεσμένος λεοντῆν·\nἐφόρει δὲ καὶ τόξα Σκυθικὰ καὶ ῥόπαλον ἐκράτει. ὁ δ’ οὖν\nΜενεκράτης τοιοῦτος ὢν ὁποῖος εἴρηται οὐδὲν παραπλήσιόν\nποτε ἐξωγκώσατο οἷον ὁ προειρημένος μάγειρος· ἀθανασίαν ηὕρηκα· τοὺς ἤδη νεκρούς,ὅταν μόνον ὀσφρανθῶσι, ποιῶ ζῆν πάλιν.\nἀλαζονικὸν δ’ ἐστὶ πᾶν τὸ τῶν μαγείρων φῦλον, ὡς καὶ\nἩγήσιππος ἐν Ἀδελφοῖς παρίστησι. παράγει δὲ μάγειρον\nλέγοντα (IV 479 M)· βέλτιστε, πολλοῖς πολλὰ περὶ μαγειρικῆςεἰρημέν’ ἐστίν· ἢ λέγων φαίνου τι δὴκαινὸν παρὰ τοὺς ἔμπροσθεν ἢ μὴ κόπτε με.Β. οὐκ ἀλλὰ τὸ πέρας τῆς μαγειρικῆς, Σύρε,εὑρηκέναι πάντων νόμιζε μόνον ἐμέ.οὐ γὰρ παρέργως ἔμαθον ἐν ἔτεσιν δυεῖνἔχων περίζωμ᾽, ἀλλ’ ἅπαντα τὸν βίονζητῶν κατὰ μέρη τὴν τέχνην ἐξήτακα·\nεἴδη λαχάνων ὅσ’ ἐστί, βεμβράδων τρόπους,φακῆς γένη παντοδαπά. τὸ πέρας σοι λέγω·ὅταν ἐν περιδείπνῳ τυγχάνω διακονῶν,ἐπὰν τάχιστ’ ἔλθωσιν ἐκ τῆς ἐκφορᾶςτὰ βάπτ’ ἔχοντες, τοὐπίθημα τῆς χύτραςἀφελὼν ἐποίησα τοὺς δακρύοντας γελᾶν·τοιοῦτος ἔνδοθέν τις ἐν τῷ σώματιδιέδραμε γαργαλισμὸς ὡς ὄντων γάμων.Α. φακῆν παρατιθείς, εἰπέ μοι, καὶ βεμβράδας;Β. τὰ πάρεργά μου ταῦτ’ ἔστιν. ἢν δὲ δὴ λάβωτὰ δέοντα καὶ τοὐπτάνιον ἁρμόσωμ’ ἅπαξ,ὅπερ ἐπὶ τῶν ἔμπροσθε Σειρήνων, Σύρε,ἐγένετο, καὶ νῦν ταὐτὸ τοῦτ’ ὄψει πάλιν.ὑπὸ τῆς γὰρ ὀσμῆς οὐδὲ εἷς δυνήσεταιἁπλῶς διελθεῖν τὸν στενωπὸν τουτονί·ὁ δὲ παριὼν πᾶς εὐθέως πρὸς τὴν θύρανἑστήξετ’ ἀχανής, προσπεπατταλευμένος,ἄφωνος, ἄχρι ἂν τῶν φίλων βεβυσμένοςτὴν ῥῖν’ ἕτερός τις προσδραμὼν ἀποσπάσῃ.Α. μέγας εἶ τεχνίτης. Β. ἀγνοεῖς πρὸς ὃν λαλεῖς·πολλοὺς ἐγὼ σφόδρ’ οἶδα τῶν καθημένων,οἳ καταβεβρώκασ’ ἕνεκ’ ἐμοῦ τὰς οὐσίας. πρὸς τῶν θεῶν, τί διαφέρειν οὗτος ὑμῖν δοκεῖ τῶν\nπαρὰ Πινδάρῳ Κηληδόνων (fr. 53 B4), αἳ κατὰ\nτὸν αὐτὸν τρόπον ταῖς Σειρῆσι τοὺς ἀκροωμένους ἐποίουν\nἐπιλανθανομένους τῶν τροφῶν διὰ τὴν ἡδονὴν\nἀφαυαίνεσθαι;\nΝικόμαχος δ’ ἐν Εἰλειθυίᾳ καὶ αὐτὸς\nπαράγει τινὰ μάγειρον ὑπερβάλλοντα τοὺς περὶ τὸν Διόνυσον\nτεχνίτας. λέγει δ’ οὖν οὗτος πρὸς τὸν μισθωσάμενον\n(IV 583 M)· ὑποδεικνύεις μὲν ἦθος ἀστεῖον πάνυκαὶ πρᾷον, ὀλίγωρον δὲ πεποίηκάς τι. Β. πῶς;Α. ἐν τῇ τέχνῃ τίνες ἐσμὲν οὐκ ἐξήτακας,ἢ πρότερον ἐπύθου τῶν ἀκριβῶς εἰδότωνοὕτω τ’ ἐμισθώσω με; Β. μὰ Δί᾽, ἐγὼ μὲν οὐ.Α. καὶ μὴν ἴσως ὅσον μαγείρου διαφέρειμάγειρος οὐκ οἶσθ᾽. Β. εἴσομαι δέ γ’ ἢν λέγῃς.Α. τὸ γὰρ παραλαβόντ’ ὄψον ἠγορασμένονπότερ’ ἀποδοῦναι σκευάσαντα μουσικῶςδιακόνου ᾽στ’ οὐ τοῦ τυχόντος; Β. Ἡράκλεις.Α. ὁ μάγειρός ἐσθ’ ὁ τέλειος ἑτέρα διάθεσις.πολλὰς τέχνας λάβοις ἂν ἐνδόξους πάνυ,ὧν τὸν μαθεῖν βουλόμενον ὀρθῶς οὐκ ἔνιταύταις προσελθεῖν εὐθύς, ἀλλ’ ἔμπροσθε δεῖζωγραφίας ἧφθαι. ταῦτα καὶ μαγειρικῆςπρότερον μαθεῖν δεῖ τῆς τέχνης ἑτέρας τέχνας,ὧν εἰδέναι σοι κρεῖττον ἦν μοι πρὶν λαλεῖν,ἀστρολογικήν, γεωμετρικήν, ἰατρικήν.τῶν ἰχθύων γὰρ τὰς δυνάμεις καὶ τὰς τέχναςἐντεῦθεν εἴσῃ· παρακολουθήσεις χρόνοις,πότ’ ἄωρός ἐσθ’ ἕκαστος ἢ πόθ’ ὥριμος.τῶν ἡδονῶν γὰρ μεγάλα τὰ διαστήματα·ἐνίοτε κρείττων γίνεται θύννου βόαξ.Β. ἔστω. γεωμετρικῇ δὲ καὶ σοὶ πρᾶγμα τί;\nΑ. τοὐπτάνιον ἡμεῖς σφαῖραν εἶναι τιθέμεθα·τοῦτο διελέσθαι καὶ τόπον λαβόνθ’ ἕναμερίσαι κατ’ εἶδος τῆς τέχνης ἐπιδέξια,ἐκεῖθεν ἐνταῦθ’ ἐστὶ μετενηνεγμένα.Β. οὗτος, πέπεισμαι, κἂν τὰ λοιπὰ μὴ λαλῇς·περὶ τῆς ἰατρικῆς δέ; Α. τῶν γὰρ βρωμάτωνπνευματικὰ παὶ δύσπεπτα καὶ τιμωρίανἔχοντ’ ἔνι’ ἔστιν, οὐ τροφήν. δειπνῶν δὲ πᾶςτἀλλότρια γίνετ’ ὀξύχειρ κοὐκ ἐγκρατής·τοῖς δὴ τοιούτοις βρώμασιν τὰ φάρμακαεὕρητ’ ἐκεῖθεν. μεταφορὰ δ’ ἐστὶν τέχνης,ἤδη τὸ μετὰ νοῦ καὶ τὸ συμμέτρως ἐμόν·περὶ τακτικῆς, ἕκαστα ποῦ τεθήσεται·ἀριθμῷ τὸ πλῆθος εἰδέναι μαγειρικῆς.οὐθεὶς ἕτερός σοι πρὸς ἐμὲ καὶ γραφήσεται.Β. μίκρ’ ἀντάκουσον ἐν μέρει κἀμοῦ. Α. λέγε.Β. σὺ μηθὲν ἐνόχλει μήτε σαυτὸν μήτ’ ἐμέ,ἀπραγμόνως δὲ διαγενοῦ τὴν ἡμέραν.\nὁ δὲ παρὰ τῷ νεωτέρῳ Φιλήμονι μάγειρος διδασκαλικός τις\nεἶναι θέλει τοιαῦτά τινα λαλῶν (II 540 K)·\nἐάσαθ’ οὕτως ὡσ ἔχει. τὸ πῦρ μόνονποιεῖτε τοῖς ὀπτοῖσι μήτ’ ἀνειμένον(τὸ γὰρ τοιοῦτ’ οὐκ ὀπτόν, ἀλλ’ ἑφθὸν ποιεῖ)μήτ’ ὀξύ· κατακάει γὰρ ὅσ’ ἂν ἔξω λάβῃτοῦτο πάλιν, εἰς τὴν σάρκα δ’ οὐκ ἐνδύεται.\nμάγειρός ἐστιν οὐκ ἐὰν ζωμήρυσινἔχων τις ἔλθῃ καὶ μάχαιραν πρός τινα,οὐδ’ ἄν τις εἰς τὰς λοπάδας ἰχθῦς ἐμβάλῃ,ἀλλ’ ἔστι τις φρόνησις ἐν τῷ πράγματι.\nὁ δὲ παρὰ Διφίλῳ ἐν τῷ Ζωγράφῳ καὶ πρὸς οὓς ἐκμισθοῦν αὑτὸν\nδεῖ διδάσκει λέγων οὕτως (II 553 K)· οὐ μὴ παραλάβω σ’ οὐθαμοῦ, Δράκων, ἐγὼἐπ’ ἔργον, οὗ μὴ διατελεῖς τὴν ἡμέραντραπεζοποιῶν ἐν ἀγαθοῖς πολλοῖς χύδην.οὐ γὰρ βαδίζω πρότερον ἂν μὴ δοκιμάσωτίς ἐσθ’ ὁ θύων ἢ πόθεν συνίσταταιτὸ δεῖπνον ἢ κέκληκεν ἀνθρώπους τίνας.ἔστιν δ’ ἁπάντων τῶν γενῶν μοι διαγραφή,εἰς ποῖα μισθοῦν ἢ φυλάττεσθαί με δεῖ.οἷον τὸ κατὰ τοὐμπόριον, εἰ βούλει, γένος.ναύκληρος ἀποθύει τις εὐχήν, ἀποβαλὼντὸν ἱστὸν ἢ πηδάλια συντρίψας νεώς,ἢ φορτί’ ἐξέρριψ’ ὑπέραντλος γενόμενος·ἀφῆκα τὸν τοιοῦτον· οὐθὲν ἡδέωςποιεῖ γὰρ οὗτος, ἀλλ’ ὅσον νόμου χάριν·ὁμοῦ δὲ ταῖς σπονδαῖσι διαλογίζεταιτοῖς συμπλέουσιν ὁπόσον ἐπιβάλλει μέροςτιθείς, τά θ’ αὑτοῦ σπλάγχν’ ἕκαστος ἐσθίει.ἀλλ’ ἕτερος εἰσπέπλευκεν ἐκ Βυζαντίουτριταῖος, ἀπαθής, εὐπορηκώς, περιχαρὴςεἰς δέκ’ ἐπὶ τῇ μνᾷ γεγονέναι καὶ δώδεκα,λαλῶν τὰ ναῦλα καὶ τὰ δάνει᾽\nἐρυγγάνων,ἀφροδίσι’ ὑπὸ κόλλοψι μαστροποῖς ποιῶν,\nὑπὸ τοῦτον ὑπέμυξ’ εὐθὺς ἐκβεβηκότα,τὴν δεξιὰν ἐνέβαλον, ἐμνήσθην ΔιὸςΣωτῆρος, ἐμπέπηγα τῷ διακονεῖν.τοιοῦτος ὁ τρόπος. μειράκιον ἐρῶν πάλιντὰ πατρῷα βρύκει καὶ σπαθᾷ· πορεύομαι.ἀπὸ συμβολῶν συνάγοντα, νὴ Δί᾽, ἕτερά πουἐνέβαλεν εἰς τὸν κέραμον ἐνευρημένατὰ κράσπεδ’ ἀποθλιβέντα καὶ κεκραγότα·‘ὀψάριον ἀγοραῖον ποιεῖν τίς βούλεται;’ἐῶ βοᾶν· πληγὰς γὰρ ἔτι προσλαμβάνεινἐλθόντα καὶ τὴν νύχθ’ ὅλην διακονεῖν.τὸ μισθάριον γὰρ ἂν ἀπαιτῇς, ‘ἀμίδα μοιἔνεγκε πρῶτον’ φησίν. ‘ὄξος ἡ φακῆοὐκ εἶχε.’ πάλιν ᾔτησας· ‘οἰμώξει μακρὰπρῶτος μαγείρων’ φησίν. ἕτερα μυρίατοιαῦτα καταλέξαιμ’ ἄν. οὗ δὲ νῦν σ’ ἄγω,πορνεῖόν ἐστιν, πολυτελῶς Ἀδώνιαἄγουσ’ ἑταίρα μεθ’ ἑτέρων πορνῶν· χύδηνσαυτὸν ἀποτάξεις τόν τε κόλπον ἀποτρέχων.\nκαὶ παρ’ Ἀρχεδίκῳ δ’ ἐν Θησαυρῷ ἄλλος σοφιστὴς μαγειρίσκος\nτάδε λέγει (IV 435 M)· πρῶτον ὠμῶν κειμένωντῶν ἰχθύων πάρεισιν οἱ κεκλημένοι.‘δίδου κατὰ χειρός.’ ‘τοὔψον οἰχήσει λαβών.’τὰς λοπάδας ἐπιθεὶς ἐπὶ τὸ πῦρ τοὺς ἄνθρακαςἔρραν’ ἐλαίῳ πάντα καὶ ποιῶ φλόγα.ἐν ᾧ τὸ λάχανον αἵ τε τῶν παροψίδων\nτὸν ἄνδρα δριμύτητες εὐφραίνουσί μου,ἑφθὸν τὸν ἰχθὺν ἀποδίδωμ’ ἔχοντα τοὺςχυμοὺς ἐν αὑτῷ τήν τε τῆς ἅλμης ἀκμήν,εἰς ἣν ἂν ἐμβάψαιτο πᾶς ἐλεύθερος.ἐλᾳδίου κοτύλης τε παραναλωμένηςσέσωκ’ ἐμοὶ τρίκλινα πεντήκοντ’ ἴσως. Φιλοστέφανος δ’ ἐν Δηλίῳ καὶ ὀνόματα ἐνδόξων\nμαγείρων ἐν τοῖσδε καταλέγει (IV 589 M)·\nεἰδώς σε πάντων διαφέροντα τῇ τέχνῃτῇ τ’ ὀξύτητι μετὰ Θίβρωνα, Δαίδαλε,τὸν ἐξ Ἀθηνῶν, τὸν καλούμενον Πέρας,δοὺς μισθὸν ὅν μ᾽ ᾔτησας ἥκω δεῦρ᾽\nἄγων.\nΣωτάδης δ᾽, οὐχ ὁ τῶν Ἰωνικῶν ᾀσμάτων ποιητὴς ὁ Μαρωνίτης,\nἀλλ’ ὁ τῆς μέσης κωμῳδίας, ποιεῖ καὶ αὐτὸς ἐν Ἐγκλειομέναις\n(οὕτω γὰρ ἐπιγράφει τὸ δρᾶμα) τοιάδε μάγειρον λέγοντα\n(II 447 K)· καρῖδας ἔλαβον πρῶτον· ἀπεταγήνισαταύτας ἁπάσας. γαλεὸς εἴληπται μέγας·ὤπτησα τὰ μέσα, τὴν δὲ λοιπὴν γρυμέανἕψω ποιήσας τρῖμμα συκαμίνινον.γλαύκου φέρω κεφάλαια παμμεγέθη δύο,ἐν λοπάδι μεγάλῃ ταῦτα, λιτῶς προσαγαγὼνχλόην, κύμινον, ἅλας, ὕδωρ, ἐλᾴδιον.λάβρακα μετὰ ταῦτ’ ἐπριάμην καλὸν σφόδρα·ἔσται δι’ ἅλμης λιπαρὸς ἑφθὸς ἐν χλόῃ,ἀποδοὺς ὅσ’ ἐστὶν ἀπ’ ὀβελίσκων ὀπτανά.τρίγλας καλὰς ἠγόρασα καὶ κίχλας καλάς·\nἔρριψα ταύτας ἐπὶ τὸν ἄνθραχ’ ὡς ἔχειἅλμῃ τε λιπαρᾷ παρατίθημ’ ὀρίγανον.ταύταις προσέλαβον σηπίας καὶ τευθίδας·ἀστεῖον ἑφθὴ τευθὶς ὠνθυλευμένηκαὶ πτερύγι’ ἁπαλῶς σηπίας ὠπτημένα.τριμμάτιον ᾠκείωσα τούτοις ἀνθινὸνπαντοδαπόν. ἑψητὸν δὲ μετὰ ταύτας τινά·ὀξυλίπαρον τούτοις ἔδωκα χυμίον.γόγγρον ἐπὶ τούτοις ἐπριάμην παχὺν σφόδρα·κατέπνιξ’ ἐν ἅλμῃ τοῦτον εὐανθεστέρᾳ.κωβίδι’ ἄττα καὶ πετραῖα δή τιναἰχθύδια, τούτων ἀποκνίσας τὰ κρανίαἐμόλυν’ ἀλεύρῳ .... τοιούτῳ τινὶπέμπω τε ταῖς καρῖσι τὴν αὐτὴν ὁδόν.ἀμίαν τε χήραν, θηρίον καλὸν σφόδρα,θρίοισι ταύτην ἅλις ἐλᾳδίῳ διεὶςἐσπαργάνωσα περιπάσας ὀρίγανονἐνέκρυψά θ’ ὥσπερ δαλὸν εἰς πολλὴν τέφραν.ἀφύαν θ’ ἅμ’ αὐτῇ παρέλαβον Φαληρικήν·εἷς κύαθος ἐνταῦθ’ ὕδατος ἐπιχυθεὶς πολύ·τεμὼν δὲ λεπτὴν τῆς χλόης καὶ πλείονα,κἂν ᾖ δικότυλος λήκυθος, καταστρέφω.τί λοιπόν; οὐδὲν ἄλλο. τοῦτ’ ἐσθ’ ἡ τέχνη,οὐκ ἐξ ἀπογραφῆς οὐδὲ δι’ ὑπομνημάτων.\nκαὶ μαγείρων μὲν ἅλις· περὶ δὲ τοῦ γόγγρου λεκτέον.\nἈρχέστρατος μὲν γὰρ ἐν τῇ Γαστρονομίᾳ\nκαὶ ὁπόθεν ἕκαστον μέρος αὐτοῦ δεῖ συνωνεῖσθαι διηγεῖται\nοὕτως (fr. 16 R)· γόγγρου μὲν γὰρ ἔχεις κεφαλήν, φίλος, ἐν Σικυῶνιπίονος, ἰσχυροῦ, μεγάλου καὶ πάντα τὰ κοῖλα·εἶτα χρόνον πολὺν ἕψε χλόῃ περίπαστον ἐν ἅλμῃ· ἑξῆς τε περὶ τῶν κατ’ Ἰταλίαν τόπων διεξιὼν πάλιν\nὁ καλὸς οὗτος περιηγητής φησιν (fr. 17 R)·\nκαὶ γόγγρος σπουδαῖος ἁλίσκεται, ὥστε τοσοῦτοντῶν ἄλλων πάντων ὄψων κρατεῖ οὗτος ὅσον περθύννος ὁ πιότατος τῶν φαυλοτάτων κορακίνων. Ἄλεξις ἐν Ἑπτὰ ἐπὶ Θήβαις (II 323 K)·\nγόγγρου δ’ ὁμοῦ σωρευτὰ πιμελῆς μέληὑπεργέμοντα. Ἀρχέδικος δ’ ἐν Θησαυρῷ παράγει τινὰ μάγειρον\nλέγοντα, περὶ ὧν ὠψώνηκεν αὐτός (IV 436 M)·\nδραχμῶν τριῶν γλαυκίσκον ..........γόγγρου κεφαλὴν καὶ τὰ πρῶτα τεμάχιαδραχμῶν πάλιν πέντ᾽· ὦ ταλαιπώρου βίου.δραχμῆς τραχήλους· ἀλλὰ νὴ τὸν ἥλιον,κἀμοὶ τράχηλον ἕτερον εἴ ποθεν λαβεῖνἦν καὶ πρίασθαι δυνατόν, ὃν ἔχω τοῦτον ἂνπρὶν εἰσενεγκεῖν ταῦτα δεῦρ’ ἀπηγξάμην·οὐθεὶς δεδιακόνηκεν ἐπιπονώτερον.ἅμα μὲν πρίασθαι πολλὰ καὶ πολλοῦ σφόδρα,ἅμα δ’ εἴ τι χρηστὸν ἀγοράσαιμ᾽, ἀπωλλύμην.‘κατέδοντ’ ἐκεῖνοι’, τοῦτο πρὸς ἐμαυτὸν λέγω,‘διαπυτιοῦσ’ οἶνον δὲ τοιοῦτον χαμαί.’οἴμοι.\nΓΑΛΕΟΙ. Ἱκέσιος ἐν τοῖς περὶ ὕλης τῶν γαλεῶν βελτίονας\nεἶναι καὶ ἁπαλωτέρους τοὺς ἀστερίας καλουμένους.\nἈριστοτέλης δὲ (p. 303 R) εἴδη αὐτῶν φησιν\nεἶναι πλείω, ἀκανθίαν, λεῖον, ποικίλον, σκύμνον, ἀλωπεκίαν,\nῥίνην. Δωρίων δ’ ἐν τῷ περὶ ἰχθύων τὸν ἀλωπεκίαν μίαν ἔχειν\nφησὶ λοφιὰν πρὸς τῷ οὐραίῳ, ἐπὶ δὲ τῆς ῥάχεως οὐδαμῶς. ὁ δ᾽\nἈριστοτέλης ἐν πέμπτῳ ζῴων μορίων καὶ κεντρίνην φησί τινα\nγαλεὸν εἶναι καὶ νωτιδανόν. Ἐπαίνετος δ’ ἐν Ὀψαρτυτικῷ\nἐπινωτιδέα καλεῖ, χείρονα δ’ εἶναι τὸν κεντρίνην καὶ\nδυσώδη. γνωρίζεσθαι δ’ ἐκ τοῦ πρὸς τῇ πρώτῃ λοφιᾷ ἔχειν\nκέντρον τῶν ὁμοειδῶν οὐκ ἐχόντων· οὔτε δὲ στέαρ οὔτε\nπιμελὴν ἔχειν τοὺς ἰχθῦς τούτους διὰ τὸ χονδρώδεις εἶναι.\nἰδίως δὲ ὁ ἀκανθίας τὴν καρδίαν ἔχει πεντάγωνον. τίκτει δ᾽\nὁ γαλεὸς τὰ πλεῖστα τρία καὶ εἰσδέχεται τὰ γεννηθέντα εἰς\nτὸ στόμα καὶ πάλιν ἀφίησιν· μάλιστα δ’ ὁ ποικίλος καὶ\nὁ ἀλωπεκίας. οἱ δὲ λοιποὶ οὐκ ἔτι διὰ τὴν\nτραχύτητα.\nἈρχέστρατος δὲ ὁ τὸν αὐτὸν Σαρδαναπάλλῳ ζήσας βίον περὶ τοῦ\nἐν Ῥόδῳ γαλεοῦ λέγων τὸν αὐτὸν εἶναι ἡγεῖται τῷ παρὰ\nῬωμαίοις μετ’ αὐλῶν καὶ στεφάνων εἰς τὰ δεῖπνα περιφερομένῳ\nἐστεφανωμένων καὶ τῶν φερόντων αὐτὸν καλούμενόν τε\nἀκκιπήσιον. ἀλλ’ οὗτος μὲν μικρὸς καὶ μακρορυγχότερός ἐστι\nκαὶ τῷ σχήματι τρίγωνος ἐκείνων μᾶλλον· τούτων δ’ ὁ\nεὐτελέστατος καὶ μικρότατος οὐχ ἧττον Ἀττικῶν χιλίων\nπιπράσκεται. Ἀπίων δ’ ὁ γραμματικὸς ἐν τῷ περὶ τῆς Ἀπικίου\nτρυφῆς τὸν ἔλοπα καλούμενον τοῦτόν φησιν εἶναι τὸν\nἀκκιπήσιον. ἀλλ’ ὅ γε Ἀρχέστρατος περὶ\nτοῦ Ῥοδιακοῦ γαλεοῦ λέγων τοῖς ἑταίροις πατρικῶς πως\nσυμβουλεύων φησίν (fr. 13 R)· ἐν δὲ Ῥόδῳ γαλεὸν τὸν ἀλώπεκα· κἂν ἀποθνῄσκεινμέλλῃς, ἂν μή σοι πωλεῖν θέλῃ, ἅρπασον αὐτόν·ὃν καλέουσι Συρακόσιοι κύνα πίονα· κᾆταὕστερον ἤδη πάσχ’ ὅτι σοι πεπρωμένον ἐστίν. τούτων τῶν ἐπῶν μνησθεὶς καὶ Λυγκεὺς ὁ Σάμιος ἐν\nτῇ πρὸς Διαγόραν ἐπιστολῇ φησιν καὶ δικαίως παρακελεύεσθαι\nτὸν ποιητὴν τῷ μὴ δυναμένῳ τιμὴν ἀριθμῆσαι ἀδικίᾳ κτήσασθαι\nτὴν ἐπιθυμίαν. καὶ γὰρ τὸν Θησέα, φησί, γεγονότα καλὸν\nὑπολαμβάνω τοῦ Τληπολέμου τὸν ἰχθὺν τοῦτον αὐτῷ παρασχόντος\nπαρεσχηκέναι. Τιμοκλῆς δ’ ἐν Δακτυλίῳ φησί (II 451\nK)· γαλεοὺς καὶ βατίδας ὅσα τε τῶν γενῶνἐν ὀξυλιπάρῳ τρίμματι σκευάζεται.\nΓΛΑΥΚΟΣ. Ἐπίχαρμος ἐν Ἥβας γάμῳ (p. 234 L)·\nσκορπίοι τε ποικίλοι σαῦροί τε, γλαῦκοι πίονες. Νουμήνιος ἐν Ἁλιευτικῷ (fr. 8 Birt)·\nὕκην ἢ κάλλιχθυν, ὁτὲ χρόμιν, ἄλλοτε δ’ ὀρφὸνἢ γλαῦκον περόωντα κατὰ μνία σιγαλόεντα. τὴν δὲ τοῦ γλαύκου κεφαλὴν ἐπαινῶν ὁ Ἀρχέστρατός\nφησιν (fr. 15 R)· ἀλλά μοι ὀψώνει γλαύκου κεφαλὴν ἐν Ὀλύνθῳκαὶ Μεγάροις· σεμνοῖς γὰρ ἁλίσκεται ἐκτεναγιστῆς. καὶ Ἀντιφάνης δ’ ἐν Προβατεῖ φησιν (II 92\nK)·\nΒοιώτιαι μὲν ἐγχέλεις, μῦς Ποντικοί,θύννοι Μεγαρικοί, μαινίδες Καρύστιαι,φάγροι δ’ Ἐρετρικοί, Σκύριοι δὲ κάραβοι. ὁ δ’ αὐτὸς ἐν Φιλώτιδι καὶ ταῦτα λέγει (II\n109 K)· οὐκοῦν τὸ μὲν γλαυκίδιον, ὥσπερ ἄλλοτε,ἕψειν ἐν ἅλμῃ φημί. Β. τὸ δὲ λαβράκιονΑ. ὀπτᾶν ὅλον. Β. τὸν γαλεόν; Α. ἐν ὑποτρίμματιζέσαι. Β. τὸ δ’ ἐγχέλειον; Α. ἅλες, ὀρίγανον,ὕδωρ. Β. ὁ γόγγρος; Α. ταὐτόν. Β. ἡ βατίς; Α.χλόη.Β. πρόσεστι θύννου τέμαχος. Α. ὀπτήσεις. Β.κρέαςἐρίφειον; Α. ὀπτόν. Β. θάτερον; Α. τἀναντία.Β. ὁ σπλήν; Α. σεσάχθω. Β. νῆστις;\nΕὔβουλος Καμπυλίωνι (II 179 K)·τήν τ’ εὐπρόσωπον λοπάδα ............. τοῦδε τοῦ θαλαττίουΓλαύκου φέρουσαν εὐγενέστερον ....λάβρακά θ’ ἑφθὸν .... ἅλμῃ μίαν. Ἀναξανδρίδης Νηρεῖ (II 145 K)· ὁ πρῶτος εὑρὼν πολυτελὲς τμητὸν μέγαγλαύκου πρόσωπον τοῦ τ’ ἀμύμονος δέμαςθύννου τά τ’ ἄλλα βρώματ’ ἐξ ὑγρᾶς ἁλὸςΝηρεὺς κατοικεῖ τόνδε πάντα τὸν τόπον. Ἄμφις ἐν Ἑπτὰ ἐπὶ Θήβαις (II 240 K)·\n\nγλαῦκοι δ’ ὅλοι, ῥαχιστὰ κρανίων μέρηεὔσαρκα. καὶ ἐν Φιλεταίρῳ (II 247 K)· ἔχειν καθαρείως ἐγχελύδιόν τι καὶγλαυκινιδίου κεφάλαια καὶ λαβρακίουτεμάχια. Ἀντιφάνης δ’ ἐν Κύκλωπι ὑπερακοντίζων τὸν τένθην\nἈρχέστρατόν φησιν (II 65 K)· ἔστω δ’ ἡμῖν κεστρεὺς τμητός,νάρκη πνικτή, πέρκη σχιστή,τευθὶς σακτή, συνόδων ὀπτός,γλαύκου προτομή, γόγγρου κεφαλή,βατράχου γαστήρ, θύννου λαγόνες,βατίδος νῶτον, κέστρας ὀσφύς,ψήττας κίσχος, μαινίς, καρίς,τρίγλη, φυκίς·τῶν τοιούτων μηδὲν ἀπέστω.\nΝαυσικράτης Ναυκλήροις (IV 575 M)·δύο μέν φασιν ἁπαλοὶ καὶ καλοὶπαῖδες θεοῦ τοῦ ναυτίλοισι πολλάκιςἤδη φανέντος πελαγίοις ἐν ἀγκάλαις,ὃν καὶ τὰ θνητῶν φασιν ἀγγέλλειν πάθη.Β. Γλαῦκον λέγεις. Α. ἔγνωκας. τὸν δὲ Γλαῦκον τὸν θαλάττιον δαίμονα Θεόλυτος μὲν\nὁ Μηθυμναῖος ἐν τοῖς Βακχικοῖς ἔπεσιν ἐρασθέντα φησὶν\nἈρεάδνης, ὅτ’ ἐν Δίᾳ τῇ νήσῳ ὑπὸ Διονύσου ἡρπάσθη, καὶ\nβιαζόμενον ὑπὸ Διονύσου ἀμπελίνῳ δεσμῷ ἐνδεθῆναι καὶ\nδεηθέντα ἀφεθῆναι εἰπόντα·\nἈνθηδών νύ τίς ἐστιν ἐπὶ πλευροῖο θαλάσσηςἀντίον Εὐβοίης σχεδὸν Εὐρίποιο ῥοάων·ἔνθεν ἐγὼ γένος εἰμί· πατὴρ δέ με γείνατο Κωπεύς. Προμαθίδας δ’ ὁ Ἡρακλεώτης ἐν ἡμιάμβοις Πολύβου\nτοῦ Ἑρμοῦ καὶ Εὐβοίας τῆς Λαρύμνου γενεαλογεῖ τὸν Γλαῦκον.\nΜνασέας δ’ ἐν τρίτῳ τῶν Εὐρωπιακῶν (FHG III\n151) Ἀνθηδόνος καὶ Ἀλκυόνης αὐτὸν γενεαλογεῖ.\nναυτικὸν δὲ αὐτὸν καὶ κολυμβητὴν ἀγαθὸν γενόμενον Πόντιον\nκαλεῖσθαι· ἁρπάσαντα Σύμην τὴν Ἰηλύσου καὶ Δωτίδος θυγατέρα\nἀποπλεῦσαι εἰς τὴν Ἀσίαν καὶ τὴν ἐγγὺς τῆς Καρίας νῆσον\nἔρημον κατοικίσαντα ἀπὸ τῆς γυναικὸς Σύμην αὐτὴν\nπροσαγορεῦσαι. Εὐάνθης δ’ ὁ ἐποποιὸς ἐν τῷ εἰς τὸν Γλαῦκον\nὕμνῳ Ποσειδῶνος αὐτὸν υἱὸν εἶναι καὶ Ναΐδος νύμφης μιγῆναί\nτε Ἀρεάδνῃ ἐν Δίᾳ τῇ νήσῳ ἐρασθέντα, ὅτε ὑπὸ Θησέως\nκατελείφθη. Ἀριστοτέλης δ’ ἐν τῇ Δηλίων πολιτείᾳ (p.\n465 R) ἐν Δήλῳ κατοικήσαντα μετὰ τῶν Νηρηίδων\nτοῖς θέλουσι μαντεύεσθαι. Πόσσις δ’ ὁ Μάγνης ἐν τρίτῳ\nἈμαζονίδος τῆς Ἀργοῦς φησι δημιουργὸν γενέσθαι τὸν Γλαῦκον\nκαὶ κυβερνῶντα αὐτήν, ὅτε Ἰάσων μετὰ τῶν Τυρρηνῶν ἐμάχετο,\nμόνον ἄτρωτον γενέσθαι ἐν τῇ ναυμαχίᾳ· κατὰ δὲ Διὸς\nβούλησιν ἐν τῷ τῆς θαλάσσης βυθῷ φανῆναι καὶ οὕτως γενέσθαι\nθαλάττιον δαίμονα ὑπὸ μόνου τε Ἰάσονος θεωρηθῆναι. Νικάνωρ\nδὲ ὁ Κυρηναῖος ἐν Μετονομασίαις τὸν Μελικέρτην φησὶ Γλαῦκον\nμετονομασθῆναι.\nἱστορεῖ δὲ περὶ αὐτοῦ καὶ ὁ Αἰτωλὸς Ἀλέξανδρος ἐν τῷ ἐπιγραφομένῳ Ἁλιεῖ (p. 238\nM), ὡς ὅτι ‘γευσάμενος βοτάνης’ κατεποντώθη,\nἣν Ἠελίῳ φαέθοντιἐν μακάρων νήσοισι λιτὴ φύει εἴαρι γαίη·Ἠέλιος δ’ ἵπποις θυμήρεα δόρπον ὀπάζειὕλην ναιετάουσαν, ἵνα δρόμον ἐκτελέσωσινἄτρυτοι, καὶ μή τιν’ ἕλοι μεσσηγὺς ἀνίη. Αἰσχρίων δ’ ὁ Σάμιος ἔν τινι τῶν ἰάμβων Ὕδνης φησὶ\nτῆς Σκύλλου τοῦ Σκιωναίου κατακολυμβητοῦ θυγατρὸς τὸν\nθαλάσσιον Γλαῦκον ἐρασθῆναι. ἰδίως δὲ καὶ περὶ τῆς βοτάνης\nλέγει, ἣν φαγὼν ἀθάνατος ἐγένετο (II 517 B4)·\nκαὶ θεῶν ἄγρωστιν εὗρες, ἣν Κρόνος κατέσπειρε. Νίκανδρος δ’ ἐν τρίτῳ Εὐρωπίας (fr. 25\nSch) Νηρέως ἐρώμενον τὸν Γλαῦκον ἱστορεῖ\nγενέσθαι. ὁ δ’ αὐτὸς Νίκανδρος ἐν πρώτῳ Αἰτωλικῶν\n(fr. 2) τὴν μαντικήν φησιν Ἀπόλλωνα ὑπὸ\nΓλαύκου διδαχθῆναι· θηρῶντα δὲ περὶ τὴν Ὀρείην (ὄρος δὲ\nτοῦθ’ ὑπάρχειν ὑψηλὸν ἐν Αἰτωλίᾳ) λαγὼν θηρᾶσαι, ὃν\nλιποθυμοῦντα ὑπὸ τῆς διώξεως ἀπαγαγεῖν ὑπὸ κρήνῃ τινὶ καὶ\nτῇ παρακειμένῃ πόᾳ ἤδη ὑποψυχόμενον ἀπομάσσειν.\nἀναζωπυρήσαντος δὲ τοῦ λαγὼ τῇ βοτάνῃ ἐπιγνόντα τῆς βοτάνης\nτὴν δύναμιν ἀπογεύσασθαι καὶ ἔνθεον γενόμενον ἐπιγενομένου\nχειμῶνος κατὰ Διὸς βούλησιν εἰς τὴν θάλασσαν αὑτὸν ἐκρῖψαι.\nἩδύλος δ’ ὁ Σάμιος ἢ Ἀθηναῖος Μελικέρτου φησὶν ἐρασθέντα\nτὸν Γλαῦκον ἑαυτὸν ῥῖψαι εἰς τὴν θάλατταν. Ἡδύλη δ’ ἡ τοῦ\nποιητοῦ τούτου μήτηρ, Μοσχίνης δὲ θυγάτηρ τῆς Ἀττικῆς ἰάμβων ποιητρίας, ἐν τῇ\nἐπιγραφομένῃ Σκύλλῃ ἱστορεῖ τὸν Γλαῦκον ἐρασθέντα Σκύλλης\nἐλθεῖν αὐτῆς εἰς τὸ ἄντρον ‘ἢ κόγχου δωρήματα’ φέροντα\nἘρυθραίης ἀπὸ πέτρης,ἢ τοὺς ἀλκυόνων παῖδας ἔτ’ ἀπτερύγους,τῇ νύμφῃ δύσπιστος ἀθύρματα. δάκρυ δ’ ἐκείνουκαὶ Σειρὴν γείτων παρθένος οἰκτίσατο·ἀκτὴν γὰρ κείνην ἀπενήχετο καὶ τὰ σύνεγγυςΑἴτνης.\nΓΝΑΦΕΥΣ. Δωρίων ἐν τῷ περὶ ἰχθύων τὸ ἐκ τῆς ἑψήσεως τοῦ\nγναφέως ὑγρόν φησι πάντα σπῖλον καθαίρειν. μνημονεύει δ᾽\nαὐτοῦ καὶ Ἐπαίνετος ἐν Ὀψαρτυτικῷ.\nΕΓΧΕΛΥΣ. τῶν θαλασσίων ἐγχέλεων μνημονεύει Ἐπίχαρμος ἐν\nΜούσαις (fr. 5 L)· Δωρίων δ’ ἐν τῷ περὶ ἰχθύων\nμνημονεύων καὶ τῶν ἀπὸ τῆς Κωπαΐδος τὰς Κωπαΐδας ἐπαινεῖ·\nγίνονται δ’ αὗται ὑπερμεγέθεις. φησὶ γοῦν Ἀγαθαρχίδης ἐν\nἕκτῃ Εὐρωπιακῶν (FHG III 192) τὰς ὑπερφυεῖς\nτῶν Κωπαΐδων ἐγχέλεων ἱερείων τρόπον στεφανοῦντας καὶ\nκατευχομένους οὐλάς τ’ ἐπιβάλλοντας θύειν τοῖς θεοῖς τοὺς\nΒοιωτούς· καὶ πρὸς τὸν ξένον τὸν διαποροῦντα τὸ τοῦ ἔθους\nπαράδοξον καὶ πυνθανόμενον ἓν μόνον εἰδέναι φῆσαι τὸν\nΒοιωτὸν φάσκειν τε ὅτι δεῖ τηρεῖν τὰ προγονικὰ νόμιμα καὶ\nὅτι μὴ καθήκει τοῖς ἄλλοις ὑπὲρ αὐτῶν ἀπολογίζεσθαι. οὐ χρὴ\nθαυμάζειν εἰ ἱερείων τρόπον ἐγχέλεις\nθύονται, ὁπότε καὶ Ἀντίγονος ὁ Καρύστιος ἐν τῷ περὶ λέξεως\n(p. 174 Wil) τοὺς Ἁλαιέας λέγει θυσίαν\nἐπιτελοῦντας τῷ Ποσειδῶνι ὑπὸ τὴν τῶν θύννων ὥραν, ὅταν\nεὐαγρήσωσι, θύειν τῷ θεῷ τὸν πρῶτον ἁλόντα θύννον, καὶ τὴν\nθυσίαν ταύτην καλεῖσθαι θυνναῖον.\nκαὶ τάριχοι δὲ παρὰ Φασηλίταις ἀποθύονται. Ἡρόπυθος γοῦν ἐν\nὭροις Κολοφωνίων (FHG IV 428) περὶ τῆς κτίσεως\nἱστορῶν τῆς Φασήλιδός φησιν ὅτι Λάκιος ὁ τὴν ἀποικίαν\nστείλας μισθὸν ἔδωκε τοῦ τόπου Κυλάβρᾳ ποιμένι νέμοντι\nπρόβατα ταρίχους, ἐκείνου τοῦτο αἰτήσαντος. προθέντος γὰρ\nαὐτῷ τοῦ Λακίου λαβεῖν τοῦ χωρίου ἢ ἄλφιτα ἢ ταρίχους\nεἵλετο ὁ Κυλάβρας τοὺς ταρίχους· καὶ διὰ τοῦτο οἱ Φασηλῖται\nἀνὰ πᾶν ἔτος τῷ Κυλάβρᾳ ἔτι καὶ νῦν τάριχον θύουσι.\nΦιλοστέφανος δ’ ἐν τῷ πρώτῳ περὶ τῶν ἐν τῇ Ἀσίᾳ πόλεων\nοὕτως γράφει (FHG III 28)· Λάκιον τὸν Ἀργεῖον\nτῶν σὺν Μόψῳ ἀφικομένων, ὅν τινες μὲν Λίνδιον εἶναι\nλέγουσιν, ἀδελφὸν δὲ Ἀντιφήμου τοῦ Γέλαν οἰκίσαντος, εἰς\nτὴν Φασήλιδα ὑπὸ Μόψου μετ’ ἀνδρῶν πεμφθέντα κατά τινα\nλόγον Μαντοῦς τῆς Μόψου μητρός, ὅτε αἱ πρύμναι τῶν ἰδίων\nνηῶν συνέβαλον καὶ συνεθραύσθησαν κατὰ Χελιδονίας τῶν μετὰ\nτοῦ Λακίου διὰ τὸ ὑστερεῖν αὐτῶν νυκτὸς προσβαλόντων·\nἀγοράσαι δ’ αὐτὸν τὴν γῆν λέγεται, οὗ ἡ πόλις νῦν ἐστι,\nκαθὰ ἡ Μαντὼ προεῖπε, παρὰ Κυλάβρα τινὸς δόντα τάριχον·\nτοῦτον γὰρ ἑλέσθαι λαβεῖν αὐτὸν ἀφ’ ὧν\nἦγον. ὅθεν κατ’ ἐνιαυτὸν τοὺς Φασηλίτας τῷ Κυλάβρᾳ θύειν\nτάριχον τιμῶντας ὡς ἥρωα.\nπερὶ δὲ τῶν ἐγχέλεων Ἱκέσιός φησιν ἐν τοῖς περὶ ὕλης, ὡς αἱ\nἐγχέλεις εὐχυλότεραι πάντων εἰσὶν ἰχθύων καὶ ὅτι εὐστομαχίᾳ\nδιαφέρουσι τῶν πλείστων· πλήσμιαι γάρ εἰσι καὶ πολύτροφοι.\nἐν δὲ τοῖς ταρίχεσι τὰς Μακεδονικὰς ἐγχέλεις κατατάττει.\nἈριστοτέλης δὲ χαίρειν φησὶ (p. 305 R) τὰς\nἐγχέλεις καθαρωτάτῳ ὕδατι. ὅθεν τοὺς ἐγχελυοτρόφους καθαρὸν\nαὐταῖς ἐπιχεῖν· πνίγεσθαι γὰρ ἐν τῷ θολερῷ. διὸ καὶ οἱ\nθηρεύοντες θολοῦσι τὸ ὕδωρ, ἵνα ἀποπνίγωνται. λεπτὰ γὰρ\nἔχουσαι τὰ βράγχια αὐτίκα ὑπὸ τοῦ θολοῦ τοὺς πόρους\nἐπιπωματίζονται. ὅθεν κἀν τοῖς χειμῶσιν ὑπὸ τῶν πνευμάτων\nταραττομένου τοῦ ὕδατος ἀποπνίγονται. ὀχεύονται δὲ\nσυμπλεκόμεναι κᾆτ’ ἀφιᾶσι γλοιῶδες ἐξ αὑτῶν, ὃ γενόμενον ἐν\nτῇ ἰλύι ζωογονεῖται. λέγουσι δὲ οἱ ἐγχελυοτρόφοι καὶ ὡς\nνυκτὸς μὲν νέμονται, ἡμέρας δ’ ἐν τῇ ἰλύι ἀκινητίζουσι ζῶσί\nτε τὸ ἐπὶ πολὺ ἐπὶ ὀκτὼ ἔτη. ἐν ἄλλοις δὲ πάλιν ὁ\nἈριστοτέλης ἱστορεῖ (h. an. 6, 16 p. 570 a 3. 15 —\n17. 20) γίνεσθαι αὐτὰς οὔτε ᾠοτοκούσας οὔτε\nζωοτοκούσας ἀλλ’ οὐδὲ ἐξ ὀχείας, ἀλλ’ ἐν τῷ βορβόρῳ καὶ τῇ\nἰλύι σήψεως γινομένης· καθάπερ καὶ ἐπὶ τῶν καλουμένων τῆς\nγῆς ἐντέρων λέγεται. διὸ καὶ Ὅμηρον τῆς τῶν ἰχθύων φύσεως\nχωρίζοντα τάδε εἰπεῖν· Il. 22.353τείροντ’ ἐγχέλυές τε καὶ ἰχθύες οἱ κατὰ δίνας.\nἘπικούρειος δέ τις εἰκαδιστὴς τῶν συνδειπνούντων ἡμῖν\nἐγχέλυος παρατεθείσης ‘πάρεστιν, ἔφη, ἡ\nτῶν δείπνων Ἑλένη· ἐγὼ οὖν Πάρις ἔσομαι.’ καὶ χεῖρας μήπω\nτινὸς ἐκτετακότος ἐπ’ αὐτὴν ἐπιβαλὼν ἐψίλωσε τὸ πλευρὸν\nἀνάγων εἰς ἄκανθαν. ὁ δ’ αὐτὸς οὗτος πλακοῦντός ποτε θερμοῦ\nπαρατεθέντος καὶ πάντων ἀπεχομένων ἐπιφωνήσας· Il. 20.371τοῦ δ’ ἐγὼ ἀντίος εἶμι, καὶ εἰ πυρὶ χεῖρας\nἔοικε, προπετῶς ἐπιβαλὼν καὶ καταπιὼν φλεγόμενος ἐξεφέρετο.\nκαὶ ὁ Κύνουλκος ἔφη· ‘ἀποφέρεται ἐκ τῆς βρογχοπαρατάξεως ὁ\nλάρος.’ καὶ περὶ τῆς ἐγχέλυος δ’ Ἀρχέστρατος οὕτως ἱστορεῖ\n(fr. 18 R)· ἔγχελυν αἰνῶ μὲν πᾶσαν, πολὺ δ’ ἐστὶ κρατίστηῬηγίου ἀντιπέρας πορθμοῦ ληφθεῖσα θαλάσσης·ἔνθα σὺ τῶν ἄλλων πάντων, Μεσσήνιε, θνητῶνβρῶμα τιθεὶς τοιόνδε διὰ στόματος πλεονεκτεῖς.οὐ μὴν ἀλλὰ κλέος γ’ ἀρετῆς μέγα κάρτα φέρουσιΚωπαῖαι καὶ Στρυμόνιαι· μεγάλαι τε γάρ εἰσικαὶ τὸ πάχος θαυμασταί. ὁμῶς δ’ οἶμαι βασιλεύειπάντων τῶν περὶ δαῖτα καὶ ἡδονῇ ἡγεμονεύειἔγχελυς, ἣ φύσει ἐστὶν ἀπύρηνος μόνος ἰχθύς ...\nὉμήρου δὲ εἰπόντος ‘τείροντ’ ἐγχέλυές τε καὶ ἰχθύες’\nἀκολούθως ἐποίησε καὶ Ἀρχίλοχος (fr. 101 B4)·\nπολλὰς δὲ τυφλὰς ἐγχέλυας ἐδέξω. οἱ δ’ Ἀττικοί, καθὼς Τρύφων φησί (fr. 21\nV), τὰς ἑνικὰς χρήσεις ἐπιστάμενοι διὰ τοῦ ῡ τὰς\nπληθυντικὰς οὐκ ἔτι ἀκολούθως ἐπιφέρουσιν. ὁ γοῦν\nἈριστοφάνης ἐν μὲν Ἀχαρνεῦσι (889)· σκέψασθε (φησι) παῖδες τὴν κρατίστην ἔγχελυν. καὶ ἐν Λημνίαις (I 487 K)·\nἔγχελυν Βοιωτίαν. τὴν δ’ εὐθεῖαν ἐν Δαιταλεῦσι (I 447\nK)· καὶ λεῖος ὥσπερ ἔγχελυς. καὶ Κρατῖνος ἐν Πλούτοις (I 63 K)·\nθύννος, ὀρφώς, γλαῦκος, ἔγχελυς, κύων. τὰς μέντοι πληθυντικὰς οὐκ ἔθ’ ὁμοίως τῷ ποιητῇ.\nἈριστοφάνης Ἱππεῦσιν (864)· ὅπερ γὰρ οἱ τὰς ἐγχέλεις θηρώμενοι πέπονθας. καὶ δευτέραις Νεφέλαις (559)· τὰς εἰκοῦς τῶν ἐγχέλεων τὰς ἐμὰς μιμούμενοι. ἐν Σφηξὶ δὲ ἡ δοτική (510)· οὐ χαίρω δὲ βατίσιν, οὐδ’ ἐγχέλεσιν. Στράττις δ’ ἐν Ποταμίοις ἔφη (I 722\nK)· ἐγχέλεων ἀνεψιός. Σημωνίδης δ’ ἐν ἰάμβοις (II 453 B4)·\nὥσπερ ἔγχελυς κατὰ γλοιοῦ. καὶ τὴν αἰτιατικήν· ἐρῳδιὸς γὰρ ἔγχελυν Μαιανδρίηντρίορχον εὑρὼν ἐσθίοντ’ ἀφείλετο. Ἀριστοτέλης δ’ ἐν τοῖς περὶ ζῴων διὰ τοῦ ῑ ἔγχελις\nεἴρηκεν. ὅταν δ’ Ἀριστοφάνης ἐν Ἱππεῦσι λέγῃ\n(864)· ὅπερ γὰρ οἱ τὰς ἐγχέλεις θηρώμενοι πέπονθας·ὅταν γὰρ ἡ λίμνη καταστῇ, λαμβάνουσιν οὐδέν·ἐὰν δ’ ἄνω τε καὶ κάτω τὸν βόρβορον κυκῶσιν,αἱροῦσι· καὶ σὺ λαμβάνεις, ἢν τὴν πόλιν ταράττῃς, σαφῶς δηλοῖ ὅτι ἡ ἔγχελυς ἐκ τῆς ἰλύος λαμβάνεται.\nἔνθεν καὶ τοὔνομα εἰς υσ\nἐπερατώθη. καὶ ὁ ποιητὴς οὖν θέλων δηλῶσαι τὸ εἰς βάθος τοῦ\nποταμοῦ καιόμενον οὕτως ἔφη·\nτείροντ’ ἐγχέλυές τε καὶ ἰχθύες. ἰδικώτερον δὲ καὶ κατ’ ἐξαίρετον ἐγχέλυες, ἵνα καὶ\nτὸ βάθος τοῦ κεκαυμένου ὕδατος δηλώσῃ.\nἈντιφάνης δ’ ἐν Λύκωνι κωμῳδῶν τοὺς Αἰγυπτίους φησίν\n(II 71 K)· τά τ’ ἄλλα δεινούς φασι τοὺς Αἰγυπτίουςεἶναι τὸ νομίσαι τ’ ἰσόθεον τὴν ἔγχελυν·πολὺ τῶν θεῶν γάρ ἐστι τιμιωτέρα.τῶν μὲν γὰρ εὐξαμένοισιν ἔσθ’ ἡμῖν τυχεῖν,τούτων δὲ δραχμὰς τοὐλάχιστον δώδεκαἢ πλέον ἀναλώσασιν ὀσφρέσθαι μόνον·οὕτως ἔσθ’ ἅγιον παντελῶς τὸ θηρίον. Ἀναξανδρίδης δ’ ἐν Πόλεσι πρὸς τοὺς Αἰγυπτίους\nἀποτεινόμενος τὸν λόγον φησίν (II 150 K)·\nοὐκ ἂν δυναίμην συμμαχεῖν ὑμῖν ἐγώ·οὔθ’ οἱ τρόποι γὰρ ὁμονοοῦσ’ οὔθ’ οἱ νόμοιἡμῶν, ἀπ’ ἀλλήλων δὲ διέχουσιν πολύ.βοῦν προσκυνεῖς, ἐγὼ δὲ θύω τοῖς θεοῖς·τὴν ἔγχελυν μέγιστον ἡγεῖ δαίμονα,ἡμεῖς δὲ τῶν ὄψων μέγιστον παρὰ πολύ·οὐκ ἐσθίεις ὕει᾽, ἐγὼ δέ γ’ ἥδομαιμάλιστα τούτοις· κύνα σέβεις, τύπτω δ’ ἐγώ,τοὔψον κατεσθίουσαν ἡνίκ’ ἂν λάβω.τοὺς ἱερέας ἐνθάδε μὲν ὁλοκλήρους νόμοςεἶναι, παρ’ ὑμῖν δ᾽, ὡς ἔοικ᾽, ἀπηργμένους.τὸν αἰέλουρον κακὸν ἔχοντ’ ἐὰν ἴδῃςκλαίεις, ἐγὼ δ’ ἥδιστ’ ἀποκτείνας δέρω.δύναται παρ’ ὑμῖν μυγαλῆ, παρ’ ἐμοὶ δέ γ’ οὔ. Τιμοκλῆς δ’ ἐν Αἰγυπτίοις (II 451 K)·\n\nπῶς ἂν μὲν οὖν σώσειεν ἶβις ἢ κύων;ὅπου γὰρ εἰς τοὺς ὁμολογουμένους θεοὺςἀσεβοῦντες οὐ διδόασιν εὐθέως δίκην,τίν’ αἰελούρου βωμὸς ἐπιτρίψειεν ἄν;\nὅτι δ’ ἤσθιον τὰς ἐγχέλεις καὶ μετὰ τεύτλων ἐντυλίξαντες\nπολὺ μέν ἐστι καὶ παρὰ τοῖς ἀρχαίοις κωμικοῖς, καὶ Εὔβουλος\nδέ φησιν ἐν Ἠχοῖ (II 176 K)· νύμφα ἀπειρόγαμος τεύτλῳ περὶ σῶμα καλυπτὰλευκόχρως παρέσται,ἔγχελυς, ὦ μέγα μοι μέγα σοι φῶς ... ἐναργές. καὶ ἐν Ἴωνι (II 177 K)· μετὰ ταῦτα θύννων μεγαλόπλουτ’ ἐπεισέπλειὑπογάστρι’ ὀπτῶν αἵ τ’ ἐχιδνοσώματοιΒοιώτιαι παρῆσαν ἐγχέλεις θεαὶτεῦτλ’ ἀμπεχόμεναι. καὶ ἐν Μηδείᾳ (II 186 K)· παρθένου ΒοιωτίαςΚωπᾷδος· ὀνομάζειν γὰρ αἰδοῦμαι θεάν. ὅτι δὲ καὶ αἱ Στρυμόνιαι ἐγχέλεις δι’ ὀνόματος\nἦσάν φησιν ἐν Θαμύρᾳ Ἀντιφάνης (II 52 K)·\nκαὶ σοῦ γ’ ἐπώνυμός τις ἐν φήμαις βροτῶνΘρῇκας κατάρδων ποταμὸς ὠνομασμένοςΣτρυμών, μεγίστας ἐγχέλεις κεκτημένος. καὶ περὶ τὸν Εὐλέα δὲ ποταμὸν (οὗ μνημονεύει\nἈντίμαχος ἐν ταῖς ἐπιγραφομέναις Δέλτοις οὕτως (fr.\n56 K)· ἐλθὼν Εὐλῆος πηγὰς ἔπι δινήεντος)\nΔημήτριος δ᾽ ὁ Σκήψιος ἐν ἑκκαιδεκάτῃ\nτοῦ Τρωικοῦ διακόσμου (fr. 11 Gaede) ἐγχέλεις\nφησὶ διαφόρους γίνεσθαι.\nΕΛΟΨ. προείρηται μέν τινα περὶ αὐτοῦ (p. 282\nd)· ἀλλὰ καὶ Ἀρχέστρατός φησι τάδε περὶ αὐτοῦ\n(fr. 19 R)· τὸν δ’ ἔλοπ’ ἔσθε μάλιστα Συρακούσαις ἐνὶ\nκλειναῖς,τόν γε κρατιστεύονθ᾽. οὗτος γὰρ αὖ ἐστιν ἐκεῖθεντὴν ἀρχὴν γεγονώς· ὥσθ’ ἡνίκ’ ἂν ἢ περὶ νήσουςἢ περὶ τὴν ἄλλην που ἁλῷ γῆν ἢ περὶ Κρήτην,λεπτὸς καὶ στερεὸς καὶ κυματοπλὴξ ἀφικνεῖται.\nΕΡΥΘΡΙΝΟΣ. Ἀριστοτέλης ἐν τῷ περὶ ζῴων (p. 306\nR) καὶ Σπεύσιππος παραπλήσιά φησιν εἶναι φάγρον,\nἐρυθρῖνον, ἥπατον. τὰ παραπλήσια εἴρηκε καὶ Δωρίων ἐν τῷ\nπερὶ ἰχθύων. Κυρηναῖοι δὲ ὕκην τὸν ἐρυθρῖνον καλοῦσιν, ὡς\nΚλείταρχός φησιν ἐν Γλώσσαις.\nΕΓΚΡΑΣΙΧΟΛΟΙ. καὶ τούτων μέμνηται Ἀριστοτέλης ὡς μικρῶν\nἰχθυδίων ἐν τῷ περὶ ζωικῶν. Δωρίων δὲ ἐν τῷ περὶ ἰχθύων τῶν\nἐγκρασιχόλων ἐν τοῖς ἑψητοῖς μέμνηται εἰπὼν οὕτως· ‘ἑψητοὺς\nεἶναι μὲν δεῖ ἐγκρασιχόλους ἢ ἴωπας ἢ ἀθερίνας ἢ κωβιοὺς ἢ\nτριγλίδας μικρὰς σηπίδιά τε καὶ τευθίδια καὶ καρκίνια.’\nΕΨΗΤΟΣ. ἐπὶ τῶν λεπτῶν ἰχθυδίων. Ἀριστοφάνης ἐν Ἀναγύρῳ\n(I 405 K)· οὐχ ἑψητῶν λοπάς ἐστιν. Ἄρχιππος Ἰχθύσι (I 682 K)· καὶ τὴν μὲν ἀφύην καταπέπωκεν ἐντυχὼνἑψητός.\nΕὔπολις Αἰξίν (I 259 K)· ὦ Χάριτες, αἷσι μέλουσιν ἑψητοί. Εὔβουλος ἐν Προσουσίᾳ ἢ Κύκνῳ (II 196\nK)· ἀγαπῶν τε κἂν ἑψητὸν ἐν τεύτλοις ἕναδιὰ δωδεκάτης ἑψόμενον ἡμέρας ἴδῃ. Ἄλεξις ἐν Ἀπεγλαυκωμένῳ (II 303 K)·\nκαὶ γὰρ ἑψητοί τινεςπαρῆσαν ἡμῖν δαιδαλεῖοί πως. τὰ γὰρ καλὰ πάντα Δαιδάλου καλοῦσιν ἔργα. καὶ\nπάλιν· τῶν οὖν κορακίνων πεῖραν οὐχὶ λαμβάνειςοὐδὲ τριχίδων οὐδ’ οἷον ἑψητῶν τινῶν; πληθυντικῶς δὲ λέγουσιν ἑψητοὺς κατὰ τὸ πλεῖστον.\nἈριστοφάνης Δράμασιν ἢ Νιόβῳ (I 464 K)· οὐδὲν μὰ Δί’ ἐρῶ λοπάδος ἑψητῶν. Μένανδρος Περινθίᾳ (IV 188 M)· τὸ παιδίον .. εἰσῆλθεν ἑψητοὺς φέρον. ἑνικῶς δὲ Νικόστρατος ἐν Ἡσιόδῳ (II 223\nK)· βεμβράδ᾽, ἀφύην, ἑψητόν. Ποσείδιππος Ἀποκλειομένῃ (IV 515 M)·\nἑψητὸν ἀγοράζειν τινά. ἐν δὲ τῇ ἐμῇ Ναυκράτει ἑψητοὺς καλοῦσιν ἰχθύδια\nὑπολειπόμενα ἐν ταῖς διώρυξιν, ὅταν ὁ Νεῖλος ὑποπαύηται τῆς\nπληρώσεως.\nΗΠΑΤΟΣ ἢ ΛΕΒΙΑΣ. Διοκλῆς τοῦτόν φησι τῶν πετραίων εἶναι·\nΣπεύσιππος δ’ ὅμοιον φάγρῳ τὸν ἥπατον. ἐστὶ δὲ μονήρης, ὥς\nφησιν Ἀριστοτέλης (p. 306 R), σαρκοφάγος τε\nκαὶ καρχαρόδους, τὴν χροιὰν μὲν μέλας, ὀφθαλμοὺς δὲ\nμείζονας ἢ καθ’ αὑτὸν ἔχων, καρδίαν\nτρίγωνον λευκήν. Ἀρχέστρατος δ’ ὁ τῶν δείπνων λοχαγός φησιν\n(fr. 30 R)· καὶ λεβίαν λαβέ, Μόσχε, τὸν ἥπατον ἐν περικλύστῳΔήλῳ καὶ Τήνῳ.\nΗΛΑΚΑΤΗΝΕΣ. Μνησίμαχος Ἱπποτρόφῳ (II 438 K)·\nσκόμβρος,θύννος, κωβιός, ἠλακατῆνες. εἰσὶ δὲ κητώδεις, ἐπιτήδειοι εἰς ταριχείαν.\nΜένανδρος Κόλακί φησι (IV 154 M)· κωβιός, ἠλακατῆνες,κυνὸς οὐραῖον. Μνασέας δὲ ὁ Πατρεύς φησι (FHG III\n155)· ‘Ἰχθύος δὲ γίνεται καὶ Ἡσυχίας τῆς ἀδελφῆς\nΓαλήνη καὶ Μύραινα καὶ Ἠλακατῆνες.’\nΘΥΝΝΟΣ. τοῦτόν φησιν Ἀριστοτέλης (h. an. 598 a\nb) εἰσπλεῖν εἰς τὸν Πόντον ἐχόμενον τῆς γῆς· ἐν\nτῷ δεξιῷ ὀφθαλμῷ βλέπειν, τῷ γὰρ εὐωνύμῳ ἀμβλυωπεῖν. ἔχει\nδ’ ὑπὸ τὰ πτερύγια τὸν λεγόμενον οἶστρον. χαίρει δὲ ἀλέᾳ·\nδιὸ καὶ πρὸς τὴν ἄμμον πρόσεισι. γίνεται δὲ ἐδώδιμος ὅταν\nτοῦ οἴστρου παύσηται. μίσγεται δὲ μετὰ τὴν φωλείαν, ὥς φησι\nΘεόφραστος, καὶ ἕως μὲν ἂν ἔχῃ μικρὰ τὰ κυήματα, δυσάλωτος,\nὅταν δὲ μείζω γένηται, διὰ τὸν οἶστρον ἁλίσκεται. φωλεύει\nδὲ ὁ θύννος καίτοι πολυαίματος ὤν. Ἀρχέστρατος δέ φησιν\n(fr. 21 R)·\nἀμφὶ δὲ τὴν ἱεράν τε καὶ εὐρύχορον Σάμον ὄψῃθύννον ἁλισκόμενον σπουδῇ μέγαν, ὃν καλέουσινὄρκυν, ἄλλοτε δ’ αὖ κῆτος. τούτου δὲ θεοῖς χρὴὀψωνεῖν ἃ πρέπει ταχέως καὶ μὴ περὶ τιμῆς ...ἐστὶ δὲ γενναῖος Βυζαντίῳ ἔν τε Καρύστῳ·ἐν Σικελῶν δὲ κλυτῇ νήσῳ Κεφαλοιδὶς ἀμείνουςπολλῷ τῶνδε τρέφει θύννους καὶ Τυνδαρὶς ἀκτή.ἂν δέ ποτ’ Ἰταλίας ἱερᾶς Ἱππώνιον ἔλθῃςἑρπετὸν εἰς ὕδατος στεφάνους, πολὺ δὴ, πολὺ\nπάντωνἐνταῦθ’ εἰσὶν ἄριστοι ἔχουσί τε τέρματα νίκης.οἱ δ’ ἐπὶ τῶνδε τόπων πεπλανημένοι εἰσὶν ἐκεῖθενπολλὰ περάσαντες πελάγη βρυχίου διὰ πόντου·ὥστ’ αὐτοὺς ἡμεῖς θηρεύομεν ὄντας ἀώρους.\nὠνομάσθη δὲ θύννος ἀπὸ τοῦ θύειν τε καὶ ὁρμᾶν. ὁρμητικὸς\nγὰρ ὁ ἰχθὺς διὰ τὸ ἔχειν κατά τινα ὥραν οἶστρον ἐπὶ τῆς\nκεφαλῆς, ὑφ’ οὗ φησιν ὁ Ἀριστοτέλης αὐτὸν ἐξελαύνεσθαι\nγράφων οὕτως (h. an. 602 a 25)· ‘οἱ δὲ θύννοι\nκαὶ οἱ ξιφίαι οἰστρῶσι περὶ κυνὸς ἐπιτολήν· ἔχουσι γὰρ\nἀμφότεροι τηνικαῦτα παρὰ τὰ πτερύγια οἱονεὶ σκωλήκιον τὸν\nκαλούμενον οἶστρον, ὅμοιον μὲν σκορπίῳ, μέγεθος δ’ ἡλίκον\nἀράχνης. τοῦτο δὲ ποιεῖ αὐτοὺς ἐξάλλεσθαι οὐκ ἔλαττον τοῦ\nδελφῖνος· καὶ τοῖς πλοίοις πολλάκις ἐμπίπτουσι.’ καὶ\nΘεοδωρίδας δέ φησι (anth. I. 521 B)· θύννοι τε διοιστρήσοντι Γαδείρων δρόμον.\nΠολύβιος δ’ ὁ Μεγαλοπολίτης ἐν τετάρτῃ καὶ\nτριακοστῇ τῶν ἱστοριῶν (c. 8 H) περὶ τῆς ἐν\nἸβηρίᾳ Λυσιτανίας χώρας διαλεγόμενός φησιν ὅτι βάλανοί εἰσι\nκατὰ βάθος ἐν τῇ αὐτόθι θαλάττῃ πεφυτευμέναι, ὧν τὸν καρπὸν\nσιτουμένους τοὺς θύννους πιαίνεσθαι. διόπερ οὐκ ἂν ἁμάρτοι\nτις λέγων ὗς εἶναι θαλαττίους τοὺς θύννους. εἰσὶν γὰρ\nοἱ θύννοι οἷον ὕες, ἀπὸ τῶν βαλάνων\nαὐξανόμενοι\nἐπαινεῖται δὲ τοῦ ἰχθύος τούτου τὰ ὑπογάστρια, ὡς καὶ\nΕὔβουλός φησιν ἐν Ἴωνι (II 177 K)· μετὰ ταῦτα θύννων μεγαλόπλουτ’ ἐπεισέπλειὑπογάστρι’ ὀπτῶν. Ἀριστοφάνης Λημνίαις (I 487 K)·\nοὐκ ἔγχελυν Βοιωτίαν, οὐ γλαῦκον, οὐχὶ θύννουὑπογάστριον. Στράττις Ἀταλάντῃ (I 713 K)· ὑπογάστριον θύννου τι κἀκροκώλιονδραχμῆς ὕειον. ἐν δὲ Μακεδόσιν (I 719 K)· ὑπογάστριά θ’ ἡδέα θύννων. Ἔριφος Μελιβοίᾳ (II 429 K)· ταῦτα γὰρ οἱ πένητες οὐκ ἔχοντες ἀγοράσαιὑπογάστριον θύννακος οὐδὲ κρανίονλάβρακος οὐδὲ γόγγρον οὐδὲ σηπίας,ἃς οὐδὲ μάκαρας ὑπερορᾶν οἶμαι θεούς. ὅταν δὲ καὶ Θεόπομπος ἐν Καλλαίσχρῳ λέγῃ (I\n738 K)· ἰχθύων δὲ δὴὑπογάστρι᾽, ὦ Δάματερ,\nπαρατηρητέον ὅτι ἐπὶ ἰχθύων μὲν ὑπογάστριον\nλέγουσι, σπανίως δ’ ἐπὶ χοίρων καὶ τῶν ἄλλων ζῴων. ἄδηλον\nδ’ ἐπὶ τίνων ἔταξε τὸ ὑπογάστριον Ἀντιφάνης ἐν τῷ Ποντικῷ,\nὅταν λέγῃ (II 92 K)· ὅστις ὠψώνηκ’ ἴσωςτούτους μεγαλείως ταῖς κάκιστ’ ἀπολουμέναιςὑπογάστρι’ ἐλθὼν (ὅσα Ποσειδὼν ἀπολέσαι)τάττειν τε γεννικῶς παρασκευάζεταιπλευρὰν μετ’ αὐτῶν. Ἄλεξις δ’ ἐν Ὀδυσσεῖ ὑφαίνοντι καὶ τὴν κεφαλὴν τοῦ\nθύννου ἐπαινῶν φησιν (II 354 K)· καὶ τοὺς ἁλιέας δ’ εἰς τὸ βάραθρον ἐμβάλω·ἀπελευθέρων ὀψάρια θηρεύουσί μοι,τριχίδια καὶ σηπίδια καὶ φρυκτούς τινας.Β. οὗτος πρότερον κεφαλὴν εἰ λάβοι θύννουἐνόμιζεν ἐγχέλεια καὶ θύννας ἔχειν. ἐπῄνουν δὲ τῶν θύννων καὶ τὰς κλεῖδας καλουμένας,\nὡς Ἀριστοφῶν ἐν Πειρίθῳ (II 278 K)· καὶ μὴν διέφθαρταί γε τοὔψον παντελῶς·κλεῖδες μὲν ὀπταὶ δύο παρεσκευασμέναιΒ. αἷς τὰς θύρας κλείουσι; Α. θύννειοι μὲν οὖν.Β. σεμνὸν τὸ βρῶμα. Α. καὶ τρίτη Λακωνική.\nἈντίγονος δ’ ὁ Καρύστιος ἐν τῷ περὶ λέξεως (p. 174\nWil) τῷ Ποσειδῶνί φησι θύννον θύεσθαι, καθάπερ\nπροείπαμεν (p. 297 b). Ἡρακλέων δ’ ὁ Ἐφέσιος\nθύννον\nτὸν ὄρκυνόν φησι λέγειν τοὺς Ἀττικούς.\nΣώστρατος δ’ ἐν δευτέρῳ περὶ ζῴων τὴν πηλαμύδα θυννίδα\nκαλεῖσθαι λέγει, μείζω δὲ γινομένην θύννον, ἔτι δὲ μείζονα\nὄρκυνον, ὑπερβαλλόντως δὲ αὐξανόμενον γίνεσθαι κῆτος.\nμνημονεύει δὲ τοῦ θύννου καὶ Αἰσχύλος λέγων (fr. 300\nN)· σφύρας δέχεσθαι κἀπιχαλκεύειν μύδρουςὡς ἀστενακτὶ θύννος ὣς ἠνείχετοἄναυδος. καὶ ἀλλαχοῦ (fr. 301 N)· τὸ σκαιὸν ὄμμα παραβαλὼν θύννου δίκην, ὡς τοῦ θύννου τῷ σκαιῷ ὀφθαλμῷ οὐ βλέποντος, ὡς\nἈριστοτέλης εἴρηκεν (cf. p. 301 e).\nΜένανδροσ Ἁλιεῦσι (IV 77 M)·\nκαὶ θάλασσα βορβορώδης, ἣ τρέφει θύννον μέγαν. καὶ παρὰ Σώφρονι ὁ θυννοθήρας ἐστίν (p. 12\nBo). οὓς ἔνιοι θύννους καλοῦσιν, Ἀθηναῖοι δὲ\nθυννίδας.\nΘΥΝΝΙΣ. τοῦ ἄρρενος ταύτην φησὶ διαφέρειν ὁ Ἀριστοτέλης\n(h. an. 543 a 12) τῷ ἔχειν ὑπὸ τῇ γαστρὶ\nπτερύγιον, ὃ καλεῖσθαι ἀθέρα. ἐν δὲ τῷ περὶ ζῴων μορίων\n(ib. 543 b 11) διιστὰς αὐτὴν τοῦ θύννου\nφησιν τοῦ θέρους τίκτειν περὶ τὸν Ἑκατομβαιῶνα θυλακοειδές,\nἐν ᾧ πολλὰ γίνεσθαι μικρὰ ᾠά. καὶ Σπεύσιππος δ’ ἐν δευτέρῳ\nὉμοίων διίστησιν αὐτὰς τῶν θύννων καὶ Ἐπίχαρμος ἐν Μούσαις.\nΚρατῖνος δ’ ἐν Πλούτοις φησίν (I 63 K)·\nἐγὼ γάρ εἰμι θυννὶς ἡ μέλαινά σοικαὶ θύννος, ὀρφώς, γλαῦκος, ἔγχελυς, κύων. Ἀριστοτέλης δ’ ἐν τῷ περὶ ἰχθύων (p. 299\nR) ἀγελαῖον καὶ ἐκτοπιστικὸν εἶναι τὴν θυννίδα.\nἈρχέστρατος δ’ ὁ κίμβιξ φησί (fr. 20 R)·\nκαὶ θύννης οὐραῖον ἔχειν — τὴν θυννίδα φωνῶτὴν μεγάλην, ἧς μητρόπολις Βυζάντιόν ἐστιν.εἶτα τεμὼν αὐτὴν ὀρθῶς ὄπτησον ἅπασανἁλσὶ μόνον λεπτοῖσι πάσας καὶ ἐλαίῳ ἀλείψας.θερμά τ’ ἔχειν τεμάχη βάπτων δριμεῖαν ἐς ἅλμην·καὶ ξήρ’ ἂν ἐθέλῃς ἔσθειν γενναῖα πέλονται,ἀθανάτοισι θεοῖσι φυὴν καὶ εἶδος ὅμοια.ἂν δ’ ὄξει ῥάνας παραθῇς, ἀπόλωλεν ἐκείνη. καὶ Ἀντιφάνης δ’ ἐν Παιδεραστῇ (II 85\nK)· τῆς τε βελτίστης μεσαῖον θυννάδος Βυζαντίαςτέμαχος ἐν τεύτλου λακιστοῖς κρύπτεται\nστεγάσμασιν. τῆς θυννίδος τὸ οὐραῖον ἐπαινεῖ καὶ Ἀντιφάνης ἐν\nΚουρίδι οὕτως (II 63 K)· ὁ μὲν ἐν ἀγρῷ τρεφόμενοςθαλάττιον μὲν οὗτος οὐδὲν ἐσθίειπλὴν τῶν παρὰ γῆν, γόγγρον τιν’ ἢ νάρκην τιν’ ἢθύννης τὰ πρὸς γῆς. Β. ποῖα; Α. τὰ κάτωθεν λέγω.Β. τούτους φάγοις ἄν; Γ. τοὺς γὰρ ἄλλους νενόμικαἀνθρωποφάγους ἰχθῦς. Β. τὸ δεῖνα δ’ ἐσθίεις,\nτουτι κακόνωτα πλοῖα; Γ. Κωπᾷδας λέγεις;ἀγρίως γε ... παρὰ λίμνην γὰρ γεωργῶν τυγχάνω.τὰ δ’ ἐγχέλεια γράψομαι λιποταξίου· κομιδῇ γὰρ οὐκ ἦν οὐδαμοῦ. τούτων τῶν ἰαμβείων\nἔνια ἔστιν εὑρεῖν καὶ ἐν Ἀκεστρίᾳ καὶ ἐν Ἀγροίκῳ ἢ\nΒουταλίωνι. Ἱππῶναξ δέ, ὡς Λυσανίας ἐν τοῖς περὶ ἰαμβοποιῶν\nπαρατίθεται, φησίν (II 474 B4)· ὃ μὲν γὰρ αὐτῶν ἡσυχῇ τε καὶ ῥύβδηνθυννίδα τε καὶ μυττωτὸν ἡμέρας πάσαςδαινύμενος, ὥσπερ Λαμψακηνὸς εὐνοῦχος,κατέφαγε δὴ τὸν κλῆρον· ὥστε χρὴ σκάπτεινπέτρας τορείας, σῦκα μέτρια τρώγωνκαὶ κρίθινον κόλλικα, δούλιον χόρτον. μνημονεύει δὲ τῶν θυννίδων καὶ Στράττις ἐν\nΚαλλιππίδῃ (I 715 K).\nΙΠΠΟΥΡΟΙ. Ἀριστοτέλης ἐν δευτέρῳ ζῴων μορίων (p. 543\na 22) τοὺς ἱππούρους φησὶν ᾠὰ τίκτειν, καὶ ταῦτα\nἐξ ἐλαχίστων μέγιστα γίνεσθαι, ὡς καὶ τὰ τῆς σμυραίνης·\nτίκτειν δὲ ἔαρος. Δωρίων δ’ ἐν τῷ περὶ ἰχθύων κορύφαιναν\nκαλεῖσθαί φησι τὸν ἵππουρον. Ἱκέσιος δ’ ἱππουρεῖς αὐτοὺς\nπροσαγορεύει. μνημονεύει δ’ αὐτῶν Ἐπίχαρμος ἐν Ἥβας γάμῳ\n(p. 234 L)· κὠξύρυγχοι ῥαφίδες ἵππουροί τε καὶ χρυσόφρυες. Νουμήνιος δ’ ἐν Ἁλιευτικῷ τὴν φύσιν τοῦ ἰχθύος\nδιηγούμενος συνεχές φησιν αὐτὸν ἐξάλλεσθαι, διὸ καὶ ἀρνευτὴν ὀνομάζεσθαι. λέγει δὲ οὕτω περὶ\nαὐτοῦ (fr. 6 Birt)· ἠὲ μέγαν συνόδοντα ἢ ἀρνευτὴν ἵππουρον. Ἀρχέστρατος δέ φησιν (fr. 22 R)·\nἵππουρος δὲ Καρύστιός ἐστιν ἄριστος·ἄλλως τ’ εὔοψον σφόδρα χωρίον ἐστὶ Κάρυστος. Ἐπαίνετος δ’ ἐν Ὀψαρτυτικοῖς κορύφαιναν αὐτόν\nφησιν ὀνομάζεσθαι.\nΙΠΠΟΙ. μήποτε τούτους ἱππίδια καλεῖ Ἐπίχαρμος ὅταν λέγῃ\n(p. 240 L)· κορακῖνοι δὲ κοριοειδέες,πίονες χἰππίδια λεῖα, ψύχει ἁπαλακουρίδες. Νουμήνιος δ’ ἐν Ἁλιευτικῷ (fr. 10\nBirt)· ἢ σκάρον ἢ κῶθον τροφίην καὶ ἀναιδέα λίηνχάννους τ’ ἐγχέλυάς τε καὶ ἐννυχίην πίτυνον,ἢ μύας ἢ ἵππους ἠὲ γλαύκην κορύδυλιν. μνηονεύει αὐτοῦ καὶ Ἀντίμαχος ὁ Κολοφώνιος ἐν τῇ\nΘηβαίδι λέγων οὕτως (fr. K)· ἢ ὕκην ἢ ἵππον ἢ ὃν κίχλην καλέουσιν.\nΙΟΥΛΙΔΕΣ. περὶ τούτων Δωρίων ἐν τῷ περὶ ἰχθύων φησίν·\n‘ἰουλίδας ἕψειν μὲν ἐν ἅλμῃ, ὀπτᾶν δ’ ἐπὶ τηγάνου.’\nΝουμήνιος δέ (fr. 5 B)· κεῖνο δὲ δὴ σκέπτοιο, τό κεν καὶ ἰουλίδα μάργονπολλὸν ἀποτροπόῳτο καὶ ἰοβόλον σκολόπενδραν. ἰούλους δ’ ὁ αὐτὸς ὀνομάζει τὰ ἔντερα\nτῆς γῆς διὰ τούτων (fr. 1 B)·\nκαὶ δὲ σύ γε μνήσαιο δελείατος, ὅττι παρ’ ἄκραδήεις αἰγιαλοῖο γεώλοφα· οἳ μὲν ἴουλοικέκληνται, μέλανες, γαιηφάγοι, ἔντερα γαίης.ἠὲ καὶ ἑρπήλας δολιχήποδας, ὁππότε πέτραιἀμμώδεις κλύζωνται ἐπ’ ἄκρῃ κύματος ἀγῇ,ἔνθεν ὀρύξασθαι θέμεναί τ’ εἰς ἄγγος ἀολλεῖς.\nΚΙΧΛΑΙ καὶ ΚΟΣΣΥΦΟΙ. διὰ τοῦ ητα\nἈττικοὶ κίχλην λέγουσι, καὶ ὁ λόγος οὕτως ἔχει. τὰ γὰρ εἰς\nλα λήγοντα θηλυκὰ πρὸ τοῦ λ ἕτερον λ\nἔχει, Σκύλλα, σκίλλα, κόλλα, βδέλλα, ἅμιλλα, ἄμαλλα· τὰ δὲ\nεἰς λη οὐκέτι, ὁμίχλη, φύτλη,\nγενέθλη, αἴγλη, τρώγλη. ὁμοίως οὖν καὶ τρίγλη. Κρατῖνος\n(I 106 K)· τρίγλην δ’ εἰ μὲν ἐδηδοκοίη τένθου τινὸς ἀνδρός. Διοκλῆς δ’ ἐν πρώτῳ Ὑγιεινῶν ‘οἱ δὲ πετραῖοι,\nφησίν, καλούμενοι μαλακόσαρκοι, κόσσυφοι, κίχλαι, πέρκαι,\nκωβιοί, φυκίδες, ἀλφηστικός.’ Νουμήνιος δ’ ἐν Ἁλιευτικῷ\n(fr. 17 B)· γλαύκους ἢ ὀρφῶν ἔναλον γένος ἠὲ μελάγχρωνκόσσυφον ἢ κίχλας ἁλιειδέας. Ἐπίχαρμος δ’ ἐν Ἥβας γάμῳ (p. 232 L)·\nβαμβραδόνες τε καὶ κίχλαι λαγοὶ δράκοντές τ᾽\nἄλκιμοι. Ἀριστοτέλης δ’ ἐν τῷ περὶ ζωικῶν (p. 297\nR)· ‘καὶ τὰ μὲν μελανόστικτα, ὥσπερ κόσσυφος, τὰ\nδὲ ποικιλόστικτα, ὥσπερ κίχλη.’ Παγκράτης δ’ ὁ Ἀρκὰς ἐν\nἔργοις θαλαττίοις τὴν κίχλην πολλοῖς ὀνόμασί φησι\nκαλεῖσθαι·\nοἷς ἤδη κίχλην οἰνώδεα, τὴν καλαμῆεςσαῦρον κικλήσκουσι καὶ αἰολίην, ὀρφίσκον,πιότατον κεφαλῇ. Νίκανδρος δ’ ἐν τετάρτῳ Ἑτεροιουμένων φησίν\n(fr. 59 Schn)· ἢ σκάρον ἢ κίχλην πολυώνυμον.\nΚΑΠΡΟΣ καὶ ΚΡΕΜΥΣ. Ἀριστοτέλης ἐν τῷ περὶ ζῴων φησί\n(p. 296 R)· ‘τὰ δὲ ἀνόδοντα καὶ λεῖα ὡς\nῥαφίς. καὶ τὰ μὲν λιθοκέφαλα ὡς κρέμυς, τὰ δὲ σκληρότατα,\nτραχύδερμα ὡς κάπρος. καὶ τὰ μὲν δίραβδα ὥσπερ σεσερῖνος,\nτὰ δὲ πολύραβδα καὶ ἐρυθρόγραμμα ὡς σάλπη.’ τοῦ δὲ κάπρου\nμνημονεύει καὶ Δωρίων καὶ Ἐπαίνετος. Ἀρχέστρατος δέ φησιν\n(fr. 23 R)· αὐτὰρ ἐς Ἀμβρακίαν ἐλθὼν εὐδαίμονα χώραντὸν κάπρον ἂν ἐσίδῃς ὠνοῦ καὶ μὴ κατάλειπε,κἂν ἰσόχρυσος ἔῃ, μή σοι νέμεσις καταπνεύσῃδεινὴ ἀπ’ ἀθανάτων· τὸ γάρ ἐστιν νέκταρος ἄνθος.τούτου δ’ οὐ θέμις ἐστὶ φαγεῖν θνητοῖσιν\nἅπασινοὐδ’ ἐσιδεῖν ὄσσοισιν, ὅσοι μὴ πλεκτὸν ὕφασμασχοίνου ἑλειοτρόφου κοῖλον χείρεσσιν ἔχοντεςεἰώθασι δονεῖν ψήφους αἴθωνι λογισμῷἄρθρων μηλείων ἐπὶ γῆν δωρήματα βάλλων.\nΚΙΘΑΡΟΣ. Ἀριστοτέλης ἐν τῷ περὶ ζῴων ἢ περὶ ἰχθύων\n(p. 308 R) ‘ὁ κίθαρος, φησί, καρχαρόδους,\nμονήρης, φυκοφάγος, τὴν γλῶτταν ἀπολελυμένος, καρδίαν\nλευκὴν ἔχων καὶ πλατεῖαν.’ Φερεκράτης Δουλοδιδασκάλῳ\n(I 155 K)·\nκίθαρος γεγενῆσθαι κἀγοράζειν κίθαρος ὤν.Β. ἀγαθόν γ’ ὁ κίθαρος καὶ πρὸς Ἀπόλλωνος πάνυ.Α. ἐκεῖνο θράττει μ᾽, ὅτι λέγουσιν, ὦ ᾽γαθή,ἔνεστιν ἐν κιθάρῳ τι κακόν. Ἐπίχαρμος Ἥβας γάμῳ (p. 234 L)·\nἦν δ’ ὑαινίδες τε βούγλωσσοί τε καὶ\nκίθαρος ἐνῆς. ὅτι δὲ διὰ τὸ ὄνομα ἱερὸς εἶναι νενόμισται τοῦ\nἈπόλλωνος εἴρηκεν Ἀπολλόδωρος. Καλλίας δ’ ἢ Διοκλῆς Κύκλωψι\n(I 694 K)· κίθαρος ὀπτὸς καὶ βατὶς θύννου τε κεφάλαιον τοδί. ὁ δ’ Ἀρχέστρατος ἐν τῇ Ἡδυπαθείᾳ (fr. 27\nR)· κίθαρον δὲ κελεύω,ἂν μὲν λευκὸς ἔῃ .... στερεός τε πεφύκῃ,ἕψειν εἰς ἅλμην καθαρὰν βαιὰ φύλλα καθέντα·ἂν δ’ ᾖ πυρρὸς ἰδεῖν καὶ μὴ λίαν μέγας, ὀπτᾶνὀρθῇ κεντήσαντα δέμας νεοθῆγι μαχαίρᾳ.καὶ πολλῷ τυρῷ καὶ ἐλαίῳ τοῦτον ἄλειφε·χαίρει γὰρ δαπανῶντας ὁρῶν, ἐστὶν δ’ ἀκόλαστος.\nΚΟΡΔΥΛΟΣ. τοῦτον Ἀριστοτέλης φησὶν (p. 309 R)\nἀμφίβιον εἶναι καὶ τελευτᾶν ὑπὸ τοῦ ἡλίου αὐανθέντα.\nΝουμήνιος δ’ ἐν Ἁλιευτικῷ κουρύλον αὐτὸν καλεῖ (fr. 2\nBirt)· τοῖσί κεν ἄρμενα πάντα παροπλίσσαιο δέλετρακουρύλον ἢ πειρῆνα ἢ εἰναλίην ἕρπηλαν. μέμνηται δὲ καὶ κορδυλίδος ἐν τούτοις (fr.\n10 B)· ἢ μύας ἢ ἵππους ἠὲ γλαύκην κορύδυλιν.\nΚΑΜΜΟΡΟΙ. Ἐπίχαρμος ἐν Ἥβας γάμῳ (p. 232 L)·\nἔτι δὲ πὸτ τούτοισι βῶκες, σμαρίδες, ἀφύαι,\nκάμμοροι. καὶ Σώφρων δ’ ἐν γυναικείοις μίμοις (fr. 34\nBo) αὐτῶν μέμνηται. ἐστὶ δὲ καρίδων γένος καὶ ὑπὸ\nῬωμαίων οὕτως καλοῦνται.\nΚΑΡΧΑΡΙΑΙ. Νουμήνιος ὁ Ἡρακλεώτης ἐν τῷ Ἁλιευτικῷ φησιν\n(fr. 11 Birt)· ἄλλοτε καρχαρίην, ὁτὲ δὲ ῥόθιον ψαμαθῖδα. Σώφρων Θυννοθήρᾳ (fr. 56 Bo)· ‘ἁ δὲ\nγαστὴρ ὑμέων καρχαρίας, ὅκκα τινὸς δῆσθε.’ Νίκανδρος ὁ\nΚολοφώνιος ἐν ταῖς Γλώσσαις τὸν καρχαρίαν καλεῖσθαί φησι\n(fr. 137 Sch.) καὶ λάμιαν καὶ σκύλλαν.\nΚΕΣΤΡΕΥΣ. Ἱκέσιός φησι· ‘τῶν δὲ καλουμένων λευκίσκων πλέονά\nἐστιν εἴδη. λέγονται γὰρ οἳ μὲν κέφαλοι, οἳ δὲ κεστρεῖς,\nἄλλοι δὲ χελλῶνες, οἳ δὲ μυξῖνοι. ἄριστοι δ’ εἰσὶν οἱ\nκέφαλοι καὶ πρὸς τὴν γεῦσιν καὶ πρὸς τὴν εὐχυλίαν. δεύτεροι\nδ’ εἰσὶ τούτων οἱ λεγόμενοι κεστρεῖς, ἥσσονες δ’ οἱ\nμυξῖνοι· καταδεέστεροι δὲ πάντων οἱ χελλῶνες, οἱ λεγόμενοι\nβάκχοι. εὔχυλοι δέ εἰσι σφόδρα καὶ οὐ πολύτροφοι καὶ\nεὐέκκριτοι.’ Δωρίων δ’ ἐν τῷ περὶ ἰχθύων τῶν κεστρέων τὸν\nμὲν θαλάττιον ἐκτίθεται, τὸν δὲ ποτάμιον οὐ δοκιμάζει, εἴδη\nδὲ τοῦ θαλαττίου κέφαλον καὶ νῆστιν. τὸν δὲ κατὰ τῆς\nκεφαλῆς τοῦ κεστρέως ἐχῖνον σφόνδυλον ὀνομάζει διαφέρειν τέ\nφησι κεφάλου κεφαλῖνον, ὃν καὶ βλεψίαν καλεῖσθαι.\nἈριστοτέλης δ’ ἐν πέμπτῳ μορίων (p. 543 b 14)\n‘ἄρχονται μέν, φησί, κύειν τῶν κεστρέων\nοἱ μὲν χελλῶνες Ποσειδεῶνος μηνὸς καὶ ὁ σαργὸς καὶ ὁ μύξος\nκαλούμενος καὶ ὁ κέφαλος· κύουσι δὲ τριάκοντα ἡμερῶν. ἔνιοι\nδὲ τῶν κεστρέων οὐ γίνονται ἐκ συνδυασμοῦ, ἀλλὰ φύονται ἐκ\nτῆς ἰλύος καὶ τῆς ἄμμου.’ ἐν δ’ ἄλλοις φησὶν ὁ Ἀριστοτέλης\n(p. 307 R)· ‘ὁ κεστρεὺς καρχαρόδους ὢν οὐκ\nἀλληλοφαγεῖ, ἅτε δὴ οὐδ’ ὅλως σαρκοφαγῶν. ἐστὶ δὲ ὃ μέν τις\nκέφαλος, ὃ δὲ χελλών, ὃ δὲ φεραῖος. καὶ ὁ μὲν χελλὼν πρὸς\nτῇ γῇ νέμεται, ὁ δὲ φεραῖος οὔ. καὶ τροφῇ χρῆται ὁ μὲν\nφεραῖος τῇ ἀφ’ αὑτοῦ γενομένῃ μύξῃ, ὁ δὲ χελλὼν ἄμμῳ καὶ\nἰλύι. λέγεται δὲ καὶ ὅτι τὸν γόνον τῶν κεστρέων οὐδὲν τῶν\nθηρίων κατεσθίει, ἐπεὶ οὐδ᾽ οἱ κεστρεῖς οὐδένα\nτῶν ἰχθύων.’ Εὐθύδημος δ’ ὁ Ἀθηναῖος ἐν τῷ περὶ ταρίχων\nεἴδη κεστρέων εἶναι κέφαλον καὶ σφηνέα καὶ\nδακτυλέα. καὶ κεφάλους μὲν λέγεσθαι διὰ τὸ βαρυτέραν τὴν\nκεφαλὴν ἔχειν, σφηνέας δὲ ὅτι λαγαροὶ καὶ τετράγωνοι. τὰ δὲ\nτῶν δακτυλέων τὸ πλάτος ἔχει ἔλασσον τῶν δυεῖν δακτύλων.\nθαυμαστοὶ δ’ εἰσὶ τῶν κεστρέων οἱ περὶ Ἄβδηρα ἁλισκόμενοι,\nὡς καὶ Ἀρχέστρατος εἴρηκε (fr. 26 R), δεύτεροι\nδὲ οἱ ἐκ Σινώπης.\nκαλοῦνται δὲ οἱ κεστρεῖς ὑπό τινων πλῶτες, ὥς φησι Πολέμων\nἐν τῷ περὶ τῶν ἐν Σικελίᾳ ποταμῶν (fr. 82 Pr).\nκαὶ Ἐπίχαρμος δ’ ἐν Μούσαις οὕτως αὐτοὺς ὀνομάζει (p.\n239 L)· αἰολίαι πλῶτές τε κυνόγλωσσοί τ᾽, ἐνῆν δὲ\nσκιαθίδες. Ἀριστοτέλης δ’ ἐν τῷ περὶ ζῴων ἠθῶν καὶ βίων φησίν (p. 610 b 14), ὅτι\nζῶσιν οἱ κεστρεῖς κἂν ἀφαιρεθῶσι τὰς κέρκους. ἀπεσθίεται δ᾽\nὁ μὲν κεστρεὺς ὑπὸ λάβρακος, ὁ δὲ γόγγρος ὑπὸ μυραίνης. ἡ\nδὲ λεγομένη παροιμία ‘κεστρεὺς νηστεύει’ ἐπὶ τῶν\nδικαιοπραγούντων ἀκούεται, ἐπειδὴ οὐ σαρκοφαγεῖ ὁ κεστρεύς.\nἈναξίλας ἐν Μονοτρόπῳ Μάτωνα τὸν σοφιστὴν ἐπὶ γαστριμαργίᾳ\nδιαβάλλων φησί (II 269 K)· τοῦ κεστρέως κατεδήδοκεν τὸ κρανίονἀναρπάσας Μάτων· ἐγὼ δ’ ἀπόλλυμαι. ὁ δὲ καλὸς Ἀρχέστρατός φησι (fr. 25\nR)· κεστρέα δ’ Αἰγίνης ἐξ ἀμφιρύτης ἀγόραζε,ἀνδράσι τ’ ἀστείοισιν ὁμιλήσεις. Διοκλῆς Θαλάττῃ (I 767 K)· ἅλλεται δ’ ὑφ’ ἡδονῆςκεστρεύς.\nὅτι δὲ εἶδος κεστρέων οἱ νήστεις Ἄρχιππος Ἡρακλεῖ γαμοῦντί\nφησιν (I 681 K)· νήστεις κεστρέας, κεφάλους. Ἀντιφάνης Λάμπωνι (II 68 K)· κεστρεῖς ἔχων, ἀλλ’ οὐ στρατιώτας τυγχάνειςνήστεις. Ἄλεξις Φρυγί (II 390 K)· ἐγὼ δὲ κεστρεὺς νῆστις οἴκαδ’ ἀποτρέχω. Ἀμειψίας Ἀποκοτταβίζουσιν (I 670 K)·\nἐγὼ δ’ ἰὼν πειράσομαιεἰς τὴν ἀγορὰν ἔργον λαβεῖν· ἧττόν γ’ ἂν οὖννῆστις καθάπερ κεστρεὺς ἀκολουθήσεις ἐμοί. Εὔφρων Αἰσχρᾷ (IV 489 M)· Μίδας δὲ κεστρεύς ἐστι· νῆστις περιπατεῖ.\nΦιλήμων Συναποθνῄσκουσιν (II 501 K)·\nἠγόρασα νῆστιν κεστρέ’ ὀπτὸν οὐ μέγαν. Ἀριστοφάνης Γηρυτάδῃ (I 430 K)·\nἆρ’ ἔνδον ἀνδρῶν κεστρέων ἀποικία;ὡς μὲν γάρ ἐστε νήστιδες, γινώσκεται. Ἀναξανδρίδης Ὀδυσσεῖ (II 148 K)·\nτὰ πόλλ’ ἄδειπνος περιπατεῖ, κεστρῖνός ἐστι\nνῆστις. Εὔβουλος Ναυσικάᾳ (II 188 K)· ὃς νῦν τετάρτην ἡμέραν βαπτίζεται,νῆστιν πονηροῦ κεστρέως τρίβων βίον.\nτούτων ποτὲ λεχθέντων ἐπὶ τῷ καλῷ τούτῳ ὄψῳ τῶν κυνικῶν τις\nἑσπέριος ἐλθὼν ἔφη ‘ἄνδρες φίλοι, μὴ καὶ ἡμεῖς\nνηστείαν ἄγομεν Θεσμοφορίων τὴν μέσην ἄγομεν·\nδίκην γὰρ κεστρέων νηστεύομεν; ὡς γὰρ ὁ Δίφιλός φησιν ἐν\nΛημνίαις (II 558 K)· οὗτοι δεδειπνήκασιν· ὁ δὲ τάλας ἐγὼκεστρεὺς ἂν εἴην ἕνεκα νηστείας ἄκρας.’ ὑπολαβὼν δὲ Μυρτίλος· ‘καὶ στῆτ’ ἐφεξῆς, ἔφη, κατὰ τὸν Θεοπόμπου Ἡδυχάρην (I 736\nK)· κεστρέων νῆστις χορός,λαχάνοισιν ὥσπερ χῆνες ἐξενισμένοι. οὐ πρότερον γάρ τινος μεταλήψεσθε, ἕως ἂν ἢ ὑμεῖς\nἢ ὁ συμμαθητὴς ὑμῶν Οὐλπιανὸς εἴπητε διὰ τί νῆστις μόνος\nτῶν ἰχθύων ὁ κεστρεὺς καλεῖται.’ καὶ ὁ Οὐλπιανὸς ἔφη· ‘ὅτι\nοὐδὲν δέλεαρ ἐσθίει ἔμψυχον, καὶ ἀνελκυσθεὶς δ’ οὐ\nδελεάζεται οὔτε σαρκὶ οὔτ’ ἄλλῳ τινὶ ἐμψύχῳ, ὡς Ἀριστοτέλης\nἱστορεῖ (h. an. 591 b 2)\nφάσκων ὅτι μὴ νῆστις ὢν φαῦλός ἐστι καὶ ὅτι ἐὰν φοβηθῇ\nκρύπτει τὴν κεφαλὴν ὡς τὸ πᾶν κρύπτων σῶμα. Πλάτων τε ἐν\nἙορταῖς φησιν (I 608 K)· ἐξιόντι μὲν γὰρἁλιεὺς ἀπήντησεν φέρων μοι κεστρέας,ἰχθῦς ἀσίτους καὶ πονηροὺς ἔν γ’ ἐμοί, σὺ δέ μοι εἰπέ, ὦ Θετταλὸν πάλαισμα Μυρτίλε, διὰ\nτί οἱ ἰχθύες ὑπὸ τῶν ποιητῶν ἔλλοπες καλοῦνται.’ καὶ ὅς·\n‘ἤτοι διὰ τὸ ἄφωνοι εἶναι· βούλονται γὰρ κατὰ τὴν ἀναλογίαν\nἴλλοπές τινες εἶναι διὰ τὸ εἴργεσθαι φωνῆς. ἐστὶ γὰρ τὸ μὲν\nἴλλεσθαι εἴργεσθαι, ἡ δὲ ὂψ φωνή. καὶ γὰρ τοῦτ’ ἀγνοεῖς\nἔλλοψ τις ὤν. ἐγὼ δὲ κατὰ τὸν σοφὸν Ἐπίχαρμον (p. 262\nL) μηδὲν ἀποκρινομένου τοῦ κυνὸς τὰ πρὸ τοῦ δύ’ ἄνδρες ἔλεγον, εἷς ἐγὼν ἀποχρέω, καὶ φημὶ ἔλλοπες διὰ τὸ εἶναι λεπιδωτοί. λέξω δὲ\nκαὶ μὴ προβληθέντος διὰ τί οἱ Πυθαγορικοὶ τῶν μὲν ἄλλων\nἐμψύχων μετρίως ἅπτονται, τινὰ δὲ καὶ θύοντες, ἰχθύων μόνων\nοὐ γεύονται τὸ παράπαν .... ἢ διὰ τὴν ἐχεμυθίαν; θεῖον γὰρ\nἡγοῦνται τὴν σιωπήν. ἐπεὶ οὖν καὶ ὑμεῖς, ὦ Μολοττικοὶ\nκύνες, πάντα μὲν σιωπᾶτε, πυθαγορίζετε δὲ οὔ, ἡμεῖς μὲν\nἄλλους ἰχθυολογήσομεν.’\nΚΟΡΑΚΙΝΟΣ. ‘οἱ μὲν θαλάττιοι, φησὶν Ἱκέσιος, ὀλιγότροφοι\nκαὶ εὐέκκριτοι, εὐχυλίᾳ δὲ μέσοι.’ Ἀριστοτέλης δ’ ἐν πέμπτῳ\nζῴων μορίων (p. 543 a 30) συμβαίνειν μέν φησι\nσχεδὸν πᾶσι τοῖς ἰχθύσι ταχεῖαν γίνεσθαι\nτὴν αὔξησιν, οὐχ ἥκιστα δὲ κορακίνῳ. τίκτει δὲ\nπρὸς τῇ γῇ καὶ τοῖς βρυώδεσι καὶ δασέσι. Σπεύσιππος δ’ ἐν\nδευτέρῳ Ὁμοίων ἐμφερεῖς φησιν εἶναι μελάνουρον καὶ\nκορακῖνον. Νουμήνιος δ’ ἐν Ἁλιευτικῷ φησι (fr. 12\nBirt)· ῥηιδίως ἕλκοιο καὶ αἰολίην κορακῖνον. μήποτ’ οὖν καὶ οἱ παρ’ Ἐπιχάρμῳ αἰολίαι λεγόμενοι\nἐν Μούσαις (p. 239 L) κορακῖνοί εἰσι. φησὶ\nγάρ· αἰολίαι πλῶτές τε κυνόγλωσσοί τε. ἐν δὲ Ἥβας γάμῳ (p. 233 L) καὶ τῶν\nαἰολιῶν μνημονεύει ὡς διαφόρων· μύες ἀλφησταί τε κορακῖνοί τε κοριοειδέες,αἰολίαι πλῶτές τε κυνόγλωσσοί τε. Εὐθύδημος δ’ ἐν τῷ περὶ ταρίχων τὸν κορακῖνόν\nφησιν ὑπὸ πολλῶν σαπέρδην προσαγορεύεσθαι. ὁμοίως δ’ εἴρηκε\nκαὶ Ἡρακλέων ὁ Ἐφέσιος, ἔτι δὲ Φυλότιμος ἐν Ὀψαρτυτικῷ. ὅτι\nδὲ καὶ πλατιστακὸς καλεῖται ὁ σαπέρδης, καθάπερ καὶ ὁ\nκορακῖνος, Παρμένων φησὶν ὁ Ῥόδιος ἐν πρώτῳ μαγειρικῆς\nδιδασκαλίας. Ἀριστοφάνης δ’ ἐν Τελμησσεῦσι (I 527\nK) ‘μελανοπτερύγων, ἔφη, κορακίνων.’\nὑποκοριστικῶς δὲ ὠνόμασεν αὐτοὺς Φερεκράτης ἐν Ἐπιλήσμονι\n(I 160 K)· τοῖς σοῖσι συνὼν κορακινιδίοιςκαὶ μαινιδίοις. Ἄμφις δ’ ἐν Ἰαλέμῳ (II 242 K)· ὅστις κορακῖνον ἐσθίει θαλάττιονγλαύκου παρόντος, οὗτος οὐκ ἔχει φρένας. οἱ δὲ Νειλῶται κορακῖνοι ὅτι γλυκεῖς καὶ εὔσαρκοι,\nἔτι δὲ ἡδεῖς, οἱ πεπειραμένοι ἴσασιν. ὠνομάσθησαν δὲ διὰ τὸ διηνεκῶς τὰς κόρας κινεῖν καὶ\nοὐδέποτε παύεσθαι. καλοῦσι δ’ αὐτοὺς οἱ Ἀλεξανδρεῖς\nπλάτακας ἀπὸ τοῦ περιέχοντος.\nΚΥΠΡΙΝΟΣ. τῶν σαρκοφάγων καὶ οὗτος, ὡς Ἀριστοτέλης ἱστορεῖ\n(p. 309 R), καὶ συναγελαστικῶν. τὴν δὲ\nγλῶτταν οὐχ ὑπὸ τῷ στόματι, ἀλλ’ ὑπὸ τὸ στόμα κέκτηται.\nΔωρίων δ’ αὐτὸν ἐν τοῖς λιμναίοις καὶ ποταμίοις καταλέγων\nγράφει οὕτως· ‘λεπιδωτόν, ὃν καλοῦσί τινες κυπρῖνον.’\nΚΩΒΙΟΙ. πολύχυλοι, ὥς φησιν Ἱκέσιος, εὐστομίᾳ διαφέροντες,\nεὐέκκριτοι, ὀλιγότροφοι καὶ κακόχυμοι. διαφέρουσι δ᾽\nεὐστομίᾳ οἱ λευκότεροι τῶν μελάνων. ἡ δὲ τῶν χλωρῶν κωβιῶν\nσὰρξ χαυνοτέρα ἐστὶν καὶ ἀλιπεστέρα· καὶ χυλὸν ἐλάττονα καὶ\nλεπτότερον ἐναφιᾶσι, τροφιμώτεροί τ’ εἰσὶ διὰ τὸ μέγεθος.\nΔιοκλῆς φησι τοὺς πετραίους αὐτῶν μαλακοσάρκους εἶναι.\nΝουμήνιος δ’ ἐν Ἁλιευτικῷ κώθους αὐτοὺς καλεῖ (fr. 10\nBirt)· ἢ σκάρον ἢ κῶθον τροφίην καὶ ἀναιδέα λίην. καὶ Σώφρων ἐν τῷ Ἀγροιώτῃ (fr. 52\nBo)· ‘κωθωνοπλύται’ φησὶ καὶ τὸν τοῦ θυννοθήρα δὲ\nυἱὸν ἴσως ἀπὸ τούτου Κωθωνίαν προσηγόρευσεν. Σικελιῶται δ᾽\nεἰσὶν οἱ τὸν κωβιὸν κώθωνα καλοῦντες, ὡς Νίκανδρός φησιν ὁ\nΚολοφώνιος ἐν ταῖς Γλώτταις (fr. 141 Sch) καὶ\nἈπολλόδωρος ἐν τοῖς περὶ Σώφρονος. Ἐπίχαρμος δ’ ἐν Ἥβας\nγάμῳ κωβιοὺς ὀνομάζει (p. 234 L)· τρυγόνες τ’ ὀπισθόκεντροι καὶ μάλ’ ἁδροὶ κωβιοί.\nἈντιφάνης δ’ ἐν Τίμωνι ἐπαινῶν τοὺς κωβιοὺς καὶ\nὁπόθεν εἰσὶ κάλλιστοι δηλοῖ διὰ τούτων (II 100\nK)· ἥκω πολυτελῶς ἀγοράσας εἰς τοὺς γάμους,λιβανωτὸν ὀβολοῦ τοῖς θεοῖς καὶ ταῖς θεαῖςπάσαισι, τοῖς δ’ ἥρωσι τὰ ψαίστ’ ἀπονεμῶ.ἡμῖν δὲ τοῖς θνητοῖς ἐπριάμην κωβιούς.ὡς προσβαλεῖν δ’ ἐκέλευσα τὸν τοιχωρύχον,τὸν ἰχθυοπώλην, ‘προστίθημι, φησί, σοὶτὸν δῆμον αὐτῶν· εἰσὶ γὰρ Φαληρικοί.’ἄλλοι δ’ ἐπώλουν, ὡς ἔοικ᾽, Ὀτρυνικούς. Μένανδρος Ἐφεσίῳ (IV 125 M)· τῶν ἰχθυοπωλῶν ἀρτίως τις τεττάρωνδραχμῶν ἐτίμα κωβιοὺς .... σφόδρα. ποταμίων δὲ κωβιῶν μνημονεύει Δωρίων ἐν τῷ περὶ\nἰχθύων.\nΚΟΚΚΥΓΕΣ. Ἐπίχαρμος (p. 283 L)·κἀγλαοὶ κόκκυγες, οὓς παρσχίζομεςπάντας, ὀπτᾶντες δὲ χἀδύναντες αὐτοὺς χναύομες. καὶ Δωρίων δέ φησι δεῖν αὐτοὺς ὀπτᾶν παρασχίσαντας\nκατὰ ῥάχιν καὶ παρηδύνειν χλόῃ, τυρῷ ῥοϊ,\nσιλφίῳ, ἁλί, ἐλαίῳ· στρέφοντα δὲ ἀλείφειν καὶ ὑποπάσσειν\nἁλὶ ὀλίγῳ, ἀφελόντα δὲ ὄξει ῥᾶναι. ἐρυθρὸν δ’ αὐτὸν καλεῖ\nἀπὸ τοῦ συμβεβηκότος Νουμήνιος οὕτως (fr. 15\nBirt)· ἄλλοτ’ ἐρυθρὸνκόκκυγ’ ἢ ὀλίγας πεμφηρίδας, ἄλλοτε σαῦρον.\nΚΥΩΝ ΚΑΡΧΑΡΙΑΣ. περὶ τούτων φησὶν Ἀρχέστρατος ὁ τῶν\nὀψοφάγων Ἡσίοδος ἢ Θέογνις· ἦν δὲ καὶ ὁ\nΘέογνις περὶ ἡδυπάθειαν, ὡς αὐτὸς περὶ αὑτοῦ φησιν διὰ\nτούτων (997 B)· τῆμος δ’ ἠέλιος μὲν ἐν αἰθέρι μώνυχας ἵππουςἄρτι παραγγέλλοι μέσσατον ἦμαρ ἔχων,δείπνου δὴ λήγοιμεν, ὅσου τινὰ θυμὸς ἀνώγοιπαντοίων ἀγαθῶν γαστρὶ χαριζόμενοι.χέρνιβα δ’ αἶψα θύραζε φέροι, στεφανώματα δ’ εἴσωεὐειδὴς ῥαδινῇς χερσὶ Λάκαινα κόρη. οὐδὲ τὸ παιδεραστεῖν ἀπαναίνεται ὁ σοφὸς οὗτος·\nλέγει γοῦν (993 B)· εἶτ’ εἴησα καλὴν μὲν ἐφίμερον ὕμνον ἀείδειν,ἆθλον δ’ ἐν μέσσῳ παῖς καλὸς ἄνθος ἔχωνσοί τ’ εἴη καὶ ἐμοὶ σοφίης πέρι δηριόωσι,γνοίης χ’ ὅσσον ὄνων κρέσσονες ἡμίονοι. ὁ δ’ οὖν Ἀρχέστρατος ἐν ταῖς καλαῖς ταύταις\nὑποθήκαις παραινεῖ (fr. 28 R)· ἐν δὲ Τορωναίων ἄστει τοῦ καρχαρία χρὴτοῦ κυνὸς ὀψωνεῖν ὑπογάστρια κοῖλα κάτωθεν.εἶτα κυμίνῳ ταῦτα πάσας ἁλὶ μὴ συχνῷ ὄπτα·ἄλλο δ’ ἐκεῖσε, φίλη κεφαλή, μηδὲν προσενέγκῃς,εἰ μὴ γλαυκὸν ἔλαιον. ἐπειδὰν δ’ ὀπτὰ γένηται,ἤδη τριμμάτιόν τε φέρειν καὶ ἐκεῖνα μετ’ αὐτοῦ.ὅσσα δ’ ἂν ἐν λοπάδος κοίλης πλευρώμασιν ἕψῃς,μήθ’ ὕδατος πηγὴν .... μήτ’ οἴνινον ὄξοςσυμμίξῃς, ἀλλ’ αὐτὸ μόνον κατάχευον ἔλαιοναὐχμηρόν τε κύμινον, ὁμοῦ δ’ εὐώδεα φύλλα.\nἕψε δ’ ἐπ’ ἀνθρακιῆς φλόγα τούτοις μὴ προσενεγκὼνκαὶ κίνει πυκινῶς, μὴ προσκαυθέντα λάθῃ σε.ἀλλ’ οὐ πολλοὶ ἴσασι βροτῶν τόδε θεῖον ἔδεσμαοὐδ’ ἔσθειν ἐθέλουσιν, ὅσοι κεπφαττελεβώδηψυχὴν κέκτηνται θνητῶν εἰσίν τ’ ἀπόπληκτοιὡς ἀνθρωποφάγου τοῦ θηρίου ὄντος. ἅπας δὲἰχθὺς σάρκα φιλεῖ βροτέαν, ἄν που περικύρσῃ. τούτου τοῦ ἰχθύος μέρος ἐστὶ καὶ ὁ ὑπὸ Ῥωμαίων\nκαλούμενος θυρσίων, ἥδιστος ὢν καὶ τρυφερώτατος.\nΛΑΒΡΑΚΕΣ. οὗτοι, ὡς Ἀριστοτέλης ἱστορεῖ (p. 310\nR), μονήρεις εἰσὶ καὶ σαρκοφάγοι. γλῶσσαν δ᾽\nἔχουσιν ὀστώδη καὶ προσπεφυκυῖαν, καρδίαν τρίγωνον· ἐν δὲ\nπέμπτῳ ζῴων μορίων (p. 543 b 3) τίκτειν αὐτοὺς\nκαθάπερ τοὺς κεστρεῖς καὶ χρυσόφρυας μάλισθ’ οὗ ἂν ποταμοὶ\nῥέωσι. τίκτουσι δὲ χειμῶνος καὶ τίκτουσι δίς. Ἱκέσιος δέ\nφησιν ὅτι οἱ λάβρακες εὔχυλοί εἰσι καὶ οὐ πολύτροφοι, πρὸς\nδὲ τὴν ἔκκρισιν ἥσσονες, εὐστομίᾳ δὲ πρῶτοι κρίνονται.\nὠνομάσθη δ’ ὁ ἰχθὺς παρὰ τὴν λαβρότητα. λέγεται δὲ ὅτι καὶ\nσυνέσει τῶν ἄλλων ἰχθύων διαφέρει, ἐπινοητικὸς ὢν τοῦ\nδιασῴζειν ἑαυτόν. διὸ καὶ ὁ κωμῳδιοποιὸς Ἀριστοφάνης φησί\n(I 543 K)· λάβραξ ὁ πάντων ἰχθύων σοφώτατος. Ἀλκαῖος δ’ ὁ μελοποιὸς μετέωρόν φησιν αὐτὸν\nνήχεσθαι (fr. 107 B4). ὁ δὲ σοφὸς Ἀρχέστρατος\n(fr. 53 R)· λάμβανε δ’ ἐκ Γαίσωνος ὅταν Μίλητον ἵκηαι,κεστρέα τὸν κέφαλον καὶ τὸν θεόπαιδα λάβρακα.\nεἰσὶ γὰρ ἐνθάδ’ ἄριστοι· ὁ γὰρ τόπος ἐστὶ\nτοιοῦτος.πιότεροι δ’ ἕτεροι πολλοὶ Καλυδῶνί τε κλεινῇἈμβρακίᾳ τ’ ἐνὶ πλουτοφόρῳ Βόλβῃ τ’ ἐνὶ λίμνῃ·ἀλλ’ οὐκ εὐώδη γαστρὸς κέκτηνται ἀλοιφὴνοὐδ’ οὕτω δριμεῖαν. ἐκεῖνοι δ’ εἰσίν, ἑταῖρε,τὴν ἀρετὴν θαυμαστοί. ὅλους δ’ αὐτοὺς ἀλεπίστουςὀπτήσας μαλακοὺς χρηστῶς προσένεγκε δίχ’ ἅλμης.μηδὲ προσέλθῃ σοί ποτε τοὔψον τοῦτο ποιοῦντιμήτε Συρακόσιος μηθεὶς μήτ’ Ἰταλιώτης.οὐ γὰρ ἐπίστανται χρηστῶς σκευαζέμεν ἰχθῦς,ἀλλὰ διαφθείρουσι κακῶς τυροῦντες ἅπανταὄξει τε ῥαίνοντες ὑγρῷ καὶ σιλφίου ἅλμῃ.τῶν δὲ πετραίων ἰχθυδίων τῶν τρισκαταράτωνπάντων εἰσὶν ἄριστοι ἐπισταμένως διαθεῖναικαὶ πολλὰς ἰδέας κομψῶς παρὰ δαιτὶ δύνανταιὀψαρίων τεύχειν γλίσχρων ἡδυσματολήρων.\nκαὶ Ἀριστοφάνης δ’ ἐν Ἱππεῦσι μνημονεύει ὡς διαφόρων\nγινομένων τῶν περὶ τὴν Μίλητον λαβράκων, ὅταν οὕτως λέγῃ\n(361)· ἀλλ’ οὐ λάβρακας καταφαγὼν Μιλησίους κλονήσεις. ἐν δὲ Λημνίαις (I 487 K)· οὐ κρανίον λάβρακος, οὐχὶ κάραβον πρίασθαι, ὡς διαφόρου ὄντος τοῦ τῶν λαβράκων ἐγκεφάλου\nκαθάπερ καὶ τοῦ τῶν γλαύκων. καὶ Εὔβουλος δ’ ἐν Τιτθαῖς\nφησι (II 204 K)· μὴ πολυτελῶς, ἀλλὰ καθαρείως· ὅ τι ἂν ᾖὁσίας ἕνεκα, σηπίδια ἢ τευθίδια\nπλεκτάνια μικρὰ πουλύποδος, νῆστίν τινα,μήτραν, χόρια, πῦον, λάβρακος κρανίονεὐμέγεθες. ὁ δὲ Γαίσων, οὗ Ἀρχέστρατος μνημονεύει, ἡ Γαισωνὶς\nλίμνη ἐστὶ μεταξὺ Πριήνης καὶ Μιλήτου ἡνωμένη τῇ θαλάσσῃ,\nὡς Νεάνθης ὁ Κυζικηνὸς ἱστορεῖ ἐν τῇ Ϛʹ τῶν\nἙλληνικῶν (FHG III 3). Ἔφορος δ’ ἐν τῇ πέμπτῃ\n(FHG I 260) ποταμὸν εἶναί φησι τὸν Γαίσωνα\nπερὶ Πριήνην, ὃν εἰσρεῖν εἰς λίμνην. Ἄρχιππος ἐν Ἰχθύσι\nμνημονεύων τῶν λαβράκων φησίν (I 684 K)·\nΑἰγύπτιος μιαρώτατος τῶν ἰχθύων κάπηλος,Ἕρμαιος, ὃς βίᾳ δέρων ῥίνας γαλεούς τε πωλεῖκαὶ τοὺς λάβρακας ἐντερεύων.\nΛΑΤΟΣ. τοῦτον κατὰ τὴν Ἰταλίαν κράτιστον εἶναί φησιν\nἈρχέστρατος λέγων οὕτως (fr. 29 R)· τὸν δὲ λάτον τὸν κλεινὸν ἐν Ἰταλίῃ πολυδένδρῳὁ Σκυλλαῖος ἔχει πορθμός, θαυμαστὸν ἔδεσμα. οἱ δ’ ἐν τῷ Νείλῳ ποταμῷ γινόμενοι λάτοι τὸ\nμέγεθος εὑρίσκονται καὶ ὑπὲρ διακοσίας λίτρας ἔχοντες. ὁ δὲ\nἰχθὺς οὗτος λευκότατος ὢν καὶ ἥδιστός ἐστι πάντα τρόπον\nσκευαζόμενος, παραπλήσιος ὢν τῷ κατὰ τὸν Ἴστρον γινομένῳ\nγλάνιδι. φέρει δ’ ὁ Νεῖλος καὶ ἄλλα γένη πολλὰ ἰχθύων καὶ\nπάντα ἥδιστα, μάλιστα δὲ τὰ τῶν κορακίνων. πολλὰ γὰρ καὶ\nτούτων γένη. φέρει δὲ καὶ τοὺς μαιώτας καλουμένους, ὧν\nμνημονεύει Ἄρχιππος ἐν Ἰχθύσι διὰ τούτων (I 684\nK)· τοὺς μαιώτας καὶ σαπέρδας καὶ γλάνιδας. εἰσὶ δὲ πολλοὶ περὶ τὸν Πόντον, φέροντες τὴν ὀνομασίαν ἀπὸ τῆς λίμνης τῆς Μαιώτιδος.\nΝειλῷοι δ’ εἰσὶν ἰχθύες, εἴ γ’ ἔτι μνημονεύειν δύναμαι\nπολυέτη τὴν ἀποδημίαν ἔχων, νάρκη μὲν ἡ ἡδίστη, χοῖρος,\nσῖμος, φάγρος, ὀξύρυγχος, ἀλλάβης, σίλουρος, συνοδοντίς,\nἐλέωτρις, ἔγχελυς, θρίσσα, ἄβραμις, τύφλη, λεπιδωτός, φῦσα,\nκεστρεύς. εἰσὶ δὲ καὶ ἄλλοι οὐκ ὀλίγοι.\nΛΕΙΟΒΑΤΟΣ. οὗτος καλεῖται καὶ ῥίνη. ἐστὶ δὲ λευκόσαρκος, ὡς\nἘπαίνετος ἐν Ὀψαρτυτικῷ. Πλάτων Σοφισταῖς (I 637\nK)· κἂν ᾖ γαλεός, κἂν λειόβατος, κἂν ἔγχελυς.\nΜΥΡΑΙΝΑΙ. Θεόφραστος ἐν τῷ [εʹ] περὶ τῶν ἐν τῷ\nξηρῷ διαιτωμένων (fr. 171, 4 W) ἔγχελύν φησιν\nκαὶ μύραιναν πολὺν χρόνον δύνασθαι ἔξω τοῦ ὑγροῦ ζῆν διὰ τὸ\nμικρὰ ἔχειν βράγχια καὶ ὀλίγον δέχεσθαι τὸ ὑγρόν. τροφίμους\nδ’ αὐτὰς εἶναί φησιν ὁ Ἱκέσιος οὐχ ἧττον τῶν ἐγχέλεων, ἀλλὰ\nκαὶ τῶν γόγγρων. Ἀριστοτέλης δὲ ἐν δευτέρῳ ζῴων μορίων\n(p. 310 R) ἐκ μικροῦ φησιν αὐτὴν ταχεῖαν\nτὴν αὔξησιν λαμβάνειν καὶ εἶναι καρχαρόδουν τίκτειν τε\nπᾶσαν ὥραν μικρὰ ᾠά. Ἐπίχαρμος δ’ ἐν Μούσαις χωρὶς τοῦ σ μυραίνας αὐτὰς καλεῖ οὑτωσὶ λέγων\n(p. 239 L)· οὔτε γόγγρων ὦν τι παχέων οὔτε μυραινᾶν\nἀπῆς. ὁμοίως δὲ καὶ Σώφρων (fr. 68 Bo).\nΠλάτων δ’ ἢ Κάνθαρος ἐν τῇ Συμμαχίᾳ (I 640 K)\nσὺν τῷ σ· βατίς τε καὶ σμύραιναπρόσεστιν. Δωρίων δ’ ἐν τῷ περὶ ἰχθύων τὴν ποταμίαν φησὶ μύραιναν ἔχειν μίαν ἄκανθαν μόνην,\nὁμοίαν τῷ ὀνίσκῳ τῷ καλουμένῳ γαλλαρίᾳ. Ἀνδρέας δ’ ἐν τῷ\nπερὶ δακέτων τῶν μυραινῶν φησιν δακούσας ἀναιρεῖν τὰς ἐξ\nἔχεως, εἶναι δ’ αὐτὰς ἧττον καὶ περιφερεῖς καὶ\nποικίλας. Νίκανδρος δ’ ἐν Θηριακῷ (823)·\nμυραίνης δ’ ἔκπαγλον, ἐπεὶ μογεροὺς ἁλιῆαςπολλάκις ἐμβρύξασα κατεπρήνιξεν ἐπάκτρωνεἰς ἅλα φυζηθέντας, ἐχετλίου ἐξαναδῦσα·εἰ ἔτυμον κείνην γε σὺν οὐλοβόροις ἐχίεσσιθόρνυσθαι, προλιποῦσαν ἁλὸς νόμον, ἠπείροισιν. Ἀνδρέας δ’ ἐν τῷ περὶ τῶν ψευδῶς πεπιστευμένων\nψεῦδός φησιν εἶναι τὸ μύραιναν ἔχει μίγνυσθαι προερχομένην\nἐπὶ τὸ τεναγῶδες· οὐδὲ γὰρ ἐπὶ τενάγους ἔχεις νέμεσθαι,\nφιληδοῦντας ἀμμώδεσιν ἐρημίαις. Σώστρατος δὲ ἐν τοῖς περὶ\nζῴων (ἐστὶ δὲ δύο ταῦτα βιβλία) συγκατατίθεται τῇ\nμίξει.\nΜΥΡΟΣ. ὁ δὲ μῦρος, ὥς φησιν Ἀριστοτέλης ἐν πέμπτῳ ζῴων\nμορίων (p. 543 a 24), διαφέρει τῆς σμυραίνης.\nἣ μὲν γὰρ ποικίλον καὶ ἀσθενέστερον, ὁ δὲ μῦρος λειόχρως\nκαὶ ἰσχυρὸς καὶ τὸ χρῶμα ὅμοιον ἔχει ἴυγγι ὀδόντας τε\nἔσωθεν καὶ ἔξωθεν. Δωρίων δὲ τὸν μῦρόν φησι τὰς διὰ σαρκὸς\nἀκάνθας οὐκ ἔχειν, ἀλλ’ ὅλον εἶναι χρήσιμον καὶ ἁπαλὸν\nὑπερβολῇ. εἶναι δὲ αὐτῶν γένη δύο· εἰσὶ γὰρ οἳ μὲν μέλανες,\nοἳ δ’ ὑποπυρρίζοντες, κρείσσονες δ’ εἰσὶν οἱ μελανίζοντες.\nἈρχέστρατος δὲ ὁ ἡδονικὸς φιλόσοφός φησιν (fr. 32\nR)· Ἰταλίας δὲ ... μεταξὺ κατὰ στενοκύμονα πορθμὸν\nἡ πλωτὴ μύραινα καλουμένη ἄν ποτε ληφθῇ,ὠνοῦ· τοῦτο γάρ ἐστιν ἐκεῖ θαυμαστὸν ἔδεσμα.\nΜΑΙΝΙΔΕΣ. ταύτας φησὶν Ἱκέσιος εὐχυλοτέρας εἶναι τῶν\nκωβιῶν, λείπεσθαι δὲ εὐστομίᾳ καὶ τῷ πρὸς τὴν ἔκκρισιν τῆς\nκοιλίας συνεργεῖν. Σπεύσιππος δ’ ἐν δευτέρῳ Ὁμοίων ὅμοιά\nφησιν εἶναι τῇ μαινίδι βόακας καὶ σμαρίδας, ὧν μνημονεύειν\nκαὶ Ἐπίχαρμον ἐν Γᾷ καὶ Θαλάσσᾳ οὕτως (p. 224\nL)· ὅκχ’ ὁρῇ βῶκάς τε πολλοὺς καὶ\nσμαρίδας. Ἐπαίνετος δ’ ἐν Ὀψαρτυτικῷ φησι· ‘σμαρίδα, ἣν\nἔνιοι καλοῦσι κυνὸς εὐναί.’ Ἀντιφάνης δ’ ἐν Ἀγροίκῳ ἢ\nΒουταλίωνι Ἑκάτης βρώματα καλεῖ τὰς μαινίδας διὰ τὴν\nβραχύτητα, λέγων οὕτως (II 39 K)· τοὺς γὰρ μεγάλους τούτους ἅπαντας νενόμικαἀνθρωποφάγους ἰχθῦς. Β. τί φής, ὦ φίλτατε,ἀνθρωποφάγους; πῶς; Γ. οὓς ἂν ἄνθρωποςφάγοιδηλονότι· ταῦτα δ’ ἐστὶν Ἑκάτης βρώματα,ἅ φησιν οὗτος, μαινίδας καὶ τριγλίδας. καλοῦνται δέ τινες καὶ λευκομαινίδες, ἃς ἔνιοι\nβόακας ὀνομάζουσι. Πολίοχος Κορινθιαστῇ (IV 589\nM)· ὅπως σε πείσῃ μηδὲ εἷς, πρὸς τῶν θεῶν,τοὺς βόακας, ἄν ποτ’ ἔλθῃ, λευκομαινίδας καλεῖν.\nΜΕΛΑΝΟΥΡΟΣ. περὶ τούτου φησὶ Νουμήνιος ἐν Ἁλιευτικῷ\n(fr. 18 Birt)· σκορπίον ἢ πέρκαισι καθηγητὴν μελάνουρον. Ἱκέσιος δ’ αὐτὸν σαργῷ φησιν παραπλήσιον εἶναι,\nκαταδεέστερον δὲ τῇ εὐχυλίᾳ καὶ τῇ εὐστομίᾳ, μικρῶς δὲ παραστύφειν καὶ εἶναι τρόφιμον.\nμνημονεύει δ’ αὐτοῦ Ἐπίχαρμος ἐν Ἥβας γάμῳ (p. 234\nL)· ἦν δὲ σαργῖνοί τε μελάνουροί τε. Ἀριστοτέλης δ’ ἐν τῷ περὶ ζῳικῶν (p. 297\nR) γράφει οὕτως· ‘ὀρροπυγόστικτοι δὲ τῶν ἰχθύων\nμελάνουρος καὶ σαργὸς πολύγραμμοί τε καὶ μελανόγραμμοι.’\nὅμοιον δὲ εἶναι τῷ μελανούρῳ φησὶ Σπεύσιππος ἐν δευτέρῳ\nὉμοίων τὸν καλούμενον ψύρον· ὃν Νουμήνιος καλεῖ ψόρον οὕτως\n(fr. 14 Birt)· ἢ ψόρον ἢ σάλπας ἢ αἰγιαλῆα δράκοντα.\nΜΟΡΜΥΡΟΣ. τροφιμώτατος, ὥς φησιν Ἱκέσιος. Ἐπίχαρμος δ’ ἐν\nἭβας γάμῳ μύρμας αὐτοὺς ὀνομάζει, εἰ μὴ διάφοροι τὴν φύσιν\nεἰσίν. γράφει δ’ οὕτως (p. 235 L)· καὶ χελιδόνες τε μύρμαι τοί τε κολιᾶν\nμέζονεςἐντί. Δωρίων δ’ ἐν τῷ περὶ ἰχθύων μορμύλους αὐτοὺς\nκαλεῖ. Λυγκεὺς δ’ ὁ Σάμιος ἐν τῇ ὀψωνητικῇ τέχνῃ, ἣν\nπροσεφώνησέ τινι τῶν ἑταίρων δυσώνῃ, φησίν· ‘οὐκ ἄχρηστον\nδὲ πρὸς τοὺς ἀτενίζοντας καὶ μὴ συγκαθιέντας τῇ τιμῇ καὶ τὸ\nκακῶς λέγειν παρεστηκότα τοὺς ἰχθύας, ἐπαγόμενον\nἈρχέστρατον τὸν γράψαντα τὴν Ἡδυπάθειαν ἢ τῶν ἄλλων τινὰ\nποιητῶν καὶ λέγοντα τὸ μέτρον (Arch. fr. 31\nR)· μόρμυρος αἰγιαλεὺς κακὸς ἰχθὺς οὐδέ ποτ’ ἐσθλός. καὶ (Arch. fr. 7 R) ‘τὴν ἀμίαν ὠνοῦ\nφθινοπώρου,’ νῦν δ’ ἐστὶν ἔαρ. καὶ (Arch. fr. 26\nR)·\nκεστρέα τὸν θαυμαστόν, ὅταν χειμὼν ἀφίκηται, νῦν δ’ ἐστὶ θέρος· καὶ πολλὰ τῶν τοιούτων.\nἀποσοβήσεις γὰρ πολλοὺς τῶν ὠνουμένων καὶ προσεστηκότων.\nτοῦτο δὲ ποιῶν ἀναγκάσεις τὸ σοὶ δοκοῦν λαβεῖν αὐτόν.’\nΝΑΡΚΗ. Πλάτων ἢ Κάνθαρος ἐν Συμμαχίᾳ (I 640\nK)· νάρκη γὰρ ἑφθὴ βρῶμα χάριεν γίνεται. ὁ δὲ φιλόσοφος Πλάτων ἐν Μένωνί φησι (p. 80\nd)· ‘τῇ θαλαττίᾳ νάρκῃ· καὶ γὰρ αὕτη τὸν\nπλησιάζοντα ναρκᾶν ποιεῖ.’ ἡ δὲ κλῆσις αὐτῆς καὶ παρ’ Ὁμήρῳ\n· Il. 8.328νάρκησε δὲ χεὶρ ἐπὶ καρπῷ. Μένανδρος δ’ ἐν Φανίῳ διὰ τοῦ ᾱ ἔφη (IV 217\nM)· ὑπελήλυθέν τέ μουνάρκα τις ὅλον τὸ δέρμα, μηδενὸς τῶν παλαιῶν οὕτω κεχρημένου. Ἱκέσιος δέ\nφησιν ἀτροφωτέραν καὶ ἀχυλοτέραν αὐτὴν εἶναι ἔχειν τε\nχονδρῶδές τι διακεχυμένον, εὐστόμαχον πάνυ. Θεόφραστος δ᾽\nἐν τῷ περὶ τῶν φωλευόντων (fr. 178 W) διὰ τὸ\nψῦχός φησι τὴν νάρκην κατὰ γῆς δύεσθαι. ἐν δὲ τῷ περὶ τῶν\nδακέτων καὶ βλητικῶν (ibid) διαπέμπεσθαί φησι\nτὴν νάρκην τὴν ἀφ’ αὑτῆς δύναμιν καὶ διὰ τῶν ξύλων καὶ διὰ\nτῶν τριοδόντων, ποιοῦσαν ναρκᾶν τοὺς ἐν χεροῖν ἔχοντας.\nεἴρηκε δὲ τὴν αἰτίαν Κλέαρχος ὁ Σολεὺς ἐν τῷ περὶ νάρκης\n(FHG II 324), ἅπερ μακρότερα ὄντα\nἐπιλέλησμαι, ὑμᾶς δὲ ἐπὶ τὸ σύγγραμμα ἀναπέμπω. ἐστὶ δ’ ἡ\nνάρκη, ὥς φησιν Ἀριστοτέλης (p. 311 R), τῶν\nσελαχωδῶν καὶ τῶν σκυμνοτοκούντων.\nθηρεύει δ’ εἰς τροφὴν ἑαυτῆς τὰ ἰχθύδια προσαπτομένη καὶ\nναρκᾶν καὶ ἀκινητίζειν ποιοῦσα. Δίφιλος δ’ ὁ Λαοδικεὺς ἐν\nτῷ περὶ τῶν Νικάνδρου Θηριακῶν μὴ πᾶν τὸ ζῷόν φησι τὴν\nνάρκην ἐμποιεῖν, μέρος δέ τι αὐτῆς, διὰ πείρας πολλῆς\nφάσκων ἐληλυθέναι. ὁ δ’ Ἀρχέστρατός φησι (fr. 33\nR)· καὶ νάρκην ἑφθὴν ἐν ἐλαίῳ ἠδὲ καὶ οἴνῳκαὶ χλόῃ εὐώδει καὶ βαιῷ ξύσματι τυροῦ. Ἄλεξις ἐν Γαλατείᾳ (II 311 K)· νάρκην μὲν οὖν, ὥς φασιν, ὠνθυλευμένηνὀπτᾶν ὅλην. ἐν δὲ Δημητρίῳ (II 314 K)· ἔπειτα νάρκην ἔλαβον ἐνθυμούμενοςὅτι δεῖ γυναικὸς ἐπιφερούσης δακτύλουςἁπαλοὺς ὑπ’ ἀκάνθης μηδὲ ἓν τούτους παθεῖν.\nΞΙΦΙΑΣ. τοῦτον Ἀριστοτέλης (p. 311 R) φησὶν\nἔχειν τοῦ ῥύγχους τὸ μὲν ὑποκάτω μικρόν, τὸ δὲ καθύπερθεν\nὀστῶδες μέγα, ἴσον τῷ ὅλῳ αὐτοῦ μεγέθει· τοῦτο δὲ καλεῖσθαι\nξίφος· ὀδόντας δ’ οὐκ ἔχειν τὸν ἰχθύν. Ἀρχέστρατος δέ φησιν\n(fr. 34 R)· ἀλλὰ λαβὲ ξιφίου τέμαχος Βυζάντιον ἐλθὼνοὐραίου τ’ αὐτὸν τὸν σφόνδυλον. ἐστὶ δὲ κεδνὸςκἀν πορθμῷ πρὸς ἄκραισι Πελωριάδος προβολαῖσι. τίς οὕτως τακτικὸς ἀκριβὴς ἢ τίς οὕτως κριτὴς ὄψων\nὡς ὁ ἐκ Γέλας, μᾶλλον δὲ Καταγέλας (Ar. Ach.\n606) οὗτος ποιητής; ὃς ἀκριβῶς οὕτως διὰ λιχνείαν\nκαὶ τὸν πορθμὸν διέπλευσε καὶ τῶν μερῶν ἑκάστου τῶν ἰχθύων\nτὰς ποιότητας καὶ τοὺς χυμοὺς διὰ τὴν λιχνείαν ἐξήτασεν, ὥς\nτινα πραγματείαν βιωφελῆ καταβαλλόμενος.\nΟΡΦΩΣ. καλεῖται δὲ καὶ ὀρφός, ὡς Πάμφιλος. Ἀριστοτέλης δ’ ἐν πέμπτῳ ζῴων μορίων (543 a\n30) ταχεῖαν λέγων γίνεσθαι τοῖς ἰχθύσι τὴν\nαὔξησιν, καὶ ὀρφώς, φησίν, ἐκ μικροῦ γίνεται μέγας ταχέως.\nἐστὶ δὲ (Rose p. 313) καὶ σαρκοφάγος καὶ\nκαρχαρόδους, ἔτι δὲ καὶ μονήρης. ἴδιον δ’ ἐν αὐτῷ ἐστι τὸ\nτοὺς θορικοὺς πόρους μὴ εὑρίσκεσθαι καὶ τὸ δύνασθαι πολὺν\nχρόνον ζῆν μετὰ τὴν ἀνατομήν. ἐστὶ δὲ καὶ τῶν φωλευόντων ἐν\nταῖς χειμεριωτάταις ἡμέραις χαίρει τε πρόσγειος μᾶλλον ὢν ἢ\nπελάγιος. ζῇ δ’ οὐ πλέον δύο ἐτῶν. μνημονεύων δ’ αὐτοῦ\nΝουμήνιός φησι (fr. 7 B)· τοῖσί κεν εὐμαρέως θαλάμης ἄπο μακρὸν ἀείροιςσκορπίον ἢ ὀρφὸν περιτρηχέα· τῶν γὰρ ἐπ’ ἄκρης... καὶ πάλιν (fr. 17 B)· γλαύκους ἢ ὀρφῶν ἔναλον γένος ἠὲ μελάγχρουνκόσσυφον. Δωρίων δὲ τὸν νέον φησὶν ὀρφὸν ὑπ’ ἐνίων καλεῖσθαι\nὀρφακίνην. Ἄρχιππος δ’ ἐν Ἰχθύσιν (I 682 K)·\nἱερεὺς γὰρ ἦλθ’ αὐτοῖσιν ὀρφώς του θεῶν. Κρατῖνος δ’ Ὀδυσσεῦσι (I 59 K)·\nτέμαχος ὀρφὼ χλιαρόν. Πλάτων Κλεοφῶντι (I 616 K)· σὲ γάρ, γραῦ, συγκατῴκισεν σαπρὰνὀρφῷσι σελαχίοις τε καὶ φάγροις βοράν. Ἀριστοφάνης Σφηξίν (493)· ἢν μὲν ὠνῆταί τις ὀρφώς, μεμβράδας δὲ μὴ ᾽θέλῃ. τὴν μέντοι ἑνικὴν εὐθεῖαν ὀξυτόνως προφέρονται\nἈττικοί. Ἄρχιππος Ἰχθύσιν, ὡς πρόκειται. τὴν δὲ γενικὴν\nΚρατῖνος Ὀδυσσεῦσι (l. s.)· ‘τέμαχος ὀρφὼ\nχλιαρόν.’\nΟΡΚΥΝΟΣ. Δωρίων ἐν τῷ περὶ ἰχθύων τοὺς ὀρκύνους ἐκ τῆς περὶ\nἩρακλέους στήλας θαλάσσης περαιουμένους εἰς τὴν καθ’ ἡμᾶς\nἔρχεσθαι θάλασσαν· διὸ καὶ πλείστους ἁλίσκεσθαι ἐν τῷ\nἸβηρικῷ καὶ Τυρρηνικῷ πελάγει· κἀντεῦθεν κατὰ τὴν ἄλλην\nθάλασσαν διασκίδνασθαι. Ἱκέσιος δὲ τοὺς μὲν ἐν Γαδείροις\nἁλισκομένους πιμελεστέρους εἶναι, μετὰ δὲ τούτους τοὺς ἐν\nΣικελίᾳ. τοὺς δὲ πόρρω Ἡρακλείων στηλῶν ἀλιπεῖς διὰ τὸ\nπλείονα τόπον ἐκνενῆχθαι. ἐν Γαδείροις μὲν οὖν τὰ κλειδία\nκαθ’ αὑτὰ ταριχεύεται, ὡς καὶ τῶν ἀντακαίων αἱ γνάθοι καὶ\nοὐρανίσκοι καὶ οἱ λεγόμενοι μελανδρύαι ἐξ αὐτῶν\nταριχεύονται. Ἱκέσιος δέ φησι τὰ ὑπογάστρια αὐτῶν λιπαρὰ\nὑπάρχοντα τῇ εὐστομίᾳ πολὺ διαλλάσσειν τῶν ἄλλων μερῶν, τὰ\nδὲ κλειδία εὐστομώτερα εἶναι τούτων.\nΟΝΟΣ καὶ ΟΝΙΣΚΟΣ. ‘ὄνος, φησὶν Ἀριστοτέλης ἐν τῷ περὶ\nζωικῶν (p. 311 R), ἔχει στόμα ἀνερρωγὸς ὁμοίως\nτοῖς γαλεοῖς· καὶ οὐ συναγελαστικός. καὶ μόνος οὗτος ἰχθύων\nτὴν καρδίαν ἐν τῇ κοιλίᾳ ἔχει καὶ ἐν τῷ ἐγκεφάλῳ λίθους\nἐμφερεῖς μύλαις. φωλεύει τε μόνος ἐν ταῖς ὑπὸ κύνα\nθερμοτάταις ἡμέραις, τῶν ἄλλων ταῖς χειμεριωτάταις\nφωλευόντων. μνημονεύει δ’ αὐτῶν Ἐπίχαρμος ἐν Ἥβας γάμῳ\n(p. 235 L)· μεγαλοχάσμονάς τε χάννας κἠκτραπελογάστοραςὄνους. διαφέρει δ’ ὄνος ὀνίσκου, ὥς φησι Δωρίων ἐν τῷ\nπερὶ ἰχθύων γράφων οὕτως· ‘ὄνος, ὃν καλοῦσί τινες γάδον. γαλλερίας, ὃν καλοῦσί τινες\nὀνίσκον τε καὶ μάξεινον.’ Εὐθύδημος δ’ ἐν τῷ περὶ ταρίχων\n‘οἳ μὲν βάκχον, φησί, καλοῦσιν, οἳ δὲ χελλαρίην, οἳ δὲ\nὀνίσκον.’ Ἀρχέστρατος δέ φησι (fr. 35 R)·\nτὸν δ’ ὄνον Ἀνθηδών, τὸν καλλαρίαν καλέουσιν,ἐκτρέφει εὐμεγέθη, σομφὴν δὲ τρέφει τινὰ σάρκακἄλλως οὐχ ἡδεῖαν ἔμοιγ᾽, ἄλλοι δ’ .......αἰνοῦσιν· χαίρει γὰρ ὃ μὲν τούτοις, ὃ δ᾽\nἐκείνοις.\nΠΟΥΛΥΠΟΥΣ, πουλύποδος. οὕτως φασὶν οἱ Ἀττικοί (ὡς καὶ\nὍμηρος· Od. 5.432ὡς δ’ ὅτε πουλύποδος θαλάμης ἐξελκομένοιο) ἀνάλογον· παρὰ τὸ ποὺς γὰρ γέγονεν. τὴν δὲ\nαἰτιατικὴν πουλύπουν φασίν, ὡς Ἀλκίνουν καὶ Οἰδίπουν. καὶ\nτρίπουν δὲ λέβητα Αἰσχύλον εἰρηκέναι ἐν Ἀθάμαντι (fr.\n1 N) ἀπὸ ἁπλοῦ τοῦ ποὺς ὡς νοῦς. τὸ δὲ πώλυπον\nλέγειν Αἰολικόν· Ἀττικοὶ γὰρ πουλύπουν λέγουσιν.\nἈριστοφάνης Δαιδάλῳ (I 436 K)· καὶ ταῦτ’ ἔχοντα πουλύπους καὶ σηπίας. καὶ πάλιν· τὸν πουλύπουν μοι ἔθηκε. καὶ πάλιν· πληγαὶ λέγονται πουλύπου πιλουμένου. Ἀλκαῖος Ἀδελφαῖς μοιχευομέναις (I 756\nK)· ἠλίθιον εἶναι νοῦν τε πουλύποδος ἔχειν. Ἀμειψίας Κατεσθίοντι (I 671 K)·\nδεῖ μέν, ὡς ἔοικε, πολλῶν πουλύπων. Πλάτων Παιδίῳ (I 626 K)· ὥσπερ τοὺς πουλύποδας πρώτιστα σέ. Ἀλκαῖος (I 764 K)· ἔδω δ’ ἐμαυτὸν ὡς πουλύπους. οἳ δὲ πουλύποδα προφέρονται ἀνάλογον τῷ ποὺς ποδὸς\nποδὶ πόδα. Εὔπολις Δήμοις (I 284 K)· ἀνὴρ πολίτης πουλύπους ἐς τοὺς τρόπους.\nΔιοκλῆς δ’ ἐν αʹ Ὑγιεινῶν ‘τὰ δὲ μαλάκια, φησί,\nπρὸς ἡδονὴν καὶ πρὸς τὰ ἀφροδίσια· μάλιστα δὲ οἱ\nπουλύποδες.’ ἱστορεῖ δ’ Ἀριστοτέλης (p. 317 R)\nτὸν πολύποδα ἔχειν πόδας ὀκτώ, ὧν τοὺς μὲν ἄνω δύο καὶ κάτω\nἐλαχίστους, τοὺς δ’ ἐν μέσῳ μεγίστους· ἔχειν δὲ καὶ\nκοτυληδόνας δύο, αἷς τὴν τροφὴν προσάγεσθαι· τοὺς δ᾽\nὀφθαλμοὺς ἐπάνω τῶν δύο ποδῶν· τὸ δὲ στόμα καὶ τοὺς ὀδόντας\nἐν μέσοις τοῖς ποσί. ἀναπτυχθεὶς δὲ ἐγκέφαλον ἔχει διμερῆ.\nἔχει δὲ καὶ τὸν λεγόμενον θόλον, οὐ μέλανα καθάπερ σηπία\nἀλλ’ ὑπέρυθρον, ἐν τῷ λεγομένῳ μήκωνι. ὁ δὲ μήκων κεῖται\nἐπάνω τῆς κοιλίας οἱονεὶ κύστις. σπλάγχνον δ’ οὐκ ἔχει\nἀναλογοῦν. τροφῇ δὲ χρῆται ἔστιν ὅτε καὶ τοῖς τῶν κογχυλίων\nσαρκιδίοις, τὰ ὄστρακα ἐκτὸς τῶν θαλαμῶν ῥίπτων· ὅθεν\nδιαγινώσκουσιν οἱ θηρεύοντες. ὀχεύει δὲ συμπλεκόμενος καὶ\nπολὺν χρόνον πλησιάζει διὰ τὸ ἄναιμος εἶναι. τίκτει δὲ διὰ\nτοῦ λεγομένου φυσητῆρος, ὅς ἐστι πόρος τῷ σώματι. καὶ\nτίκτει ᾠὰ βοτρυδόν.\nλέγουσι δὲ καὶ ὡς ἂν ἀπορήσῃ τροφῆς ὅτι αὑτὸν\nκατεσθίει. ὧν εἷς ἐστι καὶ ὁ κωμῳδιοποιὸς Φερεκράτης. οὗτος γὰρ ἐν τοῖς ἐπιγραφομένοις Ἀγρίοις\nφησίν (I 149 K)· ἐνθρύσκοισι καὶ βρακάνοιςκαὶ στραβήλοις ζῆν· ὁπόταν δ᾽ἤδη πεινῶσιν σφόδρα ...ὡσπερεὶ τοὺς πουλύποδας.... νύκτωρ περιτρώγειν αὑτῶν τοὺς δακτύλους; καὶ Δίφιλος ἐν Ἐμπόρῳ (II 551 K)·\nπουλύπουςἔχων ἁπάσας ὁλομελεῖς τὰς πλεκτάνας.Β. οὐ περιβεβρωκὼς αὑτόν ἐστι, φίλτατε. τοῦτο δ’ ἐστὶ ψεῦδος. ὑπὸ γὰρ τῶν γόγγρων\nδιωκόμενος τοὺς πόδας ἀδικεῖται. λέγεται δ’ ὡς, ἄν τις ταῖς\nθαλάμαις αὐτοῦ ἅλας ὑποσπείρῃ, εὐθέως ἐξέρχεται. ἱστορεῖται\nδὲ καὶ ὅτι φεύγων διὰ τὸν φόβον μεταβάλλει τὰς χρόας καὶ\nἐξομοιοῦται τοῖς τόποις ἐν οἷς κρύπτεται, ὡς καὶ ὁ Μεγαρεὺς\nΘέογνίς φησιν ἐν ταῖς ἐλεγείαις (215)· πουλύπου ὀργὴν ἴσχε πολυπλόκου, ὃς ποτὶ πέτρῃτῇ προσομιλήσῃ, τοῖος ἰδεῖν ἐφάνη. ὁμοίως ἱστορεῖ καὶ Κλέαρχος ἐν δευτέρῳ περὶ\nπαροιμιῶν (FHG II 318) παρατιθέμενος τάδε τὰ\nἔπη, οὐ δηλῶν ὅτου ἐστί· πουλύποδός μοι, τέκνον, ἔχων νόον, Ἀμφίλοχ’ ἥρως,τοῖσιν ἐφαρμόζου τῶν κεν κατὰ δῆμον\nἵκηαι.\n‘περὶ δὲ Τροιζῆνα τὸ παλαιόν’, φησὶν ὁ αὐτὸς\nΚλέαρχος, ‘οὔτε τὸν ἱερὸν καλούμενον πουλύπουν\nοὔτε τὸν κωπηλάτην πουλύπουν νόμιμον ἦν\nθηρεύειν, ἀλλ’ ἀπεῖπον τούτων τε καὶ τῆς θαλαττίας χελώνης\nμὴ ἅπτεσθαι. ὁ δὲ πουλύπους ἐστὶ συντηκτικὸς καὶ λίαν\nἀνόητος· πρὸς γὰρ τὴν χεῖρα τῶν διωκόντων βαδίζει καὶ\nδιωκόμενος ἔστιν ὅτε οὐχ ὑποχωρεῖ. συντήκονται δ’ αὐτῶν αἱ\nθήλειαι μετὰ τὸν τόκον καὶ παρίενται· διὸ καὶ ῥᾳδίως\nἁλίσκονται. ἑωράθησαν δέ ποτε καὶ ἐπὶ τὸ ξηρὸν ἐξιόντες,\nμάλιστα δὲ πρὸς τὰ τραχέα τῶν χωρίων· φεύγουσι γὰρ τὰ λεῖα.\nκαὶ χαίρουσι δὲ τῶν φυτῶν καὶ ταῖς ἐλαίαις καὶ\nπολλάκις εὑρίσκονται ταῖς πλεκτάναις περιειληφότες τὸ\nστέλεχος’. (ἐφωράθησαν δὲ καὶ συκέαις προσπεφυκυίαις τῇ\nθαλάσσῃ προσπλεκόμενοι καὶ τῶν σύκων ἐσθίοντες, ὥς φησι\nΚλέαρχος ἐν τῷ περὶ τῶν ἐν τῷ ὑγρῷ.ʼ ‘ἐστὶ δὲ δεῖγμα τοῦ\nἥδεσθαι αὐτοὺς τῇ ἐλαίᾳ καὶ τοῦτο· ἐάν τις κλάδον τοῦ φυτοῦ\nτούτου καθῇ εἰς τὴν θάλασσαν καθ’ ἥν εἰσι πουλύποδες καὶ\nμικρὸν ἐπίσχῃ, ἀπονητὶ ἀνέλκει τῷ κλάδῳ περιπλεκομένους\nὅσους ἐθέλει.’ ἔχουσι δὲ τὰ μὲν ἄλλα μέρη ἰσχυρότατα, τὸν\nδὲ τράχηλον ἀσθενῆ.\nλέγεται δ’ αὐτῶν τὸν ἄρρενα ἕλκειν αἰδοιῶδές τι ἐν μιᾷ τῶν\nπλεκτανῶν, ἐν ᾗ αἱ δύο μεγάλαι κοτυληδόνες εἰσίν. εἶναι δὲ\nτοῦτο νευρῶδες μέχρι εἰς μέσην τὴν πλεκτάνην ἅπαν\nπροσπεφυκός. ἐν δὲ πέμπτῳ μορίων φησὶν Ἀριστοτέλης\n(544 a 6)· ‘πουλύπους ὀχεύει τοῦ χειμῶνος\nκαὶ τίκτει τῷ ἔαρι. φωλεύει δὲ περὶ δύο μῆνας. ἐστὶ δὲ\nπολύγονον τὸ ζῷον. διαφέρει δὲ ὁ ἄρρην τῆς θηλείας τῷ τε\nτὴν κεφαλὴν ἔχειν προμηκεστέραν καὶ τὸ\nκαλούμενον ὑπὸ τῶν ἁλιέων αἰδοῖον ἔχειν ἐν τῇ πλεκτάνῃ.\nἐπῳάζει δὲ ὅταν τέκῃ· διὸ καὶ χείριστοί εἰσι κατὰ τὸν\nχρόνον τοῦτον. ἀποτίκτει δ’ (Arist. 549 b 31)\nὁ μὲν πουλύπους ἢ εἰς θαλάμας ἢ εἰς κεράμιον ἤ τι ἄλλο\nτοιοῦτο κοῖλον. καὶ μεθ’ ἡμέρας πεντήκοντα ἐκ τῶν ᾠῶν\nπουλυπόδια ἐξέρπει ὥσπερ τὰ φαλάγγια πολλά. ὁ δὲ θῆλυς\n(p. 550 b 4) πουλύπους ὁτὲ μὲν ἐπὶ\nτοῖς ᾠοῖς, ὁτὲ δ᾽ ἐπὶ τῷ στόματι προκάθηται τῆς\nθαλάμης, τὴν πλεκτάνην ἐπέχων.’ Θεόφραστος δ’ ἐν τῷ περὶ\nτῶν μεταβαλλόντων τὰς χρόας (fr. 173 W) τὸν\nπολύποδά φησι τοῖς πετρώδεσι μάλιστα μόνοις\nσυνεξομοιοῦσθαι, τοῦτο ποιοῦντα φόβῳ καὶ φυλακῆς χάριν. ἐν\nδὲ τῷ περὶ τῶν ἐν τῷ ξηρῷ διατριβόντων ζῴων (fr. 171,\n4 W) οὐ δέχεσθαί φησι τοὺς πολύποδας τὴν\nθάλατταν. ἐν δὲ τῷ περὶ τῶν κατὰ τόπους διαφορῶν ὁ\nΘεόφραστος πολύποδας οὐ γίνεσθαί φησιν περὶ Ἑλλήσποντον\n(fr. 173 W). ψυχρὰ γὰρ ἡ θάλασσα αὕτη καὶ\nἧττον ἁλμυρά, ταῦτα δ’ ἀμφότερα πολέμια πολύποδι.\n‘ὁ δὲ ναυτίλος καλούμενος, φησὶν Ἀριστοτέλης (p. 320\nR), πολύπους μὲν οὔκ ἐστιν, ἐμφερὴς δὲ κατὰ τὰς\nπλεκτάνας. ἔχει δὲ τὸ νῶτον ὀστρακόδερμον. ἀναδύνει δὲ ἐκ\nτοῦ βυθοῦ ἐφ’ ἑαυτὸν ἔχων τὸ ὄστρακον, ἵνα μὴ τὴν θάλατταν\nἕλκῃ· ἐπαναστραφεὶς δ’ ἐπιπλεῖ ἄνω ποιήσας δύο τῶν\nπλεκτανῶν, αἳ μεταξὺ αὑτῶν λεπτὸν ὑμένα ἔχουσιν\nδιαπεφυκότα, ὡς καὶ τῶν ὀρνίθων οἱ πόδες ὁρῶνται μεταξὺ τῶν\nδακτύλων δερμάτινον ὑμένα ἔχοντες· ἄλλας δὲ δύο πλεκτάνας\nκαθίησιν εἰς τὴν θάλασσαν ἀντὶ πηδαλίων. ὅταν δέ τι προσιὸν ἴδῃ, δείσας συστέλλει τοὺς πόδας καὶ\nπληρώσας αὑτὸν τῆς θαλάσσης κατὰ βυθοῦ ὡς τάχος χωρεῖ. ἐν\nδὲ τῷ περὶ ζωικῶν καὶ ἰχθύων ‘πολύπους, φησί, τις ὃ μὲν\nτρεψίχρως, ὃ δὲ ναυτίλος.’\nεἰς τὸν ναυτίλον τοῦτον φέρεταί τι Καλλιμάχου τοῦ Κυρηναίου\nἐπίγραμμα οὕτως ἔχον (5 W)· κόγχος ἐγώ, Ζεφυρῖτι, πάλαι τέρας. ἀλλὰ σὺ νῦν\nμε,Κύπρι, Σεληναίης ἄνθεμα πρῶτον ἔχεις,ναυτίλος ὃς πελάγεσσιν ἐπέπλεον, εἰ μὲν ἀῆται,τείνας οἰκείων λαῖφος ἀπὸ προτόνων,εἰ δὲ Γαληναίη, λιπαρὴ θεός, οὖλος ἐρέσσωνποσσί νιν, ὥστ’ ἔργῳ τοὔνομα συμφέρεται,ἔστ’ ἔπεσον παρὰ θῖνας Ἰουλίδας, ὄφρα γένωμαισοὶ τὸ περίσκεπτον παίγνιον, Ἀρσινόη,μηδέ μοι ἐν θαλάμῃσιν ἔθ᾽, ὡς πάρος, (εἰμὶ γὰρἄπνους),τίκτηται νοτερῆς ὤεον ἁλκυόνης.Κλεινίου ἀλλὰ θυγατρὶ δίδου χάριν· οἶδε γὰρ ἐσθλὰῥέζειν καὶ Σμύρνης ἐστὶν ἀπ’ Αἰολίδος. ἔγραψε δὲ καὶ Ποσείδιππος εἰς τὴν ἐν τῷ Ζεφυρίῳ\nτιμωμένην ταύτην Ἀφροδίτην τόδε τὸ ἐπίγραμμα· τοῦτο καὶ ἐν πόντῳ καὶ ἐπὶ χθονὶ τῆς ΦιλαδέλφουΚύπριδος ἱλάσκεσθ’ ἱερὸν Ἀρσινόης,ἣν ἀνακοιρανέουσαν ἐπὶ Ζεφυρίτιδος ἀκτῆςπρῶτος ὁ ναύαρχος θήκατο Καλλικράτης.\nἣ δὲ καὶ εὐπλοΐην δώσει καὶ χείματι μέσσῳτὸ πλατὺ λισσομένοις ἐκλιπανεῖ πέλαγος. τοῦ πολύποδος μνημονεύει καὶ ὁ τραγικὸς Ἴων ἐν\nΦοίνικι λέγων (fr. 36 N)· καὶ τὸν πετραῖον πλεκτάναις ἀναίμοσιστυγῶ μεταλλακτῆρα πουλύπουν χροός.\nεἴδη δ’ ἐστὶ πολυπόδων ἑλεδώνη, πολυποδίνη, βολβιτίνη,\nὀσμύλος, ὡς Ἀριστοτέλης ἱστορεῖ (p. 300 R) καὶ\nΣπεύσιππος. ἐν δὲ τῷ περὶ ζωικῶν Ἀριστοτέλης μαλάκιά φησιν\nεἶναι πουλύποδας, ὀσμύλην, ἑλεδώνην, σηπίαν, τευθίδα·\nἘπίχαρμος δ’ ἐν Ἥβας γάμῳ (p. 235 L)· πώλυποί τε σηπίαι τε καὶ ποταναὶ τευθίδεςχἀ δυσώδης βολβιτὶς γραῖαί τ’ ἐριθακώδεες. Ἀρχέστρατος δέ φησι (fr. 36 R)·\nπούλυποι ἔν τε Θάσῳ καὶ Καρίᾳ εἰσὶν ἄριστοι·καὶ Κέρκυρα τρέφει μεγάλους πολλούς τε τὸπλῆθος. Δωριεῖς δ’ αὐτὸν διὰ τοῦ\nω καλοῦσι πώλυπον, ὡς Ἐπίχαρμος. καὶ Σιμωνίδης δ᾽\nἔφη (II 457 B4)· ‘πώλυπον διζήμενος.’ Ἀττικοὶ\nδὲ πουλύπουν. ἐστὶ δὲ τῶν σελαχωδῶν· τὰ χονδρώδη δ’ οὕτω\nλέγεται· πουλύποδες, γαλεοί τε κύνες. μαλάκια δὲ καλεῖται τὰ τευθιδώδη. σελάχια δὲ τὰ\nτῶν ἐρίων φῦλα.\nΠΑΓΟΥΡΟΙ. τούτων μέμνηται Τιμοκλῆς ἢ Ξέναρχος ἐν Πορφύρᾳ οὑτωσί (II 471\nK)· ἁλιεὺς ὢν ἄκρος σοφίανἐν παγούροις μὲν θεοῖς ἐχθροῖσι καὶἰχθυδίοις εὕρηκα παντοδαπὰς τέχνας,γέροντα βούγλωττον δὲ μὴ ταχέως πάνυσυναρπάσομαι; καλόν γ’ ἂν εἴη.\nΠΗΛΑΜΥΣ. Φρύνιχος ἐν Μούσαις μνημονεύει (I 380\nK). Ἀριστοτέλης δ’ ἐν πέμπτῳ ζῴων μορίων\n(543 b 2) ‘αἱ πηλαμύδες, φησί, καὶ οἱ\nθύννοι τίκτουσιν ἐν τῷ Πόντῳ, ἄλλοθι δὲ οὔ.’ μνημονεύει\nαὐτῶν καὶ Σοφοκλῆς ἐν Ποιμέσιν (fr. 460)·\nἔνθ’ ἡ πάροικος πηλαμὺς χειμάζεται,πάραυλος Ἑλλησποντίς, ὡραία θέρουςτῷ Βοσπορίτῃ· τῷδε γὰρ θαμίζεται.\nΠΕΡΚΑΙ. τούτων μέμνηται Διοκλῆς καὶ Σπεύσιππος ἐν δευτέρῳ\nὉμοίων, παραπλησίας εἶναι λέγων πέρκην, χάνναν, φυκίδα.\nἘπίχαρμος δέ φησι (p 236 L)· κομαρίδας τε καὶ κύνας, κέστρας τε πέρκας τ᾽\nαἰόλας. Νουμήνιος δ’ ἐν Ἁλιευτικῷ (fr. 18 B)·\nἄλλοτε δ’ αὖ πέρκας, ὁτὲ δὲ στροφάδας παρὰ πέτρηνφυκίδας ἀλφηστήν τε καὶ ἐν χροιῇσιν ἐρυθρὸνσκορπίον.ΠΕΡΚΗ. καὶ ταύτης Ἐπίχαρμος ἐν Ἥβας γάμῳ μέμνηται καὶ Σπεύσιππος ἐν βʹ τῶν\nὉμοίων καὶ Νουμήνιος, ὧν τὰ μαρτύρια πρόκειται. Ἀριστοτέλης ἐν τῷ περὶ ζωικῶν (p.\n296 R) ἀκανθοστεφῆ φησιν εἶναι καὶ ποικιλόχροα\nφυκίδα. τῶν δὲ γραμμοποικίλων πλαγίαις τε ταῖς ῥάβδοις\nκεχρημένων πέρκη. καὶ παροιμία δέ ἐστιν· ‘ἕπεται πέρκη\nμελανούρῳ.’\nΡΑΦΙΔΕΣ. καὶ τούτων μέμνηται Ἐπίχαρμος λέγων (p. 234\nL)· κὠξύρυγχοι ῥαφίδες ἵππουροί τε. Δωρίων δ’ ἐν τῷ περὶ ἰχθύων ‘βελόνην, φησίν, ἣν\nκαλοῦσιν ῥαφίδα.’ Ἀριστοτέλης δ’ ἐν πέμπτῳ ζῴων μορίων\n(543 b 11) βελόνην αὐτὴν καλεῖ. ἐν δὲ τῷ\nπερὶ ζωικῶν ἢ ἰχθύων (p. 296 R) ῥαφίδα αὐτὴν\nὀνομάσας ἀνόδουν φησὶν αὐτὴν εἶναι. καὶ Σπεύσιππος αὐτὴν\nβελόνην καλεῖ.\nΡΙΝΗ. Δωρίων ἐν τῷ περὶ ἰχθύων ἐν Σμύρνῃ φησὶν τὰς ῥίνας\nδιαφόρους γίνεσθαι, καὶ πάντα δὲ τὰ σελαχώδη τὸν Σμυρναικὸν\nκόλπον ἔχειν διαφέροντα. Ἀρχέστρατος δέ φησιν (fr. 54\nR)· καὶ σελάχη μέντοι κλεινὴ Μίλητος ἄρισταἐκτρέφει· ἀλλά γε χρὴ ῥίνης λόγον ἢ πλατυνώτουλειοβάτου ποιεῖσθαι. ὁμῶς κροκόδειλον ἂν ὀπτὸνδαισαίμην ἀπ’ ἰπνοῦ τερπνὸν παίδεσσιν Ἰώνων.\nΣΚΑΡΟΣ. τοῦτον Ἀριστοτέλης φησὶν (p. 314 R)\nκαρχαρόδοντα εἶναι καὶ μονήρη καὶ σαρκοφάγον ἔχειν τε στόμα\nμικρὸν καὶ γλῶτταν οὐ λίαν προσπεφυκυῖαν, καρδίαν τρίγωνον,\nἧπαρ λευκόν, τρίλοβον, ἔχειν τε χολὴν καὶ σπλῆνα μέλανα,\nτῶν δὲ βραγχίων τὸ μὲν διπλοῦν, τὸ δὲ ἁπλοῦν. μόνος δὲ καὶ\nτῶν ἄλλων ἰχθύων μηρυκάζει. χαίρει δὲ τῇ\nτῶν φυκίων τροφῇ· διὸ καὶ τούτοις θηρεύεται. ἀκμάζει δὲ\nθέρους. Ἐπίχαρμος δ’ ἐν Ἥβας γάμῳ φησίν (p. 236\nL)· ἁλιεύομεν σπάρουςκαὶ σκάρους, τῶν οὐδὲ τὸ σκᾶρ θεμιτὸν ἐκβαλεῖνθεοῖς. Σέλευκος δ’ ὁ Ταρσεὺς ἐν τῷ Ἁλιευτικῷ μόνον φησὶ\nτῶν ἰχθύων τὸν σκάρον οὐ καθεύδειν· ὅθεν οὐδὲ\nνύκτωρ ποτὲ ἁλῶναι. τοῦτο δ’ ἴσως διὰ φόβον αὐτῷ συμβαίνει.\nἈρχέστρατος δ’ ἐν τῇ Γαστρονομία (fr. 55 R)·\nσκάρον ἐξ Ἐφέσου ζήτει, χειμῶνι δὲ τρίγλανἔσθι’ ἐνὶ ψαφαρῇ ληφθέντα ΤειχιοέσσῃΜιλήτου κώμῃ Καρῶν πέλας ἀγκυλοκώλων. κἀν ἄλλῳ δὲ μέρει φησίν (fr. 41 R)·\nκαὶ σκάρον ἐν παράλῳ Καλχηδόνι τὸν μέγαν ὄπτα,πλύνας εὖ· χρηστὸν δὲ καὶ ἐν Βυζαντίῳ ὄψεικαὶ μέγεθος κυκλίᾳ ἴσον ἀσπίδι νῶτα φοροῦντα.τοῦτον ὅλον θεράπευε τρόπον τοιόνδε· λαβών νιν,ἡνίκ’ ἂν εὖ τυρῷ καὶ ἐλαίῳ πάντα πυκασθῇ,κρίβανον ἐς θερμὸν κρέμασον κἄπειτα κατόπτα.πάσσειν δ’ ἁλσὶ κυμινοτρίβοις καὶ γλαυκῷ ἐλαίῳἐκ χειρὸς κατακρουνίζων θεοδέγμονα πηγήν. Νίκανδρος δ’ ὁ Θυατειρηνὸς δύο γένη φησὶν εἶναι\nσκάρων καὶ καλεῖσθαι τὸν μὲν ὀνίαν, τὸν δὲ αἴολον.\nΣΠΑΡΟΣ. τοῦτον Ἱκέσιος εὐχυλότερον μὲν\nεἶναι μαινίδος καὶ ἄλλων δὲ πλειόνων τροφιμώτερον.\nἘπίχαρμος δ’ ἐν Ἥβας γάμῳ (p. 236 L)· αὐτὸς ὁ Ποτιδὰν ἄγων γαύλοισιν ἐν Φοινικικοῖςεἷκε καλλίστους αδητατήγανος ἁγεμὼν σπάρουςκαὶ σκάρους, τῶν οὐδὲ τὸ σκᾶρ θεμιτὸν ἐκβαλεῖν\nθεοῖς. Νουμήνιος δ’ ἐν Ἁλιευτικῷ (fr. 16 B)·\nἢ σπάρον ἢ ὕκας ἀγεληίδας. μνημονεύει δ’ αὐτοῦ καὶ Δωρίων ἐν τῷ περὶ\nἰχθύων.\nΣΚΟΡΠΙΟΣ. Διοκλῆς ἐν πρώτῳ τῶν πρὸς Πλείσταρχον Ὑγιεινῶν\nτῶν μὲν νεαρῶν φησιν ἰχθύων ξηροτέρους εἶναι τὰς σάρκας\nσκορπίους, κόκκυγας, ψήττας, σαργούς, τραχούρους, τὰς δὲ\nτρίγλας ἧττον τούτων ξηροσάρκους. οἱ γὰρ πετραῖοι\nμαλακοσαρκότεροί εἰσιν. Ἱκέσιος δέ φησι· ‘τῶν σκορπίων ὃ\nμέν ἐστι πελάγιος, ὃ δὲ τεναγώδης. καὶ ὁ μὲν πελάγιος\nπυρρός, ὁ δ’ ἕτερος μελανίζων. διαφέρει δὲ τῇ γεύσει καὶ τῷ\nτροφίμῳ ὁ πελάγιος. εἰσὶ δὲ οἱ σκορπίοι σμηκτικοί,\nεὐέκκριτοι, πολύχυλοι, πολύτροφοι. χονδρώδεις γάρ εἰσι.’\nτίκτει δ’ ὁ σκορπίος δίς, ὥς φησιν Ἀριστοτέλης ἐν πέμπτῳ\nζῴων μορίων (p. 543 a 7). Νουμήνιος δ’ ἐν\nἉλιευτικῷ (fr. 18 B)· φυκίδας ἀλφηστήν τε καὶ ἐν χροιῇσιν ἐρυθρὸνσκορπίον ἢ πέρκαισι καθηγητὴν μελάνουρον. ὅτι δὲ καὶ πληκτικός ἐστιν Ἀριστοτέλης ἱστορεῖ ἐν\nτῷ περὶ ἰχθύων ζωικῶν (p. 315 R). Ἐπίχαρμος δ᾽\nἐν Μούσαις ποικίλον εἶναί φησι τὸν σκορπίον (p. 234\nL)· σκορπίοι τε ποικίλοι γλαῦκοί τε, σαῦροι πίονες.\nμονήρης δ’ ἐστὶ καὶ φυκοφάγος. ἐν δὲ πέμπτῳ ζῴων\nμορίων (543 a 7. b 5) ὁ Ἀριστοτέλης σκορπίους\nκαὶ σκορπίδας ἐν διαφόροις τόποις ὀνομάζει. ἄδηλον δὲ εἰ\nτοὺς αὐτοὺς λέγει· ὅτι καὶ σκόρπαιναν καὶ σκορπίους\nπολλάκις ἡμεῖς ἐφάγομεν καὶ διάφοροι καὶ οἱ χυμοὶ καὶ αἱ\nχρόαι εἰσὶν οὐδεὶς ἀγνοεῖ. ὁ δ’ ὀψαρτυτὴς Ἀρχέστρατος ἐν\nτοῖς χρυσοῖς ἔπεσι λέγει (fr. 42 R)· ἐν δὲ Θάσῳ τὸν σκορπίον ὠνοῦ, ἐὰν ᾖμὴ μείζων πυγόνος· μεγάλου δ’ ἀπὸ χεῖρας ἴαλλε.\nΣΚΟΜΒΡΟΣ. Ἀριστοφάνης Γηρυτάδῃ (I 434 K)·\nἹκέσιός φησι τοὺς σκόμβρους ἐλαχίστους μὲν εἶναι κατὰ τὸ\nμέγεθος, τροφιμωτέρους δὲ τῶν κολιῶν καὶ εὐχυλοτέρους, οὐ\nμὴν εὐεκκριτωτέρους. μνημονεύει αὐτῶν οὕτως καὶ Ἐπίχαρμος\nἐν Ἥβας γάμῳ (p. 235 L)· καὶ χελιδόνες τε μύρμαι τοί τε κολιᾶν μείζονεςἐντὶ καὶ σκόμβρων, ἀτὰρ τᾶν θυννίδων γα μείονες.\nΣΑΡΓΟΙ. ‘οὗτοι, ὥς φησιν Ἱκέσιος, στύφουσι μᾶλλον καὶ τῶν\nμελανούρων εἰσὶ τροφιμώτεροι.’ Νουμήνιος δ’ ἐν Ἁλιευτικῷ\nπανοῦργον εἶναί φησι περὶ τὰς θήρας τὸν σαργόν (fr.\n17 B)· κόσσυφον ἢ κίχλας ἁλιειδέας, ἄλλοτε δ’ ἄλλῃσαργὸν ἐπικέλσοντα, λινοπληγέστατον ἰχθύν. Ἀριστοτέλης δ’ ἐν πέμπτῳ μορίων (543 a\n7) τίκτειν αὐτόν φησιν δίς, ἔαρος, εἶτα\nμετοπώρου. Ἐπίχαρμος δ’ ἐν Ἥβας γάμῳ (p. 236\nL)· αἰ δὲ λῇς, σαργοί τε χαλκίδες τε καὶ τοὶ πόντιοι ...\n\nὡς διαφόρους δὲ τοὺς σαργίνους ἐν τοῖσδε καταλέγει\n(p. 234 L)· ἦν δὲ σαργῖνοί τε μελάνουροί τε καὶ ταὶ\nφίνταταιταινίαι λεπταὶ μέν, ἁδεῖαι δέ. ὁμοίως δὲ καὶ Δωρίων ἐν τῷ περὶ ἰχθύων φησὶ\nσαργίνους διὰ τοῦτ’ αὐτοὺς καλῶν καὶ χαλκίδας. ὁ δὲ σοφὸς\nἈρχέστρατός φησιν (fr. 38 R)· ἡνίκα δ’ ἂν δύνοντος ἐν οὐρανῷ Ὠρίωνοςμήτηρ οἰνοφόρου βότρυος χαίτην ἀποβάλλῃ,τῆμος ἔχειν ὀπτὸν σαργὸν τυρῷ κατάπαστον,εὐμεγέθη, θερμόν, δριμεῖ δεδαιγμένον ὄξει·σκληρὸς γὰρ φύσει ἐστίν. ἅπαντα δέ μοι θεράπευετὸν στερεὸν τοιῷδε τρόπῳ μεμνημένος ἰχθύν.τὸν δ’ ἀγαθὸν μαλακόν τε φύσει καὶ πίονα σάρκαἁλσὶ μόνον λεπτοῖσι πάσας καὶ ἐλαίῳ ἀλείψας·τὴν ἀρετὴν γὰρ ἔχει τῆς τέρψιος αὐτὸς ἐν αὑτῷ.\nΣΑΛΠΗ. Ἐπίχαρμος Ἥβας γάμῳ (p. 237\nL)·ἀόνες φάγροι τε λάβρακές τε καὶ ταὶ πίονεςσκατοφάγοι σάλπαι βδελυχραί, ἁδέαι δ’ ἐν τῷ\nθέρει. Ἀριστοτέλης δ’ ἐν πέμπτῳ μορίων (543 a\n8) ἅπαξ τίκτειν φησὶν αὐτὴν τοῦ μετοπώρου. ἐστὶ\nδὲ (p. 314 R) πολύγραμμος καὶ ἐρυθρόγραμμος,\nἔτι δὲ καρχαρόδους καὶ μονήρης. λέγεσθαι δὲ καὶ ὑπὸ τῶν\nἁλιέων φησὶν ὡς καὶ κολοκύντῃ θηρεύεται χαίρουσα τῷ\nβρώματι. Ἀρχέστρατος δέ φησιν (fr. 37 R)·\nσάλπην δὲ κακὸν μὲν ἔγωγεἰχθὺν εἰς ἀεὶ κρίνω· βρωτὴ δὲ μάλισταἐστὶ θεριζομένου σίτου. λαβὲ δ’ ἐν Μυτιλήνῃαὐτήν.\nΠαγκράτης δ’ ἐν ἔργοις θαλασσίοις· σάλπαι τ’ ἰσομήκεες ἰχθῦς,ἅς τε βόας πορκῆες ἁλίζωοι καλέουσιν,οὕνεκα γαστέρι φῦκος ἀεὶ ἀλέουσιν ὀδοῦσιν. ἐστὶ δὲ ποικίλος ὁ ἰχθύς. ὅθεν καὶ τὸν Λοκρὸν ἢ\nΚολοφώνιον Μνασέαν συνταξάμενον τὰ ἐπιγραφόμενα παίγνια διὰ\nτὸ ποικίλον τῆς συναγωγῆς Σάλπην οἱ συνήθεις προσηγόρευον.\nΝυμφόδωρος δὲ ὁ Συρακόσιος ἐν τῷ τῆς Ἀσίας Περίπλῳ\n(FHG II 378) Λεσβίαν φησὶ γενέσθαι Σάλπην\nτὴν τὰ παίγνια συνθεῖσαν. Ἄλκιμος δ’ ἐν τοῖς\nΣικελικοῖς (FHG IV 296) ἐν Μεσσήνῃ φησὶ τῇ\nκατὰ τὴν νῆσον Βότρυν γενέσθαι εὑρετὴν τῶν παραπλησίων\nπαιγνίων τοῖς προσαγορευομένοις Σάλπης. Ἄρχιππος δὲ ἐν\nἸχθύσιν ἀρσενικῶς εἴρηκεν ὁ σάλπης (I 683 K)·\nἐκήρυξεν βόαξ,σάλπης δ’ ἐσάλπιγξ’ ἕπτ’ ὀβολοὺς μισθὸν φέρων. γίνεται δ’ ὅμοιος ἰχθὺς ἐν τῇ Ἐρυθρᾷ θαλάσσῃ ὁ\nκαλούμενος στρωματεύς, ῥάβδους ἔχων δι’ ὅλου τοῦ σώματος\nτεταμένας χρυσιζούσας, ὡς ἱστορεῖ Φίλων ἐν τῷ\nΜεταλλικῷ.\nΣΥΝΟΔΟΝΤΕΣ καὶ ΣΥΝΑΓΡΙΣ. καὶ τούτων Ἐπίχαρμος μέμνηται\n(p. 283 L)· συναγρίδας μαζούς τε συνόδοντάς τ᾽\nἐρυθροποικίλους. Νουμήνιος Ἁλιευτικῷ διὰ τοῦ ῡ λέγων φησίν\n(fr. 9 B)· ἢ λευκὴν συνόδοντα βόηκάς τε τρικκούς τε. καὶ πάλιν·\nτοῖσί κε θηρήσαιο φαγεῖν λελιημένος ἰχθὺνἠὲ μέγαν συνόδοντα ἢ ἀρνευτὴν ἵππουρον. σινόδοντα δὲ αὐτὸν λέγει διὰ τοῦ ῑ Δωρίων, ἔτι δὲ\nἈρχέστρατος ἐν τούτοις (fr. 40 R)· ἀτὰρ σινόδοντα μὲν ὃν ζήτει παχὺν εἶναι·ἐκ πορθμοῦ δὲ λαβεῖν πειρῶ καὶ τοῦτον, ἑταῖρε.ταὐτὰ δὲ ταῦτα κυρῶ φράζων καὶ πρὸς σέ, Κλέαινε· Ἀντιφάνης δ’ ἐν Ἀρχιστράτῃ (II 28 K)·\nτίς δ’ ἐγχέλειον ἂν φάγοιἢ κρανίον σινόδοντος;\nΣΑΥΡΟΣ. τούτου μνημονεύει Ἄλεξις ἐν Λεύκῃ μάγειρος δ’ ἐστὶν\nὁ λέγων (II 344 K)· ἐπίστασαι τὸν σαῦρον ὡς δεῖ σκευάσαι;Β. ἀλλ’ ἂν διδάσκῃς. Α. ἐξελὼν τὰ βράγχια,πλύνας, περικόψας τὰς ἀκάνθας τὰς κύκλῳπαράσχισον χρηστῶς διαπτύξας θ’ ὅλοντῷ σιλφίῳ μάστιξον εὖ τε καὶ καλῶςτυρῷ τε σάξον ἁλσί τ’ ἠδ’ ὀριγάνῳ. Ἔφιππος δ’ ἐν Κύδωνι πολλῶν καὶ ἄλλων ἰχθύων\nκατάλογον ποιούμενος καὶ τοῦ σαύρου μνημονεύει διὰ τούτων\n(II 256 K)· θύννου τεμάχη, γλάνιδος, γαλεοῦ,ῥίνης, γόγγρου, κεφάλου, πέρκης,σαῦρος, φυκίς, βρίγκος, τρίγλη,κόκκυξ, φάγρος, μύλλος, λεβίας,σπάρος, αἰολίας, θρᾷττα, χελιδών,\nκαρίς, τευθίς, ψῆττα, δρακαινίς,πουλυπόδειον, σηπία, ὀρφώς,κωβιός, ἀφύαι, βελόναι, κεστρεῖς. Μνησίμαχος δ’ ἐν Ἱπποτρόφῳ (II 438, 36\nK)· τῶν καρχαριῶννάρκη, βάτραχος, πέρκη, σαῦρος,τριχίας, φυκίς, βρίγκος, τρίγλη,κόκκυξ.ΣΚΕΠΙΝΟΣ. τούτου μνημονεύων Δωρίων ἐν τῷ περὶ ἰχθύων καλεῖσθαί φησιν αὐτὸν ἀτταγεινόν.\nΣΚΙΑΙΝΑ. Ἐπίχαρμος Ἥβας γάμῳ (p. 233\nL)·αἰολίαι πλῶτές τε κυνόγλωσσοί τ᾽, ἐνῆν δὲ\nσκιαθίδες. Νουμήνιος δὲ σκιαδέα αὐτὸν καλεῖ ἐν τούτοις\n(fr. 6 B)· τοῖσί κε θηρήσαιο λαβεῖν λελιημένος ἰχθὺνἠὲ μέγαν συνόδοντα ἢ ἀρνευτὴν ἵππουρονἠὲ φάγρον λοφίην, ὁτὲ δ’ ἀγρόμενον σκιαδῆα.ΣΥΑΓΡΙΔΕΣ. τούτων μνημονεύει Ἐπίχαρμος ἐν Ἥβας γάμῳ καὶ ἐν Γᾷ καὶ Θαλάσσᾳ (p. 224\nL).\nΣΦΥΡΑΙΝΑΙ. ταύτας φησὶν Ἱκέσιος τροφιμωτέρας εἶναι τῶν\nγόγγρων, ἀπειθεῖς δὲ τὴν γεῦσιν καὶ ἀστόμους, εὐχυλίᾳ δὲ\nμέσους. ὁ δὲ Δωρίων ‘σφύραιναν, φησίν, ἣν καλοῦσι κέστραν.’\nἘπίχαρμος δ’ ἐν Μούσαις κέστραν ὀνομάσας οὐκ ἔτι σφυραίνας\nὀνομάζει ὡς ταὐτὸν οὔσας (p. 240 L)· χαλκίδας τε καὶ κύνας κέστρας τε πέρκας τ᾽\nαἰόλας. καὶ Σώφρων ἐν ἀνδρείοις (fr. 62 Bo)·\n‘κέστραι βότιν κάπτουσαι.’ Σπεύσιππος δὲ ἐν δευτέρῳ Ὁμοίων\nὡς παραπλήσια ἐκτίθεται κέστραν,\nβελόνην, σαυρίδα. καὶ οἱ Ἀττικοὶ δὲ ὡς ἐπὶ τὸ πολὺ τὴν\nσφύραιναν καλοῦσι κέστραν, σπανίως δὲ τῷ τῆς σφυραίνης\nὀνόματι ἐχρήσαντο. Στράττις γοῦν ἐν Μακεδόσιν ἐρομένου\nτινὸς Ἀττικοῦ ὡς ἀγνοοῦντος τὸ ὄνομα καὶ λέγοντος (I\n719 K)· ἡ σφύραινα δ’ ἐστὶ τίς; φησὶν ὁ ἕτερος· κέστραν μὲν ὔμμες ὡττικοὶ κικλήσκετε. Ἀντιφάνης ἐν Εὐθυδίκῳ (II 50 K)·\nπάνυ συχνὴσφύραινα. Β. κέστραν ἀττικιστὶ δεῖ λέγειν. Νικοφῶν δ’ ἐν Πανδώρᾳ (I 776 K)·\nκέστραι τε καὶ λάβρακες. Ἐπίχαρμος Ἥβας γάμῳ (p. 240 L)·\nκέστρας τε πέρκας τ’ αἰόλας.\nΣΗΠΙΑ. Ἀριστοφάνης Δαναίσι (I 436\nK)·καὶ ταῦτ’ ἔχοντα σηπίας καὶ πουλύπους. ὡς αἰτίας ἡ παραλήγουσα παροξύνεται, ὡς Φιλήμων\nἱστορεῖ, ὁμοίως καὶ ταῦτα· παιδία, ταινία, οἰκία. τὴν\nσηπίαν δὲ Ἀριστοτέλης (p. 320 R) πόδας ἔχειν\nὀκτώ, ὧν τοὺς ὑποκάτω δύο μεγίστους, προβοσκίδας δύο καὶ\nμεταξὺ αὐτῶν τοὺς ὀφθαλμοὺς καὶ τὸ στόμα. ἔχει\nδὲ καὶ ὀδόντας δύο τὸν μὲν ἄνω, τὸν δὲ κάτω καὶ τὸ\nλεγόμενον ὄστρακον ἐν τῷ νώτῳ. ἐν δὲ τῇ μύτιδι ὁ θολός\nἐστιν· αὕτη δὲ κεῖται παρ’ αὐτὸ τὸ στόμα κύστεως τόπον\nἐπέχουσα. ἐστὶ δ’ ἡ κοιλία πλακώδης καὶ λεία, ὁμοία τοῖς\nτῶν βοῶν ἠνύστροις. τρέφονται δ’ αἱ μικραὶ σηπίαι τοῖς\nλεπτοῖς ἰχθυδίοις, ἀποτείνουσαι τὰς\nπροβοσκίδας ὥσπερ ὁρμιὰς καὶ ταύταις θηρεύουσαι. λέγεται δ᾽\nὡς ὅταν ὁ χειμὼν γένηται τῶν πετριδίων ὥσπερ ἀγκύραις ταῖς\nπροβοσκίσι λαμβανόμεναι ὁρμοῦσι. διωκομένη τε ἡ σηπία τὸν\nθολὸν ἀφίησι καὶ ἐν αὐτῷ κρύπτεται ἐμφήνασα φεύγειν εἰς\nτοὔμπροσθεν. λέγεται δὲ ὡς καὶ θηρευθείσης τῆς θηλείας\nτριόδοντι οἱ ἄρρενες ἐπαρήγουσιν ἀνθέλκοντες αὐτήν· ἂν δ᾽\nοἱ ἄρρενες ἁλῶσιν, αἱ θήλειαι φεύγουσιν. οὐ διετίζει δ’ ἡ\nσηπία, καθάπερ οὐδ’ ὁ πολύπους. ἐν δὲ πέμπτῳ ζῴων μορίων\n(541 b 12. 544a 1) ‘αἱ σηπίαι, φησί, καὶ αἱ\nτευθίδες νέουσιν ἅμα καὶ συμπεπλεγμέναι, τὰ στόματα καὶ τὰς\nπλεκτάνας ἐφαρμόττουσαι καταντικρὺ ἀλλήλαις· ἐφαρμόττουσιν\nδὲ καὶ τὸν μυκτῆρα εἰς τὸν μυκτῆρα. τῶν τε μαλακίων\nτίκτουσιν πρῶται τοῦ ἔαρος αἱ σηπίαι καὶ τίκτουσι πᾶσαν\nὥραν καὶ κυίσκονται πεντεκαίδεκα ἡμέραις. ὅταν δὲ τέκωσι τὰ\nᾠά, ὁ ἄρρην παρακολουθῶν καταφυσᾷ καὶ στιφρᾷ. βαδίζουσι δὲ\nκατὰ ζυγά. καί ἐστιν ὁ ἄρρην τῆς θηλείας ποικιλώτερός τε\nκαὶ μελάντερος τὸν νῶτον.\nἘπίχαρμος δ’ ἐν Ἥβας γάμῳ φησί (p. 235 L)·\nπώλυποι τε σηπίαι τε καὶ ποταναὶ τευθίδες. τοῦτο δὲ σημειωτέον πρὸς Σπεύσιππον λέγοντα εἶναι\nὅμοια σηπίαν τευθίδα. Ἱππώνακτος δ’ ἐν τοῖς ἰάμβοις\nεἰπόντος (fr. 68 B4) ‘σηπίης ὑπόσφαγμα’ οἱ\nἐξηγησάμενοι ἀπέδωκαν τὸ τῆς σηπίας μέλαν. ἐστὶ δὲ τὸ\nὑπόσφαγμα, ὡς Ἐρασίστρατός φησιν ἐν Ὀψαρτυτικῷ, ὑπότριμμα.\nγράφει δὲ οὕτως· ‘ὑπόσφαγμα δ’ εἶναι\nκρέασιν ὀπτοῖς ἐκ τοῦ αἵματος τεταραγμένου μέλιτι, τυρῷ,\nἁλί, κυμίνῳ, σιλφίῳ, ὄξει ἑφθοῖς.’ καὶ Γλαῦκος δ’ ὁ Λοκρὸς\nἐν Ὀψαρτυτικῷ οὕτως γράφει· ‘ὑπόσφαγμα δ’ αἷμα ἑφθὸν καὶ\nσίλφιον καὶ ἕψημα ἢ μέλι καὶ ὄξος καὶ γάλα καὶ τυρὸς καὶ\nφύλλα εὐώδη τετμημένα.’ ὁ δὲ πολυμαθέστατος Ἀρχέστρατός\nφησιν (fr. 39 R)· σηπίαι Ἀβδήροις τε Μαρωνείᾳ τ’ ἐνὶ μέσσῃ. Ἀριστοφάνης Θεσμοφοριαζούσαις (I 473\nK)· ἰχθὺς ἐώνηταί τις ἢ σηπίδιον· καὶ ἐν Δαναίσιν (I 454 K)· ὀσμύλια καὶ μαινίδια καὶ σηπίδια. Θεόπομπος Ἀφροδίτῃ (I 734 K)· ἀλλ’ ἔντραγετὴν σηπίαν τηνδὶ λαβοῦσα καὶ τοδὶτὸ πουλυπόδειον. περὶ δὲ ἑψήσεως σηπιδίων Ἄλεξις ἐν Πονήρᾳ παράγει\nμάγειρον τάδε λέγοντα (II 367 K)· σηπίαι τόσουςδραχμῆς μιᾶς τρίς. τῶν δὲ τὰς μὲν πλεκτάναςκαὶ τὰ πτερύγια συντεμὼν ἑφθὰς ποῶ.τὸ δ’ ἄλλο σῶμα κατατεμὼν πολλοὺς κύβουςσμήσας τε λεπτοῖς ἁλσὶ δειπνούντων ἅμαἐπὶ τὸ τάγηνον σίζον ἐπεισιὼν φέρω.\nΤΡΙΓΛΗ, κίχλη διὰ τοῦ η. τὰ γὰρ\nεἰς λα λήγοντα θηλυκὰ ἕτερον αἰτεῖ\nλάβδα, Σκύλλα, Τελέσιλλα· ὅσα δ’ ἐπιπλοκὴν ἔχει τοῦ γ εἰς η\nλήγει, τρώγλη, αἴγλη, ζεύγλη. τὴν δὲ\nτρίγλην φησὶν Ἀριστοτέλης τρὶς τίκτειν τοῦ ἔτους ἐν πέμπτῳ\nμορίων (543 a 5), τεκμαίρεσθαι λέγων τοὺς\nἁλιεῖς τοῦτο ἐκ τοῦ γόνου τρὶς φαινομένου περί τινας\nτόπους. μήποτ’ οὖν ἐντεῦθέν ἐστι καὶ τὸ τῆς ὀνομασίας (ὡς\nἀμίαι ὅτι οὐ κατὰ μίαν φέρονται, ἀλλ’ ἀγεληδόν, σκάρος δὲ\nἀπὸ τοῦ σκαίρειν καὶ καρίς, ἀφύαι δ’ ὡς ἂν ἀφυεῖς οὖσαι,\nτουτέστιν δυσφυεῖς· θύω, θύννος ὁ ὁρμητικός, διὰ τὸ\nκατὰ τὴν τοῦ κυνὸς ἐπιτολὴν ὑπὸ τοῦ ἐπὶ τῆς\nκεφαλῆς οἴστρου ἐξελαύνεσθαι). ἐστὶ δὲ καρχαρόδους,\nσυναγελαστική, παντόστικος, ἔτι δὲ σαρκοφάγος. τὸ δὲ τρίτον\nτεκοῦσα ἄγονός ἐστι· γίνεται γάρ τινα σκωλήκια αὐτῇ ἐν τῇ\nὑστέρᾳ, ἃ τὸν γόνον τὸν γινόμενον κατεσθίει. ἀπὸ δὲ τοῦ\nσυμβεβηκότος Ἐπίχαρμος ὀνομάζει αὐτὰς κυφὰς ἐν Ἥβας γάμῳ\nδιὰ τούτων (p. 233 L)· ἆγε δὴ τρίγλας τε κυφὰς κἀχαρίστους βαιόνας. Σώφρων δ’ ἐν τοῖς ἀνδρείοις (fr. 63. 64\nBo) τριγόλας τινὰς ἐν τούτοις ὀνομάζει· ‘τριγόλᾳ\nὀμφαλοτόμῳ’ καὶ ‘τριγόλαν τὸν εὐδιαῖον.’ ἐν δὲ τῷ\nἐπιγραφομένῳ Παιδικὰ ποιφυξεῖς φησί (fr. 70\nBo)· ‘τρίγλας μὲν γένηον, τριγόλα δ᾽\nὀπισθίδια.’ κἀν τοῖς γυναικείοις δὲ ἔφη (fr. 13\nBo)· ‘τρίγλαν γενεᾶτιν.’ Διοκλῆς δ’ ἐν τοῖς πρὸς\nΠλείσταρχον σκληρόσαρκον εἶναί φησι τὴν τρίγλαν. Σπεύσιππος\nδ’ ἐμφερῆ φησιν εἶναι κόκκυγα, χελιδόνα, τρίγλαν. ὅθεν\nΤρύφων φησὶν ἐν τοῖς περὶ ζῴων (fr. 121 V),\nτὸν τριγόλαν τινὰς οἴεσθαι κόκκυγα\nεἶναι διά τε τὸ ἐμφερὲς καὶ τὴν τῶν ὀπισθίων ξηρότητα, ἣν\nσεσημείωται ὁ Σώφρων λέγων· ‘τρίγλας μὲν γένηον, τριγόλα δ᾽\nὀπισθίδια.’\nΠλάτων δ’ ἐν Φάωνί φησι (I 647, 19 K)· τρίγλη δ’ οὐκ ἐθέλει νεύρων ἐπιήρανος εἶναι·παρθένου Ἀρτέμιδος γὰρ ἔφυ καὶ στύματα\nμισεῖ. τῇ δὲ Ἑκάτῃ ἀποδίδοται ἡ τρίγλη διὰ τὴν τῆς\nὀνομασίας κοινότητα· τριοδῖτις γὰρ καὶ τρίγληνος, καὶ ταῖς\nτριακάσι δ’ αὐτῇ τὰ δεῖπνα φέρουσι. κατὰ τὸ παραπλήσιον δ᾽\nοἰκειοῦσιν Ἀπόλλωνι μὲν κίθαρον, Ἑρμῇ δὲ βόακα, Διονύσῳ δὲ\nκιττὸν καὶ Ἀφροδίτῃ φαλαρίδα, ὡς Ἀριστοφάνης ἐν Ὄρνισι\n(566), κατὰ συνέμφασιν τοῦ φαλλοῦ. καὶ τὴν\nνῆτταν δὲ καλουμένην Ποσειδῶνί τινες οἰκειοῦσι. καὶ τὸν\nθαλάττιον γόνον, ὃν ἡμεῖς μὲν ἀφύην, ἄλλοι δὲ ἀφρῖτιν\nὀνομάζουσιν, οἳ δὲ ἀφρόν· προσφιλέστατον δ’ εἶναι καὶ\nτοῦτον Ἀφροδίτῃ διὰ τὸ καὶ αὐτὴν ἐξ ἀφροῦ γεννηθῆναι.\nἈπολλόδωρος δ’ ἐν τοῖς περὶ θεῶν τῇ Ἑκάτῃ φησὶ θύεσθαι\nτρίγλην διὰ τὴν τοῦ ὀνόματος οἰκειότητα· τρίμορφος γὰρ ἡ\nθεός. Μελάνθιος δ’ ἐν τῷ περὶ τῶν ἐν Ἐλευσῖνι μυστηρίων\n(FHG IV 444) καὶ τρίγλην καὶ μαινίδα, ὅτι\nκαὶ θαλάττιος ἡ Ἑκάτη. Ἡγήσανδρος δὲ ὁ Δελφὸς (ibid.\n420) τρίγλην παραφέρεσθαι ἐν τοῖς Ἀρτεμισίοις διὰ\nτὸ δοκεῖν τοὺς θαλασσίους λαγὼς θανασίμους ὄντας θηρεύειν\nἐπιμελῶς καὶ καταναλίσκειν. διόπερ ὡς ἐπ’ ὠφελείᾳ τῶν\nἀνθρώπων τοῦτο ποιοῦσα τῇ κυνηγετικῇ\nθεῷ ἡ κυνηγέτις ἀνάκειται. γενεᾶτιν δ’ ἔφη τὴν τρίγλην\nΣώφρων, ἐπεὶ αἱ τὸ γένειον ἔχουσαι ἡδίονές εἰσι μᾶλλον τῶν\nἄλλων. Ἀθήνησι δὲ καὶ τόπος τις Τρίγλα καλεῖται, καὶ αὐτόθι\nἐστὶν ἀνάθημα τῇ Ἑκάτῃ Τριγλανθίνῃ. διὸ καὶ Χαρικλείδης ἐν\nἉλύσει φησί (IV 556 M)· δέσποιν’ Ἑκάτη τριοδῖτι,τρίμορφε, τριπρόσωπε,τρίγλαις κηλευμένα.\nἐὰν δ’ ἐναποπνιγῇ τρίγλη ζῶσα ἐν οἴνῳ καὶ τοῦτο ἀνὴρ πίῃ,\nἀφροδισιάζειν οὐ δυνήσεται, ὡς Τερψικλῆς ἱστορεῖ ἐν τῷ περὶ\nἀφροδισίων. κἂν γυνὴ δὲ πίῃ τοῦ αὐτοῦ οἴνου, οὐ κυίσκεται.\nὁμοίως δὲ οὐδὲ ὄρνις. ὁ δὲ πολυίστωρ Ἀρχέστρατος ἐπαινέσας\nτὰς κατὰ Τειχιοῦντα τῆς Μιλησίας τρίγλας ἑξῆς φησι\n(fr. 56 R)· κἀν Θάσῳ ὀψώνει τρίγλην κοὐ χείρονα λήψῃταύτης· ἐν δὲ Τέῳ χείρω, κεδνὴ δὲ καὶ αὐτή·ἐν δ’ Ἐρυθραῖς ἀγαθὴ θηρεύεται αἰγιαλῖτις. Κρατῖνος δ’ ἐν Τροφωνίῳ φησίν (I 80\nK)· οὐδ’ Αἰξωνίδ’ ἐρυθρόχρων ἐσθίειν ἔτι τρίγληνοὐδὲ τρυγόνος οὐδὲ δεινοῦ φυὴν μελανούρου. Ναυσικράτης δ’ ὁ κωμῳδιοποιὸς ἐπαινεῖ τὰς\nΑἰξωνικὰς τρίγλας ἐν Ναυκλήροις λέγων οὕτως (IV 575\nM)· μετ’ αὐτῶν δ’ εἰσὶν ἐκπρεπεῖς φύσιναἱ ξανθοχρῶτες, ἃς κλύδων Αἰξωνικὸςπασῶν ἀρίστας ἐντόπους παιδεύεται·αἷς καὶ θεὰν τιμῶσι φωσφόρον κόρην,δείπνων ὅταν πέμπωσι δῶρα ναυτίλοι.Β. τρίγλας λέγεις.\nΤΑΙΝΙΑΙ. καὶ τούτων Ἐπίχαρμος μέμνηται (p. 234 L)· καὶ ταὶ φίνταταιταινίαι λεπταὶ μέν, ἁδῆαι δὲ κὠλίγου πυρός. Μίθαικος δ’ ἐν Ὀψαρτυτικῷ ‘ταινίαν, φησίν,\nἐκκοιλίξας, τὰν κεφαλὰν ἀποταμών, ἀποπλύνας καὶ ταμὼν\nτεμάχεα κατάχει τυρὸν καὶ ἔλαιον.’ πλεῖσται δὲ γίνονται καὶ\nκάλλισται κατὰ τὸν πρὸς τῇ Ἀλεξανδρείᾳ Κάνωπον καὶ ἐν\nΣελευκείᾳ τῇ πρὸς Ἀντιοχείᾳ. ὅταν δ’ Εὔπολις ἐν\nΠροσπαλτίοις λέγῃ (I 323 K)· μήτηρ τις αὐτῷ Θρᾷττα ταινιόπωλις, τὴν ἐπὶ τῶν ὑφασμάτων λέγει καὶ τῶν ζωνῶν, αἷς αἱ\nγυναῖκες περιδέονται.\nΤΡΑΧΟΥΡΟΙ. τούτων ὡς ξηροτέρων μέμνηται Διοκλῆς. Νουμήνιος\nδ’ ἐν Ἁλιευτικῷ φησιν (fr. 20 B)· ἀκονίας κιγκάλους τε καὶ ἀλλοπίην τράχουρον.\nΤΑΥΛΩΠΙΑΣ. περὶ τούτου Ἀρχέστρατος ἱστορεῖ\n(fr. 9 R)· καὶ νεαροῦ μεγάλου τ’ αὐλωπία ἐν θέρει ὠνοῦκρανί’ ὅταν Φαέθων πυμάτην ἁψῖδα διφρεύῃ·καὶ παράθες θερμὸν ταχέως καὶ τρίμμα μετ’ αὐτοῦ.ὄπτα δ’ ἀμφ’ ὀβελίσκον ἑλὼν ὑπογάστριον αὐτοῦ.\nΤΕΥΘΙΣ. Ἀριστοτέλης εἶναί φησι (p. 323 R) καὶ\nταύτην τῶν συναγελαζομένων ἔχειν τε τὰ πλεῖστα τῆς σηπίας,\nτὸν τῶν ποδῶν ἀριθμόν, τὰς προβοσκίδας. τῶν δὲ ταύτης ποδῶν\nοἱ μὲν κάτω μικροί εἰσιν, οἱ δ’ ἄνω μείζους· καὶ τῶν\nπροβοσκίδων ἡ δεξιὰ παχυτέρα, καὶ τὸ ὅλον σωμάτιον τρυφερὸν\nκαὶ ὑπομηκέστερον. ἔχει δὲ καὶ θολὸν ἐν\nτῇ μύτιδι οὐ μέλανα ἀλλ’ ὠχρόν· καὶ τὸ ὄστρακον μικρὸν λίαν\nκαὶ χονδρῶδες.\nΤΕΥΘΟΣ. ὁ δὲ τεῦθος (p. 324 R) μόνῳ τούτῳ\nδιαφέρει, τῷ μεγέθει· γίνεται δὲ καὶ τριῶν σπιθαμῶν. τὸ δὲ\nχρῶμά ἐστιν ὑπέρυθρος καὶ τῶν ὀδόντων τὸν μὲν κάτω ἐλάττονα\nἔχει, τὸν δὲ ἄνω μείζονα, ἄμφω δὲ μέλανας καὶ ὁμοίους\nῥύγχει ἱέρακος. ἀναπτυχθεὶς δὲ κοιλίαν ἔχει ὁμοίαν ταῖς\nὑείαις. ἐν δὲ εʹ μορίων (p. 550 b\n14) βραχύβιά φησιν εἶναι τὸν τεῦθον καὶ τὴν\nσηπίαν. Ἀρχέστρατος δ’ ὁ πᾶσαν γῆν καὶ θάλασσαν διὰ\nγαστριμαργίαν περιελθών πλεύσας φησι (fr.\n43 R)· τευθίδες ἐν Δίῳ τῷ Πιερικῷ παρὰ χεῦμαΒαφύρα· καὶ ἐν Ἀμβρακίᾳ παμπληθέας ὄψει. Ἄλεξις δὲ ἐν Ἐρετρικῷ τάδε ποιεῖ λέγοντα μάγειρον\n(II 323 K)· τευθίδες, σπίναι, βατίς, δῆμος, ἀφύαι,κρεᾴδι’ , ἐντερίδια· ἀλλὰ τὰς μὲν τευθίδας,τὰ πτερύγι’ αὐτῶν συντεμών, στεατίουμικρὸν παραμίξας, περιπάσας ἡδύσμασιλεπτοῖσι χλωροῖς ὠνθύλευσα. καὶ πέμμα δέ τι τευθίδα ὀνομάζειν Ἰατροκλέα ἐν\nἈρτοποιικῷ φησι Πάμφιλος.\nΥΕΣ. Ἐπίχαρμος ἐν Ἥβας γάμῳ (p. 234\nL)·ἦν δ’ ὑαινίδες τε βούγλωσσοί τε καὶ κίθαρος ἐνῆς. λέγει δέ τινας καὶ ὕας διὰ τούτων (p. 237\nL)· χαλκίδες θ’ ὕες τε ἱέρακές τε χὠ πίων κύων, εἰ μὴ ἄρα οὗτοι οἱ αὐτοί εἰσι τῷ κάπρῳ. Νουμήνιος δ’ ἐν τῷ Ἁλιευτικῷ ἄντικρυς\nὕαινάν τινα καταριθμεῖται ἐν τούτοις (fr. 13\nB)· κανθαρίδα προφανεῖσαν ὕαινάν τε τρίγλην τε. καὶ Διονύσιος δ’ ἐν Ὀψαρτυτικῷ τῆς ὑαίνης\nμνημονεύει. Ἀρχέστρατος δ’ ὁ ὀψοδαίδαλος (fr. 44\nR)· ἐν δ’ Αἴνῳ καὶ τῷ Πόντῳ τὴν ὗν ἀγόραζε,ἣν καλέουσί τινες θνητῶν ψαμμῖτιν ὀρυκτήν.τούτου τὴν κεφαλὴν ἕψειν μηδὲν προσενεγκὼνἥδυσμ᾽, ἀλλ’ ἐς ὕδωρ μόνον ἐνθεὶς καὶ θαμὰ κινῶνὕσσωπον παράθες τρίψας, κἂν ἄλλο τι χρῄζῃς,δριμὺ διεὶς ὄξος· κᾆτ’ ἔμβαπτ’ εὖ καὶ ἐπείγουοὕτως ὡς πνίγεσθαι ὑπὸ σπουδῆς καταπίνων.τὴν λοφιὰν δ’ ὀπτᾶν αὐτῆς καὶ τἄλλα τὰ πλεῖστα. μήποτ’ οὖν καὶ ὁ Νουμήνιος ἐν τῷ Ἁλιευτικῷ τὴν ὗν\nψαμαθῖδα καλεῖ ἐπὰν λέγῃ (fr. 11 B)· ἄλλοτε καρχαρίην, ὁτὲ δὲ ῥόθιον ψαμαθῖδα.\nΥΚΑΙ. καὶ τὸν ὕκην Καλλίμαχος ἐν ἐπιγράμμασιν\nἱερὸν ἰχθὺν καλεῖ διὰ τούτων (fr. 72 Sch)·\nθεὸς δέ οἱ ἱερὸς ὕκης. Νουμήνιος δ’ ἐν Ἁλιευτικῷ (fr. 16 B)·\nἢ σπάρον ἢ ὕκας ἀγεληίδας ἢ ἐπὶ φάγρονπέτρῃ ἀλωόμενον. Τίμαιος δ’ ἐν τῇ ιγʹ τῶν ἱστοριῶν\n(FHG I 220) περὶ τοῦ Σικελικοῦ πολιχνίου\n(λέγω δὲ τῶν Ὑκάρων) διαλεγόμενος προσαγορευθῆναί φησι τὸ\nπολίχνιον διὰ τὸ τοὺς πρώτους τῶν ἀνθρώπων ἐλθόντας ἐπὶ τὸν\nτόπον ἰχθῦς εὑρεῖν τοὺς καλουμένους\nὕκας καὶ τούτους ἐγκύους· δι’ οὓς οἰωνισαμένους Ὕκαρον\nὀνομάσαι τὸ χωρίον. Ζηνόδοτος δέ φησι Κυρηναίους τὸν ὕκην\nἐρυθρῖνον καλεῖν. Ἕρμιππος δὲ ὁ Σμυρναῖος ἐν τοῖς περὶ\nἹππώνακτος (FHG III 52) ὕκην ἀκούει τὴν\nἰουλίδα· εἶναι δ’ αὐτὴν δυσθήρατον. διὸ καὶ Φιλητᾶν φάναι\n(fr. 17 Bgk)· οὐδ’ ὕκης ἰχθὺς ἔσχατος ἐξέφυγε.\nΦΑΛΡΟΣ. Σπεύσιππος ἐν δευτέρῳ Ὁμοίων παραπλήσιά φησιν εἶναι\nφάγρον, ἐρυθρῖνον, ἥπατον. ἐμνημόνευσε δ’ αὐτοῦ καὶ\nΝουμήνιος ἐν τοῖς προκειμένοις (Litt. b).\nἈριστοτέλης δὲ σαρκοφάγον φησὶν (p. 317 R)\nαὐτὸν εἶναι καὶ μονήρη καρδίαν τε ἔχειν τρίγωνον ἀκμάζειν\nτε ἔαρος. Ἐπίχαρμος δ’ ἐν Ἥβας γάμῳ φησίν (p. 237\nL)· ἀόνες φάγροι τε καὶ λάβρακες. μνημονεύει δ’ αὐτῶν καὶ Μεταγένης ἐν\nΘουριοπέρσαις. Ἀμειψίας δ’ ἐν Κόννῳ (I 672 K)·\nὀρφῷσι σελαχίοις τε καὶ φάγροις βοράν. Ἱκέσιος δέ φησι· ‘φάγροι καὶ χρόμις καὶ ἀνθίας καὶ\nἀκαρνᾶνες καὶ ὀρφοὶ καὶ συνόδοντες καὶ συναγρίδες τῷ μὲν\nγένει παραπλήσιοι ὑπάρχουσιν· γλυκεῖς τε γὰρ καὶ\nπαραστύφοντες καὶ τρόφιμοι· κατὰ λόγον δὲ καὶ δυσέκκριτοι.\nτροφιμώτεροι δ’ αὐτῶν οἱ σαρκώδεις καὶ γεωδέστεροι ἐλάττονά\nτε πιμελὴν ἔχοντες. Ἀρχέστρατος δέ φησι ‘Σειρίου\nἀντέλλοντος’ δεῖν τὸν φάγρον ἐσθίειν (fr. 45\nR)· Δήλῳ τ’ Εἰρετρίᾳ τε κατ’ εὐλιμένους ἁλὸς οἴκους.\nτὴν κεφαλὴν δ’ αὐτοῦ μόνον ὠνοῦ καὶ μετ’ ἐκείνηςοὐραῖον· τὰ δὲ λοιπὰ δόμον μηδ’ εἰσενέγκῃς. μνημονεύει τοῦ φάγρου καὶ Στράττις ἐν Λημνομέδᾳ\n(I 718 K)· πολλοὺς δὴ μεγάλους τε φάγρους ἐγκάψας. καὶ ἐν Φιλοκτήτῃ (I 724 K)· κᾆτ’ εἰς ἀγορὰν ἐλθόντες ἁδροὺςὀψωνοῦσιν μεγάλους τε φάγρουςκαὶ Κωπᾴδων ἁπαλῶν τεμάχηστρογγυλοπλεύρων. ἐστὶ δὲ καὶ γένος λίθου φάγρος. ἡ γὰρ ἀκόνη κατὰ\nΚρῆτας φάγρος, ὥς φησι Σιμίας.\nΧΑΝΝΑΙ. Ἐπίχαρμος ἐν Ἥβας γάμῳ (p. 235\nL)·μεγαλοχάσμονάς τε χάννας κἠκτραπελογάστοραςὄνους. Νουμήνιος ἐν Ἁλιευτικῷ (fr. 10 B)·\nχάννους τ’ ἐγχέλυάς τε καὶ ἐννυχίην πύτινον. μνημονεύει δ’ αὐτοῦ καὶ Δωρίων ἐν τῷ περὶ ἰχθύων.\nἈριστοτέλης δὲ ἐν τῷ περὶ ζωικῶν (p. 296 R)\nποικιλερυθρομέλαιναν αὐτὴν ὀνομάζει καὶ ποικιλόγραμμον διὰ\nτὸ μελαίναις γραμμαῖς πεποικίλθαι.\nΧΡΟΜΙΣ. καὶ τούτου μνημονεύει Ἐπίχαρμος λέγων (p. 232\nL)· καὶ σκιφίας χρόμιός θ᾽, ὃς ἐν τῷ ἦρι καττον\nἈνάνιονἰχθύων πάντων ἄριστος. Νουμήνιος δ’ ἐν Ἁλιευτικῷ (fr. 8 B)·\n\nὕκην ἢ κάλλιχθυν, ὁτὲ χρόμιν, ἄλλοτε δ’ ὀρφόν. καὶ Ἀρχέστρατος (fr. 46 R)· τὸν χρόμιν ἐν Πέλλῃ λήψῃ μέγαν (ἐστὶ δὲ πίωνἂν θέρος ᾖ καὶ ἐν Ἀμβρακίᾳ.\nΧΡΥΣΟΦΡΥΣ. Ἄρχιππος ἐν Ἰχθύσιν (I\n682)·ἱεροὺς Ἀφροδίτης χρυσόφρυς Κυθηρίας. τοὺς δ’ ἰχθῦς τούτους φησὶν Ἱκέσιος καὶ τῇ\nγλυκύτητι καὶ τῇ ἄλλῃ εὐστομίᾳ πάντων εἶναι ἀρίστους. εἰσὶ\nδὲ καὶ τροφιμώτατοι. τίκτουσι δέ, ὥς φησιν Ἀριστοτέλης\n(h. a. 543 b 3), ὁμοίως τοῖς κεστρεῦσιν οὗ\nἂν ποταμοὶ ῥέωσιν. μνημονεύει δ’ αὐτῶν καὶ Ἐπίχαρμος ἐν\nΜούσαις καὶ Δωρίων ἐν τῷ περὶ ἰχθύων. Εὔπολις δ’ ἐν Κόλαξί\nφησιν (I 298 K)· δραχμῶν ἑκατὸν ἰχθῦς ἐώνημαι μόνονὀκτὼ λάβρακας, χρυσόφρυς δὲ δώδεκα. ὁ δὲ σοφὸς Ἀρχέστρατος ἐν ταῖς ὑποθήκαις λέγει\n(fr. 47 R)· χρύσοφρυν ἐξ’ Ἐφέσου τὸν πίονα μὴ παράλειπε,ὃν κεῖνοι καλέουσιν ἰωνίσκον· λαβὲ δ’ αὐτὸνθρέμμα Σελινοῦντος σεμνοῦ. πλῦνον δέ νιν ὀρθῶς,εἶθ’ ὅλον ὀπτήσας παράθες, κἂν ᾖ δεκάπηχυς.\nΧΑΛΚΙΔΕΣ καὶ τὰ ὅμοια, θρίσσαι, τριχίδες, ἐρίτιμοι. Ἱκέσιός\nφησιν· ‘αἱ λεγόμεναι χαλκίδες καὶ οἱ τράγοι καὶ αἱ ῥαφίδες\nκαὶ αἱ θρίσσαι ἀχυρώδεις καὶ ἀλιπεῖς καὶ ἄχυλοι.\nἘπίχαρμος δ’ ἐν Ἥβας γάμῳ (p. 237 L)· χαλκίδες θ’ ὕες τε ἱέρακές τε χὠ πίων κύων. Δωρίων δὲ χαλκιδικὰς αὐτὰς ὀνομάζει. Νουμήνιος δέ\nφησι (fr. 19 B)·\nσὺ δ’ ἂν καὶ χαλκίδ’ ἐκείνηναὕτως ἀμπείραις ὀλίγην καὶ μαινίδα. διαφέρει δὲ τῆς χαλκίδος ὁ χαλκεύς, οὗ μνημονεύει\nἩρακλείδης ἐν Ὀψαρτυτικῷ καὶ Εὐθύδημος ἐν τῷ περὶ ταρίχων\nλέγων αὐτοὺς γίνεσθαι ἐν τῇ Κυζικηνῶν χώρᾳ περιφερεῖς τε\nεἶναι καὶ κυκλοειδεῖς. ΘΡΙΣΣΩΝ δὲ μέμνηται Ἀριστοτέλης ἐν\nτῷ περὶ ζῴων καὶ ἰχθύων (p. 298 R) ἐν τούτοις·\n‘μόνιμα θρίσσα, ἐγκρασίχολος, μεμβράς, κορακῖνος,\nἐρυθρῖνος, τριχίς.’ ΤΡΙΧΙΔΩΝ δὲ Εὔπολις ἐν Κόλαξιν (I\n299 K)· ἐκεῖνος ἦν φειδωλός, ὃς ἐπὶ τοῦ βίουπρὸ τοῦ πολέμου μὲν τριχίδας ὠψώνησ’ ἅπαξ,ὅτε τἀν Σάμῳ δ’ ἦν, ἡμιωβελίου κρέα. Ἀριστοφάνης Ἱππεῦσι (662)· αἱ τριχίδες εἰ γενοίαθ’ ἑκατὸν τοὐβολοῦ. Δωρίων δ’ ἐν τῷ περὶ ἰχθύων καὶ τῆς ποταμίας\nμέμνηται θρίσσης καὶ τὴν τριχίδα τριχίαν ὀνομάζει.\nΝικοχάρης Λημνίαις (I 772 K)· τριχίας δὲ καὶ τὰς πρημνάδας τὰς θυννίδαςἐπὶ δεῖπνον ἡκούσας ὑπερπληθεῖς ... πρημνάδας δὲ τὰς θυννίδας ἔλεγον. Πλάτων Εὐρώπῃ\n(I 611 K)· ἁλιευόμενός ποτ’ αὐτὸν εἷλον ἀνδράχνῃμετὰ πρημνάδων κἄπειτ’ ἀφῆχ’ ὅτι ἦν βόαξ. ὁμοίως δὲ καὶ Ἀριστοτέλης ἐν πέμπτῳ ζῴων μορίων·\nἐν δὲ τῷ ἐπιγραφομένῳ περὶ ζωικῶν (p. 298\nR)τριχίδα. τῶν δὲ λεγομένων\nἐσθ’ ὅτι ἥδεται ὀρχήσει καὶ ᾠδῇ καὶ ἀκούσασα ἀναπηδᾷ ἐκ τῆς\nθαλάσσης. τῶν δὲ ἐριτίμων μέμνηται Δωρίων ἐν τῷ περὶ\nἸχθύων λέγων κατὰ τὸ αὐτὸ ποιεῖν ταῖς χαλκίσιν,\nἡδεῖς δ’ εἶναι τὰς ἐν ὑποτρίμματι. Ἐπαίνετος δέ ἐν τῷ\nπερὶ ἰχθύων φησι· ‘γαλῆν, σμαρίδα, ἢν ἔνιοι\nκαλοῦσι κυνὸς εὐναί, χαλκίδας, ἃς καλοῦσι καὶ σαρδίνους,\nἐριτίμους, ἱέρακα, χελιδόνα.’ Ἀριστοτέλης δ’ ἐν πέμπτῳ ζῴων\nἱστορίας σαρδίνους αὐτὰς καλεῖ. Καλλίμαχος δ’ ἐν ἐθνικαῖς\nὀνομασίαις (fr. 38 Sch) γράφει οὕτως·\n‘ἐγκρασίχολος, ἐρίτιμος Χαλκηδόνιοι. τριχίδια, χαλκίς,\nἴκταρ, ἀθερίνη.’ ἐν ἄλλῳ δὲ μέρει καταλέγων ἰχθύων\nὀνομασίας φησίν· ‘ὄζαινα, ὀσμύλιον Θούριοι. ἴωπες, ἐρίτιμοι\nἈθηναῖοι.’ τῶν δὲ ἰώπων μνημονεύει Νίκανδρος ἐν\nβʹ Οἰταικῶν (fr. 18 Sch)· ὡς δ’ ὁπότ’ ἀμφ’ ἀγέλῃσι νεηγενέεσσιν ἰώπωνἢ φάγροι ἢ σκῶπες ἀρείονες ἠὲ καὶ ὀρφός. Ἀριστοφάνης δ’ ἐν Ὁλκάσιν (I 500 K)·\nὦ κακοδαίμων ὅστις ἐν ἅλμῃ πρῶτον τριχίδων\nἀπεβάφθη. τοὺς γὰρ εἰς τὸ ἀπανθρακίζειν ἐπιτηδείους ἰχθῦς\nεἰς ἅλμην ἀπέβαπτον, ἣν καὶ Θασίαν ἐκάλουν ἅλμην. ὡς καὶ ἐν\nΣφηξὶν ὁ αὐτός φησιν ποιητής (1127)· καὶ γὰρ πρότερον δὶς ἀνθρακίδων ἅλμην πιών.\nΘΡΑΙΤΤΑΙ. ἐπεὶ δ’ ἐνταῦθα τοῦ λόγου ἐσμὲν προδιειλέγμεθά τε\nπερὶ θρισσῶν, φέρε εἴπωμεν τίνες εἰσὶν αἱ παρὰ Ἀρχίππῳ ἐν\nἸχθύσι τῷ δράματι θρᾷτται. κατὰ τὰς συγγραφὰς γὰρ τῶν\nἰχθύων καὶ Ἀθηναίων ταυτὶ πεποίηκεν\n(I 684 K)· ‘ἀποδοῦναι δ’ ὅσα ἔχομεν\nἀλλήλων, ἡμᾶς μὲν τὰς Θρᾴττας καὶ Ἀθερίνην τὴν αὐλητρίδα\nκαὶ Σηπίαν τὴν Θύρσου καὶ τοὺς Τριγλίας καὶ Εὐκλείδην τὸν\nἄρξαντα καὶ Ἀναγυρουντόθεν τοὺς Κορακίωνας καὶ Κωβιοῦ τοῦ\nΣαλαμινίου τὸν τόκον καὶ Βάτραχον τὸν πάρεδρον\nτὸν ἐξ Ὠρεοῦ.’ ἐν τούτοις ἄν τις ζητήσειε ποίας θρᾴττας\nπαρὰ τοῖς ἰχθύσιν εἶναι συμβέβηκεν, ἃς ἀποδοῦναι τοῖς\nἀνθρώποις συντίθενται. ἐπεὶ οὖν ἰδίᾳ μοι συγγέγραπταί τι\nπερὶ τούτου, αὐτὰ τὰ καιριώτατα νῦν λέξω. ἰχθύδιον οὖν\nἐστιν ἀληθῶς ἡ θρᾷττα θαλάττιον. καὶ μνημονεύει αὐτοῦ\nΜνησίμαχος ἐν Ἱπποτρόφῳ· ποιητὴς δ’ ἐστὶν οὗτος τῆς μέσης\nκωμῳδίας· λέγει δ’ οὕτως (II 438, 40 K)·\nμύλλος, λεβίας, σπάρος, αἰολίας,θρᾷττα, χελιδών, καρίς, τευθίς. Δωρόθεος δ’ ὁ Ἀσκαλωνίτης ἐν τῷ ὀγδόῳ πρὸς τοῖς\nἑκατὸν τῆς λέξεων συναγωγῆς θέτταν γράφει, ἤτοι ἡμαρτημένῳ\nπεριτυχὼν τῷ δράματι ἢ διὰ τὸ ἄηθες τοῦ ὀνόματος αὐτὸς\nδιορθώσας ἐξήνεγκεν. ὅλως δ’ οὐδ’ ἔστι τὸ τῆς\nθρᾴττης ὄνομα παρὰ οὐδενὶ τῶν Ἀττικῶν. ὅτι δὲ\nθρᾷτταν ἔλεγον τὸ θαλάττιον ἰχθύδιον καὶ Ἀναξανδρίδης\nπαρίστησιν ἐν Λυκούγρῳ λέγων οὕτως (II 144 K)·\nκαὶ συμπαίζειν κορακινιδίοιςμετὰ περκιδίων καὶ θρᾳττιδίων. καὶ Ἀντιφάνης ἐν Τυρρηνῷ (II 103 K)·\nδήμου δ’ Ἁλαιεύς ἐστιν. Β. ἓν γὰρ τοῦτό μοιτὸ λοιπόν ἐστιν, καὶ κακῶς ἀκούσομαι.\nΒ. τί δῆτα τοῦτο; Α. θρᾷτταν ἢ ψῆττάν τιν’ ἢμύραιναν ἢ κακόν τί μοι δώσει μέγαθαλάττιον.\nΨΗΤΤΑΙ. ταύτας Διοκλῆς ἐν τοῖς ξηροτέροις καταριθμεῖται.\nΣπεύσιππος δ’ ἐν βʹ Ὁμοίων παραπλήσιά φησιν\nεἶναι ψῆτταν, βούγλωσσον, ταινίαν. Ἀριστοτέλης δ’ ἐν\nεʹ ζῴων μορίων (p. 542 b 32)\nγράφει· ‘ὁμοίως δὲ καὶ τῶν ἰχθύων οἱ πλεῖστοι ἅπαξ\nτίκτουσιν, οἷον οἱ χυτοὶ οἱ τῷ δικτύῳ περιεχόμενοι, χρόμις,\nψῆττα, θύννος, πηλαμύς, κεστρεύς, χαλκίδες καὶ τὰ τοιαῦτα.’\nἐν δὲ τῷ περὶ ζωικῶν (p. 295 R) ‘σελάχη, φησί,\nβοῦς, τρυγών, νάρκη, βατίς, βάτραχος, βούγλωττος, ψῆττα,\nμῦς.’ Δωρίων δὲ ἐν τῷ περὶ ἰχθύων γράφει· ‘τῶν δὲ πλατέων\nβούγλωττον, ψῆτταν, ἔσχαρον, ὃν καλοῦσι καὶ κόριν.’\nβουγλώσσους δ’ ὀνομάζει καὶ Ἐπίχαρμος ἐν Ἥβας γάμῳ\n(p. 234 L)· ὑαινίδες τε βούγλωσσοί τε καὶ κίθαρος. Λυγκεὺς δ’ ὁ Σάμιος ἐν ἐπιστολαῖς τὰς καλλίστας\nγίνεσθαί φησι ψήττας περὶ Ἐλευσῖνα τῆς Ἀττικῆς. Ἀρχέστρατος\nδέ φησιν (fr. 51 R)· εἶτα λαβεῖν ψῆτταν μεγάλην καὶ τὴν ὑπότρηχυνβούγλωσσον .... περὶ Χαλκίδα κεδνήν. Ῥωμαῖοι δὲ καλοῦσι τὴν ψῆτταν ῥόμβον, καί ἐστι τὸ\nὄνομα Ἑλληνικόν. Ναυσικράτης ἐν Ναυκλήροις· προειπὼν δὲ\nπερὶ γλαύκου τοῦ ἰχθύος ἐπιφέρει (IV 577 M)·\nαἱ ξανθοχρῶτες, ἃς κλύδων Αἰξωνικὸςπασῶν ἀρίστας ἐντόπους παιδεύεται·αἷς καὶ θεὰν τιμῶσι φωσφόρον κόρην,\nδείπνων ὅταν πέμπωσι δῶρα ναυτίλοι.Β. τρίγλαν λέγεις γαλακτοχρῶτα Σικελὸς ὃνπήγνυσοχλος ῥόμβος.\nπεπληρωκότες τὴν περὶ ἰχθύων γενομένην τοῖς δειπνοσοφισταῖς\nἀδολεσχίαν, ὦ Τιμόκρατες, αὐτοῦ τὸν λόγον καταπαύσαντες, εἰ\nμή τι καὶ ἄλλων σοι δεῖ βρωμάτων, παραθήσομέν σοι καὶ ἃ\nΕὔβουλος εἴρηκεν ἐν Λάκωσιν ἢ Λήδᾳ (II 185 K)·\nπρὸς τούτοισιν δὲ παρέσται σοιθύννου τέμαχος, κρέα δελφακίωνχορδαί τ’ ἐρίφων ἧπάρ τε κάπρουκριοῦ τ’ ὄρχεις χόλικές τε βοὸςκρανία τ’ ἀρνῶν νῆστις τ’ ἐρίφουγαστήρ τε λαγώ, φύσκη, χορδή,πνεύμων ἀλλᾶς τε. ἐμφορηθεὶς οὖν καὶ τούτων ἔασον ἡμᾶς καὶ τοῦ\nσωματίου ἐπιμέλειαν ποιήσασθαι, ἵνα δυνηθῇς τὰ μετὰ ταῦτα\nεὐλόγως σιτεῖσθαι.\nΤὴν κατὰ τὴν Λυσιτανίαν (χώρα δ’ ἐστὶν αὕτη τῆς Ἰβηρίας, ἣν\nνῦν Ῥωμαῖοι Σπανίαν ὀνομάζουσι) διηγούμενος εὐδαιμονίαν\nΠολύβιος ὁ Μεγαλοπολίτης, ἀνδρῶν ἄριστε Τιμόκρατες, ἐν τῇ\nτετάρτῃ καὶ τριακοστῇ τῶν ἱστοριῶν (c. 8, 4 H)\nφησιν ὡς αὐτόθι διὰ τὴν τοῦ ἀέρος εὐκρασίαν καὶ τὰ ζῷα\nπολύγονα καὶ οἱ ἄνθρωποι, καὶ οἱ ἐν τῇ\nχώρᾳ καρποὶ οὐδέποτε φθείρονται· ‘ῥόδα μὲν γὰρ αὐτόθι καὶ\nλευκόια καὶ ἀσπάραγοι καὶ τὰ παραπλήσια τούτοις οὐ πλεῖον\nδιαλείπει μηνῶν τριῶν, τὸ δὲ θαλάττιον ὄψον καὶ κατὰ τὸ\nπλῆθος καὶ κατὰ τὴν χρηστότητα καὶ κατὰ τὸ κάλλος μεγάλην\nἔχει διαφορὰν πρὸς τὸ γινόμενον ἐν τῇ καθ’ ἡμᾶς θαλάττῃ.\nκαὶ ὁ μὲν τῶν κριθῶν Σικελικὸς μέδιμνός ἐστι δραχμῆς, ὁ δὲ\nτῶν πυρῶν ἐννέα ὀβολῶν Ἀλεξανδρεινῶν· τοῦ δ’ οἴνου δραχμῆς\nὁ μετρητὴς καὶ ἔριφος ὁ μέτριος ὀβολοῦ καὶ λαγώς. τῶν δ᾽\nἀρνῶν τριώβολον καὶ τετρώβολον ἡ τιμή, ὗς δὲ πίων ἑκατὸν\nμνᾶς ἄγων πέντε δραχμῶν καὶ πρόβατον δυεῖν, τάλαντον δὲ\nσύκων τριῶν ὀβολῶν, μόσχος δραχμῶν πέντε καὶ βοῦς ζύγιμος\nδέκα. τὰ δὲ τῶν ἀγρίων ζῴων κρέα σχεδὸν οὐδὲ κατηξιοῦτο\nτιμῆς, ἀλλ’ ἐν ἐπιδόσει καὶ χάριτι τὴν ἀλλαγὴν ποιοῦνται\nτούτων.’ ἡμῖν δὲ ὁ καλὸς Λαρήνσιος τὴν Ῥώμην Λυσιτανίαν\nἑκάστοτε παρέχων ἐμπίπλησι παντοίων ἀγαθῶν ὁσημέραι, μετὰ\nτοῦ ἡδέος καὶ μεγαλοφρόνως φιλοτιμούμενος, οὐδὲν φερομένοις\nοἴκοθεν ἢ λογάρια.\nπολλῶν δὲ λεχθέντων ἐπὶ τοῖς ἰχθύσι λόγων δῆλος μὲν ἦν\nἀχθόμενος ὁ Κύνουλκος. καὶ ὁ καλὸς Δημόκριτος αὐτὸν\nπροφθάσας ἔφη· ‘ἀλλὰ μήν, ‘ἄνδρες ἰχθύες’ κατὰ τὸν Ἄρχιππον\n(I 685 K), παρελίπετε (δεῖ γὰρ καὶ ἡμᾶς\nμικρὰ προσοψωνῆσαι) τούς τε ὀρυκτοὺς ἰχθύας καλουμένους, οἳ\nἐν Ἡρακλείᾳ γίγνονται καὶ περὶ Τίον τοῦ Πόντου τὴν Μιλησίων\nἀποικίαν, ἱστοροῦντος περὶ αὐτῶν Θεοφράστου (fr. 171\nW). ὁ δ’ αὐτὸς οὗτος φιλόσοφος καὶ περὶ τῶν\nπηγνυμένων διὰ χειμῶνα τῷ κρυστάλλῳ\nἱστόρησεν, οἳ οὐ πρότερον αἰσθάνονται οὐδὲ κινοῦνται, πρὶν\nἂν εἰς τὰς λοπάδας ἐμβληθέντες ἕψωνται. ἴδιον δὲ παρὰ\nτούτους συμβαίνει τὸ περὶ τοὺς ἐν Παφλαγονίᾳ ὀρυκτοὺς\nκαλουμένους ἰχθῦς γινόμενον· ὀρύττεσθαι γὰρ κατὰ βάθους\nπλέονος τοὺς τόπους οὔτε ποταμῶν ἐπιχύσεις ἔχοντας οὔτε\nφανερῶν ναμάτων, καὶ εὑρίσκεσθαι ἐν αὐτοῖς ἰχθῦς\nζῶντας.\nΜνασέας δὲ ὁ Πατρεὺς ἐν τῷ Περίπλῳ (FHG III\n150) τοὺς ἐν τῷ Κλείτορι ποταμῷ φησιν ἰχθῦς\nφθέγγεσθαι, καίτοι μόνους εἰρηκότος Ἀριστοτέλους (fr.\n272 R) φθέγγεσθαι σκάρον καὶ τὸν ποτάμιον χοῖρον.\nΦιλοστέφανος δ’ ὁ Κυρηναῖος μὲν γένος, Καλλιμάχου δὲ\nγνώριμος, ἐν τῷ περὶ τῶν παραδόξων ποταμῶν (FHG III\n32) ἐν Ἀόρνῳ φησὶ τῷ ποταμῷ διὰ Φενεοῦ ῥέοντι\nἰχθῦς εἶναι φθεγγομένους ὁμοίως κίχλαις· καλεῖσθαι δ᾽\nαὐτοὺς ποικιλίας. Νυμφόδωρος δ’ ὁ Συρακόσιος ἐν τοῖς\nΠερίπλοις (FHG II 376) ἐν τῷ Ἑλώρῳ ποταμῷ\nλάβρακας εἶναί φησι καὶ ἐγχέλεις μεγάλας οὕτω τιθασοὺς ὡς\nἐκ τῶν χειρῶν δέχεσθαι τῶν προσφερόντων ἄρτους. ἐγὼ δὲ ἐν\nτῇ κατὰ Χαλκίδα Ἀρεθούσῃ τεθέαμαι, ἴσως δὲ καὶ ὑμῶν οἱ\nπλεῖστοι, κεστρεῖς χειροήθεις καὶ ἐγχέλεις ἐνώτια ἐχούσας\nἀργυρᾶ καὶ χρυσᾶ, λαμβανούσας τε καὶ λαμβάνοντας παρὰ τῶν\nπροσφερόντων τροφὰς τά τε ἀπὸ τῶν ἱερείων σπλάγχνα καὶ\nτυροὺς χλωρούς. Σῆμος δ’ ἐν ἕκτῳ Δηλιάδος (FHG IV\n494) ‘Ἀθηναίοις, φησί, θυομένοις ἐν Δήλῳ τὴν\nχέρνιβα βάψας ὁ παῖς προσήνεγκε κἀν τῇ φιάλῃ μετὰ τοῦ ὕδατος ἰχθῦς κατέχεεν. εἰπεῖν\nοὖν αὐτοῖς τοὺς τῶν Δηλίων μάντεις ὡς κυριεύσουσι τῆς\nθαλάσσης.’\nΠολύβιος δ’ ἐν τῇ τετάρτῃ καὶ τριακοστῇ τῶν ἱστοριῶν\n(c. 10 H) μετὰ τὴν Πυρήνην φησὶν ἕως τοῦ\nΝάρβωνος ποταμοῦ πεδίον εἶναι, δι’ οὗ φέρεσθαι ποταμοὺς\nἸλλέβεριν καὶ Ῥόσκυνον ῥέοντας παρὰ πόλεις ὁμωνύμους\nκατοικουμένας ὑπὸ Κελτῶν. ἐν οὖν τῷ πεδίῳ τούτῳ εἶναι τοὺς\nλεγομένους ἰχθῦς ὀρυκτούς. εἶναί τε τὸ πεδίον λεπτόγειον\nκαὶ πολλὴν ἄγρωστιν ἔχον πεφυκυῖαν· ὑπὸ δὲ ταύτην διάμμου\nτῆς γῆς οὔσης ἐπὶ δύο καὶ τρεῖς πήχεις ὑπορρεῖν τὸ\nπλαζόμενον ἀπὸ τῶν ποταμῶν ὕδωρ· μεθ’ οὗ ἰχθύες κατὰ τὰς\nπαρεκχύσεις ὑποτρέχοντες ὑπὸ τὴν γῆν χάριν τῆς τροφῆς\n(φιληδοῦσι γὰρ τῇ τῆς ἀγρώστεως ῥίζη) πεποιήκασι πᾶν τὸ\nπεδίον πλῆρες ἰχθύων ὑπογείων, οὓς ἀνορύττοντες\nλαμβάνουσιν. ἐν Ἰνδοῖς δέ φησι Θεόφραστος (fr. 171\nW) τοὺς ἰχθῦς ἐκ τῶν ποταμῶν εἰς τὴν γῆν ἐξιόντας\nκαὶ πηδῶντας πάλιν εἰς τὸ ὕδωρ ἀπιέναι καθάπερ τοὺς\nβατράχους, ὁμοίους ὄντας τὴν ἰδέαν τοῖς μαξείνοις\nκαλουμένοις ἰχθύσιν.\nοὐκ ἔλαθεν δέ με οὐδὲ Κλέαρχος ὁ ἀπὸ τοῦ περιπάτου ὅσ᾽\nεἴρηκε καὶ περὶ τοῦ ἐξωκοίτου καλουμένου ἰχθύος ἐν τῷ\nἐπιγραφομένῳ περὶ τῶν ἐνύδρων (FHG II 325).\nεἴρηκε γὰρ — κρατεῖν δ’ οἶμαι καὶ τῆς λέξεως οὕτως ἐχούσης·\n‘ὁ ἐξώκοιτος ἰχθύς, ὃν ἔνιοι καλοῦσιν ἅδωνιν, τοὔνομα μὲν\nεἴληφε διὰ τὸ πολλάκις τὰς ἀναπαύσεις ἔξω τοῦ ὑγροῦ\nποιεῖσθαι· ἐστὶ δὲ ὑπόπυρρος καὶ ἀπὸ τῶν βραγχίων\nἑκατέρωθεν τοῦ σώματος μέχρι τῆς κέρκου\nμίαν ἔχει διηνεκῆ λευκὴν ῥάβδον. ἐστὶ δὲ στρογγύλος, ἀλλ᾽\nοὐ πλατὺς ὢν κατὰ τὸ μέγεθος ἴσος ἐστὶ τοῖς παραιγιαλίταις\nκεστρινίσκοις· οὗτοι δ’ εἰσὶν ὀκταδάκτυλοι μάλιστα τὸ\nμῆκος. τὸ δὲ σύνολον ὁμοιότατός ἐστι τῷ καλουμένῳ τράγῳ\nἰχθυδίῳ πλὴν τοῦ ὑπὸ τὸν στόμαχον μέλανος, ὃ καλοῦσι τοῦ\nτράγου πώγωνα. ἐστὶ δ’ ὁ ἐξώκοιτος τῶν πετραίων καὶ\nβιοτεύει περὶ τοὺς πετρώδεις τόπους· καὶ ὅταν ᾖ γαλήνη,\nσυνεξορούσας τῷ κύματι κεῖται ἐπὶ τῶν πετριδίων πολὺν\nχρόνον ἀναπαυόμενος ἐν τῷ ξηρῷ καὶ μεταστρέφει μὲν ἑαυτὸν\nπρὸς τὸν ἥλιον· ὅταν δ’ ἱκανῶς αὐτῷ τὰ πρὸς τὴν ἀνάπαυσιν\nἔχῃ, προσκυλινδεῖται τῷ ὑγρῷ, μέχρι οὗ ἂν πάλιν ὑπολαβὸν\nαὐτὸν τὸ κῦμα κατενέγκῃ μετὰ τῆς ἀναρροίας εἰς τὴν\nθάλασσαν. ὅταν δ’ ἐγρηγορὼς ἐν τῷ ξηρῷ τύχῃ, φυλάττεται τῶν\nὀρνίθων τοὺς παρευδιαστὰς καλουμένους, ὧν ἐστι κηρύλος,\nτροχίλος καὶ ὁ τῇ κρεκὶ προσεμφερὴς ἐρῳδιός· οὗτοι γὰρ ἐν\nταῖς εὐδίαις παρὰ τὸ ξηρὸν νεμόμενοι πολλάκις αὐτῷ\nπεριπίπτουσιν, οὓς ὅταν προΐδηται φεύγει πηδῶν καὶ\nἀσπαίρων, ἕως ἂν εἰς τὸ ὕδωρ ἀποκυμβήσῃ.’\nἔτι ὁ αὐτὸς Κλέαρχος καὶ ταῦτά φησι, σαφέστερον τοῦ\nΚυρηναίου Φιλοστεφάνου, οὗ πρότερον ἐμνήσθην (p. 331\nd)· ‘ἐπεί τινες τῶν ἰχθύων οὐκ ἔχοντες βρόγχον\nφθέγγονται. τοιοῦτοι δ’ εἰσὶν οἱ περὶ Κλείτορα τῆς Ἀρκαδίας\nἐν τῷ Λάδωνι καλουμένῳ ποταμῷ· φθέγγονται γὰρ καὶ πολὺν\nἦχον ἀποτελοῦσιν.’ Νικόλαος δ’ ὁ Δαμασκηνὸς ἐν τῇ τετάρτῃ\nπρὸς ταῖς ἑκατὸν τῶν ἱστοριῶν (FHG III 416)\n‘περὶ Ἀπάμειαν, φησί, τὴν Φρυγιακὴν κατὰ τὰ Μιθριδατικὰ σεισμῶν γενομένων ἀνεφάνησαν περὶ τὴν\nχώραν αὐτῶν λίμναι τε αἱ πρότερον οὐκ οὖσαι καὶ\nποταμοὶ καὶ ἄλλαι πηγαὶ ὑπὸ τῆς κινήσεως ἀνοιχθεῖσαι,\nπολλαὶ δὲ καὶ ἠφανίσθησαν, τοσοῦτόν τε ἄλλο ἀνέβλυσεν αὐτῶν\nἐν τῇ γῇ πικρόν τε καὶ γλαυκὸν ὕδωρ, πλεῖστον ὅσον\nἀπεχούσης τῶν τόπων τῆς θαλάσσης, ὥστε ὀστρέων πλησθῆναι\nτὸν πλησίον τόπον ἅπαντα καὶ ἰχθύων τῶν τε ἄλλων ὅσα τρέφει\nἡ θάλασσα.’ οἶδα δὲ καὶ πολλαχοῦ ὕσαντα τὸν θεὸν ἰχθύσι·\nΦαινίας γοῦν ἐν δευτέρῳ πρυτάνεων Ἐρεσίων (FHG II\n294) ἐν Χερρονήσῳ φησὶν ἐπὶ τρεῖς ἡμέρας ὗσαι τὸν\nθεὸν ἰχθύας. καὶ Φύλαρχος δ’ ἐν τετάρτῃ (FHG I\n335) ἑωρακέναι τινὰς πολλαχοῦ τὸν θεὸν ὕσαντα\nἰχθύσι, πολλάκις δὲ καὶ γυρίνοις τοῦ αὐτοῦ συμβαίνοντος\nκαὶ ἐπὶ βατράχων. Ἡρακλείδης γοῦν ὁ Λέμβος ἐν\nτῇ καʹ τῶν ἱστοριῶν (FHG III 168)\n‘περὶ τὴν Παιονίαν καὶ Δαρδανίαν βατράχους, φησίν, ὗσεν ὁ\nθεὸς καὶ τοσοῦτο αὐτῶν ἐγένετο τὸ πλῆθος ὡς τὰς οἰκίας καὶ\nτὰς ὁδοὺς πλήρεις εἶναι. τὰς μὲν οὖν πρώτας ἡμέρας\nκτείνοντες τούτους καὶ συγκλείοντες τὰς οἰκίας\nδιεκαρτέρουν· ὡς δ’ οὐδὲν ἤνυον, ἀλλὰ τά τε σκεύη ἐπληροῦτο\nκαὶ μετὰ τῶν ἐδεσμάτων εὑρίσκοντο συνεψόμενοι καὶ\nσυνοπτώμενοι οἱ βάτραχοι καὶ πρὸς τούτοις οὔτε τοῖς ὕδασιν\nἦν χρῆσθαι οὔτε τοὺς πόδας ἐπὶ τὴν γῆν θεῖναι\nσυσσεσωρευμένων αὐτῶν, ἐνοχλούμενοι δὲ καὶ ὑπὸ τῆς τῶν\nτετελευτηκότων ὀδμῆς ἔφυγον τὴν χώραν.’\nοἶδα δὲ καὶ Ποσειδώνιον τὸν ἀπὸ τῆς στοᾶς εἰπόντα καὶ περὶ\nπλήθους ἰχθύων τάδε (FHG III 254)· ‘ὅτε Τρύφων\nὁ Ἀπαμεὺς ὁ τὴν τῶν Σύρων βασιλείαν\nἁρπάσας ἐπολεμεῖτο ὑπὸ Σαρπηδόνος τοῦ Δημητρίου στρατηγοῦ\nπερὶ Πτολεμαΐδα πόλιν καὶ ὡς ὁ Σαρπηδὼν ληφθεὶς ἀνεχώρησεν\nεἰς τὴν μεσόγαιαν μετὰ τῶν ἰδίων στρατιωτῶν, οἱ δὲ τοῦ\nΤρύφωνος ὥδευον κατὰ τὸ πλησίαλον νικήσαντες τῇ μάχῃ,\nἐξαίφνης πελάγιον κῦμα ἐξαρθὲν μετέωρον εἰς ὕψος ἐξαίσιον\nἐπῆλθεν τῇ γῇ καὶ πάντας αὐτοὺς ἐπέκλυσεν διέφθειρέν τε\nὑποβρυχίους, ἰχθύων τε πολὺν σωρὸν ἀναχωροῦν τὸ κῦμα μετὰ\nτῶν νεκρῶν κατέλιπε. καὶ οἱ περὶ τὸν Σαρπηδόνα ἀκούσαντες\nτὴν συμφορὰν ἐπελθόντες τοῖς μὲν τῶν πολεμίων σώμασιν\nἐφήσθησαν, ἰχθύων δὲ ἀφθονίαν ἀπηνέγκαντο καὶ ἔθυσαν\nΠοσειδῶνι τροπαίῳ πρὸς τοῖς προαστείοις τῆς πόλεως.’\nοὐ κατασιωπήσομαι δὲ οὐδὲ τοὺς ἐν Λυκίᾳ ἰχθυομάντεις\nἄνδρας, περὶ ὧν ἱστορεῖ Πολύχαρμος ἐν δευτέρῳ Λυκιακῶν\n(FHG IV 479) γράφων οὕτως· ‘ὅταν γὰρ\nδιέλθωσι πρὸς τὴν θάλασσαν, οὗ τὸ ἄλσος ἐστὶ πρὸς τῷ\nαἰγιαλῷ τοῦ Ἀπόλλωνος, ἐν ᾧ ἐστιν ἡ δῖνα ἐπὶ τῆς ἀμάθου,\nπαραγίνονται ἔχοντες οἱ μαντευόμενοι ὀβελίσκους δύο\nξυλίνους, ἔχοντας ἐφ’ ἑκατέρῳ σάρκας ὀπτὰς ἀριθμῷ δέκα. καὶ\nὁ μὲν ἱερεὺς κάθηται πρὸς τῷ ἄλσει σιωπῇ, ὁ δὲ μαντευόμενος\nἐμβάλλει τοὺς ὀβελίσκους εἰς τὴν δῖναν καὶ ἀποθεωρεῖ τὸ\nγινόμενον. μετὰ δὲ τὴν ἐμβολὴν τῶν ὀβελίσκων πληροῦται\nθαλάσσης ἡ δῖνα καὶ παραγίνεται ἰχθύων πλῆθος τοσοῦτον\nκαὶ τοιοῦτον ὥστ’ ἐκπλήττεσθαι τὸ ἀόρατον τοῦ\nπράγματος, τῷ δὲ μεγέθει\nτοιούτων ὥστε καὶ εὐλαβηθῆναι. ὅταν δὲ\nἀπαγγείλῃ τὰ εἴδη τῶν ἰχθύων ὁ προφήτης, οὕτως τὸν χρησμὸν\nλαμβάνει παρὰ τοῦ ἱερέως ὁ μαντευόμενος περὶ ὧν ηὔξατο.\nφαίνονται δὲ ὀρφοί, γλαῦκοι, ἐνίοτε δὲ φάλλαιναι ἢ\nπρίστεις, πολλοὶ δὲ καὶ ἀόρατοι ἰχθῦς καὶ ξένοι τῇ ὄψει.’\nἈρτεμίδωρος δ’ ἐν τῷ δεκάτῳ τῶν Γεωγραφουμένων λέγεσθαί\nφησιν ὑπὸ τῶν ἐπιχωρίων πηγὴν ἀναδίδοσθαι γλυκέος ὕδατος,\nὅθεν συμβαίνειν δίνας γίνεσθαι· γίνεσθαι δὲ καὶ ἰχθύας ἐν\nτῷ δινάζοντι τόπῳ μεγάλους. τούτοις δὲ οἱ θυσιάζοντες\nἐμβάλλουσιν ἀπαρχὰς τῶν θυσιαζομένων ἐπὶ ξυλίνων ὀβελίσκων\nἀναπείροντες κρέα ἑφθὰ καὶ ὀπτὰ καὶ μάζας καὶ ἄρτους.\nὀνομάζεται δὲ ὁ λιμὴν καὶ ὁ τόπος οὗτος Δῖνος.’\nοἶδα δὲ καὶ Φύλαρχον εἰρηκότα που (FHG I 334)\nπερὶ μεγάλων ἰχθύων καὶ τῶν συμπεμφθέντων αὐτοῖς σύκων\nχλωρῶν, ὅτι αἰνιττόμενος Πάτροκλος ὁ Πτολεμαίου στρατηγὸς\nἈντιγόνῳ τῷ βασιλεῖ ἔπεμπεν, ὡς Δαρείῳ Σκύθαι ἐπερχομένῳ\nαὐτῶν τῇ χώρᾳ· ἔπεμψαν γὰρ οὗτοι μέν, ὥς φησιν Ἡρόδοτος\n(IV 131), ὄρνιν καὶ ὀιστὸν καὶ βάτραχον·\nἀλλ’ ὅ γε Πάτροκλος, ὡς διὰ τῆς τρίτης τῶν ἱστοριῶν φησιν ὁ\nΦύλαρχος, πεμφθέντων τῶν προειρημένων σύκων καὶ ἰχθύων.\nἐτύγχανεν δὲ κωθωνιζόμενος ὁ βασιλεὺς καὶ ὡς πάντες\nδιηποροῦντο ἐπὶ τοῖς δώροις, ὁ Ἀντίγονος γελάσας πρὸς τοὺς\nφίλους ἔφη γινώσκειν τί βούλεται τὰ ξένια· ἢ γὰρ\nθαλαττοκρατεῖν ἡμᾶς φησι Πάτροκλος ἢ τῶν σύκων τρώγειν.\nοὐ λανθάνει δέ με καὶ ὅτι κοινῶς πάντες οἱ ἰχθύες καμασῆνες ὑπὸ Ἐμπεδοκλέους ἐλέχθησαν τοῦ\nφυσικοῦ οὕτως (v. 214 St)πῶς καὶ δένδρεα μακρὰ καὶ εἰνάλιοι καμασῆνες, καὶ ὅτι ὁ τὰ Κύπρια ποιήσας ἔπη, εἴτε Κύπριός τίς\nἐστιν ἢ Στασῖνος ἢ ὅστις δή ποτε χαίρει ὀνομαζόμενος, τὴν\nΝέμεσιν ποιεῖ διωκομένην ὑπὸ Διὸς καὶ εἰς ἰχθὺν\nμεταμορφουμένην διὰ τούτων (fr. 6 K)· τοὺς δὲ μέτα τριτάτην Ἑλένην τέκε, θαῦμα\nβροτοῖσι·τήν ποτε καλλίκομος Νέμεσις φιλότητι μιγεῖσαΖηνὶ θεῶν βασιλῆι τέκεν κρατερῆς ὑπ’ ἀνάγκης.φεῦγε γὰρ οὐδ’ ἔθελεν μιχθήμεναι ἐν φιλότητιπατρὶ Διὶ Κρονίωνι· ἐτείρετο γὰρ φρένας αἰδοῖκαὶ νεμέσει· κατὰ γῆν δὲ καὶ ἀτρύγετον μέλαν ὕδωρφεῦγεν, Ζεὺς δ’ ἐδίωκε· λαβεῖν δ’ ἐλιλαίετο θυμῷἄλλοτε μὲν κατὰ κῦμα πολυφλοίσβοιο θαλάσσηςἰχθύι εἰδομένην, πόντον πολὺν ἐξορόθυνεν,ἄλλοτ’ ἀν’ Ὠκεανὸν ποταμὸν καὶ πείρατα γαίης,ἄλλοτ’ ἀν’ ἤπειρον πολυβώλακα. γίγνετο δ’ αἰεὶθηρί’ ὅσ’ ἤπειρος αἰνὰ τρέφει, ὄφρα φύγοι νιν.\nοἶδα δὲ καὶ τὰ περὶ τὴν ἀπόπυριν καλουμένην περὶ τὴν Βόλβην\nλίμνην, περὶ ἧς Ἡγήσανδρος ἐν τοῖς ὑπομνήμασι φησὶν οὕτως\n(FHG IV 420)· ‘Ἀπολλωνίαν τὴν Χαλκιδικὴν\nδύο ποταμοὶ περιρρέουσιν Ἀμμίτης καὶ Ὀλυνθιακός· ἐμβάλλουσι\nδ’ ἀμφότεροι εἰς τὴν Βόλβην λίμνην. ἐπὶ δὲ τοῦ Ὀλυνθιακοῦ\nμνημεῖόν ἐστιν Ὀλύνθου τοῦ Ἡρακλέους καὶ Βόλβης υἱοῦ. κατὰ δὲ τὸν Ἀνθεστηριῶνα καὶ\nἘλαφηβολιῶνα λέγουσιν οἱ ἐπιχώριοι διότι πέμπει ἡ Βόλβη τὴν\nἀπόπυριν Ὀλύνθῳ, καὶ κατὰ τὸν καιρὸν τοῦτον ἀπέραντον\nπλῆθος ἰχθύων ἐκ τῆς λίμνης εἰς τὸν Ὀλυνθιακὸν ἀναβαίνειν\nποταμόν. ἐστὶ δὲ βραχύς, ὥστε μόλις κρύπτειν τὸ σφυρόν·\nἀλλ’ οὐδὲν ἧττον τοσοῦτον ἔρχεται πλῆθος ἰχθύων ὥστε τοὺς\nπεριοίκους ἅπαντας ἱκανὸν εἰς τὴν ἑαυτῶν χρείαν συντιθέναι\nτάριχος. θαυμαστὸν δέ ἐστι τὸ μὴ παραλλάττειν τὸ τοῦ\nὈλύνθου μνημεῖον. πρότερον μὲν οὖν φασι τοὺς κατὰ τὴν\nἈπολλωνίαν Ἐλαφηβολιῶνος τὰ νόμιμα συντελεῖν τοῖς\nτελευτήσασι, νῦν δ’ Ἀνθεστηριῶνος. διὰ ταύτην οὖν τὴν\nαἰτίαν μόνοις τούτοις τοῖς μησὶ τοὺς ἰχθῦς τὴν ἀνάβασιν\nποιεῖσθαι, ἐν οἷς τοὺς τετελευτηκότας εἰώθασι τιμᾶν.’\nκαὶ ταῦτα μὲν ταύτῃ, ἄνδρες ἰχθύες· ὑμεῖς γὰρ πάντα\nσυναθροίσαντες βορὰν ἡμᾶς τοῖς ἰχθύσι παραβεβλήκατε καὶ οὐκ\nἐκείνους ἡμῖν, τοσαῦτα εἰπόντες ὅσα οὐδὲ Ἰχθύας ὁ Μεγαρικὸς\nφιλόσοφος οὐδ’ Ἰχθύων· ὄνομα δὲ καὶ τοῦτο κύριον, οὗ\nμνημονεύει Τηλεκλείδης ἐν Ἀμφικτύοσι (I 212\nK). δι’ ὑμᾶς δὲ καὶ τῷ παιδὶ παρακελεύσομαι κατὰ\nτοὺς Φερεκράτους Μυρμηκανθρώπους (I 180 K)·\nμηδέποτ’ ἰχθύν, ὦ Δευκαλίων, μηδ’ ἢν αἰτῶ παραθῇς\nμοι. καὶ γὰρ ἐν Δήλῳ φησὶ Σῆμος ὁ Δήλιος ἐν\nβʹ Δηλιάδος (FHG IV 493) ‘ὅταν\nθύωσι τῇ Βριζοῖ — αὕτη δ’ ἐστὶν ἡ ἐνυπνιόμαντις· βρίζειν δ᾽\nοἱ ἀρχαῖοι λέγουσι τὸ καθεύδειν (\nOd. 12.7)·\nἔνθα δ’ ἀποβρίξαντες ἐμείναμεν ἠῶ δῖαν — ταύτῃ οὖν ὅταν θύωσιν αἱ Δηλιάδες, προσφέρουσιν\nαὐτῇ σκάφας πάντων πλήρεις ἀγαθῶν πλὴν ἰχθύων διὰ τὸ\nεὔχεσθαι ταύτῃ περί τε πάντων καὶ ὑπὲρ τῆς τῶν πλοίων\nσωτηρίας.’\nΧρύσιππον δ᾽, ἄνδρες φίλοι, τὸν τῆς στοᾶς ἡγεμόνα κατὰ\nπολλὰ θαυμάζων ἔτι μᾶλλον ἐπαινῶ τὸν πολυθρύλητον ἐπὶ τῇ\nὀψολογίᾳ Ἀρχέστρατον αἰεί ποτε μετὰ Φιλαινίδος\nκατατάττοντα, εἰς ἣν ἀναφέρεται τὸ περὶ ἀφροδισίων\nἀκόλαστον σύγγραμμα, ὅπερ φησὶ ποιῆσαι Αἰσχρίων ὁ Σάμιος\nἰαμβοποιὸς Πολυκράτη τὸν σοφιστὴν ἐπὶ διαβολῇ τῆς ἀνθρώπου\nσωφρονεστάτης γενομένης. ἔχει δὲ οὕτως τὰ ἰαμβεῖα (II\n517 B)· ἐγὼ Φιλαινὶς ἡ ᾽πίβωτος ἀνθρώποιςἐνταῦθα γήρᾳ τῷ μακρῷ κεκοίμημαι.μή μ᾽, ὦ μάταιε ναῦτα, τὴν ἄκραν κάμπτωνχλεύην τε ποιεῦ καὶ γέλωτα καὶ λάσθην·οὐ γὰρ μὰ τὸν Ζεῦν, οὐ μὰ τοὺς κάτω κούρους,οὐκ ἦν ἐς ἄνδρας μάχλος οὐδὲ δημώδης·Πολυκράτης δὲ τὴν γενῆν Ἀθηναῖος,λόγων τι παιπάλημα καὶ κακὴ γλῶσσα,ἔγραψεν ἅσσ’ ἔγραψ᾽· ἐγὼ γὰρ οὐκ οἶδα. ἀλλ’ οὖν ὅ γε θαυμασιώτατος Χρύσιππος ἐν τῷ πέμπτῳ\nπερὶ τοῦ καλοῦ καὶ τῆς ἡδονῆς φησι· ‘καὶ βιβλία τά τε\nΦιλαινίδος καὶ τὴν τοῦ Ἀρχεστράτου Γαστρονομίαν καὶ\nδυνάμεις ἐρωτικὰς καὶ συνουσιαστικάς, ὁμοίως δὲ καὶ τὰς\nθεραπαίνας ἐμπείρους τοιῶνδε κινήσεών τε καὶ σχημάτων καὶ\nπερὶ τὴν τούτων μελέτην γινομένας.’ καὶ\nπάλιν· ‘ἐκμανθάνειν τ’ αὐτοὺς τὰ τοιαῦτα καὶ κτᾶσθαι τὰ\nπερὶ τούτων γεγραμμένα Φιλαινίδι καὶ Ἀρχεστράτῳ καὶ τοῖς τὰ\nὅμοια γράψασιν.’ κἀν τῷ ἑβδόμῳ δέ φησι· ‘καθάπερ γὰρ οὐκ\nἐκμανθάνειν τὰ Φιλαινίδος καὶ τὴν Ἀρχεστράτου Γαστρονομίαν\nἔστιν ὡς φέροντά τι πρὸς τὸ ζῆν ἄμεινον.’\nὑμεῖς δὲ πολλάκις τοῦ Ἀρχεστράτου τούτου μνημονεύσαντες\nἀκολασίας ἐπληρώσατε τὸ συμπόσιον. τί γὰρ τῶν ἐπιτρῖψαι\nδυναμένων παρέλιπεν ὁ καλὸς οὗτος ἐποποιὸς καὶ μόνος\nζηλώσας τὸν Σαρδαναπάλλου τοῦ Ἀνακυνδαράξεω βίον, ὃν\nἀδιανοητότερον εἶναι ἢ κατὰ τὴν προσηγορίαν τοῦ\nπατρὸς Ἀριστοτέλης ἔφη (fr. 67 R), ἐφ’ οὗ τοῦ\nτάφου ἐπιγεγράφθαι φησὶ Χρύσιππος τάδε· εὖ εἰδὼς ὅτι θνητὸς ἔφυς σὸν θυμὸν ἄεξε,τερπόμενος θαλίῃσι· θανόντι σοι οὔτις ὄνησις.καὶ γὰρ ἐγὼ σποδός εἰμι, Νίνου μεγάλης\nβασιλεύσας·κεῖν’ ἔχω ὅσσ’ ἔφαγον καὶ ἐφύβρισα καὶ σὺν ἔρωτιτέρπν’ ἔπαθον· τὰ δὲ πολλὰ καὶ ὄλβια πάντα\nλέλυνται.[ἥδε σοφὴ βιότοιο παραίνεσις, οὐδέ ποτ’ αὐτῆςλήσομαι· ἐκτήσθω δ’ ὁ θέλων τὸν ἀπείροναχρυσόν.] καὶ ἐπὶ τῶν Φαιάκων δὲ ὁ ποιητὴς ἔφη· Od. 8.248αἰεὶ δ’ ἡμῖν δαίς τε φίλη κίθαρίς τε χοροί τεεἵματά τ’ ἐξημοιβὰ λόετρά τε θερμὰ καὶ εὐναί. καὶ ἄλλος δέ τίς φησι τῷ Σαρδαναπάλλῳ παραπλήσιος, ὑποτιθέμενος καὶ οὗτος τοῖς\nμὴ σωφρονοῦσι τοιάδε (trag. fr. ad. 68 N)·\nπᾶσιν δὲ θνητοῖς βούλομαι παραινέσαιτοὐφήμερον ζῆν ἡδέως· ὁ γὰρ θανὼντὸ μηδέν ἐστι καὶ σκιὰ κατὰ χθονός.μικροῦ δὲ βιότου ζῶντ’ ἐπαυρέσθαι χρεών. καὶ Ἄμφις δ’ ὁ κωμῳδιοποιὸς ἐν Ἰαλέμῳ (II\n242 K) φησί· ὅστις δὲ θνητὸς γενόμενος μὴ τῷ βίῳζητεῖ τι τερπνὸν προσφέρειν, τὰ δ’ ἄλλ’ ἐᾷ,μάταιός ἐστιν ἔν γ’ ἐμοὶ καὶ τοῖς σοφοῖςκριταῖς ἅπασιν ἐκ θεῶν τε δυστυχής. καὶ ἐν τῇ ἐπιγραφομένῃ δὲ Γυναικοκρατίᾳ τὰ ὅμοια\nλέγει (II 238 K)· πῖνε, παῖζε· θνητὸς ὁ βίος, ὀλίγος οὑπὶ γῇ\nχρόνος·ὁ θάνατος δ’ ἀθάνατός ἐστιν, ἂν ἅπαξ τις ἀποθάνῃ. καὶ Βακχίδας δέ τις τὸν αὐτὸν Σαρδαναπάλλῳ ζήσας\nβίον ἀποθανὼν ἐπὶ τοῦ τάφου ἐπιγεγραμμένον ἔχει· πιέν, φαγὲν καὶ πάντα τᾷ ψυχᾷ δόμεν·κἠγὼ γὰρ ἕστακ’ ἀντὶ Βακχίδα λίθος.\nἌλεξις δ’ ἐν Ἀσωτοδιδασκάλῳ, φησὶ Σωτίων ὁ Ἀλεξανδρεὺς ἐν\nτοῖς περὶ τῶν Τίμωνος σίλλων· (ἐγὼ γὰρ οὐκ ἀπήντησα τῷ\nδράματι· πλείονα τῆς μέσης καλουμένης κωμῳδίας ἀναγνοὺς\nδράματα τῶν ὀκτακοσίων καὶ τούτων ἐκλογὰς ποιησάμενος οὐ\nπεριέτυχον τῷ Ἀσωτοδιδασκάλῳ, ἀλλ’ οὐδ’ ἀναγραφῆς ἀξιωθέν\nτινι σύνοιδα· οὔτε γὰρ Καλλίμαχος οὔτε Ἀριστοφάνης αὐτὸ ἀνέγραψαν, ἀλλ’ οὐδ’ οἱ τὰς ἐν\nΠεργάμῳ ἀναγραφὰς ποιησάμενοι) — ὁ δὲ Σωτίων φησὶν ἐν τῷ\nδράματι Ξανθίαν τινὰ οἰκέτην πεποιῆσθαι προτρεπόμενον ἐπὶ\nἡδυπάθειαν ὁμοδούλους ἑαυτοῦ καὶ λέγοντα (II 306\nK)· τί ταῦτα ληρεῖς, φληναφῶν ἄνω κάτωΛύκειον, Ἀκαδήμειαν, Ὠιδείου πύλας,λήρους σοφιστῶν; οὐδὲ ἓν τούτων καλόν.πίνωμεν, ἐμπίνωμεν, ὦ Σίκων, Σίκων,χαίρωμεν, ἕως ἔνεστι τὴν ψυχὴν τρέφειν.τύρβαζε, Μάνη· γαστρὸς οὐδὲν ἥδιον.αὕτη πατήρ σοι καὶ πάλιν μήτηρ μόνη.ἀρεταὶ δὲ πρεσβεῖαί τε καὶ στρατηγίαικόμποι κενὰ ψοφοῦντες ἀντ’ ὀνειράτων.ψύξει σε δαίμων τῷ πεπρωμένῳ χρόνῳ·ἕξεις δ’ ὅσ’ ἂν φάγῃς τε καὶ πίῃς μόνα·σποδὸς δὲ τἄλλα, Περικλέης, Κόδρος, Κίμων.\nκρεῖττον δ’ ἂν εἶχε, φησὶν ὁ Χρύσιππος, εἰ μετελήφθη τὰ ἐπὶ\nτοῦ Σαρδαναπάλλου οὕτως· εὖ εἰδὼς ὅτι θνητὸς ἔφυς σὸν θυμὸν ἄεξε,τερπόμενος μύθοισι· φαγόντι σοι οὔτις ὄνησις.καὶ γὰρ ἐγὼ ῥάκος εἰμί, φαγὼν ὡς πλεῖστα καὶἡσθείς.ταῦτ’ ἔχω ὅσσ’ ἔμαθον καὶ ἐφρόντισα καὶ μετὰτούτωνἔσθλ’ ἔπαθον· τὰ δὲ λοιπὰ καὶ ἡδέα πάντα λέλειπται.\n\nπαγκάλως δὲ καὶ ὁ Τίμων ἔφη (cf. p. 24\nWachsm.)· πάντων μὲν πρώτιστα κακῶν ἐπιθυμίη ἐστί.\nΚλέαρχος δὲ ἐν τοῖς περὶ παροιμιῶν (FHG II\n319) καὶ διδάσκαλον τοῦ Ἀρχεστράτου γενέσθαι φησὶν\nΤερψίωνα, ὃν καὶ πρῶτον Γαστρολογίαν γράψαντα διακελεύεσθαι\nτοῖς μαθηταῖς τίνων ἀφεκτέον. ἀπεσχεδιακέναι τε τὸν\nΤερψίωνα καὶ περὶ τῆς χελώνης τάδε· ἢ κρῆ χελώνης δεῖ φαγεῖν ἢ μὴ φαγεῖν. ἄλλοι δ’ οὕτως λέγουσιν· ἢ δεῖ χελώνης κρέα φαγεῖν ἢ μὴ φαγεῖν.\nπόθεν δὲ ὑμῖν, ὦ σοφώτατοι, ἐπῆλθε καὶ ὁ ὀψολόγος Δωρίων,\nὡς καὶ συγγραφεύς τις γενόμενος; ὃν ἐγὼ κρουματοποιὸν οἶδα\nὀνομαζόμενον καὶ φίλιχθυν, συγγραφέα δὲ οὔ. ὡς μὲν οὖν\nκρουματοποιοῦ μνημονεύει Μάχων ὁ κωμῳδιοποιὸς οὕτως· ὁ κρουματοποιὸς Δωρίων ποτ’ εἰς Μυλῶνἐλθὼν κατάλυσιν οὐδαμοῦ μισθωσίμηνδυνάμενος εὑρεῖν ἐν τεμένει καθίσας τινί,ὃ πρὸ τῶν πυλῶν ἦν κατὰ τύχην ἱδρυμένον,ἰδών τ’ ἐκεῖ θύοντα τὸν νεωκόρον,‘πρὸς τῆς Ἀθηνᾶς καὶ θεῶν, τίνος, φράσον,ἐστὶν ὁ νεώς, βέλτιστε, φησίν, οὑτοσί;’ὃ δ’ εἶπεν αὐτῷ ‘Ζηνοποσειδῶνος, ξένε.’ὁ Δωρίων δὲ ‘πῶς ἂν οὖν ἐνταῦθ᾽, ἔφη,δύναιτο καταγωγεῖον ἐξευρεῖν τις, οὗκαὶ τοὺς θεοὺς φάσκουσιν οἰκεῖν σύνδυο;’ Λυγκεὺς δ’ ὁ Σάμιος, ὁ Θεοφράστου μὲν μαθητής,\nΔούριδος δὲ ἀδελφὸς τοῦ τὰς ἱστορίας γράψαντος καὶ τυραννήσαντος τῆς πατρίδος, ἐν τοῖς\nἀποφθέγμασιν· ‘Δωρίωνι τῷ αὐλητῇ φάσκοντός τινος ἀγαθὸν\nἰχθὺν εἶναι βατίδα, ‘ὥσπερ ἂν εἴ τις, ἔφη, ἑφθὸν τρίβωνα\nἐσθίοι’. ἐπαινοῦντος δ’ ἄλλου τὰ τῶν θύννων ὑπογάστρια ‘καὶ\nμάλα, ἔφη· δεῖ μέντοι γε ἐσθίειν αὐτά, ὥσπερ ἐγὼ ἐσθίω.’\nεἰπόντος δὲ ‘πῶς;’ ‘ἡδέως’ ἔφη. τοὺς δὲ καράβους ἔφη τρία\nἔχειν, διατριβὴν καὶ εὐωχίαν καὶ θεωρίαν. ἐν Κύπρῳ δὲ παρὰ\nΝικοκρέοντι δειπνῶν ἐπῄνεσε ποτήριόν τι. καὶ ὁ Νικοκρέων\nἔφη· ‘ἐὰν βούλῃ, ὁ αὐτὸς τεχνίτης ποιήσει σοι ἕτερον.’ ‘σοί\nγε, ἔφη, ἐμοὶ δὲ τοῦτο δός,’ οὐκ ἀνοήτως γε τοῦτο φήσας ὁ\nαὐλητής· λόγος γὰρ παλαιὸς ὡς ὅτι ἀνδρὶ μὲν αὐλητῆρι θεοὶ νόον οὐκ ἐνέφυσαν,ἀλλ’ ἅμα τῷ φυσῆν χὠ νόος ἐκπέταται.’\nἩγήσανδρος δ’ ἐν τοῖς ὑπομνήμασι (FHG IV 416)\nτάδε φησὶ περὶ αὐτοῦ· ‘Δωρίων ὁ ὀψοφάγος τοῦ παιδὸς οὐκ\nἀγοράσαντος ἰχθῦς μαστιγῶν αὐτὸν ἐκέλευεν τῶν ἀρίστων\nἰχθύων ὀνόματα λέγειν. τοῦ δὲ παιδὸς ὀρφὸν καὶ γλαυκίσκον\nκαὶ γόγγρον καὶ τοιούτους ἑτέρους καταριθμοῦντος ‘ἰχθύων\nσε, φησίν, ἐκέλευον ὀνόματα λέγειν, οὐ θεῶν.’ ὁ αὐτὸς\nΔωρίων καταγελῶν τοῦ ἐν τῷ Τιμοθέου Ναυτίλῳ χειμῶνος\nἔφασκεν ἐν κακκάβᾳ ζεούσᾳ μείζονα ἑωρακέναι χειμῶνα.\nἈριστόδημος δὲ ἐν δευτέρῳ γελοίων ἀπομνημονευμάτων\n(FHG III 310) φησί· ‘Δωρίωνος τοῦ\nκρουματοποιοῦ κυλλόποδος ὄντος ἀπώλετο ἐν συμποσίῳ τοῦ\nχωλοῦ ποδὸς τὸ βλαυτίον. καὶ ὃς ‘οὐθέν, ἔφη, πλεῖον\nκαταράσομαι τῷ κλέψαντι ἢ ἁρμόσαι αὐτῷ τὸ σανδάλιον.’ ὅτι\nδ’ ἦν ὁ Δωρίων οὗτος ἐπὶ ὀψοφαγίᾳ\nδιαβόητος φανερὸν ἐξ ὧν λέγει Μνησίμαχος ὁ κωμῳδιοποιὸς ἐν\nΦιλίππῳ δράματι (II 442 K)· οὔκ, ἀλλὰ καὶ τῆς νυκτός ἐστι Δωρίωνἔνδον παρ’ ἡμῖν λοπαδοφυσητής.\nοἶδα δὲ καὶ ἃ ὁ Ἑρμιονεὺς Λᾶσος ἔπαιξε περὶ ἰχθύων, ἅπερ\nΧαμαιλέων ἀνέγραψεν ὁ Ἡρακλεώτης ἐν τῷ περὶ αὐτοῦ τοῦ Λάσου\nσυγγράμματι λέγων ὧδε (fr. 12 Koepke)· τὸν\nΛᾶσόν φησι τὸν ὠμὸν ἰχθὺν ὀπτὸν εἶναι φάσκειν. θαυμαζόντων\nδὲ πολλῶν ἐπιχειρεῖν λέγοντα ὡς ὃ ἔστιν ἀκοῦσαι τοῦτό ἐστιν\nἀκουστὸν καὶ ὃ ἔστιν νοῆσαι τοῦτό ἐστιν νοητόν· ὡσαύτως οὖν\nκαὶ ὃ ἔστιν ἰδεῖν τοῦτ’ εἶναι ὀπτόν· ὥστ’ ἐπειδὴ τὸν ἰχθὺν\nἦν ἰδεῖν, ὀπτὸν αὐτὸν εἶναι. καὶ παίζων δέ ποτε ἰχθὺν παρά\nτινος τῶν ἁλιέων ὑφείλετο καὶ λαβὼν ἔδωκέ τινι τῶν\nπαρεστώτων. ὁρκίζοντος δὲ ὤμοσεν μήτ’ αὐτὸς ἔχειν τὸν ἰχθὺν\nμήτ’ ἄλλῳ συνειδέναι λαβόντι, διὰ τὸ λαβεῖν μὲν αὐτόν,\nἔχειν δὲ ἕτερον, ὃν ἐδίδαξεν ἀπομόσαι πάλιν ὅτι οὔτ’ αὐτὸς\nἔλαβεν οὔτ’ ἄλλον ἔχοντα οἶδεν· εἰλήφει μὲν γὰρ ὁ Λᾶσος,\nεἶχεν δὲ αὐτός. τοιαῦτα δὲ καὶ Ἐπίχαρμος παίζει, ὥσπερ ἐν\nΛόγῳ καὶ Λογίνᾳ (p. 245 L)· ὁ Ζεύς μ’ ἐκάλεσε, Πέλοπί γ’ ἔρανον ἑστιῶν.Β. ἦ παμπόνηρον ὄψον, ὦ ᾽τάν, ὁ γέρανος.Α. ἀλλ’ οὔτι γέρανον, ἀλλ’ ἔρανόν γά τοι\nλέγω.\nἌλεξις δ’ ἐν Δημητρίῳ Φάυλλόν τινα κωμῳδεῖ ὡς φίλιχθυν ἐν\nτούτοις (II 314 K)· πρότερον μὲν εἰ πνεύσειε βορρᾶς ἢ νότος\nἐν τῇ θαλάττῃ λαμπρός, ἰχθῦς οὐκ ἐνῆνοὐδενὶ φαγεῖν. νυνὶ δὲ πρὸς τοῖς πνεύμασιτούτοις Φάυλλος προσγέγονε χειμὼν τρίτος.ἐπὰν γὰρ ἐκνεφίας καταιγίσας τύχῃἐς τὴν ἀγοράν, τοὔψον πριάμενος οἴχεταιφέρων ἅπαν τὸ ληφθέν· ὥστε γίγνεταιἐν τοῖς λαχάνοις τὸ λοιπὸν ἡμῖν ἡ μάχη. Ἀντιφάνης δ’ ἐν Ἁλιευομένῃ φιληδοῦντάς τινας\nκαταλέγων ἰχθύσιν φησί (II 20 K)· τὰς σηπίας δὸς πρῶτον. Ἡράκλεις ἄναξ,ἅπαντα τεθολώκασιν. οὐ βαλεῖς πάλινεἰς τὴν θάλατταν καὶ πλυνεῖς; μὴ φῶσί σεΔωριάς, ἀλλ’ οὐ σηπίας εἰληφέναι.τὸν κάραβον δὲ τόνδε πρὸς τὰς μαινίδαςἀπόδος· παχύς γε νὴ Δί᾽. ὦ Ζεῦ, τίς ποτε,ὦ Καλλιμέδων, σὲ κατέδετ’ ἄρτι τῶν φίλων;οὐδεὶς ὃς ἂν μὴ κατατιθῇ τὰς συμβολάς.ὑμᾶς δ’ ἔταξα δεῦρο πρὸς τὰ δεξιά,τρίγλας, ἔδεσμα τοῦ καλοῦ Καλλισθένους·κατεσθίει γοῦν ἐπὶ μιᾷ τὴν οὐσίαν.καὶ τὸν Σινώπης γόγγρον ἤδη παχυτέραςἔχοντ’ ἀκάνθας τουτονὶ τίς λήψεταιπρῶτος προσελθών; Μισγόλας γὰρ οὐ πάνυτούτων ἐδεστής. ἀλλὰ κίθαρος οὑτοσί,ὃν ἂν ἴδῃ τὰς χεῖρας οὐκ ἀφέξεται.καὶ μὴν ἀληθῶς τοῖς κιθαρῳδοῖς ὡς σφόδρα\nἅπασιν οὗτος ἐπιπεφυκὼς λανθάνει.ἀνδρῶν δ’ ἄριστον Κωβιὸν πηδῶντ’ ἔτιπρὸς Πυθιονίκην τὴν καλὴν πέμψαι με δεῖ·ἁδρὸς γάρ ἐστιν. ἀλλ’ ὅμως οὐ γεύσεται·ἐπὶ τὸ τάριχός ἐστιν ὡρμηκυῖα γάρ.ἀφύας δὲ λεπτὰς τάσδε καὶ τὴν τρυγόναχωρὶς Θεανοῖ δεῦρ’ ἔθηκ’ ἀντιρρόπους.\nπιθανώτατα ἐν τούτοις ὁ Ἀντιφάνης καὶ τὸν Μισγόλαν\nκεκωμῴδηκεν ὡς ἐσπουδακότα περὶ κιθαρῳδοὺς καὶ κιθαριστὰς\nὡραίους. φησὶ γὰρ καὶ ὁ ῥήτωρ Αἰσχίνης ἐν τῷ κατὰ Τιμάρχου\nλόγῳ (§ 41) περὶ αὐτοῦ τάδε· ‘Μισγόλας ἐστὶν\nΝαυκράτους, ἄνδρες Ἀθηναῖοι, Κολλυτεύς, ἀνὴρ τὰ μὲν ἄλλα\nκαλὸς καὶ ἀγαθός, καὶ οὐδαμῇ ἄν τις αὐτὸν μέμψαιτο, περὶ δὲ\nτὸ πρᾶγμα τοῦτο δαιμονίως ἐσπουδακὼς καὶ ἀεί τινας εἰωθὼς\nἔχειν περὶ αὑτὸν κιθαρῳδοὺς ἢ κιθαριστάς. ταυτὶ δὲ λέγω οὐ\nτοῦ φορτικοῦ ἕνεκα, ἀλλ’ ἵνα γνωρίσητε αὐτὸν ὅστις ἐστίν.’\nκαὶ Τιμοκλῆς δ’ ἐν Σαπφοῖ φησιν (II 464 K)·\nὁ Μισγόλας οὐ προσιέναι σοι φαίνεταιἀνθοῦσι τοῖς νέοισιν ἠρεθισμένος. Ἄλεξις δ’ ἐν Ἀγωνίδι ἢ Ἱππίσκῳ (II 298\nK)· ὦ μῆτερ, ἱκετεύω σε, μὴ ᾽πίσειέ μοιτὸν Μισγόλαν· οὐ γὰρ κιθαρῳδός εἰμ’ ἐγώ.\nΠυθιονίκην δέ φησι φιληδεῖν ταρίχῳ, ἐπεὶ ἐραστὰς εἶχε τοὺς\nΧαιρεφίλου τοῦ ταριχοπώλου υἱούς, ὡς Τιμοκλῆς ἐν Ἰκαρίοις\nφησίν (II 459 K)· ‘Ἄνυτος\nὁ παχὺς πρὸς Πυθιονίκην ὅταν ἐλθὼν φάγῃ τι. καλεῖ γὰρ\nαὐτόν, ὥς φασιν, ὁπόταν Χαιρεφίλου τοὺς δύο σκόμβρους\nξενίσῃ μεγάλους ἡδομένη.’ καὶ πάλιν (ib. 458)·\nἡ Πυθιονίκη δ’ ἀσμένως σε δέξεταικαὶ σοῦ κατέδεται τυχὸν ἴσως ἃ νῦν ἔχειςλαβὼν παρ’ ἡμῶν δῶρ᾽· ἄπληστός ἐστι γάρ.ὅμως δὲ δοῦναί σοι κέλευσον σαργάναςαὐτήν· ταρίχους εὐπόρως γὰρ τυγχάνειἔχουσα καὶ σύνεστι σαπέρδαις δυσὶνκαὶ ταῦτ’ ἀνάλτοις καὶ πλατυρρύγχοις τισί. πρὸ τούτων δ’ ἦν ἐραστὴς αὐτῆς Κωβιός τις\nὄνομα.\nπερὶ δὲ Καλλιμέδοντος τοῦ Καράβου ὅτι καὶ φίλιχθυς ἦν καὶ\nδιάστροφος τοὺς ὀφθαλμούς, Τιμοκλῆς ἐν Πολυπράγμονι\n(II 463 K)· εἶθ’ ὁ Καλλιμέδων ἄφνωὁ Κάραβος προσῆλθεν. ἐμβλέπων δέ μοι,ὡς γοῦν ἐδόκει, πρὸς ἕτερον ἄνθρωπόν τιναἐλάλει. συνιεὶς δ’ οὐδὲν εἰκότως ἐγὼὧν ἔλεγεν ἐπένευον διακενῆς· τῷ δ’ ἄραβλέπουσι χωρὶς καὶ δοκοῦσιν αἱ κόραι. Ἄλεξις δ’ ἐν Κρατεύᾳ ἢ Φαρμακοπώλῃ (II 337\nK)· τῷ Καλλιμέδοντι γὰρ θεραπεύω τὰς κόραςἤδη τετάρτην ἡμέραν. Β. ἦσαν κόραιθυγατέρες αὐτῷ; Α. τὰς μὲν οὖν τῶν ὀμμάτων,ἃς οὐδ’ ὁ Μελάμπους, ὃς μόνος τὰς Προιτίδαςἔπαυσε μαινομένας, καταστήσειεν ἄν.\nὁμοίως αὐτὸν σκώπτει κἀν τοῖς ἐπιγραφομένοις\nΣυντρέχουσιν. εἰς δὲ ὀψοφαγίαν ἐν μὲν Φαίδωνι ἢ Φαιδρίᾳ\nοὕτως (II 388 K)· ἀγορανομήσεις, ἂν θεοὶ θέλωσι, σύ,ἵνα Καλλιμέδοντ’ εἰς τοὔψον, εἰ φιλεῖς ἐμέ,παύσῃς καταιγίζοντα δι’ ὅλης ἡμέρας.Β. ἔργον τυράννων, οὐκ ἀγορανόμων λέγεις.μάχιμος γὰρ ἁνήρ, χρήσιμος δὲ τῇ πόλει. τὰ αὐτὰ ἰαμβεῖα φέρεται κἀν τῇ ἐπιγραφομένῃ Εἰς τὸ\nφρέαρ. ἐν δὲ Μανδραγοριζομένῃ (II 350 K)·\nεἴ τινας μᾶλλον φιλῶξένους ἑτέρους ὑμῶν, γενοίμην ἔγχελυς,ἵνα Καλλιμέδων ὁ Κάραβος πρίαιτό με. ἐν δὲ Κρατεύᾳ (II 337 K)· καὶ Καλλιμέδων μετ’ Ὀρφέως ὁ Κάραβος. Ἀντιφάνης δ’ ἐν Γοργύθῳ (II 42 K)·\nἧττόν τ’ ἀποσταίην ἂν ὧν προειλόμηνἢ Καλλιμέδων γλαύκου προοῖτ’ ἂν κρανίον. Εὔβουλος δ’ ἐν Ἀνασῳζομένοις (II 167\nK)· ἕταιροι δὲ θεοῖσι συμπεπλεγμένοιμετὰ Καράβου σύνεισιν, ὃς μόνος βροτῶνδύναται καταπιεῖν ἐκ ζεόντων λοπαδίωνἅθρους τεμαχίτας, ὥστ’ ἐνεῖναι μηδὲ ἕν. Θεόφιλος δ’ ἐν Ἰατρῷ ἅμα σκώπτων αὐτοῦ καὶ τὸ ἐν\nλόγοις ψυχρόν (II 474 K)· πᾶς δὲ φιλοτίμως πρὸς αὐτὸν τῶν νεανίσκων ...\n........... ἐγχέλειον παρατέθεικε. τῷ πατρὶτευθὶς ἦν χρηστή. ‘πατρίδιον, πῶς ἔχεις πρὸς\nκάραβον;’‘ψυχρός ἐστιν, ἄπαγε, φησί· ῥητόρων οὐ γεύομαι.’ Φιλήμονος δ’ ἐν Μετιόντι εἰπόντος (II 489\nK)· Ἀγύρριος δὲ παρατεθέντος καράβουὡς εἶδεν αὐτὸν ‘χαῖρε πάππα φίλτατε’εἴπας τί ἐποίει; τὸν πατέρα κατήσθιεν. Ἡρόδικος δ’ ὁ Κρατήτειος ἐν τοῖς συμμίκτοις\nὑπομνήμασι τοῦ Καλλιμέδοντος υἱὸν ὄντα ἀπέδειξε τὸν\nἈγύρριον.\nγεγόνασι δὲ καὶ οἵδε ὀψοφάγοι. Ἀνταγόρας μὲν ὁ ποιητὴς οὐκ\nεἴα τὸν παῖδα ἀλεῖψαι τὸν ἰχθύν, ἀλλὰ λοῦσαι, ὥς φησιν\nἩγήσανδρος (FHG IV 416)· ‘ἐν δὲ στρατοπέδῳ\nἕψοντι, φησίν, αὐτῷ γόγγρων λοπάδα καὶ περιεζωσμένῳ\nἈντίγονος ὁ βασιλεὺς παραστὰς ‘ἆρά γε, εἶπεν, ὦ Ἀνταγόρα,\nτὸν Ὅμηρον οἴει τὰς τοῦ Ἀγαμέμνονος πράξεις ἀναγράψαι\nγόγγρους ἕψοντα;’ κἀκεῖνον οὐ φαύλως εἰπεῖν· ‘σὺ δὲ οἴει,\nφησί, τὸν Ἀγαμέμνονα τὰς πράξεις ἐκείνας ἐργάσασθαι\nπολυπραγμονοῦντα τίς ἐν τῷ στρατοπέδῳ γόγγρους ἕψει;’ ὄρνιν\nδὲ ἕψων ποτὲ ὁ Ἀνταγόρας οὐκ ἔφη βαδιεῖσθαι εἰς τὸ\nβαλανεῖον, εὐλαβούμενος μή ποτε οἱ παῖδες τὸν ζωμὸν\nἐκροφήσωσι. Φιλοκύδους δ’ εἰπόντος ὅτι ἡ μήτηρ τηρήσει,\n‘ἐγὼ οὖν, εἶπε, τῇ μητρὶ ὀρνίθειον ζωμὸν πιστεύσω;’ καὶ\nἈνδροκύδης δ’ ὁ Κυζικηνὸς ζωγράφος φίλιχθυς ὤν, ὡς ἱστορεῖ\nΠολέμων (fr. 66 Pr), ἐπὶ τοσοῦτον ἦλθεν\nἡδυπαθείας ὡς καὶ τοὺς περὶ τὴν Σκύλλαν\nἰχθῦς κατὰ σπουδὴν γράψαι.\nπερὶ δὲ Φιλοξένου τοῦ Κυθηρίου διθυραμβοποιοῦ Μάχων ὁ\nκωμῳδιοποιὸς τάδε γράφει· ὑπερβολῇ λέγουσι τὸν Φιλόξενοντῶν διθυράμβων τὸν ποιητὴν γεγονέναιὀψοφάγον. εἶτα πουλύποδα πηχῶν δυεῖνἐν ταῖς Συρακούσαις ποτ’ αὐτὸν ἀγοράσαικαὶ σκευάσαντα καταφαγεῖν ὅλον σχεδὸνπλὴν τῆς κεφαλῆς. ἁλόντα δ’ ὑπὸ δυσπεψίαςκακῶς σφόδρα σχεῖν· εἶτα δ’ ἰατροῦ τινοςπρὸς αὐτὸν εἰσελθόντος, ὃς φαύλως πάνυὁρῶν φερόμενον αὐτὸν εἶπεν· ‘εἴ τί σοιἀνοικονόμητόν ἐστι διατίθου ταχύ,Φιλόξεν’· ἀποθανῇ γὰρ ὥρας ἑβδόμης’ —κἀκεῖνος εἶπε· ‘τέλος ἔχει τὰ πάντα μοι,ἰατρέ, φησί, καὶ δεδιῴκηται πάλαι·τοὺς διθυράμβους σὺν θεοῖς καταλιμπάνωἠνδρωμένους καὶ πάντας ἐστεφανωμένους·οὓς ἀνατίθημι ταῖς ἐμαυτοῦ συντρόφοιςΜούσαις .... Ἀφροδίτην καὶ Διόνυσον ἐπιτρόπους.ταῦθ’ αἱ διαθῆκαι διασαφοῦσιν. ἀλλ’ ἐπεὶὁ Τιμοθέου Χάρων σχολάζειν οὐκ ἐᾷοὑκ τῆς Νιόβης, χωρεῖν δὲ πορθμίδ’ ἀναβοᾷ,καλεῖ δὲ μοῖρα νύχιος, ἧς κλύειν χρεών,ἵν’ ἔχων ἀποτρέχω πάντα τἀμαυτοῦ κάτω,τοῦ πουλύποδός μοι τὸ κατάλοιπον ἀπόδοτε.’ κἀν ἄλλῳ δὲ μέρει φησί·\nΦιλόξενός ποθ᾽, ὡς λέγουσ᾽, ὁ Κυθήριοςηὔξατο τριῶν σχεῖν τὸν λάρυγγα πήχεων,‘ὅπως καταπίνω, φησίν, ὅτι πλεῖστον χρόνονκαὶ πάνθ’ ἅμα μοι τὰ βρώμαθ’ ἡδονὴν ποῇ.’ καὶ Διογένης δὲ ὁ κύων ὠμὸν πολύποδα καταφαγὼν\nἐπιθεμένης αὐτῷ τῆς γαστρὸς ἀπέθανε. περὶ δὲ τοῦ Φιλοξένου\nκαὶ ὁ παρῳδὸς Σώπατρος λέγων φησί· δισσαῖς γὰρ ἐν μέσαισιν ἰχθύων φοραῖςἧσται, τὸν Αἴτνης ἐς μέσον λεύσσων σκοπόν.\nκαὶ Ὑπερείδης δὲ ὁ ῥήτωρ ὀψοφάγος ἦν, ὥς φησι Τιμοκλῆς ὁ\nκωμικὸς ἐν Δήλῳ διηγούμενος τοὺς παρὰ Ἁρπάλου\nδωροδοκήσαντας. γράφει δὲ οὕτως (II 452 K)·\nΑ. Δημοσθένης τάλαντα πεντήκοντ’ ἔχει.Β. μακάριος, εἴπερ μεταδίδωσι μηδενί.Α. καὶ Μοιροκλῆς εἴληφε χρυσίον πολύ.Β. ἀνόητος ὁ διδούς, εὐτυχὴς δ’ ὁ λαμβάνων.Α. εἴληφε καὶ Δήμων τι καὶ Καλλισθένης.Β. πένητες ἦσαν, ὥστε συγγνώμην ἔχω.Α. ὅ τ’ ἐν λόγοισι δεινὸς Ὑπερείδης ἔχει.Β. τοὺς ἰχθυοπώλας οὗτος ἡμῶν πλουτιεῖ·ὀψοφάγος γάρ, ὥστε τοὺς λάρους εἶναι Σύρους. καὶ ἐν Ἰκαρίοις δὲ ὁ αὐτὸς ποιητής φησι (II\n458 K)· τόν τ’ ἰχθυόρρουν ποταμὸν Ὑπερείδην περᾷς,ὃς ἠπίαις φωναῖσιν, ἔμφρονος λόγουκόμποις παφλάζων, ὑπτίοις πυκνώμασι\nπρὸς παν .......... δυσας ἔχει,μισθωτὸς ἄρδει πεδία τοῦ δεδωκότος. Φιλέταιρος δ’ ἐν Ἀσκληπιῷ τὸν Ὑπερείδην\nπρὸς τῷ ὀψοφαγεῖν καὶ κυβεύειν αὐτόν φησι, καθάπερ καὶ\nΚαλλίαν τὸν ῥήτορα Ἀξιόνικος ἐν Φιλευριπίδῃ (II 413\nK)· ἄλλον δ’ ἰχθὺνμεγέθει πίσυνόν τινα τοῖσδε τόποιςἥκει κομίσαςΓλαῦκός τις ἐν πόντῳ γ’ ἁλούς,σῖτον ὀψοφάγων.καὶ λίχνων ἀνδρῶν ἀγάπημα φέρων κατ’ ὤμων.τίνα τῷδ’ ἐνέπω τὴν σκευασίαν;πότερον χλωρῷ τρίμματι βρέξαςἢ τῆς ἀγρίαςἅλμης πάσμασι σῶμα λιπάναςπυρὶ παμφλέκτῳ παραδώσω;ἔφα τις, ὡς ἐν ἅλμῃθερμῇ τοῦτο φάγοι γ’ ἑφθὸν ἀνὴρΜοσχίων φίλαυλος.βοᾷ δ’ ὄνειδος ἴδιον, ὦ Καλλία.ἦ σὺ μὲν ἀμφί τε σῦκα καὶ ἀμφὶ ταρίχι᾽\nἀγάλλῃ,τοῦ δ’ ἐν ἅλμῃ παρεόντοςοὐ γεύῃ χαρίεντος ὄψου, τὰ μὲν σῦκα, ὡς ἂν συκοφάντην λοιδορῶν, τὰ δὲ\nταρίχη, μήποτε καὶ ὡς αἰσχροποιοῦντος. καὶ Ἕρμιππος δέ\nφησιν ἐν τρίτῳ περὶ τῶν Ἰσοκράτους μαθητῶν (FHG III 50) ἑωθινὸν τὸν\nὙπερείδην ποιεῖσθαι νῦν τοὺς περιπάτους ἐν τοῖς ἰχθύσι.\nΤίμαιος δ’ ὁ Ταυρομενίτης καὶ Ἀριστοτέλη τὸν φιλόσοφον\nὀψοφάγον φησὶ γεγονέναι. καὶ Μάτων δ’ ὁ σοφιστὴς ὀψοφάγος\nἦν· δηλοῖ δὲ τοῦτο Ἀντιφάνης ἐν Κιθαρῳδῷ, οὗ ἡ ἀρχή ‘οὐ\nψεῦδος οὐδέν φησιν’ (II 58 K)· ὀφθαλμὸν ὤρυττέν τις ὥσπερ ἰχθύοςΜάτων προσελθών. Ἀναξίλας δ’ ἐν Μονοτρόπῳ (II 269 K)·\nτοῦ κεστρέως κατεδήδοκεν τὸ κρανίονἀναρπάσας Μάτων· ἐγὼ δ’ ἀπόλλυμαι. ὑπερβολὴ γαστριμαργίας τὸ καὶ ἁρπάζειν ἐσθίοντα\nκαὶ ταῦτα κρανίον κεστρέως, εἰ μὴ ἄρα οἱ περὶ ταῦτα δεινοὶ\nἴσασιν ἐνόν τι χρήσιμον ἐν κεστρέως κρανίῳ, ὅπερ ἐστὶ τῆς\nἈρχεστράτου λιχνείας ἐμφανίσαι ἡμῖν.\nἈντιφάνης δ’ ἐν Πλουσίοις κατάλογον ποιεῖται ὀψοφάγων ἐν\nτούτοις (II 89 K)· Εὔθυνος δ’ ἔχωνσανδάλια καὶ σφραγῖδα καὶ μεμυρισμένοςἐλογίζετο τῶν πραγμάτων οὐκ οἶδ’ ὅ τι·Φοινικίδης δὲ Ταυρέας θ’ ὁ φίλτατος,ἄνδρες πάλαι ὀψοφάγοι τοιοῦτοί τινεςοἷοι καταβροχθίζειν ἐν ἀγορᾷ τὰ τεμάχη,ὁρῶντες ἐξέθνῃσκον ἐπὶ τῷ πράγματιἔφερόν τε δεινῶς τὴν ἀνοψίαν πάνυ.κύκλους δὲ συναγείροντες ἔλεγον τοιάδε,ὡς οὐ βιωτόν ἐστιν οὐδ’ ἀνασχετὸν\nτῆς μὲν θαλάττης ἀντιποιεῖσθαί τιναςὑμῶν ἀναλίσκειν τε πολλὰ χρήματα,ὄψου δὲ μηδὲν .... εἰσπλεῖν μηδὲ γρῦ.τί οὖν ὄφελος τῶν νησιάρχων; ἔστι δὴνόμῳ κατακλεῖσαι τοῦτο, παραπομπὴν ποιεῖντῶν ἰχθύων. νυνδὶ Μάτων συνήρπακεντοὺς ἁλιέας, καὶ δὴ Διογείτων νὴ Δίαἅπαντας ἀναπέπεικεν ὡς αὑτὸν φέρειν,κοὐ δημοτικόν γε τοῦτο δρᾷ τοσαῦτα φλῶν.γάμοι δ’ ἐκεῖνοι καὶ πότοι νεανικοὶἦσαν ..... Εὔφρων δὲ ἐν Μούσαις (IV 491 M)·\nΦοινικίδης δ’ ὡς εἶδεν ἐν πλήθει νέωνμεστὴν ζέουσαν λοπάδα Νηρείων τέκνων,ἐπίσχετ’ ὀργῇ χεῖρας ἠρεθισμένας·‘τίς φησιν εἶναι δεινὸς ἐκ κοινοῦ φαγεῖν;τίς ἐκ μέσου τὰ θερμὰ δεινὸς ἁρπάσαι;ποῦ Κόρυδος ἢ Φυρόμαχος ἢ Νείλου βία;ἴτω πρὸς ἡμᾶς, καὶ τάχ’ ἂν οὐδὲν\nμεταλάβοι.’\nτῆς αὐτῆς ἰδέας καὶ Μελάνθιος ἦν ὁ τῆς τραγῳδίας ποιητής·\nἔγραψε δὲ καὶ ἐλεγεῖα. κωμῳδοῦσι δ’ αὐτὸν ἐπὶ ὀψοφαγίᾳ\nΛεύκων ἐν Φράτερσιν, Ἀριστοφάνης ἐν Εἰρήνῃ (v.\n804), Φερεκράτης ἐν Πετάλῃ. ἐν δὲ τοῖς Ἰχθύσιν\nἌρχιππος τῷ δράματι (I 685 K) ὡς ὀψοφάγον\nδήσας παραδίδωσι τοῖς ἰχθύσιν ἀντιβρωθησόμενον. ἀλλὰ μὴν καὶ Ἀρίστιππος ὁ Σωκρατικὸς\nὀψοφάγος ἦν· ὅστις καὶ ὑπὸ Πλάτωνός ποτε ὀνειδιζόμενος ἐπὶ\nτῇ ὀψοφαγίᾳ, ὥς φησι Σωτίων καὶ Ἡγήσανδρος, ... γράφει δὲ\nοὕτως ὁ Δελφός (FHG IV 416)· ‘Ἀρίστιππος\nΠλάτωνος ἐπιτιμήσαντος αὐτῷ διότι πολλοὺς ἰχθῦς ἠγόρασε,\nδυεῖν ὀβολοῖν ἔφησεν ἐωνῆσθαι. τοῦ δὲ Πλάτωνος εἰπόντος\nδιότι καὶ αὐτὸς ἂν ἠγόρασα τοσούτου, ‘ὁρᾷς οὖν, εἶπεν, ὦ\nΠλάτων, ὅτι οὐκ ἐγὼ ὀψοφάγος, ἀλλὰ σὺ φιλάργυρος.’\nἈντιφάνης δ’ ἐν Αὐλητρίδι ἢ Διδύμαις Φοινικίδην τινὰ ἐπ᾽\nὀψοφαγίᾳ κωμῳδῶν φησιν (II 30 K)· ὁ μὲν Μενέλαος ἐπολέμησ’ ἔτη δέκατοῖς Τρωσὶ διὰ γυναῖκα τὴν ὄψιν καλήν,Φοινικίδης δὲ Ταυρέᾳ δι’ ἔγχελυν.\nΔημοσθένης δ’ ὁ ῥήτωρ Φιλοκράτην, ἐπειδὴ ἐκ τοῦ προδοτικοῦ\nχρυσίου πόρνας καὶ ἰχθῦς ἠγόραζεν, εἰς ἀσέλγειαν καὶ\nὀψοφαγίαν λοιδορεῖ (19, 229). Διοκλῆς δὲ ὁ\nὀψοφάγος, ὥς φησιν Ἡγήσανδρος (FHG IV 416),\nπυθομένου τινὸς αὐτοῦ πότερος χρηστότερος ἰχθύς, γόγγρος ἢ\nλάβραξ, ‘ὃ μὲν ἑφθός, ἔφη, ὃ δὲ ὀπτός.’ ὀψοφάγος δ’ ἦν καὶ\nΛεοντεὺς ὁ Ἀργεῖος τραγῳδός, Ἀθηνίωνος μὲν μαθητής, οἰκέτης\nδὲ γενόμενος Ἰόβα τοῦ Μαυρουσίων βασιλέως, ὥς φησιν\nἈμάραντος ἐν τοῖς περὶ σκηνῆς, γεγραφέναι φάσκων εἰς αὐτὸν\nτόδε τὸ ἐπίγραμμα τὸν Ἰόβαν, ὅτε κακῶς τὴν Ὑψιπύλην\nὑπεκρίνατο· μή με Λεοντῆος τραγικοῦ κεναρηφαγον ηχοςλεύσσων Ὑψιπύλης ἐς κακὸν ἦτορ ὅρα.ἤμην γάρ ποτ’ ἐγὼ Βάκχῳ φίλος, οὐδέ τιν’ ὧδε\nγῆρυν χρυσολόβοις οὔασιν ἠγάσατο.νῦν δέ με χυτρόποδες, κέραμοι καὶ ξηρὰ τάγηναχήρωσαν φωνῆς, γαστρὶ χαριζόμενον.\nΦόρυσκον δέ φησιν Ἡγήσανδρος (FHG IV 417) τὸν\nἰχθυοφάγον οὐ δυνηθέντα ὅσον ἤθελεν ἀφελεῖν τοῦ ἰχθύος,\nἀλλ’ ἀκολουθήσαντος αὐτῷ πλείονος εἰπεῖν (Soph. Ant.\n714)· τὰ δ’ ἀντιτείνοντ’ αὐτόπρεμν’ ἀπόλλυται, καὶ ὅλον τὸν ἰχθὺν ἀναλῶσαι. Βίων δὲ προαρπάσαντός\nτινος τὰ ἐπάνω τοῦ ἰχθύος στρέψας καὶ αὐτὸς καὶ δαψιλῶς\nφαγὼν ἐπεῖπεν (Eur. Bacch. 1127)· Ἰνὼ δὲ τἀπὶ θάτερ’ ἐξειργάζετο. Θεόκριτος δ’ ὁ Χῖος τελευτησάσης τῆς γυναικὸς\nΔιοκλεῖ τῷ ὀψοφάγῳ, ἐπειδὴ ποιῶν αὐτῇ τὸ περίδειπνον πάλιν\nὠψοφάγει κλαίων ἅμα, ‘παῦσαι, φησί, κλαίων, ὦ πόνηρε· οὐδὲν\nγὰρ πλέον ὀψοφαγῶν ποιήσεις.’ τοῦ δ’ αὐτοῦ καὶ τὸν ἀγρὸν\nκαταβεβρωκότος εἰς ὀψοφαγίαν, ἐπειδὴ θερμόν ποτε\nκαταβροχθίσας ἰχθὺν ἔφησε τὸν οὐρανὸν κατακεκαῦσθαι,\n‘λοιπόν, ἔφησεν, ἐστίν, ὁ Θεόκριτος, σοι καὶ τὴν θάλασσαν\nἐκπιεῖν, καὶ ἔσῃ τρία τὰ μέγιστα ἠφανικώς, γῆν καὶ θάλατταν\nκαὶ οὐρανόν.’ Κλέαρχος δ’ ἐν τοῖς περὶ βίων φίλιχθύν τινα\nἀναγράφων φησὶν οὕτως (FHG II 308)· ‘Τέχνων ὁ\nπαλαιὸς αὐλητὴς Χάρμου τοῦ αὐλητοῦ τελευτήσαντος (ἦν δὲ\nφίλιχθυς) ἀποπυρίδας ἐπὶ τοῦ μνήματος ἐνήγιζεν αὐτῷ.’ καὶ\nἌλεξις δ’ ὁ ποιητὴς ἦν ὀψοφάγος, ὡς ὁ Σάμιός φησι Λυγκεύς·\nκαὶ σκωπτόμενος ὑπό τινων σπερμολόγων εἰς ὀψοφαγίαν\nἐρομένων τε ἐκείνων τί ἂν ἥδιστα φάγοι, ὁ Ἄλεξις ‘σπερμολόγους, ἔφη, πεφρυγμένους.’\nΝόθιππον δὲ τὸν τραγῳδιοποιόν, ὃν Ἕρμιππος ἐν ταῖς Μοίραις\nφησίν (I 236 K)· εἰ δ’ ἦν τὸ γένος τῶν ἀνθρώπων τῶν νῦν τοιόνδεμάχεσθαι,καὶ βατὶς αὐτῶν ἡγεῖτ’ ὀπτὴ μεγάλη καὶ πλευρὸνὕειον,τοὺς μὲν ἄρ’ ἄλλους οἰκουρεῖν χρῆν, πέμπειν δὲΝόθιππον ἑκόντα.εἷς γὰρ μόνος ὢν κατεβρόχθισεν ἂν τὴν Πελοπόννησον\nἅπασαν. ὅτι δὲ οὗτός ἐστιν ὁ ποιητὴς σαφῶς παρίστησι\nΤηλεκλείδης ἐν Ἡσιόδοις (I 214 K). Μυννίσκος ὁ\nτραγικὸς ὑποκριτὴς κωμῳδεῖται ὑπὸ Πλάτωνος ἐν Σύρφακι ὡς\nὀψοφάγος οὕτως (I 642 K)· ὁδὶ μὲν Ἀναγυράσιος Ὀρφώς ἐστί σοι.θ’ οὔθ’ ὡς φίλος Μυννίσκος ἔσθ’ ὁ Χαλκιδεύς.Β. καλῶς λέγεις. καὶ Λάμπωνα δὲ τὸν μάντιν ἐπὶ τοῖς ὁμοίοις\nκωμῳδοῦσι Καλλίας Πεδήταις καὶ Λύσιππος Βάκχαις. Κρατῖνος\nδ’ ἐν Δραπέτισιν εἰπὼν περὶ αὐτοῦ (I 30 K)·\nΛάμπωνα, τὸν οὐ βροτῶνψῆφος δύναται φλεγυρὰ δείπνου φίλων ἀπείργειν, ἐπιφέρει· νῦν δ’ αὖθις ἐρυγγάνει.βρύκει γὰρ ἅπαν τὸ παρόν, τρίγλῃ δὲ κᾂν μάχοιτο\nἩδύλος δ’ ἐν ἐπιγράμμασιν ὀψοφάγους καταλέγων Φαίδωνος μέν\nτινος ἐν τούτοις μέμνηται· Φαίδων δὲ ... φύσκι’ ἐνείκαιχορδάς θ᾽ ὁ ψάλτης· ἐστὶ γὰρ ὀψοφάγος. Ἄγιδος δ’ ἐν τούτοις· ἑφθὸς ὁ κάλλιχθυς· νῦν ἔμβαλε τὴν βαλανάγραν,ἔλθῃ μὴ Πρωτεὺς Ἆγις ὁ τῶν λοπάδων·γίνεθ’ ὕδωρ καὶ πῦρ καὶ ὃ βούλεται, ἀλλ’ ἀπόκλειε\n...ἥξει γὰρ τοιαῦτα μεταπλασθεὶς τυχὸν ὡς Ζεὺςχρυσορόης ἐπὶ τήνδ’ Ἀκρισίου λοπάδα. καὶ γυναῖκα δέ τινα Κλειὼ ἐπὶ τοῖς ὁμοίοις σκώπτων\nφησίν· ὀψοφάγει Κλειοῖ· καταμύομεν· ἢν δὲ θελήσῃς,ἔσθε μόνη. δραχμῆς ἐστιν ὁ γόγγρος ἅπας.θὲς μόνον ἢ ζώνην ἢ ἐνώτιον ἤ τι\nτοιοῦτονσύσσημον. τὸ δ’ ὁρᾶν μὴ μόνον οὐ λέγομεν.ἡμετέρη σὺ Μέδουσα· λιθούμεθα πάντες ἀπλάτουοὐ Γοργοῦς, γόγγρου δ’ οἱ μέλεοι λοπάδι.\nἈριστόδημος δ’ ἐν τοῖς γελοίοις ἀπομνημονεύμασιν Εὐφράνορά\nφησι (FHG III 310) τὸν ὀψοφάγον ἀκούσαντα ὅτι\nἄλλος ἰχθυοφάγος ἀπέθανε θερμὸν ἰχθύος τέμαχος καταπιὼν\nἀναφωνῆσαι ‘ἱερόσυλος ὁ θάνατος.’ Κίνδων δὲ ὁ ὀψοφάγος καὶ\nΔημύλος (ὀψοφάγος δὲ καὶ οὗτος) γλαύκου παρατεθέντος, ἄλλου\nδ’ οὐδενός, ὃ μὲν τὸν ὀφθαλμὸν κατελάβετο, καὶ ὁ Δημύλος\nἐπὶ τὸν ἐκείνου ὀφθαλμὸν ἐπιβαλὼν ἐβιάζετο φωνῶν ‘ἄφες καὶ ἀφήσω.’ ἐν δείπνῳ δέ\nποτε καλῆς λοπάδος ὄψου παρατεθείσης ὁ Δημύλος οὐκ ἔχων\nὅπως αὐτὴν μόνος καταφάγῃ ἐνέπτυσεν εἰς αὐτήν. Ζήνων δ’ ὁ\nΚιτιεὺς ὁ τῆς στοᾶς κτίστης πρὸς τὸν ὀψαφάγον ᾧ συνέζη ἐπὶ\nπλείονα χρόνον, καθά φησιν Ἀντίγονος ὁ Καρύστιος ἐν τῷ\nΖήνωνος βίῳ (p. 119 Wil), μεγάλου τινὸς κατὰ\nτύχην ἰχθύος παρατεθέντος, ἄλλου δ’ οὐδενὸς\nπαρεσκευασμένου, λαβὼν ὅλον ὁ Ζήνων ἀπὸ τοῦ πίνακος οἷος ἦν\nκατεσθίειν. τοῦ δ’ ἐμβλέψαντος αὐτῷ, ‘τί οὖν, ἔφη, τοὺς\nσυζῶντάς σοι οἴει πάσχειν, εἰ σὺ μίαν ἡμέραν μὴ δεδύνησαι\nἐνεγκεῖν ὀψοφαγίαν;’ Ἴστρος δέ φησι (om. FHG)\nΧοιρίλον τὸν ποιητὴν παρ’ Ἀρχελάου τέσσαρας μνᾶς ἐφ’ ἡμέρᾳ\nλαμβάνοντα ταύτας καταναλίσκειν εἰς ὀψοφαγίαν, γενόμενον\nὀψοφάγον οὐκ ἀγνοῶ δὲ καὶ τοὺς ἰχθυοφάγους παῖδας, ὧν\nΚλέαρχος μνημονεύει ἐν τῷ περὶ θινῶν (FHG II\n325)· φάσκων Ψαμμήτιχον τὸν Αἰγυπτίων βασιλέα\nπαῖδας θρέψαι ἰχθυοφάγους, τὰς πηγὰς τοῦ Νείλου βουλόμενον\nεὑρεῖν· καὶ ἄλλους δὲ ἀδίψους ἀσκῆσαι τοὺς ἐρευνησομένους\nτὰς ἐν Λιβύῃ ψάμμους, ὧν ὀλίγοι διεσώθησαν. οἶδα δὲ καὶ\nτοὺς περὶ Μόσσυνον τῆς Θρᾴκης βοῦς, οἳ ἰχθῦς ἐσθίουσι\nπαραβαλλομένους αὐτοῖς εἰς τὰς φάτνας. Φοινικίδης δὲ τοὺς\nἰχθῦς παρατιθεὶς τοῖς τὰς συμβολὰς δεδωκόσι τὴν μὲν\nθάλασσαν ἔλεγε κοινὴν εἶναι, τοὺς δ’ ἐν αὐτῇ ἰχθῦς τῶν\nὠνησαμένων.\nεἴρηται δὲ καὶ ὁ ὀψοφάγος, ὦ ἑταῖροι, καὶ τὸ ὀψοφαγεῖν.\nἈριστοφάνης ἐν Νεφέλαις δευτέραις (v. 983)·\n\nοὐδ᾽ ὀψοφαγεῖν οὐδὲ κιχλίζειν. Κηφισόδωρος Ὑί (I 802 K)· οὐδ’ ὀψοφάγος οὐδ’ ἀδολέσχης. Μάχων Ἐπιστολῇ (IV 496 M)· ὀψοφάγος εἰμί. τοῦτο δ’ ἐστὶ τῆς τέχνηςθεμέλιος ἡμῖν· προσπεπονθέναι τι δεῖτὸν μὴ τὰ παραδοθέντα λυμανούμενον.ὁ πεφροντικὼς αὑτοῦ γὰρ οὐκ ἔσται\nκακός.ἔπειτ’ ἐπὰν ᾖ καθαρὰ τᾀσθητήρια,οὐκ ἂν διαμάρτοις. ἕψε καὶ γεύου πυκνά.ἅλας οὐκ ἔχει· προσένεγκ᾽. ἔτ᾽ ἐπιδεῖταί\nτινοςἑτέρου· πάλιν γεύου σύ, μέχρι ἂν ἡδὺς ᾖ,ὥσπερ λύραν ἐπίτειν᾽, ἕως ἂν ἁρμόσῃ.εἶθ’ ὁπόταν ἤδη πάντα συμφωνεῖν δοκῇ,εἴσαγε διὰ πασῶν νικολαίδας μυκόνιος. πρὸς τούτοις τοῖς ὀψοφάγοις, ἄνδρες ἑταῖροι, οἶδα\nκαὶ τὸν παρ’ Ἠλείοις τιμώμενον Ὀψοφάγον Ἀπόλλωνα.\nμνημονεύει δὲ αὐτοῦ Πολέμων ἐν τῇ πρὸς Ἄτταλον ἐπιστολῇ\n(fr. 70 Pr). οἶδα δὲ καὶ τὴν ἐν τῇ Πισάτιδι\nγραφὴν ἀνακειμένην ἐν τῷ τῆς Ἀλφειώσας Ἀρτέμιδος ἱερῷ\n(Κλεάνθους δ’ ἐστὶ τοῦ Κορινθίου), ἐν ᾗ Ποσειδῶν πεποίηται\nθύννον τῷ Διὶ προσφέρων ὠδίνοντι, ὡς ἱστορεῖ Δημήτριος ἐν\nὀγδόῳ Τρωικοῦ διακόσμου (fr. 5 Gaede).\nκαὶ τοσαῦτα μέν, ἔφη ὁ Δημόκριτος, καὶ\nαὐτὸς ὑμῖν προσοψωνήσας οὐκ ὀψοφαγήσων παρῆλθον διὰ τὸν\nπάντα ἄριστον Οὐλπιανόν, ὃς διὰ τὰ Σύρων πάτρια καὶ ἡμᾶς\nτῶν ἰχθύων ἀπεστέρησεν ἕτερ’ ἐκ Συρίας παρεισφέρων. καίτοι\nγε Ἀντίπατρος ὁ Ταρσεὺς ὁ ἀπὸ τῆς στοᾶς ἐν τετάρτῳ περὶ\nδεισιδαιμονίας λέγεσθαί φησι πρός τινων ὅτι Γάτις ἡ τῶν\nΣύρων βασίλισσα οὕτως ἦν ὀψοφάγος ὥστε κηρῦξαι ἄτερ Γάτιδος\nμηδένα ἰχθὺν ἐσθίειν· ὑπ’ ἀγνοίας δὲ τοὺς πολλοὺς αὐτὴν μὲν\nἈταργάτιν ὀνομάζειν, ἰχθύων δὲ ἀπέχεσθαι. Μνασέας δ’ ἐν\nδευτέρῳ περὶ Ἀσίας φησὶν οὕτως (FGH III 155)·\n‘ἐμοὶ μὲν ἡ Ἀταργάτις δοκεῖ χαλεπὴ βασίλισσα γεγονέναι καὶ\nτῶν λαῶν σκληρῶς ἐπεστατηκέναι, ὥστε καὶ ἀπονομίσαι αὐτοῖς\nἰχθὺν μὴ ἐσθίειν, ἀλλὰ πρὸς αὐτὴν ἀναφέρειν διὰ τὸ ἀρέσαι\nαὐτῇ τὸ βρῶμα. καὶ διὰ τόδε νόμιμον ἔτι διαμένειν, ἐπὰν\nεὔξωνται τῇ θεῷ, ἰχθῦς ἀργυροῦς ἢ χρυσοῦς ἀνατιθέναι· τοὺς\nδὲ ἱερεῖς πᾶσαν ἡμέραν τῇ θεῷ ἀληθινοὺς ἰχθῦς ἐπὶ τὴν\nτράπεζαν ὀψοποιησαμένους παρατιθέναι, ἑφθούς τε ὁμοίως καὶ\nὀπτούς, οὓς δὴ αὐτοὶ καταναλίσκουσιν οἱ τῆς θεοῦ ἱερεῖς.’\nκαὶ μικρὸν προελθὼν πάλιν φησίν· ‘ἡ δέ γε Ἀταργάτις, ὥσπερ\nΞάνθος λέγει ὁ Λυδός (FHG I 38), ὑπὸ Μόψου τοῦ\nΛυδοῦ ἁλοῦσα κατεποντίσθη μετὰ Ἰχθύος τοῦ υἱοῦ ἐν τῇ περὶ\nἈσκάλωνα λίμνῃ διὰ τὴν ὕβριν καὶ ὑπὸ τῶν ἰχθύων\nκατεβρώθη.’\nτάχα δὲ καὶ ὑμεῖς, ἄνδρες φίλοι, ἑκόντες παρελίπετε ὡς\nἱερόν τινα ἰχθὺν τὸν παρ’ Ἐφίππῳ τῷ κωμῳδιοποιῷ, ὅν φησι τῷ\nΓηρυόνῃ σκευάζεσθαι ἐν τῷ ὁμωνύμῳ\nδράματι διὰ τούτων λέγων (II 252 K)· τούτῳ δ’ ὁπόταν ναέται χώραςἰχθύν τιν’ ἕλωσ’ οὐχ ἡμέριον,τῆς περικλύστου δ’ ἁλίας Κρήτηςμείζω μεγέθει, λοπάς ἐστ’ αὐτῷδυνατὴ τούτους χωρεῖν ἑκατόν.καὶ περιοίκους εἶναι ταύτῃΣινδούς, Λυκίους, Μυγδονιώτας,Κραναούς, Παφίους. τούτους δ’ ὕληνκόπτειν, ὁπόταν βασιλεὺς ἕψῃτὸν μέγαν ἰχθύν· καὶ προσάγοντας,καθ’ ὅσον πόλεως ἕστηκεν ὅρος,τοὺς δ’ ὑποκαίειν. λίμνην δ’ ἐπάγεινὕδατος μεστὴν εἰς τὴν ἅλμην,τοὺς δ’ ἅλας αὐτῷ ζεύγη προσάγεινμηνῶν ὀκτὼ συνεχῶς ἑκατόν.περιπλεῖν δ’ ἐπὶ τοῖς ἄμβωσιν ἄνωπέντε κέλητας πεντασκάλμους,περιαγγέλλειν τ᾽· ‘οὐχ ὑποκαίεις,Λυκίων πρύτανι; ψυχρὸν τουτί·παύου φυσῶν, Μακεδὼν ἄρχων·σβέννυ, Κέλθ᾽, ὡς μὴ προσκαύσῃς.’ οὐκ ἀγνοῶ δ’ ὅτι τὰ αὐτὰ ταῦτα εἴρηκεν ὁ Ἔφιππος\nκἀν Πελταστῇ τῷ δράματι (II 261 K), ἐν ᾧ καὶ\nταῦτα ἐκείνοις ὑποτέτακται·\nτοιαῦθ’ ὑθλῶν δειπνεῖ καὶ ζῇθαυμαζόμενος μετὰ μειρακίων,οὐ γινώσκων ψήφων ἀριθμούς,σεμνὸς σεμνῶς χλανίδ’ ἕλκων. εἰς τίνα δὲ ταῦτ’ ἀποτεινόμενος ὁ Ἔφιππος εἴρηκεν\nὥρα σοι ζητεῖν, καλὲ Οὐλπιανέ, καὶ διδάσκειν ἡμᾶς, καὶ τῶν\nεἰρημένων τούτων εἴ τί σοι ψελλόν τε καὶ δυσεύρετον,ἐπαναδίπλαζε καὶ σαφῶς ἐκμάνθανε·σχολὴ δὲ πλείων ἢ θέλω πάρεστί μοι, κατὰ τὸν Αἰσχύλου Προμηθέα\n(814).’\nκαὶ ὁ Κύνουλκος ἀνεβόησε· ‘καὶ τίν’ ἂν τῶν μεγάλων οὗτος\nοὐκ ἰχθύων, ἀλλὰ ζητήσεων ἐπὶ νοῦν λάβοι; ὃς τὰς ἀκάνθας\nἀεὶ ἐκλέγει ἑψητῶν τε καὶ ἀθερινῶν καὶ εἴ τι τούτων\nἀτυχέστερόν ἐστιν ἰχθύδιον, τὰ μεγάλα τεμάχη\nπαραπεμπόμενος. καθάπερ γὰρ ἐν ταῖς γεννικαῖς εὐωχίαις, φησὶν ἐν Ἰξίονι Εὔβουλος (II 176 K),\nἀμύλων παρόντων ἐσθίουσ’ ἑκάστοτεἄνηθα καὶ σέλινα καὶ φλυαρίαςκαὶ κάρδαμ’ ἐσκευασμένα, οὕτω μοι δοκεῖ καὶ ὁ ‘λεβητοχάρων’ Οὐλπιανός, κατὰ\nτὸν ἐμὸν Μεγαλοπολίτην Κερκιδᾶν (II 515 B),\nμηδὲν μὲν ἐσθίειν τῶν ἀνδρὶ προσηκόντων, τηρεῖν δὲ τοὺς\nἐσθίοντας εἰ παρεῖδον ἢ ἄκανθαν ἢ τῶν τραγανῶν τι ἢ\nχονδρῶδες τῶν παρατεθέντων, οὐδ’ ἐπὶ νοῦν βαλλόμενος τὸ τοῦ\nκαλοῦ καὶ λαμπροῦ Αἰσχύλου, ὃς τὰς αὑτοῦ τραγῳδίας τεμάχη\nεἶναι ἔλεγεν τῶν Ὁμήρου μεγάλων\nδείπνων. φιλόσοφος δὲ ἦν τῶν πάνυ ὁ Αἰσχύλος, ὃς καὶ\nἡττηθεὶς ἀδίκως ποτέ, ὡς Θεόφραστος ἢ Χαμαιλέων (fr.\n35 Köpke) ἐν τῷ περὶ ἡδονῆς εἴρηκεν, ἔφη χρόνῳ\nτὰς τραγῳδίας ἀνατιθέναι, εἰδὼς ὅτι κομιεῖται τὴν\nπροσήκουσαν τιμήν.\nπόθεν δὲ καὶ εἰδέναι δύναται, ἅπερ εἶπεν Στρατόνικος ὁ\nκιθαριστὴς εἰς Πρόπιν τὸν Ῥόδιον κιθαρῳδόν; Κλέαρχος γὰρ ἐν\nτοῖς περὶ παροιμιῶν φησιν (FHG II 319) ὡς ὁ\nΣτρατόνικος θεασάμενος τὸν Πρόπιν ὄντα τῷ μὲν μεγέθει\nμέγαν, τῇ δὲ τέχνῃ κακὸν καὶ ἐλάττονα τοῦ σώματος,\nἐπερωτώντων αὐτὸν ποῖός τίς ἐστιν εἶπεν ‘οὐδεὶς κακὸς μέγας\nἰχθύς’, αἰνισσόμενος ὅτι πρῶτον μὲν οὐδείς ἐστιν, εἶθ’ ὅτι\nκακός, καὶ πρὸς τούτοις μέγας μέν, ἰχθὺς δὲ διὰ τὴν\nἀφωνίαν. Θεόφραστος δ’ ἐν τῷ περὶ γελοίου (fr. 130\nW) λεχθῆναι μέν φησι τὴν παροιμίαν ὑπὸ τοῦ\nΣτρατονίκου, ἀλλ’ εἰς Σιμύκαν τὸν ὑποκριτήν, διελόντος τὴν\nπαροιμίαν ‘μέγας οὐδεὶς σαπρὸς ἰχθύς.’ Ἀριστοτέλης δ’ ἐν τῇ\nΝαξίων πολιτείᾳ (fr. 510 R) περὶ τῆς παροιμίας\nοὕτως γράφει· ‘τῶν παρὰ Ναξίοις εὐπόρων οἱ μὲν πολλοὶ τὸ\nἄστυ ᾤκουν, οἱ δὲ ἄλλοι διεσπαρμένοι κατὰ κώμας. ἐν οὖν δή\nτινι τῶν κωμῶν, ᾗ ὄνομα ἦν Ληιστάδαι, Τελεσταγόρας ᾤκει,\nπλούσιός τε σφόδρα καὶ εὐδοκιμῶν καὶ τιμώμενος παρὰ τῷ δήμῳ\nτοῖς τ’ ἄλλοις ἅπασι καὶ τοῖς καθ’ ἡμέραν πεμπομένοις. καὶ\nὅτε καταβάντες ἐκ τῆς πόλεως δυσωνοῖντό τι τῶν πωλουμένων,\nἔθος ἦν τοῖς πωλοῦσι λέγειν ὅτι μᾶλλον ἂν προέλοιντο\nΤελεσταγόρᾳ δοῦναι ἢ τοσούτου ἀποδόσθαι. νεανίσκοι οὖν\nτινες ὠνούμενοι μέγαν ἰχθὺν εἰπόντος τοῦ ἁλιέως τὰ αὐτὰ λυπηθέντες τῷ πολλάκις ἀκούειν\nὑποπιόντες ἐκώμασαν πρὸς αὐτόν. δεξαμένου δὲ τοῦ\nΤελεσταγόρου φιλοφρόνως αὐτοὺς οἱ νεανίσκοι αὐτόν τε\nὕβρισαν καὶ δύο θυγατέρας αὐτοῦ ἐπιγάμους. ἐφ’ οἷς\nἀγανακτήσαντες οἱ Νάξιοι καὶ τὰ ὅπλα ἀναλαβόντες ἐπῆλθον\nτοῖς νεανίσκοις, καὶ μεγίστη τότε στάσις ἐγένετο\nπροστατοῦντος τῶν Ναξίων Λυγδάμιδος, ὃς ἀπὸ ταύτης τῆς\nστρατηγίας τύραννος ἀνεφάνη τῆς πατρίδος ....’\nοὐκ ἄκαιρον δ’ εἶναι νομίζω εἰπεῖν ἔτι καὶ\nαὐτός, ἐπειδήπερ ἐμνήσθην τοῦ κιθαριστοῦ Στρατονίκου, λέξαι\nτι περὶ τῆς εὐστοχίας αὐτοῦ τῶν ἀποκρίσεων. διδάσκων γὰρ\nκιθαριστάς, ἐπειδὴ ἐν τῷ διδασκαλείῳ εἶχεν ἐννέα μὲν\nεἰκόνας τῶν Μουσῶν, τοῦ δὲ Ἀπόλλωνος μίαν, μαθητὰς δὲ δύο,\nπυνθανομένου τινὸς πόσους ἔχοι μαθητάς, ἔφη ‘σὺν τοῖς θεοῖς\nδώδεκα.’ εἰς Μύλασα δ’ ἐπιδημήσας καὶ κατιδὼν ναοὺς μὲν\nπολλούς, ἀνθρώπους δὲ ὀλίγους στὰς ἐν μέσῃ τῇ ἀγορᾷ ἔφη\n‘ἀκούετε, νεῴ.’ Μάχων δ’ αὐτοῦ ἀναγράφει τάδε\nἀπομνημονεύματα· Στρατόνικος ἀπεδήμησεν εἰς Πέλλαν ποτέ,παρὰ πλειόνων ἔμπροσθε τοῦτ’ ἀκηκοὼςὡς σπληνικοὺς εἴωθεν ἡ πόλις ποιεῖν.ἐν τῷ βαλανείῳ καταμαθὼν οὖν πλείοναςγυμναζομένους τῶν μειρακίσκων παρὰ τὸ πῦρ,κομψῶς τό τε χρῶμα καὶ τὸ σῶμ’ ἠσκηκότας,διαμαρτάνειν ἔφασκε τοὺς εἰρηκόταςαὑτῷ· καταμαθὼν δ᾽, ἡνίκ’ ἐξῄει πάλιν,\nτῆς κοιλίας τὸν σπλῆν’ ἔχοντα διπλάσιον ...\n‘καθήμενος γὰρ ἐνθάδ’ οὗτος φαίνεται τά θ᾽\nἱμάτια τῶν εἰσιόντων λαμβάνων τηρεῖν ἅμα καὶ τοὺς σπλῆνας,\nεὐθέως ἵνα μηδ’ ἡτισοῦν τοῖς ἔνδον ᾖ στενοχωρία.’\nψάλτης κακὸς Στρατόνικον ἑστιῶν ποτε ἐπεδείκνυτ’ αὐτῷ τὴν\nτέχνην παρὰ τὸν πότον. οὔσης δὲ λαμπρᾶς καὶ φιλοτίμου τῆς\nδοχῆς, ψαλλόμενος ὁ Στρατόνικος, οὐκ ἔχων δ’ ὅτῳ\nδιαλέξεθ’ ἑτέρῳ, συγκατέθλα τὸ ποτήριον. ᾔτησε μεῖζον καὶ\nκυάθους πολλοὺς λαβὼν τῷ θ’ ἡλίῳ τὴν κύλικα δείξας συντόμως\nπιὼν καθεῦδε, ταῦτ’ ἐπιτρέψας τῇ τύχῃ. ἐπὶ κῶμον ἐλθόντων\nδὲ τῷ ψάλτῃ τινῶν ἑτέρων κατὰ τύχην, ὡς ἔοικε, γνωρίμων\nἔξοινος ὁ Στρατόνικος ἐγένετ’ εὐθέως. προσπυνθανομένων δ’ ὅ\nτι πολὺν πίνων ἀεὶ οἶνον ἐμεθύσθη συντόμως, ἀπεκρίνατο· ‘ὁ\nγὰρ ἐπίβουλος κἀναγὴς ψάλτης, ἔφη, ὡς βοῦν ἐπὶ φάτνῃ\nδειπνίσας ἀπέκτονεν.’\nΣτρατόνικος εἰς Ἄβδηρ’ ἀποδημήσας ποτὲ ἐπὶ τὸν ἀγῶνα τὸν\nτιθέμενον αὐτόθι, ὁρῶν ἕκαστον τῶν πολιτῶν κατ’ ἰδίαν\nκεκτημένον κήρυκα κηρύττοντά τε ἕκαστον αὐτῶν, ὅτε θέλοι,\nνουμηνίαν σχεδόν τε τοὺς κήρυκας ἐν τῷ χωρίῳ ὄντας πολὺ\nπλείους κατὰ λόγον τῶν δημοτῶν, ἐπ᾽\nἄκρων ἐβάδιζε τῶν ὀνύχων ἐν τῇ πόλει σχέδην, δεδορκὼς\nἀτενὲς εἰς τὴν γῆν κάτω. πυνθανομένου δὲ τῶν ξένων αὐτοῦ\nτινος τὸ πάθος τὸ γεγονὸς ἐξαπίνης περὶ τοὺς πόδας, τοῦτ᾽\nεἶπε· ‘τοῖς ὅλοις μὲν ἔρρωμαι, ξένε, καὶ τῶν κολάκων πολὺ\nμᾶλλον ἐπὶ δεῖπνον τρέχω· ἀγωνιῶ δὲ καὶ δέδοικα παντελῶς,\nμή ποτ’ ἐπιβὰς κήρυκι τὸν πόδ’ ἀναπαρῶ.’\nαὐλεῖν ἐπὶ τοῖς ἱεροῖσιν αὐλητοῦ κακοῦ μέλλοντος ὁ\nΣτρατόνικος ‘εὐφήμει, μέχρι σπείσαντες εὐξώμεσθα, φησί,\nτοῖς θεοῖς.’\nΚλέων τις ἦν κιθαρῳδός, ὃς ἐκαλεῖτο Βοῦς, δεινῶς ἀπᾴδων τῇ\nλύρᾳ τ’ οὐ χρώμενος. τούτου διακούσας ὁ Στρατόνικος εἶφ᾽\nὅτι ‘ὄνος λύρας ἐλέγετο, νῦν δὲ βοῦς λύρας.’\nΣτρατόνικος ὁ κιθαρῳδὸς ὡς Βηρισάδην ἔπλευσεν εἰς τὸν\nΠόντον ὄντα βασιλέα. πολλοῦ χρόνου δ’ ἤδη γεγονότος\nἀποτρέχειν ἠβούλετο Στρατόνικος εἰς τὴν Ἑλλάδα. ὡς δ᾽\nαὐτὸν, ὡς ἔοικεν, οὐ προσίετο, τοῦτ’ ἀποκριθῆναί φασι τῷ\nΒηρισάδῃ· ‘σὺ γὰρ διανοεῖ, φησίν, αὐτοῦ καταμένειν;’\nἐν τῇ Κορίνθῳ παρεπεδήμησέν ποτε Στρατόνικος ὁ κιθαρῳδός.\nεἶτα γρᾴδιον ἐνέβλεπεν αὐτῷ κοὐκ ἀφίστατ’ οὐδαμοῦ. κᾆθ’ ὁ\nΣτρατόνικος ‘πρὸς θεῶν, μῆτερ, φράσον τί ἔσθ’ ὃ βούλει καὶ\nτί μ’ εἰσβλέπεις ἀεί;’\n‘διηπόρησα, φησίν, εἰ μήτηρ σε μὲνδέκα μῆνας εἶχε κἀκράτει τῆς κοιλίας,πόλις δ’ ἔχουσά σ’ ἡμέραν ἀλγεῖ μίαν.’ἡ Νικοκρέοντος εἰσιοῦσ’ Ἀξιοθέαγυνὴ μετὰ παιδίσκης ἅβρας εἰς τὸν πότονἀπεψόφησε κᾆτα τῷ Σικυωνίῳἀμυγδάλην ἐπιβᾶσα συνέτριβεν, συνεὶςΣτρατόνικος εἶπεν ‘οὐχ ὅμοιος ὁ ψόφος.’ὑπὸ νύκτα τῆς φωνῆς δὲ ταύτης οὕνεκαἐν τῷ πελάγει διέλυσε τὴν παρρησίαν.ἐπιδεικνυμένου πόθ᾽, ὡς ἔοικεν, ἐν Ἐφέσῳἀφυοῦς κιθαρῳδοῦ τὸν μαθητὴν τοῖς φίλοις,παρὼν κατὰ τύχην ὁ Στρατόνικος τοῦτ’ ἔφη·‘ὃς αὐτὸς αὑτὸν οὐ κιθ.........ἄλλους κιθα...................’\nΚλέαρχος δ’ ἐν δευτέρῳ περὶ φιλίας (FHG II\n313) ‘Στρατόνικος, φησίν, ὁ κιθαριστὴς ἀναπαύεσθαι\nμέλλων ἐκέλευεν ἀεὶ τὸν παῖδα προσφέρειν αὑτῷ πιεῖν· ‘οὐχ\nὅτι διψῶ, φησίν, ἵνα δὲ μὴ διψήσω.’ ἐν δὲ Βυζαντίῳ\nκιθαρῳδοῦ τὸ μὲν προοίμιον ᾄσαντος εὖ, ἐν δὲ τοῖς λοιποῖς\nἀποτυγχάνοντος, ἀναστὰς ἐκήρυξεν ‘ὃς ἂν καταμηνύσῃ τὸν τὸ\nπροοίμιον ᾄσαντα κιθαρῳδόν, λήψεται χιλίας δραχμάς.’\nἐρωτηθεὶς δ’ ὑπό τινος τίνες εἰσὶν οἱ μοχθηρότατοι, τῶν ἐν\nΠαμφυλίᾳ Φασηλίτας μὲν ἔφησε μοχθηροτάτους εἶναι, Σιδήτας\nδὲ τῶν ἐν τῇ οἰκουμένῃ. πάλιν δ’ ἐπερωτηθείς, ὥς φησιν Ἡγήσανδρος (FHG IV 415),\nπότερα Βοιωτοὶ βαρβαρώτεροι τυγχάνουσιν ὄντες ἢ Θετταλοί,\nἨλείους ἔφησεν. ἀναστήσας δέ ποτε καὶ τρόπαιον ἐν τῇ\nδιατριβῇ ἐπέγραψε ‘κατὰ τῶν κακῶς κιθαριζόντων.’ ἐρωτηθεὶς\nδὲ ὑπό τινος τίνα τῶν πλοίων ἀσφαλέστατά ἐστι, τὰ μακρὰ ἢ\nτὰ στρογγύλα, ‘τὰ νενεωλκημένα’ εἶπεν. ἐν Ῥόδῳ δ’ ἐπίδειξιν\nποιούμενος, ὡς οὐδεὶς ἐπεσημήνατο, καταλιπὼν τὸ θέατρον\nἐξῆλθεν εἰπὼν ‘ὅπου τὸ ἀδάπανον οὐ ποιεῖτε, πῶς ἐγὼ ἐλπίζω\nπαρ’ ὑμῶν ἔρανον λήψεσθαι’; ‘γυμνικοὺς δὲ ἀγῶνας, ἔφη,\nδιατιθέτωσαν Ἠλεῖοι, Κορίνθιοι δὲ θυμελικούς, Ἀθηναῖοι δὲ\nσκηνικούς. εἰ δέ τις τούτων πλημμελοίη, μαστιγούσθωσαν\nΛακεδαιμόνιοι’, ἐπισκώπτων τὰς παρ’ αὐτοῖς ἀγομένας\nμαστιγώσεις, ὥς φησι Χαρικλῆς ἐν τῷ πρώτῳ περὶ τοῦ ἀστικοῦ\nἀγῶνος (FHG IV 360). Πτολεμαίου δὲ τοῦ\nβασιλέως περὶ κιθαριστικῆς πρὸς αὐτὸν διαλεγομένου\nφιλονικότερον, ‘ἕτερόν ἐστιν, εἶπεν, ὦ βασιλεῦ, σκῆπτρον,\nἕτερον δὲ πλῆκτρον’, ὥς φησι Καπίτων ὁ\nἐποποιὸς ἐν δʹ τῶν πρὸς Φιλόπαππον ὑπομνημάτων.\nπαρακληθεὶς δ’ ἀκοῦσαί ποτε κιθαρῳδοῦ μετὰ τὴν ἀκρόασιν\nἔφη· Il. 16.250τῷ δ’ ἕτερον μὲν ἔδωκε πατήρ, ἕτερον δ᾽\nἀνένευσε, καί τινος εἰπόντος ‘τὸ ποῖον;’ ἔφη ‘κακῶς μὲν\nκιθαρίζειν ἔδωκεν, ᾄδειν δὲ καλῶς ἀνένευσε.’ δοκοῦ δέ ποτε\nκαταπεσούσης καὶ ἀποκτεινάσης ἕνα τῶν πονηρῶν ‘ἄνδρες, ἔφη,\nδοκῶ, εἰσὶ θεοί· εἰ δὲ μή εἰσι, δοκοί εἰσιν.’\nἀναγράφει δὲ καὶ τάδε μετὰ τὰ προειρημένα τοῦ Στρατονίκου\nἀπομνημονευμάτων οὕτως. Στρατόνικος\nπρὸς τὸν Χρυσογόνου πατέρα λέγοντα ὅτι πάντα αὐτῷ ὑπάρχει\nοἰκεῖα· αὐτὸς μὲν γὰρ ἐργολάβος εἶναι, τῶν δὲ υἱῶν ὃ μὲν\nδιδάξει, ὁ δὲ αὐλήσει, ‘προσδεῖ γ᾽, ἔφη ὁ Στρατόνικος, ἔτι\nἑνός.’ εἰπόντος δὲ ‘τίνος;’ ‘θεάτρου, ἔφη, οἰκείου.’\nἐρομένου δέ τινος ὅ τι τὴν Ἑλλάδα πᾶσαν περινοστεῖ, ἀλλ᾽\nοὐκ ἐν μιᾷ πόλει διαμένει, παρὰ τῶν Μουσῶν ἔφη εἰληφέναι\nτέλος τοὺς Ἕλληνας ἅπαντας, παρ’ ὧν πράττεσθαι μισθὸν\nἀμουσίας. τὸν Φάωνα δὲ ἔφη αὐλεῖν οὐχ ἁρμονίαν, ἀλλὰ τὸν\nΚάδμον. προσποιουμένου δὲ εἶναι Φάωνος αὐλητικοῦ καὶ ἔχειν\nφάσκοντος Μεγαροῖ χορόν, ‘ληρεῖς, ἔφη· ἐκεῖ μὲν γὰρ οὐκ\nἔχεις, ἀλλ’ ἔχει.’ μάλιστα δὲ θαυμάζειν ἔφη τὴν τοῦ\nσοφιστοῦ Σατύρου μητέρα, ὅτι ὃν οὐδεμία πόλις ἐνεγκεῖν οἵα\nτε δέκα ἡμέρας, ἐκείνη δέκα μῆνας ἤνεγκε. πυνθανόμενος δὲ\nἐν Ἰλίῳ ἐπιδημεῖν αὐτὸν ἐν τοῖς Ἰλιείοις ‘αἰεί,\nἔφησεν, Ἰλίῳ κακά.’ Μυννάκου δ’ αὐτῷ περὶ μουσικῆς\nδιαμφισβητοῦντος οὐ προσέχειν αὐτῷ ἔφη, ὅτι ἀνώτερον τοῦ\nσφυροῦ λέγει. τὸν δὲ φαῦλον ἰατρὸν ἀπαυθημερίζειν ἔφη\nποιεῖν εἰς Ἅιδου τοὺς θεραπευομένους. ἀπαντήσας δέ τινι τῶν\nγνωρίμων ὡς εἶδεν ἐσπογγισμένα τὰ ὑποδήματα καλῶς\nσυνηχθέσθη ὡς πράττοντι κακῶς, νομίζων οὐκ ἂν οὕτως\nἐσπογγίσθαι καλῶς, εἰ μὴ αὐτὸς ἐσπόγγισεν. ἐν Τειχιοῦντι δὲ\nτῆς Μιλήτου μιγάδων οἰκούντων ὡς ἑώρα πάντας τοὺς τάφους\nξενικοὺς ὄντας ‘ἀπίωμεν, ἔφη, παῖ· ἐνταῦθα γὰρ οἱ ξένοι\nἐοίκασιν ἀποθνῄσκειν, τῶν δ’ ἀστῶν οὐδείς.’ Ζήθου δὲ τοῦ\nκιθαριστοῦ διεξιόντος περὶ μουσικῆς,\nμόνῳ δὲ οὐκ ἔφη προσήκειν περὶ μουσικῆς λαλεῖν, ‘ὅς γε,\nἔφη, τὸ ἀμουσότατον τῶν ὀνομάτων εἵλου, εἰ σεαυτὸν ἀντ᾽\nἈμφίονος Ζῆθον καλεῖς.’ Μακεδόνα δέ τινα κιθαρίζειν\nδιδάσκων ἐκπικρανθεὶς ἐπὶ τῷ μηδὲν αὐτὸν ποιεῖν τῶν δεόντων\n‘εἰς Μακεδονίαν’ ἔφη.\nπρὸς βαλανείῳ ψυχρῷ καὶ φαύλῳ κεκοσμημένον ἰδὼν ἡρῷον\nλαμπρῶς ὡς ἐξῆλθεν λελουμένος κακῶς ‘οὐ θαυμάζω, ἔφη, ὅτι\nπολλοὶ ἀνάκεινται πίνακες·’ ἕκαστον γὰρ τῶν λουομένων ὡς\nσωθέντα ἀνατιθέναι. ἐν Αἴνῳ δὲ ἔφη τοὺς μὲν ὀκτὼ μῆνας\nεἶναι ψῦχος, τοὺς δὲ τέτταρας χειμῶνα. τοὺς δὲ Ποντικοὺς ἐκ\nτοῦ πολλοῦ ἥκειν πόντου, ὥσπερ ἐκ τοῦ ὀλέθρου. τοὺς δὲ\nῬοδίους ἐκάλει λευκοὺς Κυρηναίους καὶ μνηστήρων πόλιν, τὴν\nδ’ Ἡράκλειαν Ἀνδροκόρινθον καὶ τὸ Βυζάντιον μασχάλην τῆς\nἙλλάδος, τοὺς δὲ Λευκαδίους ἑώλους Κορινθίους, τοὺς δ᾽\nἈμβρακιώτας Μεμβρακιώτας. ἐκ τῆς δ’ Ἡρακλείας ὡς ἐξῄει τὰς\nπύλας καὶ περιεσκόπει, ἐρομένου τινὸς τί περισκοπεῖ,\nαἰσχύνεσθαι ἔφη, μὴ ὀφθῇ, ὥσπερ ἐκ πορνείου ἐξιών. ἰδὼν δ᾽\nἐν τῷ κύφωνι δεδεμένους δύο ‘ὡς μικροπολιτικόν, ἔφη, τὸ μὴ\nδύνασθαι συμπληρῶσαι.’ πρὸς δὲ ἁρμονικόν τινα, κηπουρὸν\nὄντα πρότερον, ἀμφισβητοῦντ’ αὐτῷ περὶ ἁρμονίας ἔφη· ἄρδοι τις ἣν ἕκαστος εἰδείη τέχνην. ἐν Μαρωνείᾳ δὲ συμπίνων τισὶν ἐθέλειν ἔφη γνῶναι\nκατὰ τίνα τόπον ἐστὶ τῆς πόλεως, ἐὰν κατακαλύψαντες ἄγωσιν.\nεἶθ’ ὡς ἦγον καὶ ἠρώτων, ‘κατὰ τὸ καπηλεῖον’, ἔφη, ὅτι\nκαπηλεῖα ἐδόκει εἶναι ἡ Μαρώνεια. τὸν δὲ Τηλεφάνην, ἐπεὶ\nἀναφυσᾶν ἤρχετο παρακατακείμενος, ‘ἄνω,\nἔφη, ὡς οἱ ἐρυγγάνοντες.’ τοῦ δὲ βαλανέως ἐν Καρδίᾳ ῥύμμα\nγῆν μοχθηρὰν καὶ ὕδωρ ἁλμυρὸν παρέχοντος, πολιορκεῖσθαι ἔφη\nκατὰ γῆν καὶ κατὰ θάλατταν.\nνικήσας δ’ ἐν Σικυῶνι τοὺς ἀνταγωνιστὰς ἀνέθηκεν εἰς τὸ\nἈσκληπιεῖον τρόπαιον ἐπιγράψας· ‘Στρατόνικος ἀπὸ τῶν κακῶς\nκιθαριζόντων’. ᾄσαντος δέ τινος, ἤρετο τίνοσ τὸ\nμέλος. εἰπόντος δ’ ὅτι Καρκίνου, ‘πολύ γε μᾶλλον, ἔφη, ἢ\nἀνθρώπου’. ἐν Μαρωνείᾳ δ’ ἔφη οὐ γίνεσθαι ἔαρ, ἀλλ’ ἀλέαν.\nἐν Φασήλιδι δὲ πρὸς τὸν παῖδα διαμφισβητοῦντος τοῦ βαλανέως\nπερὶ τοῦ ἀργυρίου (ἦν γὰρ νόμος πλείονος λούειν τοὺς\nξένους) ‘ὦ μιαρέ, ἔφη, παῖ, παρὰ χαλκοῦν με\nμικροῦ Φασηλίτην ἐποίησας.’ πρὸς δὲ τὸν\nἐπαινοῦντα, ἵνα λάβῃ τι, αὐτὸς ἔφη μείζων εἶναι πτωχός. ἐν\nμικρᾷ δὲ πόλει διδάσκων ἔφη ‘αὕτη οὐ πόλις ἐστίν, ἀλλὰ\nμόλις.’ ἐν Πέλλῃ δὲ πρὸς φρέαρ προσελθὼν ἠρώτησεν εἰ\nπότιμόν ἐστιν. εἰπόντων δὲ τῶν ἱμώντων ‘ἡμεῖς γε τοῦτο\nπίνομεν’, ‘οὐκ ἄρ᾽, ἔφη, πότιμόν ἐστιν’. ἐτύγχανον δ’ οἱ\nἄνθρωποι χλωροὶ ὄντες. ἐπακούσας δὲ τῆς Ὠδῖνος τῆς Τιμοθέου\n‘εἰ δ’ ἐργολάβον, ἔφη, ἔτικτεν καὶ μὴ θεόν, ποίας ἂν ἠφίει\nφωνάς.’ Πολυίδου δὲ σεμνυνομένου ὡς ἐνίκησε Τιμόθεον ὁ\nμαθητὴς αὐτοῦ Φιλωτᾶς, ‘θαυμάζειν ἔφη, εἰ ἀγνοεῖς ὅτι αὐτὸς\nμὲν ψηφίσματα ποιεῖ, Τιμόθεος δὲ νόμους.’ πρὸς Ἄρειον δὲ\nτὸν ψάλτην ὀχλοῦντά τι αὐτὸν ‘ψάλλ’ ἐς κόρακας’ ἔφη. ἐν\nΣικυῶνι δὲ πρὸς νακοδέψην γεγενημένον, ἐπεὶ ἐλοιδορεῖτό τι\nαὐτῷ καὶ ‘κακόδαιμον’ ἔφη, ‘νακόδαιμον’ ἔφη.\nτοὺς δὲ Ῥοδίους ὁ αὐτὸς Στρατόνικος σπαταλῶνας\nκαὶ θερμοπότας θεωρῶν ἔφη αὐτοὺς\nλευκοὺς εἶναι Κυρηναίους. καὶ αὐτὴν δὲ τὴν Ῥόδον ἐκάλει\nμνηστήρων πόλιν, χρώματι μὲν εἰς ἀσωτίαν διαλλάττειν\nἐκείνων ἡγούμενος αὐτούς, ὁμοιότητι δ’ εἰς καταφέρειαν\nἡδονῆς τὴν πόλιν μνηστήρων εἰκάζων.\nζηλωτὴς δὲ διὰ τῶν εὐτραπέλων λόγων τούτων\nἐγένετο ὁ Στρατόνικος Σιμωνίδου τοῦ ποιητοῦ, ὥς φησιν\nἜφορος ἐν δευτέρῳ περὶ εὑρημάτων (FHG I 275),\nφάσκων καὶ Φιλόξενον τὸν Κυθήριον περὶ τὰ ὅμοια\nἐσπουδακέναι. Φαινίας δ’ ὁ περιπατητικὸς ἐν δευτέρῳ περὶ\nποιητῶν (FHG II 298) ‘Στρατόνικος, φησίν, ὁ\nἈθηναῖος δοκεῖ τὴν πολυχορδίαν εἰς τὴν ψιλὴν κιθάρισιν\nπρῶτος εἰσενεγκεῖν καὶ πρῶτος μαθητὰς τῶν ἁρμονικῶν ἔλαβε\nκαὶ διάγραμμα συνεστήσατο. ἦν δὲ καὶ ἐν τῷ γελοίῳ οὐκ\nἀπίθανος.’ φασὶ δὲ καὶ τελευτῆσαι αὐτὸν διὰ τὴν ἐν τῷ\nγελοίῳ παρρησίαν ὑπὸ Νικοκλέους τοῦ Κυπρίων βασιλέως\nφάρμακον πιόντα διὰ τὸ σκώπτειν αὐτοῦ τοὺς υἱούς.\nτοῦ δ’ Ἀριστοτέλους τεθαύμακα, ὃν πολυθρύλητον πεποιήκασιν\nοἱ σοφοὶ οὗτοι, καλέ μου Δημόκριτε, (καὶ σὺ τῶν λόγων αὐτοῦ\nπρεσβεύεις ὡς καὶ τῶν ἄλλων φιλοσόφων τε καὶ ῥητόρων τῆς\nἀκριβείας) πότε μαθὼν ἢ παρὰ τίνος ἀνελθόντος ἐκ τοῦ βυθοῦ\nΠρωτέως ἢ Νηρέως, τί ποιοῦσιν οἱ ἰχθύες ἢ πῶς κοιμῶνται ἢ\nπῶς διαιτῶνται. τοιαῦτα γὰρ συνέγραψεν ὡς εἶναι κατὰ τὸν\nκωμῳδιοποιὸν (IV 606 M) ‘θαύματα μωροῖς.’\nφησὶν γὰρ ὅτι κήρυκες μὲν καὶ πάντα τὰ ὀστρακόδερμα\nἀνόχευτον αὐτῶν ἐστι τὸ γένος καὶ ὅτι ἡ πορφύρα καὶ ὁ κῆρυξ\nμακρόβια. ζῆν γὰρ τὴν πορφύραν ἔτη ἓξ\nπόθεν τοῦτο οἶδε· καὶ ὅτι ἐπὶ πλεῖστον χρόνον ἐν ὀχείᾳ\nγίγνεται ἡ ἔχιδνα, καὶ ὅτι μέγιστον μέν ἐστιν ἡ φάττα,\nδεύτερον δὲ ἡ οἰνάς, ἐλάχιστον δὲ ἡ τρυγών. πόθεν δ’ ὅτι ὁ\nμὲν ἄρρην ἵππος ζῇ ἔτη πέντε καὶ τριάκοντα, ἡ δὲ θήλεια\nπλείω τῶν τεσσαράκοντα, βιῶσαι φήσας τινὰ καὶ ἑβδομήκοντα\nπέντε. ἱστορεῖ δ’ ὅτι καὶ ἐκ τῆς τῶν φθειρῶν ὀχείας αἱ\nκόνιδες γεννῶνται καὶ ὅτι ἐκ τοῦ σκώληκος μεταβάλλοντος\nγίνεται κάμπη, ἐξ ἧς βομβυλιός, ἀφ’ οὗ ὁ νεκύδαλλος\nὀνομαζόμενος· ἀλλὰ μὴν καὶ τὰς μελίσσας βιοῦν φησι μέχρι\nἐτῶν ἕξ, τινὰς δὲ καὶ ἑπτά. οὐκ ὦφθαι δέ φησιν οὔτε\nμέλισσαν οὔτε κηφῆνα ὀχεύοντας, ὅθεν οὐκ εἶναι διιδεῖν\nπότερα αὐτῶν ἄρρενα ἢ θήλεα. πόθεν δ’ ὅτι οἱ ἄνθρωποι\nἥσσονες μελισσῶν· αἰεὶ γὰρ αὗται τὴν ἰσότητα τοῦ βίου\nτηροῦσιν, οὐ μεταβαλλόμεναι, ἀλλ’ ἀγείρουσαι καὶ ἀδιδάκτως\nποιοῦσαι. οἱ δ’ ἄνθρωποι ἥσσονες μελισσῶν καὶ πλήρεις\nοἰήσεως ὡς ἐκεῖναι μέλιτος· πόθεν δ’ ἐτήρησεν; ἐν δὲ τῷ\nπερὶ μακροβιότητός φησιν ὅτι ὦπταί τις μυῖα ἔτη ἓξ ἢ ἑπτὰ\nζήσασα. τίς γὰρ τούτων ἡ ἀπόδειξις;\nποῦ δὲ εἶδεν ἐκ κέρατος ἐλάφου κισσὸν ἀναφύντα; γλαῦκες δέ,\nφησί, καὶ κόρακες ἡμέρας ἀδυνατοῦσι βλέπειν· διὸ νύκτωρ τὴν\nτροφὴν ἑαυτοῖς θηρεύουσι καὶ οὐ πᾶσαν νύκτα, ἀλλὰ τὴν\nἀκρέσπερον, καὶ τὰς ἰδέας δὲ τῶν ὀφθαλμῶν αὐτῶν οὐκ\nἐμφερεῖς εἶναι; τοῖς μὲν γὰρ γλαυκαί, τοῖς δὲ μέλαιναι,\nτοῖς δὲ χαροποί. ἀνθρώποις δὲ ὅτι παντοῖος ὁ ὀφθαλμὸς ἠθῶν\nτε διαφορὰς εἶναι περὶ τοὺς ὀφθαλμοὺς λέγει· τοὺς μὲν γὰρ\nαἰγωποὺς τῶν ἀνθρώπων πρὸς ὀξύτητα μὲν\nὄψεως εὖ πεφυκέναι, τὰ δ’ ἤθη βελτίστους εἶναι. καὶ τῶν\nἄλλων τοὺς μὲν ἐκτὸς ἔχειν τοὺς ὀφθαλμούς, τοὺς δὲ ἐντός,\nἄλλους δὲ μέσως. καὶ τοὺς μὲν ἐντὸς ὀξυωπεστάτους εἶναι,\nτοὺς δ’ ἐκτὸς κακοηθεστάτους· οἱ δὲ μέσως, φησίν, ἔχοντες\nἐπιεικεῖς. εἶναι δέ τινας καὶ σκαρδαμυκτικούς, τοὺς δ᾽\nἀτενεῖς, τοὺς δὲ μέσους· ἀβεβαίους δ’ εἶναι τοὺς\nσκαρδαμυκτικούς, ἀναιδεῖς δ’ εἶναι τοὺς ἀτενεῖς· τοὺς δὲ\nμέσους βελτίστων ἠθῶν. μόνον τε ἄνθρωπον τῶν ζῴων τὴν\nκαρδίαν ἔχειν ἐν τοῖς ἀριστεροῖς μέρεσι, τὰ δ’ ἄλλα\nζῷα ἐν τῷ μέσῳ. καὶ τοὺς ἄρρενας τῶν θηλειῶν\nπλείονας ὀδόντας ἔχειν. τετηρῆσθαί φησι τοῦτο καὶ ἐπὶ\nπροβάτου καὶ ἐπὶ συὸς καὶ ἐπὶ αἰγός. τῶν δὲ ἰχθύων οὐδένα\nγεννᾶσθαι ὄρχεις ἔχοντα· μαστοὺς δὲ οὔτ’ ἰχθὺν ἔχειν οὔτε\nὄρνιθας, δελφῖνα δὲ μόνον οὐκ ἔχειν χολήν. ἔνιοι δέ, φησίν,\nἐπὶ μὲν τῷ ἥπατι οὐκ ἔχουσιν χολήν, ἀλλὰ πρὸς τοῖς\nἐντέροις, ὡς ἔλοψ καὶ συναγρὶς καὶ σμύραινα καὶ ξιφίας καὶ\nχελιδών. ἡ δὲ ἀμία παρ’ ὅλον τὸ ἔντερον παρατεταμένην ἔχει\nτὴν χολήν, ἱέραξ δὲ καὶ ἰκτῖνος πρὸς τῷ ἥπατι καὶ τοῖς\nἐντέροις· ὁ δ’ αἰγοκέφαλος πρὸς τῷ ἥπατι καὶ τῇ κοιλίᾳ,\nπεριστερὰ δὲ καὶ ὄρτυξ καὶ χελιδὼν οἳ μὲν πρὸς τοῖς\nἐντέροις, οἳ δὲ πρὸς τῇ κοιλίᾳ.\nτὰ δὲ μαλακόδερμά φησι καὶ τὰ ὀστρακόδερμα καὶ τὰ σελαχώδη\nκαὶ τὰ ἔντομα πλείονα χρόνον ὀχεύειν. δελφῖνα δὲ καί τινας\nτῶν ἰχθύων παρακατακλινομένους ὀχεύειν, καὶ εἶναι τῶν μὲν\nδελφίνων βραδεῖαν τὴν μῖξιν, τῶν δὲ ἰχθύων ταχεῖαν. ἔτι ὁ\nλέων, φησί, στερέμνια ἔχει τὰ ὀστᾶ, καὶ κοπτομένων αὐτῶν\nὥσπερ ἐκ τῶν λίθων πῦρ ἐκλάμπειν.\nδελφὶς δὲ ὀστᾶ μὲν ἔχει καὶ οὐκ ἄκανθαν, τὰ δὲ σελάχη καὶ\nχόνδρον καὶ ἄκανθαν. τῶν δ’ ἰχθύων .... τὰ μὲν εἶναι\nχερσαῖα, τὰ δὲ ἔνυδρα, τὰ δὲ πυριγενῆ. εἶναι δέ τινα καὶ\nἐφήμερα καλούμενα, ἃ μίαν μόνην ἡμέραν ζῆν. τὰ δὲ ἀμφίβια\nεἶναι ὡς τὸν ποτάμιον ἵππον καὶ κροκόδειλον καὶ ἔνυδριν.\nπάντα τε τὰ ζῷα δύο ἡγεμόνας ἔχειν πόδας, καρκίνον δὲ\nτέσσαρας. ὅσα δ’ ἔναιμά ἐστι, φησί, τῶν ζῴων ἢ ἄποδά ἐστιν\nἢ δίποδα ἢ τετράποδα, ὅσα δὲ τῶν τεσσάρων\nπλείονας ἔχει πόδας ἄναιμά ἐστι. διὸ καὶ πάντα τὰ κινούμενα\nτέτταρσι σημείοις κινεῖται· ἄνθρωπος μὲν βʹ ποσὶ\nκαὶ χερσί, ὄρνις δὲ βʹ ποσὶ καὶ βʹ\nπτέρυξιν, ἔγχελυς καὶ γόγγρος δύο πτερυγίοις καὶ δύο\nκαμπαῖς. ἔτι τῶν ζῴων τὰ μὲν ἔχει χεῖρας, ὡς ἄνθρωπος, τὰ\nδὲ δοκεῖ, ὡς πίθηκος· οὐδὲν γὰρ τῶν ἀλόγων ζῴων δίδωσι καὶ\nλαμβάνει, πρὸς ἅπερ αἱ χεῖρες ὄργανα δέδονται. πάλιν τῶν\nζῴων τὰ μὲν ἄρθρα ἔχει, ὡς ἄνθρωπος, ὄνος, βοῦς, τὰ δὲ\nἄναρθρά ἐστιν, οἷον ὄφεις, ὄστρεα, πλεύμονες. πολλά τε τῶν\nζῴων οὐ κατὰ πᾶσαν ὥραν φαίνεται, οἷον τὰ φωλεύοντα, καὶ\nὅσα δὲ μὴ φωλεύει οὐκ αἰεὶ φαίνεται, οἷον χελιδόνες καὶ\nπελαργοί.\nπολλὰ δὲ ἔχων ἔτι λέγειν περὶ ὧν ἐλήρησεν ὁ φαρμακοπώλης\nπαύομαι, καίτοι εἰδὼς καὶ Ἐπίκουρον τὸν φιλαληθέστατον\nταῦτ’ εἰπόντα περὶ αὐτοῦ ἐν τῇ περὶ ἐπιτηδευμάτων ἐπιστολῇ,\nὅτι καταφαγὼν τὰ πατρῷα ἐπὶ στρατείαν ὥρμησε καὶ ὅτι ἐν\nταύτῃ κακῶς πράττων ἐπὶ τὸ φαρμακοπωλεῖν ἦλθεν· εἶτα\nἀναπεπταμένου τοῦ Πλάτωνος περιπάτου, φησί, παραβαλὼν\nἑαυτὸν προσεκάθισε τοῖς λόγοις, οὐκ ὢν ἀφυής, καὶ κατὰ μικρὸν εἰς τὴν θεωρουμένην\nἐξῆλθεν. οἶδα δὲ ὅτι ταῦτα μόνος Ἐπίκουρος εἴρηκεν κατ᾽\nαὐτοῦ, οὔτε δ’ Εὐβουλίδης, ἀλλ’ οὐδὲ Κηφισόδωρος τοιοῦτόν\nτι ἐτόλμησεν εἰπεῖν κατὰ τοῦ Σταγειρίτου, καίτοι καὶ\nσυγγράμματα ἐκδόντες κατὰ τἀνδρός. ἐν δὲ τῇ αὐτῇ ἐπιστολῇ ὁ\nἘπίκουρος καὶ Πρωταγόραν φησὶ τὸν σοφιστὴν ἐκ φορμοφόρου\nκαὶ ξυλοφόρου πρῶτον μὲν γενέσθαι γραφέα Δημοκρίτου·\nθαυμασθέντα δ’ ὑπ’ ἐκείνου ἐπὶ ξύλων τινὶ ἰδίᾳ συνθέσει ἀπὸ\nταύτης τῆς ἀρχῆς ἀναληφθῆναι ὑπ’ αὐτοῦ καὶ διδάσκειν ἐν\nκώμῃ τινὶ γράμματα, ἀφ’ ὧν ἐπὶ τὸ σοφιστεύειν ὁρμῆσαι. κἀγὼ\nδέ, ἄνδρες συνδαιταλῆς, ἀπὸ τῶν πολλῶν τούτων λόγων τὴν\nὁρμὴν ἔχω ἐπὶ τὸ ἤδη γαστρίζεσθαι.’\nεἰπόντος οὖν τινος ἔτι παρασκευάζεσθαι τοὺς μαγείρους διὰ\nτὴν πολλὴν τῶν λόγων ἑστίασιν, ἵνα μὴ ψυχρὰ παρατιθῶσιν\n(οὐδεὶς γὰρ ἂν φάγοι ψυχρῶν), ὁ Κύνουλκος ἔφη· ‘κατὰ τὸν\nἈλέξιδος τοῦ κωμῳδιοποιοῦ Μίλκωνα (II 353 K)\nἐγώ (φησιν) — — —κἂν μὴ παραθῶσι θερμά. τἀγαθὸν Πλάτωνἁπανταχοῦ φησ’ ἀγαθὸν εἶναι, μανθάνεις;τὸ δ’ ἡδὺ πάντως ἡδὺ κἀκεῖ κἀνθάδε. οὐκ ἀχαρίτως δὲ καὶ Σφαῖρον τὸν συσχολάσαντα μὲν\nΧρυσίππῳ παρὰ Κλεάνθει, μετάπεμπτον δὲ γενόμενον εἰς\nἈλεξάνδρειαν ὑπὸ τοῦ βασιλέως Πτολεμαίου, κηρίνων ποτὲ ἐν\nτῷ δείπνῳ παρατεθεισῶν ὀρνίθων ἐκτείναντα τὰς χεῖρας\nἐπισχεθῆναι ὑπὸ τοῦ βασιλέως, ὡς ψεύδει συγκατατιθέμενον.\nτὸν δ’ εὐστόχως ἀποφήνασθαι εἰπόντα οὐ\nτούτῳ συγκατατίθεσθαι ὅτι εἰσὶν ὄρνεις, ἀλλ’ ὅτι εὔλογόν\nἐστι ταύτας ὄρνεις εἶναι. διαφέρειν δὲ τὴν καταληπτικὴν\nφαντασίαν τοῦ εὐλόγου· τὴν μὲν γὰρ ἀδιάψευστον εἶναι, τὸ δ᾽\nεὔλογον κἂν ἄλλως ἀποβαίνειν. καὶ ἡμῖν οὖν κατὰ\nτὴν καταληπτικὴν φαντασίαν καὶ τῶν κηρίνων περιενεχθήτω,\nἵνα κἂν κατὰ τὴν ὄψιν πλανᾶσθαι δυνώμεθα ἵνα μὴ\nπάντα λαλῶμεν.\nκαὶ μελλόντων ἤδη δειπνεῖν ἐπισχεῖν ἐκέλευσεν ὁ Δάφνος,\nἐπειπὼν τὸ ἐκ Μαμμακύθου ἢ Αὐρῶν Μεταγένους ἰαμβεῖον\n(I 705 K)· ὥσπερ ἐπειδὰν δειπνῶμέν που, τότε πλεῖστα\nλαλοῦμενἅπαντες. ‘κἀγώ φημι ἐνδεῶς εἰρῆσθαι τὸν περὶ ἰχθύων λόγον,\nπολλὰ εἰρηκότων καὶ Ἀσκληπιαδῶν παίδων, Φυλοτίμου λέγω ἐν\nτοῖς περὶ τροφῆς καὶ Μνησιθέου τοῦ Ἀθηναίου, ἔτι δὲ Διφίλου\nτοῦ Σιφνίου. οὗτος γὰρ ἐν τῷ ἐπιγραφομένῳ περὶ τῶν\nπροσφερομένων τοῖς νοσοῦσι καὶ τοῖς ὑγιαίνουσί φησιν ὅτι\nτῶν θαλασσίων ἰχθύων οἱ μὲν πετραῖοί εἰσιν εὔφθαρτοι,\nεὔχυλοι, σμηκτικοί, κοῦφοι, ὀλιγότροφοι, οἱ δὲ πελάγιοι\nδυσφθαρτότεροι, πολύτροφοι, δυσοικονόμητοι. καὶ τῶν\nπετραίων ὁ φύκης καὶ ἡ φυκίς, ἁπαλώτατα ἰχθύδια ὄντα,\nἄβρωμα καὶ εὔφθαρτά ἐστιν, ἡ δὲ πέρκη τούτοις προσεοικυῖα\nκατὰ τόπους ὀλίγῳ διαλλάττει. οἱ δὲ κωβιοὶ ἀναλογοῦσι τῇ\nπέρκῃ· ὧν οἱ μικροὶ καὶ οἱ λευκοὶ ἁπαλοί εἰσιν, ἄβρωμοι,\nεὔχυλοι, εὔπεπτοι· οἱ δὲ χλωροὶ (καλοῦνται δὲ καυλίναι)\nξηροί εἰσι καὶ ἀλιπεῖς. αἱ δὲ χάνναι ἁπαλόσαρκοι,\nσκληρότεραι δὲ τῆς πέρκης. ὁ δὲ σκάρος\nἁπαλόσαρκος, ψαθυρός, γλυκύς, κοῦφος, εὔπεπτος, εὐανάδοτος,\nεὐκοίλιος. τούτων δὲ ὁ πρόσφατος ὕποπτος, ἐπειδὴ τοὺς\nθαλαττίους λαγὼς θηρεύοντες σιτοῦνται· διὸ καὶ τὰ ἐντὸς\nχολέρας ποιητικὰ ἔχει. ἡ δὲ καλουμένη κηρὶς ἁπαλόσαρκος,\nεὐκοίλιος, εὐστόμαχος· ὁ δὲ χυλὸς αὐτῆς παχύνει καὶ σμήχει.\nὀρφὸς ἢ ὀρφὼς εὔχυλος, πολύχυλος, γλίσχρος, δύσφθαρτος,\nπολύτροφος, οὐρητικός· τὰ δὲ πρὸς τῇ κεφαλῇ αὐτοῦ γλίσχρα,\nεὔπεπτα, τὰ δὲ σαρκώδη δύσπεπτα, βαρύτερα· ἁπαλώτερον δὲ τὸ\nοὐραῖον· φλέγματος δ’ ἐστὶ δραστικὸς ὁ ἰχθὺς καὶ δύσπεπτος.\nαἱ δὲ σφύραιναι τῶν γόγγρων εἰσὶ τροφιμώτεραι. ἡ δὲ λιμναία\nἔγχελυς τῆς θαλασσίας ἐστὶν εὐστομωτέρα καὶ πολυτροφωτέρα.\nτῷ δὲ μελανούρῳ ἀναλογεῖ ὁ χρύσοφρυς. σκορπίοι δὲ οἱ\nπελάγιοι καὶ κιρροὶ τροφιμώτεροι τῶν τεναγωδῶν τῶν ἐν τοῖς\nαἰγιαλοῖς τῶν μεγάλων.\nσπάρος δὲ δριμύς, ἁπαλόσαρκος, ἄβρωμος, εὐστόμαχος,\nοὐρητικός, οὐκ ἄπεπτος, ταγηνιστὸς δὲ δύσπεπτος. τρίγλη\nεὐστόμαχος παραστύφουσα, σκληρόσαρκος, δύσφθαρτος, ἐφεκτικὴ\nκοιλίας καὶ μάλιστα ἡ ἐξ ἀνθράκων· ἡ δὲ ἀπὸ τηγάνου βαρεῖα\nκαὶ δύσπεπτος, κοινῶς δὲ πᾶσα αἵματος ἐκκριτική. συνόδους\nκαὶ χάραξ τοῦ μὲν αὐτοῦ γένους εἰσί, διαφέρει δ’ ὁ χάραξ.\nφάγρος γίνεται μὲν καὶ ποτάμιος, καλλίων δ’ ἐστὶν ὁ\nθαλάττιος. καπρίσκος καλεῖται μὲν καὶ μῦς, βρωμώδης δ’ ἐστὶ\nκαὶ σκληρός, κιθάρου δ’ ἐστὶ δυσπεπτότερος· δέρμα δ’ ἔχει\nεὔστομον. ῥαφὶς ἢ βελόνη (καλεῖται δὲ καὶ ἀβλεννής)\nδύσπεπτος, ὑγρός, εὐκοίλιος. θρίσσα καὶ\nτὰ ὁμογενῆ, χαλκὶς καὶ ἐρίτιμος, εὐανάδοτα. κεστρεὺς δὲ\nγίνεται μὲν καὶ θαλάσσιος καὶ λιμναῖος καὶ ποτάμιος. οὗτος\nδέ, φησί, καλεῖται καὶ ὀξύρυγχος. κορακῖνος δ’ ὁ ἐκ τοῦ\nΝείλου· ἥττων δ’ ὁ μέλας τοῦ λευκοῦ καὶ ὁ ἑφθὸς τοῦ ὀπτοῦ·\nοὗτος γὰρ καὶ εὐστόμαχος καὶ εὐκοίλιος. σάλπη σκληρά,\nἄστομος· κρείσσων δ’ ἡ ἐν Ἀλεξανδρείᾳ καὶ ἡ τῷ φθινοπώρῳ\nγινομένη· ὑγρόν τι γὰρ καὶ λευκόν, ἔτι δὲ καὶ ἄβρωμον\nἀνίησιν. ὁ γρύλλος ὅμοιος μέν ἐστιν ἐγχέλει, ἄστομος δέ. ὁ\nδὲ ἱέραξ σκληροσαρκότερος μὲν κόκκυγος, τοῖς δ’ ἄλλοις\nὅμοιος· καὶ ὁ κόραξ ἱέρακος σκληρότερος. οὐρανοσκόπος δὲ\nκαὶ ὁ ἁγνὸς καλούμενος ἢ καὶ καλλιώνυμος βαρεῖς. βῶξ δὲ\nἑφθὸς εὔπεπτος, εὐανάδοτος, ὑγρὸν ἀνιείς, εὐκοίλιος· ὁ δ᾽\nἀπ’ ἀνθράκων γλυκύτερος καὶ ἁπαλώτερος. βάκχος εὔχυλος,\nπολύχυλος, εὔτροφος. τράγος οὐκ εὔχυλος, ἄπεπτος, βρωμώδης.\nψῆττα, βούγλωσσοι εὔτροφοι καὶ ἡδεῖαι. τούτοις ἀναλογεῖ καὶ\nὁ ῥόμβος. λευκίσκοι, κέφαλοι, κεστρεῖς, μυξῖνοι, χελλῶνες\nὅμοιοί εἰσι κατὰ τὴν προσφοράν, τοῦ δὲ κεφάλου\nκαταδεέστερός ἐστιν ὁ κεστρεύς, ἥσσων δὲ ὁ μυξῖνος,\nτελευταῖος ὁ χελλών.\nθυννὶς δὲ καὶ θύννος βαρεῖς καὶ πολύτροφοι. ὁ δὲ καλούμενος\nἀκαρνὰν γλυκύς ἐστι καὶ παραστύφων, τρόφιμος δὲ καὶ\nεὐέκκριτος. ἡ δὲ ἀφύη βαρεῖά ἐστι καὶ δύσπεπτος· ὧν ἡ λευκὴ\nκαλεῖται κωβῖτις. καὶ ὁ ἑψητὸς δέ, τὸ\nμικρὸν ἰχθύδιον, τοῦ αὐτοῦ γένους ἐστί. τῶν δὲ σελαχίων ὁ\nμὲν βοῦς κρεώδης, ὁ δὲ γαλεὸς κρείσσων ὁ ἀστερίας\nλεγόμενος· ὁ δὲ ἀλωπεκίας ὅμοιός ἐστι τῇ γεύσει τῷ χερσαίῳ\nζῴῳ, διὸ καὶ τοῦ ὀνόματος ἔτυχε. καὶ ἡ βατὶς δὲ εὔστομος, ἡ\nδὲ ἀστερία βατὶς ἁπαλωτέρα καὶ εὔχυλος· ὁ δὲ λειόβατος\nδυσκοιλιώτερος καὶ βρωμώδης. ἡ δὲ νάρκη δύσπεπτος οὖσα τὰ\nμὲν κατὰ τὴν κεφαλὴν ἁπαλά τε καὶ εὐστόμαχα ἔχει, ἔτι δὲ\nεὔπεπτα, τὰ δὲ ἄλλα οὔ· κρείττονες δέ εἰσιν αἱ μικραὶ καὶ\nμάλιστα αἱ λιτῶς ἑψόμεναι. ἡ δὲ ῥίνη καὶ αὐτὴ τῶν σελαχίων\nοὖσα εὔπεπτός ἐστι καὶ κούφη. ἡ δὲ μείζων καὶ τροφιμωτέρα.\nκοινῶς δὲ πάντα τὰ σελάχια φυσώδη ἐστὶ καὶ κρεώδη καὶ\nδυσκατέργαστα πλεοναζόμενά τε τὰς ὄψεις ἀμβλύνει. ἡ δὲ\nσηπία καὶ ἑψομένη μὲν ἁπαλὴ καὶ εὔστομος καὶ εὔπεπτος, ἔτι\nδ’ εὐκοίλιος· ὁ δ’ ἀπ’ αὐτῆς χυλὸς λεπτυντικός ἐστιν\nαἵματος καὶ κινητικὸς τῆς δι’ αἱμορροίδων ἐκκρίσεως. τευθὶς\nδὲ εὐπεπτοτέρα καὶ τρόφιμος, καὶ μᾶλλον ἡ μικρά· ἡ δὲ ἑφθὴ\nσκληροτέρα ἐστὶ καὶ οὐκ εὔστομος. ὁ δὲ πῶλυψ συνεργεῖ μὲν\nἀφροδισίοις, σκληρὸς δ’ ἐστὶ καὶ δύσπεπτος· ὁ δὲ μείζων\nτροφιμώτερος. παρυγραίνει δὲ καὶ κοιλίαν ἑψόμενος ἐπὶ\nπλεῖον καὶ τὸν στόμαχον ἵστησιν. ἐμφανίζει δὲ καὶ Ἄλεξις ἐν\nΠαμφίλῃ τοῦ πολύποδος τὸ χρήσιμον λέγων ὧδε (II 360\nK)· ἐρῶντι δέ, Κτήσων, τί μᾶλλον συμφέρειὧν νῦν φέρων πάρειμι; κήρυκας, κτένας,βολβοὺς μέγαν τε πουλύπουν ἰχθῦς θ’ ἁδρούς. ἡ δὲ πηλαμὺς πολύτροφος μέν ἐστι καὶ βαρεῖα,\nοὐρητικὴ δὲ καὶ δύσπεπτος· ταριχευθεῖσα δὲ κυβίῳ ὁμοίως εὐκοίλιος καὶ λεπτυντική· ἡ δὲ μείζων\nσυνοδοντὶς καλεῖται. ἀναλογῶν μέντοι ὁ χελιδονίας τῇ\nπηλαμύδι σκληρότερός ἐστιν. ἡ δὲ χελιδών, ἡ τῷ πουλύπῳ\nἐοικυῖα, ἔχει τὸ ἀφ’ αὑτῆς ὑγρὸν εὔχροιαν ποιοῦν καὶ κινοῦν\nαἷμα. ὁ δὲ ὄρκυνος βορβορώδης· καὶ ὁ μείζων προσέοικε τῷ\nχελιδονίᾳ κατὰ τὴν σκληρότητα, τὰ δὲ ὑπογάστρια αὐτοῦ καὶ ἡ\nκλεὶς εὔστομα καὶ ἁπαλά. οἱ δὲ κοσταὶ λεγόμενοι\nταριχευθέντες εἰσὶ μέσοι. ξανθίας δ’ ἐπὶ ποσὸν βρωμώδης\nἐστὶν καὶ ἁπαλώτερος τοῦ ὀρκύνου. ταῦτα μὲν οὖν ὁ Δίφιλος\nεἴρηκεν.\nὁ δὲ Ἀθηναῖος Μνησίθεος ἐν τῷ περὶ ἐδεστῶν τῶν μειζόνων\nφησὶν ἰχθύων γένος ὑφ’ ὧν μὲν καλεῖσθαι τμητόν, ὑπ’ ἄλλων\nδὲ πελάγιον, οἷον χρυσόφρυς καὶ γλαύκους καὶ φάγρους. εἰσὶ\nδὲ δυσκατέργαστοι· κατεργασθέντες δὲ πολλαπλασίαν τροφὴν\nπαρέχουσι. τὸ δὲ τῶν λεπιδωτῶν γένος, οἷον θύννων,\nσκόμβρων, θυννίδων, γόγγρων καὶ τῶν τοιούτων, συμβαίνει\nτούτοις καὶ ἀγελαίοις εἶναι. τὰ μὲν οὖν μήτε καθ’ αὑτὰ\nφαινόμενα μήτ’ ἐν ταῖς ἀγέλαις ἐκφερόμενα μᾶλλόν ἐστιν\nεὔπεπτα, οἷον γόγγροι καὶ καρχαρίαι καὶ τὰ τοιαῦτα. τὰ δὲ\nἀγελαῖα γένη τῶν ἰχθύων τούτων τὴν μὲν ἐδωδὴν ἡδεῖαν ἔχει\n(πίονα γάρ ἐστι), βαρεῖαν δὲ καὶ δυσκατέργαστον. διὸ καὶ\nταριχεύεσθαι δύναται μάλιστα καί ἐστι τῶν ταριχηρῶν\nβέλτιστα γένη ταῦτα. χρήσιμοι δ’ εἰσὶν ὀπτοί· τήκεται γὰρ\nτὸ πιμελῶδες αὐτῶν. τὰ δὲ καλούμενα δαρτὰ τὸ μὲν ὅλον ἐστὶν\nὅσα τραχεῖαν ἔχει τὴν ἐπίφυσιν τοῦ δέρματος, οὐ λεπίσιν,\nἀλλ’ οἷον ἔχουσιν αἱ βατίδες καὶ ῥῖναι.\nταῦτα δὲ πάντα ἐστὶ μὲν εὔθρυπτα, οὐκ εὐώδη δέ· καὶ τροφὰς\nἐμποιεῖ τοῖς σώμασιν ὑγράς, ὑπάγει δὲ καὶ τὰς κοιλίας\nμάλιστα πάντων τῶν ἑψομένων ἰχθύων· τὰ δὲ ὀπτώμενα χείρονα.\nτὸ δὲ τῶν μαλακίων γένος, οἷον πολυπόδων τε καὶ σηπιῶν καὶ\nτῶν τοιούτων, τὴν μὲν σάρκα δύσπεπτον ἔχει· διὸ καὶ πρὸς\nἀφροδισιασμοὺς ἁρμόττουσιν. αὐτοὶ μὲν γάρ εἰσι\nπνευματώδεις, ὁ δὲ τῶν ἀφροδισιασμῶν καιρὸς πνευματώδους\nπροσδεῖται διαθέσεως. βελτίω δὲ ταῦτα γίνεται ἑψηθέντα. τὰς\nγὰρ ὑγρότητας ἔχει πονηράς· ἰδεῖν γοῦν ἔστιν οἵας ἀφίησιν\nπλυνόμενα· ταύτας οὖν ἡ ἕψησις ἐκκαλεῖται τῆς σαρκός.\nμαλακῆς γὰρ τῆς πυρώσεως καὶ μεθ’ ὑγροῦ διδομένης οἱονεὶ\nπλύσις τις αὐτῶν γίνεται. τὰ δ’ ὀπτώμενα καταξηραίνει τὰς\nὑγρότητας· ἔτι δὲ καὶ τῆς σαρκὸς αὐτῶν φύσει σκληρᾶς οὔσης\nκατὰ λόγον οὕτως ἔχει γίνεσθαι αὐτά.\nἀφύαι δὲ καὶ μεμβράδες καὶ τριχίδες καὶ τἄλλα ὅσων\nσυγκατεσθίομεν τὰς ἀκάνθας, ταῦτα πάντα τὴν πέψιν φυσώδη\nποιεῖ, τὴν δὲ τροφὴν δίδωσιν ὑγράν. τῆς οὖν πέψεως οὐχ\nὁμαλιζούσης, ἀλλὰ τῶν μὲν σαρκῶν ἄγαν ταχὺ πεττομένων, τῆς\nδὲ ἀκάνθης σχολῇ διαλυομένης (καὶ γὰρ ἅμα αἱ ἀφύαι καθ᾽\nαὑτὰς ἀκανθώδεις) ἐμποδισμὸς αὐτῶν ἑκατέρου γίγνεται περὶ\nτὴν κατεργασίαν, εἶτα φῦσαι μὲν ἀπὸ τῆς πέψεως, ὑγρασίαι δὲ\nἀπὸ τῆς τροφῆς συμβαίνουσι. βελτίω δ’ ἐστὶν ἑψόμενα, τῆς δὲ\nκοιλίας ἐστὶν ἀνωμάλως ὑπακτικά. τὰ δὲ καλούμενα πετραῖα,\nκωβιοὶ καὶ σκορπίοι καὶ ψῆτται καὶ τὰ ὅμοια, τοῖς τε\nσώμασιν ἡμῶν ξηράν τε δίδωσι τροφήν (εὔογκα δ’ ἐστὶ καὶ\nτρόφιμα καὶ πέττεται ταχέως καὶ οὐκ\nἐγκαταλείπει περιττώματα πολλα) πνευμάτων τε οὔκ ἐστι\nπεριποιητικά. γίνεται δ’ εὐπεπτότερον ἅπαν ὄψον ταῖς\nσκευασίαις ἁπλῶς ἀρτυθέν· τὰ δὲ πετραῖα καὶ τῇ ἡδονῇ ἁπλῶς\nσκευασθέντα. τούτοις δ’ ὅμοιόν ἐστι γένος τὸ καλούμενον\nμαλακόσαρκον, κίχλαι καὶ κόσσυφοι καὶ τὰ ὅμοια. ἐστὶ δὲ\nὑγρότερα μὲν ταῦτ’ ἐκείνων, πρὸς δὲ τὰς ἀναλήψεις ἀπόλαυσιν\nἔχει πλείω. τῆς μὲν κοιλίας καὶ τῆς οὐρήσεως ὑπακτικώτερα\nταῦτ’ ἐστὶν ἐκείνων διὰ τὸ καὶ τὰς σάρκας ὑγροτέρας καὶ\nπλείους ἔχειν τῶν προειρημένων. χρὴ δὲ ἐὰν μὲν τὴν κοιλίαν\nβούληταί τις ὑπάγειν, ἕψοντα διδόναι· μετρίως δὲ ἐχούσης\nὀπτηθέντα γίνεται τρόφιμα. πρὸς δὲ τὰς οὐρήσεις ἀμφοτέρως\nσκευασθέντα χρήσιμα.\nοἱ δὲ τόποι τῆς θαλάσσης, ὅπου ποταμοὶ καὶ λίμναι\nσυμβάλλουσιν, ἔτι δὲ πελάγη μεγάλα καὶ κόλποι θαλάττης\nεἰσίν, ἐνταῦθα μὲν πάντες οἱ ἰχθύες εἰσὶν ὑγρότεροι καὶ\nμᾶλλον πίονες ὑπάρχουσι· καὶ ἐσθίεσθαι μέν εἰσιν ἡδίους,\nπρὸς δὲ τὴν πέψιν καὶ τροφὴν γίνονται χείρους. ἐν δὲ τοῖς\nαἰγιαλοῖς τοῖς κειμένοις πρὸς τὰ πελάγη καὶ λίαν\nἀναπεπταμένοις σκληροὶ καὶ λεπτοὶ καὶ κυματοπλῆγές εἰσιν οἱ\nπλείους. περὶ δὲ τὰς ἀγχιβαθεῖς, ἐν αἷς μὴ λίαν ἔγκειται\nμεγάλα πνεύματα, πρὸς δὲ τούτοις εἴ που καὶ πόλεις σύνεγγύς\nεἰσιν, ἐνταῦθα δ’ ἔστι τὰ πλεῖστα γένη τῶν ἰχθύων ὁμαλῶς\nἄριστα καὶ πρὸς ἡδονὴν καὶ πρὸς εὐπεψίαν καὶ πρὸς τὴν\nτροφὴν τοῦ σώματος. δύσπεπτοι δὲ καὶ βαρύτατοι τῶν\nθαλασσίων εἰσὶν οἱ μετεκβαίνοντες ἐκ τῆς θαλάσσης εἴς τε ποταμοὺς καὶ λίμνας, οἷον κεστρεὺς\nκαὶ συλλήβδην τῶν ἰχθύων ὅσοι δύνανται βιοτεύειν ἐν\nἀμφοτέροις τοῖς ὕδασι. τῶν δὲ τελείως ἐν τοῖς ποταμοῖς καὶ\nλίμναις βιοτευόντων ἀμείνους εἰσὶν οἱ ποτάμιοι· σῆψις γὰρ\nὕδατος τὸ λιμναῖόν ἐστι. καὶ τῶν ποταμίων δ’ αὐτῶν\nβέλτιστοί εἰσιν οἱ ἐν τοῖς ὀξυτάτοις τῶν ποταμῶν ὄντες οἵ\nτε πυροῦντες· οὗτοι γὰρ οὐ γίνονται, ἐὰν μὴ ποταμὸς ὀξὺς ᾖ\nκαὶ ψυχρός, διαφέρουσι δὲ τῶν ποταμίων ἰχθύων εὐπεψίᾳ.\nταῦτα καὶ παρ’ ἡμῶν ἔχετε, ἄνδρες φίλοι, ὀψωνησάντων κατὰ\nδύναμιν τὴν ἑαυτῶν ὑγιεινῶς. κατὰ γὰρ τὸν Ἀντιφάνους\nΠαράσιτον (II 87 K)ἐγὼ περὶ τὴν ὀψωνίαν μὲν οὐ πάνυἐσπούδακ’ οὐδ’ αὖ συνέτεμον λίαν πάνυ,ὡς ἄν τις ἄλλως ἐξενεχθεῖσιν ὅπουτοῦ διαλάβοι κραιπάλην Ἑλληνικῶς, ἀλλὰ μὴν οὐδὲ οὕτως εἰμὶ φίλιχθυς ὡς ὁ παρὰ τῷ\nαὐτῷ ποιητῇ ἐν Βουταλίωνι, ὅπερ δρᾶμα τῶν Ἀγροίκων ἐστὶν\nἑνὸς διασκευή. φησὶ γάρ (II 38\nK)· Α. καὶ μὴν ἑστιάσω τήμερονὑμᾶς ἐγώ· σὺ δ’ ἀγοράσεις ἡμῖν λαβών,Πίστ᾽, ἀργύριον. Π. ἄλλως γὰρ οὐκ ἐπίσταμαιχρηστῶς ἀγοράζειν. Α. φράζε δή, Φιλούμενε,ὄψῳ τίνι χαίρεις; Φ. πᾶσι. Α. καθ’ ἕκαστον λέγε,ἰχθὺν τίν’ ἡδέως φάγοις ἄν; Φ. εἰς ἀγρὸνἦλθεν φέρων ποτ’ ἰχθυοπώλης μαινίδαςκαὶ τριγλίδας, καὶ νὴ Δί’ ἤρεσεν σφόδραἡμῖν ἅπασιν. Α. εἶτα καὶ νῦν, εἰπέ μοι,\nτούτων φάγοις ἄν; Φ. κἄν τις ἄλλος μικρὸς ᾖ·τοὺς γὰρ μεγάλους τούτους ἅπαντας νενόμικαἀνθρωποφάγους ἰχθῦς. Α. τί φής, ὦ φίλτατε;ἀνθρωποφάγους, πῶς; Π. οὓς ἂν ἄνθρωπος\nφάγοιδῆλον ὅτι· ταῦτα δ’ ἐστὶν Ἑλένης βρώματα, ἅ φησιν οὗτος, μαινίδας καὶ τριγλίδας. ἐν δὲ τῷ\nἈγροίκῳ Ἑκάτης βρώματα ἔφη τὰς μαινίδας εἶναι καὶ τὰς\nτριγλίδας. ἐκφαυλίζων δὲ καὶ Ἔφιππος τοὺς μικροὺς τῶν\nἰχθύων ἐν Φιλύρᾳ φησί (II 262 K)· παππία, βούλει δραμὼνεἰς τὴν ἀγορὰν κἆτ’ ἀγοράσαι μοι; Β. φράζε τί.Α. ἰχθῦς φρονοῦντας, ὦ πάτερ· μή μοι βρέφη.Β. οὐκ οἶσθ’ ὁτιὴ τἀργύριόν ἐστ’ ἰσάργυρον;\nἥδιστος δ’ ἐστὶ καὶ ὁ παρὰ τῷ αὐτῷ ποιητῇ ἐν τοῖς\nὈβελιαφόροις νεανίσκος κατασμικρύνων ἅπαντα τὰ περὶ τὴν\nὀψωνίαν καὶ λέγων ὧδε (II 258 K)· ἀλλ’ ἀγόρασον εὐτελῶς·ἅπαν γὰρ ἱκανόν ἐστι. Β. φράζε, δέσποτα.Α. μὴ πολυτελῶς, ἀλλὰ καθαρείως, ὅ τι ἂν ᾖ,ὁσίας ἕνεκ᾽· ἀρκεῖ τευθίδια, σηπίδια·κἂν κάραβός τις ᾖ λαβεῖν, εἷς ἀρκέσειἢ δύ’ ἐπὶ τὴν τράπεζαν· ἐγχελύδιαΘήβηθεν ἐνίοτ’ ἔρχεται· τούτων λαβέ.ἀλεκτρυόνιον, φάττιον, περδίκιον,\nτοιαῦτα. δασύπους ἄν τις εἰσέλθῃ, φέρε.Β. ὡς μικρολόγος εἶ. Α. σὺ δέ γε λίαν πολυτελής·πάντως κρέ’ ἡμῖν ἔστι. Β. πότερ’ ἔπεμψέ τις;Α. οὔκ, ἀλλ’ ἔθυσεν ἡ γυνή· τὸ μοσχίοντὸ τῆς Κορώνης αὔριον δειπνήσομεν. ὁ δὲ παρὰ Μνησιμάχῳ ἐν τῷ ὁμωνύμῳ δράματι Δύσκολος\nφιλάργυρος ὢν σφόδρα πρὸς τὸν ἀσωτευόμενον νεανίσκον φησίν\n(II 436 K)· ἀλλ’ ἀντιβολῶ σ᾽, ἐπίταττέ μοι μὴ πόλλ’ ἄγανμηδ’ ἄγρια λίαν μηδ’ ἐπηργυρωμένα,μέτρια δέ, τῷ θείῳ σεαυτοῦ. Β. πῶς ἔτιμετριώτερ᾽, ὦ δαιμόνι᾽; Α. ὅπως; σύντεμνε καὶἐπεξαπάτα με· τοὺς μὲν ἰχθῦς μοι κάλειἰχθύδι’ · ὄψον δ’ ἂν λέγῃς ἕτερον, κάλειὀψάριον. ἥδιον γὰρ ἀπολοῦμαι πολύ.\nἐπεὶ δὲ κατὰ θεὸν ἐν τοῖς προκειμένοις, φίλτατε Οὐλπιανέ, ἢ\nὑμεῖς, γραμματικῶν παῖδες, εἴπατέ μοι τίνι ἐννοίᾳ ὁ Ἔφιππος\nἐν τοῖς προειρημένοις ἔφη· τὸ μοσχίοντὸ τῆς Κορώνης αὔριον δειπνήσομεν. ἐγὼ γὰρ οἴομαι ἱστορίαν τινὰ εἶναι καὶ ποθῶ\nμαθεῖν’. καὶ ὁ Πλούταρχος ἔφη Ῥοδιακὴν εἶναι λεγομένην\nἱστορίαν, ἣν ἐπὶ τοῦ παρόντος ἀποστοματίζειν οὐ δύνασθαι τῷ\nπάνυ πρὸ πολλοῦ ἐντετυχηκέναι τῷ ταῦτα περιέχοντι βιβλίῳ.\n‘οἶδα δὲ Φοίνικα τὸν Κολοφώνιον ἰαμβοποιὸν μνημονεύοντά\nτινων ἀνδρῶν ὡς ἀγειρόντων τῇ κορώνῃ, καὶ λέγοντα ταῦτα\n(anth. 1. p. 217 Bgk)·\nἐσθλοί, κορώνῃ χεῖρα πρόσδοτε κριθέωντῇ παιδὶ τἀπόλλωνος ἢ λέκος πυρῶνἢ ἄρτον ἢ ἤμαιθον ἢ ὅ τι τις χρῄζει·δότ᾽, ὦγαθοί, τι τῶν ἕκαστος ἐν χερσὶνἔχει κορώνῃ· χἄλα λήψεται χόνδρον·φιλεῖ γὰρ αὕτη πάγχυ ταῦτα δαίνυσθαι·ὁ νῦν ἅλας δοὺς αὖθι κηρίον δώσει.ὦ παῖ, θύρην ἄγκλινε· πλοῦτος ἤκουσε,καὶ τῇ κορώνῃ παρθένος φέρει σῦκα.θεοί, γένοιτο πάντ’ ἄμεμπτος ἡ κούρηκἀφνειὸν ἄνδρα κὠνομαστὸν ἐξεύροι·καὶ τῷ γέροντι πατρὶ κοῦρον εἰς χεῖραςκαὶ μητρὶ κούρην εἰς τὰ γοῦνα κατθείη,θάλος τρέφειν γυναῖκα τοῖς κασιγνήτοις.ἐγὼ δ’ ὅκου πόδες φέρουσιν, ὀφθαλμοὺςἀμείβομαι Μούσῃσι πρὸς θύρῃσ’ ᾄδωνκαὶ δόντι καὶ μὴ δόντι πλέονα τωνγεω. καὶ ἐπὶ τέλει δὲ τοῦ ἰάμβου φησίν· ἀλλ᾽, ὦγαθοί, ἐπορέξαθ’ ὧν μυχὸς πλουτεῖ·δὸς ὦν, ἄναξ, δὸς καὶ σὺ πότνα μοι νύμφη·νόμος κορώνῃ χεῖρα δοῦν ἐπαιτούσῃ.τοσαῦτ’ ἀείδω· δός τι καὶ καταχρήσει. κορωνισταὶ δὲ ἐκαλοῦντο οἱ τῇ κορώνῃ ἀγείροντες,\nὥς φησι Πάμφιλος ὁ Ἀλεξανδρεὺς ἐν τοῖς περὶ ὀνομάτων· καὶ\nτὰ ᾀδόμενα δὲ ὑπ’ αὐτῶν κορωνίσματα\nκαλεῖται, ὡς ἱστορεῖ Ἁγνοκλῆς ὁ Ῥόδιος ἐν Κορωνισταῖς.\nκαὶ χελιδονίζειν δὲ καλεῖται παρὰ Ῥοδίοις ἀγερμός τις\nἄλλος, περὶ οὗ φησι Θέογνις ἐν βʹ περὶ τῶν ἐν\nῬόδῳ θυσιῶν (FHG IV 514) γράφων οὕτως· ‘εἶδος\nδέ τι τοῦ ἀγείρειν χελιδονίζειν Ῥόδιοι καλοῦσιν, ὃ γίνεται\nτῷ Βοηδρομιῶνι μηνί. χελιδονίζειν δὲ λέγεται διὰ τὸ εἰωθὸς\nἐπιφωνεῖσθαι· ἦλθ᾽, ἦλθε χελιδὼνκαλὰς ὧρας ἄγουσα,καλοὺς ἐνιαυτούς,ἐπὶ γαστέρα λευκά,ἐπὶ νῶτα μέλαινα.παλάθαν σὺ προκύκλειἐκ πίονος οἴκουοἴνου τε δέπαστροντυροῦ τε κάνυστρον.καὶ πυρῶνἁ χελιδὼν καὶ λεκιθίτανοὐκ ἀπωθεῖται. πότερ’ ἀπίωμες ἢ λαβώμεθα;εἰ μέν τι δώσεις· εἰ δὲ μή, οὐκ ἐάσομεν,ἢ τὰν θύραν φέρωμες ἢ θοὐπέρθυρονἢ τὰν γυναῖκα τὰν ἔσω καθημέναν·μικρὰ μέν ἐστι, ῥᾳδίως νιν οἴσομες.ἂν δὴ φέρῃς τι,μέγα δή τι φέροιο.\nἄνοιγ’ ἄνοιγε τὰν θύραν χελιδόνι·οὐ γὰρ γέροντές ἐσμεν, ἀλλὰ παιδία. τὸν δὲ ἀγερμὸν τοῦτον κατέδειξε πρῶτος Κλεόβουλος\nὁ Λίνδιος ἐν Λίνδῳ χρείας γενομένης συλλογῆς χρημάτων.’\nἐπεὶ δὲ Ῥοδιακῶν ἱστοριῶν ἐμνήσθημεν, ἰχθυολογήσων καὶ\nαὐτὸς ὑμῖν ἔρχομαι ἀπὸ τῆς καλῆς Ῥόδου, ἣν εὔιχθυν εἶναί\nφησιν ὁ ἥδιστος Λυγκεύς. Ἐργείας οὖν ὁ Ῥόδιος ἐν τοῖς περὶ\nτῆς πατρίδος προειπών τινα περὶ τῶν κατοικησάντων τὴν νῆσον\nΦοινίκων φησὶν (FHG IV 405) ὡς ‘οἱ περὶ\nΦάλανθον ἐν τῇ Ἰαλυσῷ πόλιν ἔχοντες ἰσχυροτάτην τὴν Ἀχαίαν\nκαλουμένην καὶ ὕδατος ἐγκρατεῖς ὄντες χρόνον πολὺν ἀντεῖχον\nἸφίκλῳ πολιορκοῦντι. ἦν γὰρ αὐτοῖς καὶ θέσφατον ἐν χρησμῷ\nτινι λελεγμένον ἕξειν τὴν χώραν, ἕως κόρακες λευκοὶ\nγένωνται καὶ ἐν τοῖς κρατῆρσιν ἰχθύες φανῶσιν. ἐλπίζοντες\nοὖν τοῦτ’ οὐδέποτε ἔσεσθαι καὶ τὰ πρὸς τὸν πόλεμον\nῥᾳθυμοτέρως εἶχον. ὁ δ’ Ἴφικλος πυθόμενος παρά τινος τὰ τῶν\nΦοινίκων λόγια καὶ ἐνεδρεύσας τοῦ Φαλάνθου πιστόν τινα\nπορευόμενον ἐφ’ ὕδωρ, ᾧ ὄνομα ἦν Λάρκας, καὶ πίστεις πρὸς\nαὐτὸν ποιησάμενος, θηρεύσας ἰχθύδια ἐκ τῆς κρήνης καὶ\nἐμβαλὼν εἰς ὑδρεῖον ἔδωκε τῷ Λάρκᾳ καὶ ἐκέλευσε φέροντα τὸ\nὕδωρ τοῦτο ἐγχέαι εἰς τὸν κρατῆρα ὅθεν τῷ Φαλάνθῳ\nᾠνοχοεῖτο. καὶ ὃ μὲν ἐποίησε ταῦτα· ὁ δὲ Ἴφικλος κόρακας\nθηρεύσας καὶ ἀλείψας γύψῳ ἀφῆκεν. Φάλανθος δ’ ἰδὼν τοὺς\nκόρακας ἐπορεύετο καὶ ἐπὶ τὸν κρατῆρα· ὡς δὲ καὶ τοὺς ἰχθῦς\nεἶδεν, ὑπέλαβε τὴν χώραν οὐκ ἔτι αὑτῶν\nεἶναι καὶ ἐπεκηρυκεύσατο πρὸς τὸν Ἴφικλον, ὑπόσπονδος\nὑπεξελθεῖν ἀξιῶν μετὰ τῶν σὺν αὑτῷ. συγκαταθεμένου δὲ τοῦ\nἸφίκλου ἐπιτεχνᾶται ὁ Φάλανθος τοιόνδε τι· καταβαλὼν ἱερεῖα\nκαὶ τὰς κοιλίας ἐκκαθάρας ἐν ταύταις ἐπειρᾶτο ἐξάγειν\nχρυσίον καὶ ἀργύριον· αἰσθόμενος δὲ ὁ Ἴφικλος διεκώλυε.\nπροφέροντός τε τοῦ Φαλάνθου τὸν ὅρκον ὃν ὤμοσεν, ἐάσειν\nἐξάγεσθαι ὅ τι κα τᾷ γαστρὶ αἴρωνται, ἀντισοφίζεται πλοῖα\nαὐτοῖς διδοὺς ἵνα ἀποκομισθῶσιν, παραλύσας τὰ πηδάλια καὶ\nτὰς κώπας καὶ τὰ ἱστία, ὀμόσαι φήσας πλοῖα παρέξειν, ἄλλο\nδὲ οὐδέν. ἐν ἀπορίᾳ δὲ οἱ Φοίνικες ἐχόμενοι πολλὰ μὲν τῶν\nχρημάτων κατώρυσσον ἐπισημαινόμενοι τοὺς τόπους, ἵν᾽\nὕστερόν ποτε ἀνέλωνται ἀφικόμενοι, πολλὰ δὲ τῷ Ἰφίκλῳ\nκατέλειπον. ἀπαλλαγέντων οὖν τούτῳ τῷ τρόπῳ ἐκ τῆς χώρας\nτῶν Φοινίκων κατέσχον τὰ πράγματα οἱ Ἕλληνες.’ τὰ δ’ αὐτὰ\nἱστορήσας καὶ Πολύζηλος ἐν τοῖς Ῥοδιακοῖς (FHG IV\n481) ‘τὰ περὶ τῶν ἰχθύων, φησί, καὶ τῶν κοράκων\nμόνοι ᾔδεσαν ὁ Φακᾶς καὶ ἡ θυγάτηρ αὐτοῦ Δορκία. αὕτη δ᾽\nἐρασθεῖσα τοῦ Ἰφίκλου καὶ συνθεμένη περὶ γάμου διὰ τῆς\nτροφοῦ ἔπεισε τὸν φέροντα τὸ ὕδωρ ἰχθῦς ἀγαγεῖν καὶ\nἐμβαλεῖν εἰς τὸν κρατῆρα, καὶ αὐτὴ δὲ τοὺς κόρακας\nλευκάνασα ἀφῆκεν.’\nΚρεώφυλος δ’ ἐν τοῖς Ἐφεσίων Ὥροις (FHG IV\n371) ‘οἳ τὴν Ἔφεσον, φησί, κτίζοντες καὶ πολλὰ\nταλαιπωρηθέντες ἀπορίᾳ τόπου τὸ τελευταῖον πέμψαντες εἰς θεοῦ ἠρώτων ὅπου τὸ πόλισμα\nθῶνται. ὃ δ’ αὐτοῖς ἔχρησεν ἐνταῦθα οἰκίζειν πόλιν ᾗ ἂν\nἰχθὺς δείξῃ καὶ ὗς ἄγριος ὑφηγήσηται. λέγεται οὖν ὅπου νῦν\nἡ κρήνη ἐστὶν Ὑπέλαιος καλουμένη καὶ ὁ ἱερὸς λιμὴν ἁλιέας\nἀριστοποιεῖσθαι, καὶ τῶν ἰχθύων τινὰ ἀποθορόντα σὺν\nἀνθρακιᾷ εἰσπεσεῖν εἰς φορυτόν, καὶ ἁφθῆναι ὑπ’ αὐτοῦ\nλόχμην, ἐν ᾗ ἔτυχε σῦς ἄγριος ὤν· ὃς ὑπὸ τοῦ πυρὸς\nθορυβηθεὶς ἐπέδραμε τοῦ ὄρους ἐπὶ πολύ, ὁ δὴ καλεῖται\nΤρηχεῖα, καὶ πίπτει ἀκοντισθεὶς ὅπου νῦν ἐστιν ὁ τῆς Ἀθηνᾶς\nναός. καὶ διαβάντες οἱ Ἐφέσιοι ἐκ τῆς νήσου, ἔτεα εἴκοσιν\nοἰκήσαντες, τὸ δεύτερον εἴκοσι κτίζουσι Τρηχεῖαν\nκαὶ τὰ ἐπὶ Κορησσόν, καὶ ἱερὸν Ἀρτέμιδος ἐπὶ τῇ ἀγορῇ\nἱδρύσαντο Ἀπόλλωνός τε τοῦ Πυθίου ἐπὶ τῷ λιμένι.’\nτοιούτων οὖν ἔτι πολλῶν λεγομένων τότε ἐξάκουστος ἐγένετο\nκατὰ πᾶσαν τὴν πόλιν αὐλῶν τε βόμβος καὶ κυμβάλων ἦχος ἔτι\nτε τυμπάνων κτύπος μετὰ ᾠδῆς ἅμα γινόμενος. ἔτυχεν δὲ οὖσα\nἑορτὴ τὰ Παρίλια μὲν πάλαι καλουμένη, νῦν δὲ Ῥωμαῖα, τῇ τῆς\nπόλεως Τύχῃ ναοῦ καθιδρυμένου ὑπὸ τοῦ πάντα ἀρίστου καὶ\nμουσικωτάτου βασιλέως Ἀδριανοῦ· ἐκείνην τὴν ἡμέραν κατ᾽\nἐνιαυτὸν ἐπίσημον ἄγουσι πάντες οἱ τὴν Ῥώμην κατοικοῦντες\nκαὶ οἱ ἐνεπιδημοῦντες τῇ πόλει. ὁ οὖν Οὐλπιανὸς ‘ἄνδρες,\nἔφη, τί τοῦτο; εἰλάπιν’ ἠὲ γάμος; ἐπεὶ οὐκ ἔρανος τάδε γ’ ἐστίν(Od. 1.226).’\nκαί τινος εἰπόντος ὅτι βαλλίζουσιν οἱ κατὰ τὴν\nπόλιν ἅπαντες τῇ θεῷ, ‘ὦ λῷστε’, ὁ Οὐλπιανὸς γελάσας ἔφη,\n‘καὶ τίς Ἑλλήνων τοῦτο βαλλισμὸν ἐκάλεσεν, δέον εἰρηκέναι\nκωμάζουσιν ἢ χορεύουσιν ἤ τι ἄλλο τῶν εἰρημένων. σὺ δὲ ἡμῖν\nἐκ τῆς Συβούρας ὄνομα πριάμενος ἀπώλεσας τὸν οἶνον ἐπιχέας ὕδωρ (Aristias p.\n563 N).’ καὶ ὁ Μυρτίλος ἔφη· ‘ἀλλὰ μὴν καὶ Ἑλληνικώτερον\nἀποδείξω σοι τὸ ὄνομα, ὦ φίλε Ἐπιτίμαιε. πάντας γὰρ\nἐπιστομίζειν πειρώμενος οὐδενὸς μὲν ἀμαθίαν κατέγνως,\n‘σαυτὸν δ’ ἀποφαίνεις κενότερον λεβηρίδος’. Ἐπίχαρμος, ὦ\nθαυμασιώτατε, ἐν τοῖς Θεαροῖς μέμνηται τοῦ βαλλισμοῦ, καὶ\nοὐ μακράν ἐστι τῆς Σικελίας ἡ Ἰταλία. ἐν οὖν τῷ δράματι οἱ\nθεωροὶ καθορῶντες τὰ ἐν Πυθοῖ ἀναθήματα καὶ περὶ ἑκάστου\nλέγοντές φασι καὶ τάδε (p. 242 L)· λέβητες χάλκιοι,κρατῆρες, ὀδελοί. τοῖς γα μὰν ὑπωδέλοιςκαι λωτε βαλλιζόντες σιοσσον χρῆμα εἴη. καὶ Σώφρων δ’ ἐν τῇ ἐπιγραφομένῃ Νυμφοπόνῳ φησίν\n(fr. 27 Bo)· ‘κἤπειτα λαβὼν προῆχε, τοὶ δ᾽\nἐβάλλιζον.’ καὶ πάλιν (fr. 28)· ‘βαλλίζοντες\nτὸν θάλαμον σκατὸς ἐνέπλησαν.’ ἀλλὰ μὴν καὶ Ἄλεξις ἐν\nΚουρίδι φησί (II 333 K)· καὶ γὰρ ἐπὶ κῶμον .... ἀνθρώπων ὁρῶπλῆθος προσιὸν ὡς τῶν καλῶν τε κἀγαθῶνἐνθάδε συνόντων. μὴ γένοιτό μοι μόνῳ\nνύκτωρ ἀπαντῆσαι καλῶς πεπραγόσινὑμῖν περὶ τὸν βαλλισμόν· οὐ γὰρ ἄν ποτεθοἰμάτιον ἀπενέγκαιμι μὴ φύσας πτερά. οἶδα δὲ καὶ ἀλλαχόθι τοὔνομα καὶ ἀναπεμπασάμενος\nἐξοίσω.\nσὺ δὲ ἡμῖν δίκαιος εἶ λέγειν, ὁ καὶ τῶν Ὁμηρικῶν μεμνημένος\nτούτων· Od. 1.225τίς δαίς, τίς δὲ ὅμιλος ὅδ’ ἔπλετο; τίπτε δέ\nσεχρεών;εἰλάπιν’ ἠὲ γάμος; ἐπεὶ οὐκ ἔρανος τάδε γ᾽\nἐστίν, τίνι διαφέρει ἀλλήλων. ἐπεὶ δὲ σιγᾷς, ἐγὼ ἐρῶ. κατὰ\nγὰρ τὸν Συρακόσιον ποιητὴν (Epich. p. 262 L)·\nτὰ πρὸ τοῦ δύ’ ἄνδρες ἔλεγον, εἷς ἐγὼν ἀποχρέω. τὰς θυσίας καὶ τὰς λαμπροτέρας παρασκευὰς ἐκάλουν\nοἱ παλαιοὶ εἰλαπίνας καὶ τοὺς τούτων μετέχοντας\nεἰλαπιναστάς. ἔρανοι δέ εἰσιν αἱ ἀπὸ τῶν συμβαλλομένων\nσυναγωγαί, ἀπὸ τοῦ συνερᾶν καὶ συμφέρειν ἕκαστον. καλεῖται\nδ’ ὁ αὐτὸς καὶ ἔρανος καὶ θίασος καὶ οἱ συνιόντες ἐρανισταὶ\nκαὶ θιασῶται. καλεῖται δὲ καὶ ὁ τῷ Διονύσῳ παρεπόμενος\nὄχλος θίασος, ὡς Εὐριπίδης φησίν (Bacch. 680)·\nὁρῶ δὲ θιάσους τρεῖς γυναικείων χορῶν. τοὺς μὲν οὖν θιάσους ἀπὸ τοῦ θεοῦ προσηγόρευον·\nκαὶ γὰρ αὐτοὺς τοὺς θεοὺς οἱ Λάκωνες σιούς φασι. τὰς δ᾽\nεἰλαπίνας ἀπὸ τῆς ἐν αὐταῖς παρασκευῆς γινομένης καὶ\nδαπάνης. λαφύττειν γὰρ καὶ λαπάζειν τὸ ἐκκενοῦν καὶ\nἀναλίσκειν, ὅθεν καὶ ἐπὶ τοῦ πορθεῖν τὸ ἀλαπάζειν οἱ\nποιηταὶ τάττουσι, καὶ τὰ διαρπαζόμενα κατὰ τὴν λάφυξιν\nλάφυρα. τὰς δὲ τοιαύτας εὐωχίας\nΑἰσχύλος καὶ Εὐριπίδης (Med. 193) εἰλαπίνας\nἀπὸ τοῦ λελαπάχθαι. λάπτειν δὲ τὸ τὴν τροφὴν ἐκπέττειν καὶ\nκενούμενον λαγαρὸν γίγνεσθαι· ὅθεν ἀπὸ μὲν τοῦ λαγαροῦ ἡ\nλαγών, ὥσπερ καὶ λάγανον, ἀπὸ δὲ τοῦ λαπάττειν λαπάρα.\nλαφύττειν δέ ἐστι τὸ δαψιλῶς καὶ ἐπὶ πολὺ λαπάττειν καὶ\nἐκκενοῦν. τὸ δὲ δαπανᾶν ἀπὸ τοῦ δάπτειν λέγεται· καὶ τοῦτο\nδὲ τοῦ δαψιλοῦς ἔχεται. διόπερ ἐπὶ τῶν ἀπλήστως καὶ\nθηριωδῶς ἐσθιόντων τὸ δάψαι καὶ δαρδάψαι. Ὅμηρος· Od. 3.259ἀλλ’ ἄρα τόν γε κύνες τε καὶ οἰωνοὶ κατέδαψαν. τὰς δ’ εὐωχίας ἐκάλουν οὐκ ἀπὸ τῆς ὀχῆς, ἥ ἐστι\nτροφή, ἀλλ’ ἀπὸ τοῦ κατὰ ταῦτα εὖ ἔχειν. εἰς ἃς δὴ\nσυνιόντες οἱ τὸ θεῖον τιμῶντες καὶ εἰς εὐφροσύνην καὶ\nἄνεσιν αὑτοὺς μεθιέντες τὸ μὲν ποτὸν μέθυ, τὸν δὲ τοῦτο\nδωρησάμενον θεὸν Μεθυμναῖον καὶ Λυαῖον καὶ Εὔιον καὶ Ἰήιον\nπροσηγόρευον, ὥσπερ καὶ τὸν μὴ σκυθρωπὸν καὶ σύννουν\nἱλαρόν. διὸ καὶ τὸ δαιμόνιον ἵλεων ἠξίουν γίνεσθαι\nἐπιφωνοῦντες ἰή ἰή. ὅθεν καὶ τὸν τόπον ἐν ᾧ τοῦτο ἔπραττον\nἱερὸν ὠνόμαζον. ὅτι δὲ τὸν αὐτὸν ἵλεων καὶ ἱλαρὸν ἔλεγον\nδηλοῖ Ἔφιππος ἐν τῷ ἐπιγραφομένῳ δράματι Ἐμπολή· περὶ\nἑταίρας δέ τινος λέγει (II 254 K)· ἔπειτά γ’ εἰσιόντ᾽, ἐὰν λυπούμενοςτύχῃ τις ἡμῶν, ἐκολάκευσεν ἡδέως·ἐφίλησεν οὐχὶ συμπιέσασα τὸ στόμαὥσπερ πολέμιος, ἀλλὰ τοῖσιν στρουθίοιςχανοῦσ’ ὁμοίως· ἥ σε, παρεμυθήσατο\nἐποίησέ θ’ ἱλαρὸν εὐθέως τ᾽ ἀφεῖλε πᾶναὐτοῦ τὸ λυποῦν κἀπέδειξεν ἵλεων.\nοἱ δ’ ἀρχαῖοι καὶ τοὺς θεοὺς ἀνθρωποειδεῖς ὑποστησάμενοι\nκαὶ τὰ περὶ τὰς ἑορτὰς διέταξαν. ὁρῶντες γὰρ ὡς τῆς μὲν ἐπὶ\nτὰς ἀπολαύσεις ὁρμῆς οὐχ οἷόν τε τοὺς ἀνθρώπους ἀποστῆσαι,\nχρήσιμον δὲ καὶ συμφέρον τοῖς τοιούτοις εὐτάκτως καὶ\nκοσμίως ἐθίζειν χρῆσθαι, χρόνον ἀφορίσαντες καὶ τοῖς θεοῖς\nπροθύσαντες οὕτω μεθῆκαν αὑτοὺς εἰς ἄνεσιν, ἵν’ ἕκαστος\nἡγούμενος ἥκειν τοὺς θεοὺς ἐπὶ τὰς ἀπαρχὰς καὶ τὰς σπονδὰς\nμετὰ αἰδοῦς τὴν συνουσίαν ποιῆται. Ὅμηρος γοῦν φησιν· Od. 3.435ἦλθε δ’ Ἀθήνηἱρῶν ἀντήσουσα. καὶ ὁ Ποσειδῶν Od. 1.22. 25Αἰθίοπας μετεκίαθε τηλόθ’ ἐόντας,ἀντιόων ταύρων τε καὶ ἀρνειῶν ἑκατόμβης. καὶ ὁ Ζεὺς Il. 1.424χθιζὸς ἔβη μετὰ δαῖτα, θεοὶ δ’ ἅμα πάντες\nἕποντο. κἂν ἄνθρωπος δέ που παρῇ πρεσβύτερος καὶ τῇ\nπροαιρέσει σπουδαῖος, αἰδοῦνται λέγειν τι τῶν ἀσχημόνων ἢ\nκαὶ πράττειν, ὡς καὶ Ἐπίχαρμός που φησιν (p. 260\nL)ἀλλὰ καὶ σιγῆν ἀγαθόν, ὅκκα παρέωντι κάρρονες. ὑπολαμβάνοντες οὖν τοὺς θεοὺς πλησίον αὑτῶν εἶναι\nτὰς ἑορτὰς κοσμίως καὶ σωφρόνως διῆγον. ὅθεν οὔτε\nκατακλίνεσθαι παρὰ τοῖς ἀρχαίοις ἔθος, ἀλλὰ δαίνυνθ’ ἑζόμενοιOd. 3.471, οὔτ’ εἰς μέθην πίνειν, ἀλλ’ ἐπεὶ ἔσπεισάν τ’ ἔπιόν θ’ ὅσον ἤθελε θυμός, ἔβαν\nοἶκόνδε ἕκαστοςOd. 3.395.\nοἱ δὲ νῦν προσποιούμενοι θεοῖς θύειν\nκαὶ συγκαλοῦντες ἐπὶ τὴν θυσίαν τοὺς φίλους καὶ τοὺς\nοἰκειοτάτους καταρῶνται μὲν τοῖς τέκνοις, λοιδοροῦνται δὲ\nταῖς γυναιξί, κλαυθμυρίζουσιν τοὺς οἰκέτας, ἀπειλοῦσι τοῖς\nπολλοῖς, μονονουχὶ τὸ τοῦ Ὁμήρου λέγοντες (B\n381)· νῦν δ’ ἔρχεσθ’ ἐπὶ δεῖπνον, ἵνα ξυνάγωμεν Ἄρηα, ἐπὶ νοῦν λαμβάνοντες τὰ εἰρημένα ὑπὸ τοῦ τὸν\nΧείρωνα πεποιηκότος, εἴτε Φερεκράτης ἐστὶν εἴτε Νικόμαχος ὁ\nῥυθμικὸς ἢ ὅστις δή ποτε (I 193 K)· μηδὲ σύ γ’ ἄνδρα φίλον καλέσας ἐπὶ δαῖτα θάλειανἄχθου ὁρῶν παρεόντα· κακὸς γὰρ ἀνὴρ τόδε ῥέζει·ἀλλὰ μάλ’ εὔκηλος τέρπου φρένα τέρπε τ’ ἐκεῖνον. νῦν δὲ τούτων μὲν οὐδ’ ὅλως μέμνηνται, τὰ δὲ ἑξῆς\nαὐτῶν ἐκμανθάνουσιν, ἅπερ πάντα ἐκ τῶν εἰς Ἡσίοδον\nἀναφερομένων μεγάλων Ἠοίων καὶ μεγάλων Ἔργων\nπεπαρῴδηται· ἡμῶν δ’ ἤν τινά τις καλέσῃ θύων ἐπὶ δεῖπνον,ἀχθόμεθ’ ἢν ἔλθῃ καὶ ὑποβλέπομεν παρεόνταχὤττι τάχιστα θύραζ’ ἐξελθεῖν βουλόμεθ’ αὐτόν.εἶτα γνούς πως τοῦθ’ ὑποδεῖται, κᾆτά τις εἶπετῶν ξυμπινόντων ‘ἤδη σύ; τί οὐχ ὑποπίνεις;οὐχ ὑπολύσεις αὐτόν;’ ὃ δ’ ἄχθεται αὐτὸς ὁ θύωντῷ κατακωλύοντι καὶ εὐθὺς ἔλεξ’ ἐλεγεῖα\n(Theogn. 467)·‘μηδένα μήτ’ ἀέκοντα μένειν κατέρυκε παρ’ ἡμῖνμήθ’ εὕδοντ’ ἐπέγειρε, Σιμωνίδη’. οὐ γὰρ ἐπ᾽οἴνοις\nτοιαυτὶ λέγομεν δειπνίζοντες φίλον ἄνδρα; ἔτι δὲ καὶ ταῦτα προστίθεμεν (Hes. op.\n722)· μηδὲ πολυξείνου δαιτὸς δυσπέμφελον εἶναιἐκ κοινοῦ· πλείστη τε χάρις δαπάνη τ’ ὀλιγίστη.\nκαὶ θύοντες μὲν τοῖς θεοῖς ὀλίγιστα εἰς τὰς θυσίας καὶ τὰ\nτυχόντα δαπανῶμεν, ὥσπερ ὁ καλὸς Μένανδρος ἐν τῇ Μέθῃ\nπαρίστησιν (IV 161 M)· εἶτ’ οὐχ ὅμοια πράττομεν καὶ θύομεν·ὅπου γε τοῖς θεοῖς μὲν ἠγορασμένονδραχμῶν ἄγω προβάτιον ἀγαπητὸν δέκα,αὐλητρίδας δὲ καὶ μύρον καὶ ψαλτρίας,Μενδαῖον, Θάσιον, ἐγχέλεις, τυρόν, μέλιμικροῦ ταλάντου· γίνεται τὸ κατὰ λόγονδραχμῶν μὲν ἀγαθὸν ἄξιον λαβεῖν δέκαἡμᾶς, ἐὰν καὶ καλλιερηθῇ τοῖς θεοῖς,τούτων δὲ πρὸς ταῦτ’ ἀντανελεῖν τὴν ζημίαν.πῶς οὐχὶ τὸ κακὸν τῶν ἱερῶν διπλάζεται;ἐγὼ μὲν οὖν ὤν γε θεὸς οὐκ εἴασα τὴνὀσφὺν ἂν ἐπὶ τὸν βωμὸν ἐπιθεῖναί ποτε,εἰ μὴ καθήγιζέν τις ἅμα τὴν ἔγχελυν,ἵνα Καλλιμέδων ἀπέθανεν, εἷς τῶν συγγενῶν.\nὀνομάζουσι δ’ οἱ ἀρχαῖοι καὶ ἐπιδόσιμά τινα δεῖπνα, ἅπερ\nἈλεξανδρεῖς λέγουσιν ἐξ ἐπιδομάτων. Ἄλεξις γοῦν ἐν Τῇ εἰς\nτὸ φρέαρ φησί (II 319 K)· νυνί τέ μεὁ δεσπότης προὔπεμψεν οἴνου κεράμιον\nτῶν ἔνδοθεν κομιοῦντ᾽. Β. ἐκεῖθεν; μανθάνω·ἐπιδόσιμον παρὰ τἄλλα τοῦτ’ ἔσται. Α. φιλῶαἰσθητικὴν γραῦν. καὶ Κρώβυλος ἐν Ψευδυποβολιμαίῳ (IV 567\nM)· Λάχης, ἐγὼ δὲ πρὸς σέ. πρόαγε. Β. ποῖ;Α. ὅποι μ’ ἐρωτᾶς; ὡς Φιλουμένην, παρ’ ᾗτἀπιδόσιμ’ ἡμῖν ἐστιν· ἧς ἐχθὲς πιεῖνκυάθους ἀκράτου μ’ ἐβιάσω σὺ δώδεκα. οἴδασι δὲ οἱ ἀρχαῖοι καὶ τὰ νῦν καλούμενα ἀπὸ\nσπυρίδος δεῖπνα. ἐμφανίζει δὲ Φερεκράτης περὶ τούτων ἐν\nἘπιλήσμονι ἢ Θαλάττῃ οὕτως (I 159 K)· συσκευασάμενος δεῖπνον ἐς τὸ σπυρίδιονἐβάδιζεν ὡς πρὸς ωφελην. τοῦτο δὲ σαφῶς δηλοῖ τὸ ἀπὸ σπυρίδος δεῖπνον, ὅταν\nτις αὐτὸς αὑτῷ σκευάσας δεῖπνον καὶ συνθεὶς εἰς σπυρίδα\nπαρά τινα δειπνήσων ἴῃ. σύνδειπνον εἴρηκεν ἐπὶ συμποσίου\nΛυσίας ἐν τῷ κατὰ Μικίνου φόνου (fr. 174 Tur).\nφησὶν γάρ· ‘ἐκεῖνον ἐπὶ τὸ σύνδειπνον κεκλημένον.’ καὶ\nΠλάτων δ’ ἔφη (symp. p. 172b?) ‘τοῖς τὸ\nσύνδειπνον ποιησαμένοις.’ καὶ Ἀριστοφάνης Γηρυτάδῃ (I\n429 K)· ἐν τοῖσι συνδείπνοις ἐπαινῶν Αἰσχύλον. διόπερ τινὲς καὶ τὸ Σοφοκλέους δρᾶμα κατὰ τὸ\nοὐδέτερον ἐπιγράφειν ἀξιοῦσιν Σύνδειπνον. καλοῦσι δέ τινα\nκαὶ συναγώγιμα δεῖπνα, ὡς Ἄλεξις ἐν Φιλοκάλῳ ἢ Νύμφαις\n(II 389 K)· κατάκεισο κἀκείνας κάλει.\nσυναγώγιμον ποιῶμεν. ἀλλ’ εὖ οἶδ’ ὅτικυμινοπρίστης ὁ τρόπος ἐστί σου πάλαι. καὶ Ἔφιππος ἐν Γηρυόνῃ (II 252 K)·\nκαὶ συναγώγιμονσυμπόσιον ἐπιπληροῦσιν. ἔλεγον δὲ συνάγειν καὶ τὸ μετ’ ἀλλήλων πίνειν καὶ\nσυναγώγιον τὸ συμπόσιον. Μένανδρος Ἐμπιμπραμένῃ (IV\n115 M)· καὶ νῦν ὑπὲρ τούτων συνάγουσι κατὰ μόνας. εἶθ’ ἑξῆς ἔφη· ἐπλήρωσέν τε τὸ συναγώγιον. μήποτε δὲ τοῦτ’ ἐστὶ τὸ ἀπὸ συμβολῶν καλούμενον.\nτίνες δ’ εἰσὶν αἱ συμβολαὶ αὐτὸς Ἄλεξις ἐν Μανδραγοριζομένῃ\nσημαίνει διὰ τούτων (II 349 K)· ἥξω φέρουσα συμβολὰς τοίνυν ἅμα.Β. πῶς συμβολάς; Α. τὰς ταινίας οἱ Χαλκιδεῖςκαὶ τοὺς ἀλαβάστους συμβολὰς καλοῦσι, γραῦ. Ἀργεῖοι δ᾽, ὡς ἐν τοῖς ὑπομνήμασί φησιν\nἩγήσανδρος· γράφει δ’ οὕτως (FHG IV 419)· ‘τὴν\nσυμβολὴν τὴν εἰς τὰ συμπόσια ὑπὸ τῶν πινόντων εἰσφερομένην\nἈργεῖοι χῶν καλοῦσι, τὴν δὲ μερίδα αἶσαν.’\nοὐκ ἀνάρμοστον δὲ καὶ τούτου τοῦ συγγράμματος τέλος\nεἰληφότος, ἑταῖρε Τιμόκρατες, αὐτοῦ καταπαύσω τὸν λόγον, μὴ\nκαὶ ἡμᾶς τις οἰηθῇ κατὰ τὸν Ἐμπεδοκλέα ἰχθῦς ποτε\nγεγονέναι. φησὶ γὰρ ὁ φυσικός (v. 383 St)·\nἤδη γάρ ποτ’ ἐγὼ γενόμην κούρη τε κόρος τε,ἀμνός τ’ οἰωνός τε καὶ ἐξ ἁλὸς ἔμπορος ἰχθύς.\nΔόρπου δ’ ἐξαῦτις μνησώμεθα, χερσὶ δ’ ἐφ’ ὕδωρχευάντων· μῦθοι δὲ καὶ ἠῶθέν περ ἔσονται (Od. 4.213) ἐμοί τε καὶ σοί, ὦ Τιμόκρατες. περιενεχθέντων γὰρ\nκωλήνων καί τινος εἰπόντος εἰ τακεραί εἰσι, ‘παρὰ τίνι\nκεῖται τὸ τακερόν;’ ὁ Οὐλπιανὸς ἔφη. ‘καὶ σίναπυ δὲ τίς\nεἴρηκε τὸ νᾶπυ; ὁρῶ γὰρ ἐν παροψίσι περιφερόμενον μετὰ τῶν\nκωλεῶν. οἶδα γὰρ καὶ οὕτως λεγόμενον κωλεὸν ἀρσενικῶς καὶ\nοὐχ, ὡς οἱ ἡμεδαποὶ Ἀθηναῖοι, μόνως θηλυκῶς. Ἐπίχαρμος γοῦν\nἐν Μεγαρίδι φησίν (p. 246 L)· ‘ὀρύα, τυρίδιον,\nκωλεοί, σφονδύλοι, τῶν δὲ βρωμάτων οὐδὲ ἕν.’ καὶ ἐν Κύκλωπι\n(p. 243 L)· χορδαί τε ἁδὺ ναὶ μὰ Δία χὠ κωλεός. μάθετε δὲ καὶ τοῦτο παρ’ ἐμοῦ, ὦ σοφώτατοι, ὅτι\nνῦν ὁ Ἐπίχαρμος καὶ χορδὴν ὠνόμασεν, ἀεί ποτε ὀρύαν καλῶν.\nκαὶ ἅλας δὲ ἡδυσμένους ὁρῶ ἐν ἄλλαις παροψίσιν. ἀνηδύντων\nδὲ ἁλῶν πλήρεις οἱ κυνικοί, παρ’ οἷς κατὰ τὸν Ἀντιφάνην,\nλέγει δ’ ἐν Κωρύκῳ τις ἄλλος κύων (II 66 K)·\nτῶν θαλαττίων δ’ ἀεὶὄψων ἓν ἔχομεν, διὰ τέλους δὲ τοῦθ᾽, ἅλας....... ἐπὶ δὲ τούτοις πίνομενοἰνάριον, ἧδος νὴ Δί’ οἰκίας τρόπον.Β. πῶς ἧδος; Α. οἷον τοῖς παροῦσι συμφέρει\nἁπαξάπασιν ὀξυβάφῳ ποτηρίῳ. ὁρῶ δὲ καὶ μετὰ ὄξους ἀναμεμιγμένον γάρον. οἶδα δὲ\nὅτι νῦν τινες τῶν Ποντικῶν ἰδίᾳ καθ’ αὑτὸ κατασκευάζονται\nὀξύγαρον.’\nπρὸς ταῦτα ἀπαντήσας ὁ Ζωίλος ἔφη· ‘Ἀριστοφάνης, ὦ οὗτος,\nἐν Λημνίαις τὸ τακερὸν ἔταξεν ἐπὶ τοῦ τρυφεροῦ λέγων οὕτως\n(I 486 K)· Λῆμνος κυάμους τρέφουσα τακεροὺς καὶ καλούς. καὶ Φερεκράτης Κραπατάλλοις (I 169\nK)· τακεροὺς ποιῆσαι τοὺς ἐρεβίνθους αὐτόθι. σίνηπυ δ’ ὠνόμασε Νίκανδρος ὁ Κολοφώνιος ἐν μὲν\nΘηριακοῖς οὕτως (v. 921 cf. p. 159 Schn)·\nἦ μὴν καὶ σικύην χαλκήρεα ἠὲ σίνηπυ. ἐν δὲ τοῖς Γεωργικοῖς (fr. 70, 16\nSchn)· σπέρματά τ’ ἐνδάκνοντα σινήπυος. καὶ πάλιν (fr. 84 Schn)· κάρδαμ’ ἀνάρρινόν τε μελάμφυλλόν τε σίνηπυ. Κράτης δ’ ἐν τοῖς περὶ τῆς Ἀττικῆς λέξεως\nἈριστοφάνη παριστᾷ λέγοντα· κἄβλεπε σίναπυ καὶ τὰ πρόσωπ’ ἀνέσπασε, καθά φησι Σέλευκος ἐν τοῖς περὶ Ἑλληνισμοῦ· ἐστὶ\nδ’ ὁ στίχος ἐξ Ἱππέων (631) καὶ ἔχει οὕτως·\n‘κἄβλεψε νᾶπυ.’ οὐδεὶς δ’ Ἀττικῶν σίναπυ ἔφη. ἔχει δὲ\nἑκάτερον λόγον. νᾶπυ μὲν γὰρ οἷον νᾶφυ, ὅτι ἐστέρηται\nφύσεως· ἀφυὲς γὰρ καὶ μικρόν, ὥσπερ καὶ ἡ ἀφύη. σίναπυ δὲ\nὅτι σίνεται τοὺς ὦπας ἐν τῇ ὀδμῇ, ὡς καὶ τὸ κρόμμυον ὅτι\nτὰς κόρας μύομεν. Ξέναρχος δὲ ὁ κωμῳδιοποιὸς ἐν Σκύθαις ἔφη\n(II 472 K)·\nτουτὶ τὸ κακὸν οὔκ ἐστ’ ἔτικακόν. τὸ θυγάτριόν γέ μου σεσινάπικενδιὰ τῆς ξένης. ἁλῶν δὲ καὶ ὄξους μέμνηται ὁ καλὸς Ἀριστοφάνης ἐν\nτοῖς περὶ Σθενέλου τοῦ τραγικοῦ λέγων (I 429\nK)· καὶ πῶς ἐγὼ Σθενέλου φάγοιμ’ ἂν ῥήματα;εἰς ὄξος ἐμβαπτόμενος ἢ λευκοὺς ἅλας;\nἡμεῖς μὲν οὖν σοι ταῦτα, καλὲ ἄνθρωπε, ζητοῦντι\nσυνεισευπορήσαμεν· σὺ δ’ ἡμῖν ἀποκρίνασθαι δίκαιος εἶ παρὰ\nτίνι ἐπὶ τοῦ ἀγγείου ἡ παροψὶς κεῖται. ἐπὶ μὲν γὰρ ὄψου\nπαρεσκευασμένου ποικίλου καὶ εἴδους τινὸς τοιούτου Πλάτωνα\nοἶδα εἰρηκότα ἐν Ἑορταῖς οὕτως (I 609 K)·\nὁπόθεν ἔσοιτο μᾶζα καὶ παροψίδες. ἐν δὲ Εὐρώπῃ πάλιν ἐπὶ παροψήματος διὰ πλειόνων\nεἴρηκεν, ἐν οἷς ἐστι καὶ τάδε (I 611 K)·\nΑ. γυνὴ καθεύδουσ’ ἐστὶν ἀργόν. Β. μανθάνω.Α. ἐγρηγορυίας δ’ εἰσὶν αἱ παροψίδεςαὐταὶ μόνον κρεῖττον πολὺ χρῆμ’ εἰς ἡδονὴνἢ τἄλλα βεῖν οὐ γάρ τινες παροψίδεςεἰσ᾽, ἀντιβολῶ σ᾽; κἀν τοῖς δ’ ἑξῆς δίεισιν ὥσπερ ἐπὶ παροψήματος\nλέγων τῶν παροψίδων. ἐν δὲ Φάωνι (I 649 K)·\nτὰ δ’ ἀλλότρι’ ἔσθ’ ὅμοια ταῖς παροψίσι·βραχὺ γάρ τι τέρψαντ’ ἐξανάλωται ταχύ. Ἀριστοφάνης Δαιδάλῳ (I 436 K)·\nπάσαις γυναιξὶν ἐξ ἑνός γέ του τρόπουὥσπερ παροψὶς μοιχὸς ἐσκευασμένος.’\nσιωπῶντος οὖν τοῦ Οὐλπιανοῦ, ‘ἀλλ’ ἐγώ, φησὶν ὁ Λεωνίδης,\nεἰπεῖν εἰμι δίκαιος πολλὰ ἤδη σιωπήσας· πολλοῖς δ’ ἀντιλέγειν κατὰ τὸν Πάριον Εὔηνον (II 269\nB)ἔθος περὶ παντὸς ὁμοίως,ὀρθῶς δ’ ἀντιλέγειν οὐκ ἔτι τοῦτ’ ἐν ἔθει·καὶ πρὸς μὲν τούτους ἀρκεῖ λόγος εἷς ὁ παλαιός·‘σοὶ μὲν ταῦτα δοκοῦντ’ ἔστω, ἐμοὶ δὲ τάδε.’τοὺς ξυνετοὺς δ’ ἄν τις πείσειε τάχιστα λέγων εὖ,οἵπερ καὶ ῥᾴστης εἰσὶ διδασκαλίας.\nἐπὶ τοῦ σκεύους οὖν εἴρηκεν, ὦ φιλότης Μυρτίλε, (προήρπασα\nγάρ σου τὸν λόγον) Ἀντιφάνης Βοιωτίῳ (II 36\nK)· καλέσας τε παρατίθησιν ἐν παροψίδι. καὶ Ἄλεξις ἐν Ἡσιόνῃ (II 324 K)·\nὡς εἶδε τὴν τράπεζαν ἀνθρώπους δύοφέροντας εἴσω ποικίλων παροψίδωνκόσμου βρύουσαν, οὐκ ἔτ’ εἰς ἔμ’ ἔβλεπεν. καὶ ὁ τὰ εἰς Μάγνητα ἀναφερόμενα ποιήσας ἐν\nΔιονύσῳ πρώτῳ (I 7 K)· καὶ ταῦτα μέν μοι τῶν κακῶν παροψίδες. Ἀχαιὸς δ’ ἐν Αἴθωνι σατυρικῷ (fr. 7\nN)· κεκερματίσθω δ’ ἄλλα μοι παροψίδωνκάθεφθα καὶ κνισηρὰ παραφλογίσματα.\nΣωτάδης δ’ ὁ κωμικὸς Παραλυτρουμένῳ (II 449\nK)· παροψὶς εἶναι φαίνομαι τῷ Κρωβύλῳ·τοῦτον μασᾶται, παρακατεσθίει δ’ ἐμέ. ἀμφιβόλως δ’ εἴρηται τὸ παρὰ τῷ Ξενοφῶντι ἐν πρώτῳ\nΠαιδείας (c. 3, 4). φησὶ γὰρ ὁ φιλόσοφος·\n‘προσῆγεν αὐτῷ παροψίδας καὶ παντοδαπὰ ἐμβάμματα καὶ\nβρώματα.’ καὶ παρὰ τῷ τὸν Χείρωνα δὲ πεποιηκότι τὸν εἰς\nΦερεκράτην ἀναφερόμενον (I 191 K) ἐπὶ\nἡδύσματος ἡ παροψὶς κεῖται καὶ οὐχ, ὡς Δίδυμος ἐν τῷ περὶ\nπαρεφθορυίας λέξεως (p. 19 Sch), ἐπὶ τοῦ\nἀγγείου. φησὶ γάρ· νὴ τὸν Δί’ ... ὥσπερ αἱ παροψίδεςτὴν αἰτίαν ἔχουσ’ ἀπὸ τῶν ἡδυσμάτων,οὓς ὁ καλετας ἀξιοῖ τοῦ μηθενός. Νικοφῶν Σειρῆσιν (I 777 K)· ἀλλᾶς μαχέσθω περὶ ἕδρας παροψίδι. Ἀριστοφάνης Δαιδάλῳ (I 436 K)· πάσαις γυναιξὶν ἐξ ἑνός γέ του τρόπουὥσπερ παροψὶς μοιχὸς ἐσκευασμένος. Πλάτων Ἑορταῖς (I 609 K)· ὁπόθεν ἔσοιτο μᾶζα καὶ παροψίδες. περὶ βολβῶν δ’ ἀρτύσεως καὶ σκευασίας τὸν λόγον\nποιεῖται. οἱ δ’ Ἀττικοί, ὦ Συραττικὲ Οὐλπιανέ, καὶ ἔμβαμμα\nλέγουσιν, ὡς Θεόπομπος ἐν Εἰρήνῃ (I 735 K)·\nὁ μὲν ἄρτος ἡδύ, τὸ δὲ φενακίζειν προσὸνἔμβαμμα τοῖς ἄρτοις πονηρὸν γίνεται.\nκαὶ κωλῆνα δὲ λέγουσι καὶ κωλῆν. Εὔπολις Αὐτολύκῳ (I\n269 K)·\nσκέλη δὲ καὶ κωλῆνες εὐθὺ τοὐρόφου. Εὐριπίδης Σκίρωνι (fr. 678 N)· οὐδὲ κωλῆνες νεβρῶν. ἀπὸ δὲ τοῦ κωλέα συνῃρημένον ἐστὶν ὡς συκέα συκῆ,\nλεοντέα λεοντῆ, κωλέα κωλῆ. Ἀριστοφάνης Πλούτῳ δευτέρῳ\n(1128)· οἴμοι δὲ κωλῆς, ἣν ἐγὼ κατήσθιον, καὶ ἐν Δαιταλεῦσι (I 450 K)· καὶ δελφακίων ἁπαλῶν κωλαῖ καὶ χναυμάτια\nπτερόεντα. ἐν δὲ Πελαργοῖς (I 504 K)· κεφαλάς τ’ ἀρνῶν κωλᾶς τ᾽ ἐρίφων. Πλάτων Γρυψίν (I 604 K)· ‘ἰχθῦς,\nκωλᾶς, φύσκας’. Ἀμειψίας Κόννῳ (I 672 K)·\nδίδοται μάλισθ’ ἱερώσυνα,κωλῆ, τὸ πλευρὸν, ἡμίκραιρ’ ἀριστερά. Ξενοφῶν Κυνηγετικῷ (c. 5, 30)· ‘κωλῆν\nσαρκώδη, λαγόνας ὑγράς.’ καὶ Ξενοφάνης δ’ ὁ Κολοφώνιος ἐν\nτοῖς ἐλεγείοις φησί (II 114 B4)· πέμψας γὰρ κωλῆν ἐρίφου σκέλος ἤραο πῖονταύρου λαρινοῦ, τίμιον ἀνδρὶ λαχεῖν,τοῦ κλέος Ἑλλάδα πᾶσαν ἐφίξεται οὐδ’ ἀπολήξει,ἔστ’ ἂν ἀοιδάων ᾖ γένος Ἑλλαδικόν.’\nἑξῆς δὲ τούτων πολλῶν καὶ παντοδαπῶν ἐπιφερομένων ἡμεῖς\nἐπισημανούμεθα τὰ μνήμης ἄξια. καὶ γὰρ ὀρνίθων πλῆθος ἦν\nαἰεὶ καὶ χηνῶν, ἔτι δὲ τῶν νεοσσῶν ὀρνίθων, οὓς ἵππους\nτινὲς καλοῦσι, καὶ χοίρων καὶ τῶν\nπερισπουδάστων φασιανικῶν ὀρνίθων. περὶ λαχάνων οὖν\nπρότερον ἐκθέμενός σοι καὶ περὶ τῶν ἄλλων μετὰ ταῦτα\nδιηγήσομαι.\nΓΟΓΓΥΛΙΔΕΣ. ταύτας Ἀπολλᾶς ἐν τῷ περὶ τῶν ἐν Πελοποννήσῳ\nπόλεων (FHG IV 307) ὑπὸ Λακεδαιμονίων γάστρας\nφησὶ καλεῖσθαι. Νίκανδρος δ’ ὁ Κολοφώνιος ἐν ταῖς Γλώσσαις\n(fr. 132 Schn) παρὰ Βοιωτοῖς γάστρας\nὀνομάζεσθαι τὰς κράμβας, τὰς δὲ γογγυλίδας ζεκελτίδας·\nἈμερίας δὲ καὶ Τιμαχίδας τὰς κολοκύντας ζεκελτίδας\nκαλεῖσθαι. Σπεύσιππος δ’ ἐν δευτέρῳ Ὁμοίων ‘ῥαφανίς, φησί,\nγογγυλίς, ῥάφυς, ἀνάρρινον ὅμοια.’ τὴν δὲ ῥάφυν Γλαῦκος ἐν\nτῷ Ὀψαρτυτικῷ διὰ τοῦ π ψιλῶς\nκαλεῖ ῥάπυν. τούτοις δ’ οὐδὲν ἄλλο ἐστὶν ὅμοιον εἰ μὴ ἡ νῦν\nπροσαγορευομένη βουνιάς. Θεόφραστος δὲ (h. pl. 7, 4,\n3) βουνιάδα μὲν οὐκ ὀνομάζει, ἄρρενα δὲ καλεῖ\nτινα γογγυλίδα, καὶ ἴσως αὕτη ἐστὶν ἡ βουνιάς. Νίκανδρος δ᾽\nἐν τοῖς Γεωργικοῖς τῆς βουνιάδος μνημονεύει (fr. 70\nSchn)· γογγυλίδας σπείροις δὲ κυλινδρωτῆς ἐφ’ ἅλωος,ὄφρ’ ἂν ἴσαι πλαθάνοισι χαμηλότεραι θαλέθωσι.βουνιὰς ἀλλ’ εἴσω ῥαφάνοις, εἴσω λαθαρωκοι.γογγυλίδος δισσὴ γὰρ ἰδ’ ἐκ ῥαφάνοιο γενέθλημακρή τε στιφρή τε φαείνεται ἐν πρασιῇσι. Κηφισιακῶν δὲ γογγυλίδων μνημονεύει Κράτης ἐν\nῬήτορσιν (I 138 K) οὕτως· κηφισιακαῖσι γογγυλίσιν ὅμοια πάνυ.\nΘεόφραστος δὲ (h. pl. 7, 4, 3)\nγογγυλίδων φησὶν εἶναι γένη δύο, ἄρρεν καὶ θῆλυ· γίνεσθαι\nδ’ ἄμφω ἐκ τοῦ αὐτοῦ σπέρματος. Ποσειδώνιος δ’ ὁ ἀπὸ τῆς\nστοᾶς ἐν τῇ ἑβδόμῃ καὶ εἰκοστῇ τῶν ἱστοριῶν (FHG III\n262) περὶ τὴν Δαλματίαν φησὶ γίγνεσθαι γογγυλίδας\nἀκηπεύτους καὶ ἀγρίους σταφυλίνους. Δίφιλος δ’ ὁ Σίφνιος\nἰατρὸς ‘ἡ γογγυλίς, φησί, λεπτυντική ἐστι καὶ δριμεῖα καὶ\nδύσπεπτος, ἔτι δὲ πνευματωτική. κρείττων δέ, φησίν, ἡ\nβουνιὰς καθέστηκεν· γλυκυτέρα γάρ ἐστι καὶ πεπτικωτέρα πρὸς\nτῷ εὐστόμαχος εἶναι καὶ τρόφιμος. ἡ δὲ ὀπτωμένη, φησί,\nγογγυλὶς μᾶλλον πέττεται, περιττότερον δὲ λεπτύνει.’ ταύτης\nμνημονεύει Εὔβουλος ἐν Ἀγκυλίωνι οὕτως (II 165\nK)· ὀπτήσιμον γογγυλίδα ταυτηνὶ φέρω. καὶ Ἄλεξις ἐν Θεοφορήτῳ (II 325 K)·\nλαλῶ Πτολεμαίῳ γογγυλίδος ὀπτῶν τόμους. ἡ δὲ ταριχευομένη γογγυλὶς λεπτυντικωτέρα ἐστὶ τῆς\nἑφθῆς καὶ μάλιστα ἡ διὰ νάπυος γινομένη, ὥς φησιν ὁ\nΔίφιλος.\nΚΡΑΜΒΗ. Εὔδημος ὁ Ἀθηναῖος ἐν τῷ περὶ λαχάνων κράμβης φησὶν\nεἶναι γένη τρία, τῆς τε καλουμένης ἁλμυρίδος καὶ λειοφύλλου\nκαὶ σελινούσσης· τῇ δ’ ἡδονῇ πρώτην κεκρίσθαι τὴν ἁλμυρίδα.\n‘φύεται δ’ ἐν Ἐρετρίᾳ καὶ Κύμῃ καὶ Ῥόδῳ, ἔτι δὲ Κνίδῳ καὶ\nἘφέσῳ· ἡ δὲ λειόφυλλος ἀνὰ πᾶσαν, φησί, χώραν γίγνεται. ἡ\nδὲ σελινοῦσσα τὴν ὀνομασίαν ἔχει διὰ τὴν οὐλότητα· ἐμφερὴς\nγάρ ἐστι σελίνῳ καὶ κατὰ τὴν ἄλλην πύκνωσιν.’ Θεόφραστος δὲ\nοὕτως γράφει (h. pl. 7, 4,\n4)· ‘τῆς δὲ ῥαφάνου (λέγω δὲ τὴν κράμβην) ἣ μέν\nἐστιν οὐλόφυλλος, ἣ δὲ ἀγρία.’ Δίφιλος δ’ ὁ Σίφνιός φησι·\n‘κράμβη δὲ καλλίστη γίνεται καὶ γλυκεῖα ἐν Κύμῃ, ἐν δὲ\nἈλεξανδρείᾳ πικρά. τὸ δ’ ἐκ Ῥόδου φερόμενον σπέρμα εἰς\nἈλεξάνδρειαν ἐπὶ ἐνιαυτὸν γλυκεῖαν ποιεῖ τὴν κράμβην, μεθ᾽\nὃν χρόνον πάλιν ἐπιχωριάζει. Νίκανδρος δ’ ἐν Γεωργικοῖς\n(fr. 85 Schn.)· λείη μὲν κράμβη, ὁτὲ δ’ ἀγριὰς ἐμπίπτουσασπειρομένῃς πολύφυλλος ἐνήβησε πρασιῇσινἢ οὔλη καπυροῖσιν ὀραμνῖτις πετάλοισινἢ ἐπιφοινίσσουσα καὶ αὐχμηρῇσιν ὁμοίηβατραχέη κύμη τε κακόχροος, ἣ μὲν ἔοικεπέλμασιν, οἷσι πέδιλα παλίμβολα κασσύουσιν·ἣν μάντιν λαχάνοισι παλαιόγονοι ἐνέπουσιν. μήποτε δὲ ὁ Νίκανδρος μάντιν κέκληκε τὴν κράμβην\nἱερὰν οὖσαν, ἐπεὶ καὶ παρ’ Ἱππώνακτι ἐν τοῖς ἰάμβοις ἐστί\nτι λεγόμενον τοιοῦτον (II 475 B)· ὁ δ’ ἐξολισθὼν ἱκέτευε τὴν κράμβηντὴν ἑπτάφυλλον, ᾗ θύεσκε ΠανδώρηΘαργηλίοισιν ἔγχυτον πρὸ φαρμάκου. καὶ Ἀνάνιος δέ φησι (II 502 B)·\nκαὶ σὲ πολλὸν ἀνθρώπωνἐγὼ φιλέω μάλιστα, ναὶ μὰ τὴν κράμβην. καὶ Τηλεκλείδης Πρυτάνεσιν (I 216 K)\n‘ναὶ μὰ τὰς κράμβας’ ἔφη. καὶ Ἐπίχαρμος ἐν Γᾷ καὶ Θαλάσσᾳ\n(p. 224 L) ‘ναὶ μὰ τὰν κράμβαν’. Εὔπολις\nΒάπταις (I 275 K) ‘ναὶ μὰ\nτὴν κράμβην’. ἐδόκει δὲ Ἰωνικὸς εἶναι ὁ ὅρκος· καὶ οὐ\nπαράδοξον εἰ κατὰ τῆς κράμβης τινὲς ὤμνυον, ὁπότε καὶ Ζήνων\nὁ Κιτιεὺς ὁ τῆς στοᾶς κτίστωρ μιμούμενος τὸν κατὰ τῆς κυνὸς\nὅρκον Σωκράτους καὶ αὐτὸς ὤμνυε τὴν κάππαριν, ὡς Ἔμπεδός\nφησιν ἐν Ἀπομνημονεύμασιν (FHG IV 403).\nἈθήνησι δὲ καὶ ταῖς τετοκυίαις κράμβη παρεσκευάζετο ὥς τι\nἀντιφάρμακον εἰς τροφήν. Ἔφιππος γοῦν ἐν Γηρυόνῃ φησίν\n(II 251 K)· ἔπειτα πῶςοὐ στέφανος οὐδείς ἐστι πρόσθε τῶν θυρῶν,οὐ κνῖσα κρούει ῥινὸς ὑπεροχὰς ἄκραςἈμφιδρομίων ὄντων; ἐν οἷς νομίζεταιὀπτᾶν τε τυροῦ Χερρονησίτου τόμουςἕψειν τ’ ἐλαίῳ ῥάφανον ἠγλαισμένηνπνίγειν τε παχέων ἀρνίων στηθύνιατίλλειν τε φάττας καὶ κίχλας ὁμοῦ σπίνοιςκοινῇ τε χναύειν τευθίσιν σηπίδιαπιλεῖν τε πολλὰς πλεκτάνας ἐπιστρεφῶςπίνειν τε πολλὰς κύλικας εὐζωρεστέρας. Ἀντιφάνης δ’ ἐν Παρασίτῳ ὡς εὐτελοῦς βρώματος τῆς\nκράμβης μέμνηται ἐν τούτοις (II 86 K)· οἷα δ’ ἐστὶν οἶσθα νῦν·ἄρτοι, σκόροδα, τυρός, πλακοῦντες, πράγματαἐλευθέρι᾽, οὐ τάριχος οὐδ’ ἡδύσμασινἄρνεια καταπεπασμέν’ οὐδὲ θρυμματὶςτεταραγμένη καὶ λοπάδες ἀνθρώπων φθοραί.\nκαὶ μὴν ῥαφάνους γ’ ἕψουσι λιπαράς, ὦ θεοί,ἔτνος θ’ ἅμ’ αὐταῖς πίσινον. Δίφιλος δ’ ἐν Ἀπλήστῳ (II 544 K)·\nἥκει φερόμεν’ αὐτόματα πάντα τἀγαθά,ῥάφανος λιπαρά, σπλαγχνίδια πολλά, σαρκίαἁπαλώτατ᾽, οὐδὲν μὰ Δία τοῖς ἐμοῖς βλίτοιςὅμοια πράγματ’ οὐδὲ ταῖς .......θλασταῖς ἐλάαις. Ἀλκαῖος Παλαίστρᾳ (I 762 K)· ἤδη δ’ ἧψε χύτραν ῥαφάνων. Πολύζηλος δ’ ἐν Μουσῶν γοναῖς κράμβας αὐτὰς\nὀνομάζων φησί (I 792 K)· ὑψιπέταλοί τε κράμβαι συχναί.\nΣΕΥΤΛΑ. τούτων φησὶν ὁ Θεόφραστος (h. pl. 7, 4,\n4) εὐχυλότερον εἶναι τὸ λευκὸν τοῦ μέλανος καὶ\nὀλιγοσπερμότερον καὶ καλεῖσθαι Σικελικόν. ‘ἡ δὲ σευτλὶς\nἕτερον, φησί, τοῦ τεύτλου ἐστί.’ διὸ καὶ Δίφιλος ὁ\nκωμῳδιοποιὸς ἐν Ἥρωι δράματι (II 557 K)\nἐπιτιμᾷ τινι ὡς κακῶς λέγοντι καὶ ‘τὰ τεῦτλα τευτλίδας\nκαλῶν’. Εὔδημος δ’ ἐν τῷ περὶ λαχάνων δʹ γένη\nφησὶν εἶναι τεύτλων, σπαστόν, καυλωτόν, λευκόν, πάνδημον·\nτοῦτο δ’ εἶναι τῇ χρόᾳ φαιόν. Δίφιλος δ’ ὁ Σίφνιος τὸ\nσευτλίον φησὶν εὐχυλότερον εἶναι τῆς κράμβης καὶ\nθρεπτικώτερον μετρίως· ἐκζεστὸν δὲ καὶ λαμβανόμενον μετὰ\nνάπυος λεπτυντικώτερον εἶναι καὶ ἑλμίνθων φθαρτικόν.\nεὐκοιλιώτερον δὲ τὸ λευκόν, τὸ δὲ μέλαν\nοὐρητικώτερον. ὑπάρχειν δ’ αὐτῶν καὶ τὰς ῥίζας εὐστομωτέρας\nκαὶ πολυτροφωτέρας.\nΣΤΑΦΥΛΙΝΟΣ. ‘οὗτος δριμύς ἐστι, φησὶν ὁ Δίφιλος, ἱκανῶς δὲ\nθρεπτικὸς καὶ εὐστόμαχος μέσως διαχωρητικός τε καὶ\nπνευματώδης, δύσπεπτος, οὐρητικὸς ἱκανῶς, διεγερτικὸς πρὸς\nἀφροδίσια· διὸ καὶ ὑπ’ ἐνίων φίλτρον καλεῖται.’ Νουμήνιος\nδ’ ἐν τῷ Ἁλιευτικῷ φησι· φύλλων δ’ ὅσσ’ ἄσπαρτα τά τ’ ἐρρίζωται ἀρούραιςχείματος ἠδ’ ὁπόταν πολυάνθεμον εἶαρ ἵκηται,αὐχμηρὴν σκόλυμόν τε καὶ ἀγριάδα σταφυλῖνον,ῥάφιν τ’ ἔμπεδον καὶ καυκαλίδ’ ἀγροιῶτιν. Νίκανδρος δ’ ἐν δευτέρῳ Γεωργικῶν φησιν (fr.\n71 Schn)· ἐν δέ τε καὶ μαράθου καυλὸς βαθύς, ἐν δέ τε ῥίζαιπετραίου, σὺν δ’ αὐτὸς ἐπαυχμήεις σταφυλῖνος,σμυρνεῖον σόγκος τε κυνόγλωσσός τε σέρις τε·σὺν καὶ ἄρου δριμεῖα καταψήχοιο πέτηλαἠδ’ ὅπερ ὄρνιθος κλέεται γάλα. μνημονεύει τοῦ σταφυλίνου καὶ Θεόφραστος. Φαινίας\nδ’ ἐν εʹ περὶ φυτῶν γράφει οὕτως· ‘κατὰ δὲ τὴν\nαὐτοῦ τοῦ σπέρματος φύσιν ὁ καλούμενος σὴψ καὶ τὸ τοῦ\nσταφυλίνου σπέρμα.’ κἀν τῷ πρώτῳ δέ φησι· ‘πετασώδη τὴν τῶν\nσπερμάτων ἀπείληφε φύσιν ἄννησον,\nμάραθον, σταφυλῖνος, καυκαλίς, κώνειον, κόριον, σκίλλα, ἣν\nἔνιοι μυηφόνον.’ ἐπεὶ δὲ ἄρου ἐμνημόνευσεν ὁ Νίκανδρος,\nπροσαποδοτέον ὅτι καὶ Φαινίας ἐν τῷ προειρημένῳ βιβλίῳ\nγράφει οὕτως· ‘δρακόντιον, ὃ ἔνιοι ἄρον ἀρωνια.’ τὸν δὲ\nσταφυλῖνον Διοκλῆς ἐν πρώτῳ Ὑγιεινῶν ἀσταφυλῖνον καλεῖ. τὸ\nδὲ καρτὸν καλούμενον (μέγας δ’ ἐστὶν καὶ εὐαυξὴς\nσταφυλῖνος) εὐχυλότερόν ἐστι τοῦ σταφυλίνου καὶ μᾶλλον\nθερμαντικώτερον, οὐρητικώτερον, εὐστόμαχον, εὐοικονόμητον,\nὡς ὁ Δίφιλος ἱστορεῖ.\nΚΕΦΑΛΩΤΟΝ. τοῦτο καὶ πράσιον καλεῖσθαί φησιν ὁ αὐτὸς\nΔίφιλος καὶ εὐχυλότερον εἶναι τοῦ καρτοῦ. εἶναι δὲ καὶ αὐτὸ\nμέσως λεπτυντικόν, θρεπτικόν τε καὶ πνευματῶδες. Ἐπαίνετος\nδ’ ἐν Ὀψαρτυτικῷ τὰ κεφαλωτὰ καλεῖσθαί φησι γηθυλλίδας.\nτοῦτο δὲ τὸ ὄνομα μνήμης εὑρίσκω τετυχηκὸς παρὰ μὲν Εὐβούλῳ\nἐν Πορνοβοσκῷ οὕτως (II 195 K)· οὐκ ἂν δυναίμην ἐμφαγεῖν ἄρτον τινά·παρὰ Γναθαινίῳ γὰρ ἄρτι κατέφαγον,ἕψουσαν αὐτὴν καταλαβὼν γηθυλλίδας. οἳ δὲ τὸ γήθυον καλούμενον τοῦτό φασιν εἶναι, οὗ\nμνημονεύει Φρύνιχος ἐν Κρόνῳ (I 373 K)· ὅπερ\nἐξηγούμενος δρᾶμα Δίδυμος ὅμοιά φησιν εἶναι τὰ γήθυα τοῖς\nλεγομένοις ἀμπελοπράσοις, τὰ δ’ αὐτὰ καὶ γηθυλλίδας\nλέγεσθαι. μνημονεύει τῶν γηθυλλίδων καὶ Ἐπίχαρμος ἐν\nΦιλοκτήτῃ οὕτως (p. 253 L)· ‘ἐν δὲ σκόροδα δύο καὶ γαθυλλίδες δύο.’ Ἀριστοφάνης\nΑἰολοσίκωνι δευτέρῳ (I 393 K)· τῶν δὲ γηθύωνῥίζας ἐχούσας σκοροδομίμητον φύσιν. Πολέμων δ’ ὁ περιηγητὴς ἐν τῷ περὶ Σαμοθρᾴκης\n(fr. 36 Pr) καὶ κιττῆσαί φησι τῆς\nγηθυλλίδος τὴν Λητώ, γράφων οὕτως· ‘διατέτακται παρὰ\nΔελφοῖς τῇ θυσίᾳ τῶν Θεοξενίων, ὃς ἂν κομίσῃ γηθυλλίδα\nμεγίστην τῇ Λητοῖ, λαμβάνειν μοῖραν ἀπὸ τῆς τραπέζης.\nἑώρακα δὲ καὶ αὐτὸς οὐκ ἐλάττω γηθυλλίδα γογγυλίδος καὶ τῆς\nστρογγύλης ῥαφανῖδος. ἱστοροῦσι δὲ τὴν Λητὼ κύουσαν τὸν\nἈπόλλωνα κιττῆσαι γηθυλλίδος· διὸ δὴ τῆς τιμῆς τετυχηκέναι\nταύτης.’\nΚΟΛΟΚΥΝΤΗ. χειμῶνος δὲ ὥρᾳ ποτὲ κολοκυντῶν ἡμῖν\nπεριενεχθεισῶν πάντες ἐθαυμάζομεν νεαρὰς εἶναι νομίζοντες,\nκαὶ ὑπεμιμνησκόμεθα ὧν ἐν Ὥραις ὁ χαρίεις Ἀριστοφάνης εἶπεν\nἐπαινῶν τὰς καλὰς Ἀθήνας ἐν τούτοις (I 536 K)·\nὄψει δὲ χειμῶνος μέσου σικυούς, βότρυς, ὀπώραν,στεφάνους ἴων, ....., κονιορτὸν ἐκτυφλοῦντα.αὑτὸς δ’ ἀνὴρ πωλεῖ κίχλας, ἀπίους, σχαδόνας,\nἐλάας,πυόν, χόρια, χελιδόνια, τέττιγας, ἐμβρύεια.ὑρίσους δ’ ἴδοις ἂν νιφομένους σύκων ὁμοῦ τε\nμύρτων·ἔπειτα κολοκύντας ὁμοῦ ταῖς γογγυλίσιν ἀροῦσιν,ὥστ’ οὐκ ἔτ’ οὐδεὶς οἶδ’ ὁπηνίκ’ ἐστὶ τοὐνιαυτοῦ..... μέγιστον ἀγαθόν, εἴπερ ἔστι δι’ ἐνιαυτοῦὅτου τις ἐπιθυμεῖ λαβεῖν. Β. κακὸν μὲν οὖν μέγιστον·\n\nεἰ μὴ γὰρ ἦν, οὐκ ἂν ἐπεθύμουν οὐδ’ ἂν\nἐδαπανῶντο.ἐγὼ δὲ τοῦτ’ ὀλίγον χρόνον χρήσας ἀφειλόμην ἄν.Α. κἄγωγε ταῖς ἄλλαις πόλεσι δρῶ ταῦτα πλὴν\nἈθηνῶν.τούτοις δ’ ὑπάρχει ταῦτ᾽, ἐπειδὴ | τοὺς θεοὺς\nσέβουσιν.Β. ἀπέλαυσαν ἄρα σέβοντες ὑμᾶς, ὡς σὺ φής, τιητί;Αἴγυπτον αὐτῶν τὴν πόλιν πεποίηκας ἀντ’ Ἀθηνῶν. ἐθαυμάζομεν οὖν τὰς κολοκύντας μηνὶ Ἰανουαρίῳ\nἐσθίοντες· χλωραί τε γὰρ ἦσαν καὶ τὸ ἴδιον ἀπεδίδοσαν τοῦ\nχυμοῦ. ἐτύγχανον δ’ οὖσαι τῶν συντεθειμένων ὑπὸ τῶν τὰ\nτοιαῦτα μαγγανεύειν εἰδότων ὀψαρτυτῶν. ἐζήτει οὖν ὁ\nΛαρήνσιος εἰ καὶ τὴν χρῆσιν ταύτην ἠπίσταντο οἱ ἀρχαῖοι.\nκαὶ ὁ Οὐλπιανὸς ἔφη· ‘Νίκανδρος ὁ Κολοφώνιος ἐν τῷ δευτέρῳ\nτῶν Γεωργικῶν μνημονεύει ταύτης τῆς χρήσεως σικύας ὀνομάζων\nτὰς κολοκύντας· οὕτως γὰρ ἐκαλοῦντο, ὡς πρότερον εἰρήκαμεν·\nλέγει δ’ οὕτως (fr. 72 Schn)· αὐτὰς μὴν σικύας τμήγων ἀνὰ κλώσμασι πείραις,ἠέρι δὲ ξήρανον· ἐπεγκρεμάσαιο δὲ καπνῷ,χείμασιν ὄφρ’ ἂν δμῶες ἅλις περιχανδέα χύτρονπλήσαντες ῥοφέωσιν ἀεργέες, ἔνθα τε μέτριαὄσπρια πανσπερμηδὸν ἐπεγχεύῃσιν ἀλετρίς.τῇ ἔνι μὲν σικύης ὅρμους βάλον ἐκπλύναντες,ἐν δὲ μύκην σειράς τε πάλαι λαχάνοισι πλακείσαςαὐλοτέροις καυλοῖς τε μιγήμεναι εὐφαοριζη.’\nΟΡΝΕΙΣ. ἐπεὶ δὲ καὶ ὄρνεις ἐπῆσαν ταῖς κολοκύνταις καὶ\nἄλλοις κνιστοῖς λαχάνοις (οὕτως δ’ εἴρηκεν Ἀριστοφάνης ἐν Δηλίᾳ (I 592. II 43\nK) τὰ σύγκοπτα λάχανα, κνιστὰ ἢ στέμφυλα), ὁ\nΜυρτίλος ἔφη· ‘ἀλλὰ μὴν καὶ ὄρνιθας καὶ ὀρνίθια νῦν μόνως ἡ\nσυνήθεια καλεῖ τὰς θηλείας, ὧν ὁρῶ περιφερόμενον πλῆθος\n(καὶ Χρύσιππος δ’ ὁ φιλόσοφος ἐν τῷ πέμπτῳ περὶ τοῦ καλοῦ\nκαὶ τῆς ἡδονῆς γράφει οὕτως· ‘καθάπερ τινὲς τὰς λευκὰς\nὄρνιθας τῶν μελαινῶν ἡδίους εἶναι μᾶλλονʼ), ἀλεκτρυόνας δὲ\nκαὶ ἀλεκτοριδέας τοὺς ἄρρενας· τῶν ἀρχαίων δὲ τὸ ὄρνις καὶ\nἀρσενικῶς καὶ θηλυκῶς λεγόντων ἐπ’ ἄλλων ὀρνέων, οὐ περὶ\nτούτου τοῦ εἰδικοῦ, περὶ οὗ φησιν ἡ συνήθεια ὄρνιθας\nὠνήσασθαι. Ὅμηρος μὲν οὖν φησι· Od. 2.181ὄρνιθες δέ τε πολλοὶ ὑπ’ αὐγὰς ἠελίοιο. καὶ ἀλλαχόθι θηλυκῶς (Il.\n14.290) ‘ὄρνιθι λιγυρῇ.’ καί · Il. 9.323ὡς δ’ ὄρνις ἀπτῆσι νεοσσοῖσι προφέρῃσιμάστακ᾽, ἐπεί κε λάβῃσι, κακῶς δέ τέ οἱ πέλει\nαὐτῇ. Μένανδρος δ’ ἐν Ἐπικλήρῳ πρώτῃ σαφῶς τὸ ἐπὶ τῆς\nσυνηθείας φησὶν ἐμφανίζων οὕτως (IV 118 M)·\n‘ἀλεκτρυών τις ἐκεκράγει μέγα. οὐ σοβήσετ’ ἔξω, φησί, τὰς\nὄρνιθας ἀφ’ ἡμῶν;’ καὶ πάλιν· αὕτη ποτ’ ἐξεσόβησε τὰς ὄρνις μόλις. ὀρνίθια δ’ εἴρηκε Κρατῖνος ἐν Νεμέσει οὕτως\n(I 50 K)· ‘τἄλλα πάντ’ ὀρνίθια.’ ἐπὶ δὲ τοῦ\nἀρσενικοῦ οὐ μόνον ὄρνιν ἀλλὰ καὶ ὄρνιθα. ὁ αὐτὸς Κρατῖνος\nἐν τῷ αὐτῷ δράματι· ‘ὄρνιθα φοινικόπτερον.’ καὶ πάλιν\n(I 48 K)·\nὄρνιθα τοίνυν δεῖ σε γίγνεσθαι μέγαν. καὶ Σοφοκλῆς Ἀντηνορίδαις (fr. 134\nN)· ὄρνιθα καὶ κήρυκα καὶ διάκονον. Αἰσχύλος Καβείροις (fr. 90 N)· ὄρνιθα δ’ οὐ ποιῶ σε τῆς ἐμῆς ὁδοῦ. Ξενοφῶν δ’ ἐν δευτέρῳ Παιδείας (I 6,\n39)· ‘ἐπὶ μὲν τοὺς ὄρνιθας τῷ ἰσχυροτάτῳ\nχειμῶνι.’ Μένανδρος Διδύμαις (IV 104 M)·\n‘ὄρνεις φέρων ἐλήλυθα.’ καὶ ἑξῆς ‘ὄρνιθας ἀποστέλλει’\nφησίν. ὅτι δὲ καὶ ἐπὶ τοῦ πληθυντικοῦ ὄρνις λέγουσι\nπρόκειται τὸ Μενάνδρειον μαρτύριον (Litt. c)·\nἀλλὰ καὶ Ἀλκμάν πού φησι (fr. 28 B4)· ἄυσαν δ’ ἄπρακτα νεάνιδεςὥστ’ ὄρνις ἱέρακος ὑπερπταμένω. καὶ Εὔπολις ἐν Δήμοις (I 283 K)·\nοὐ δεινὸν οὖν κριοὺς μὲν ἐκγεννᾶν τέκναὄρνις θ’ ὁμοίους τοὺς νεοττοὺς τῷ πατρί;\nτὸν δ’ ἀλεκτρυόνα ἐκ τῶν ἐναντίων οἱ ἀρχαῖοι καὶ θηλυκῶς\nεἰρήκασι. Κρατῖνος Νεμέσει (I 48 K)· Λήδα, σὸν ἔργον· δεῖ σ’ ὅπως εὐσχήμονοςἀλεκτρυόνος μηδὲν διοίσει τοὺς τρόπους,ἐπὶ τῷδ’ ἐπῴζουσ᾽, ὡς ἂν ἐκλέψῃς καλὸνἡμῖν τι καὶ θαυμαστὸν ἐκ τοῦδ’ ὄρνεον. Στράττις Ψυχασταῖς (I 728 K)· αἱ δ’ ἀλεκτρυόνες ἅπασαικαὶ τὰ χοιρίδια τέθνηκεκαὶ τὰ μίκρ’ ὀρνίθια. Ἀναξανδρίδης Τηρεῖ (II 156 K)·\nὀχευομένους δὲ τοὺς κάπρουςκαὶ τὰς ἀλεκτρυόνας θεωροῦσ’ ἄσμενοι. ἐπεὶ δὲ τοῦ κωμικοῦ τούτου ἐμνήσθην καὶ οἶδα τὸ\nδρᾶμα τὸν Τηρέα αὐτοῦ μὴ κεκριμένον ἐν τοῖς πρώτοις,\nἐκθήσομαι ὑμῖν, ἄνδρες φίλοι, εἰς κρίσιν ἃ εἴρηκε περὶ\nαὐτοῦ Χαμαιλέων ὁ Ἡρακλεώτης ἐν ἕκτῳ περὶ κωμῳδίας\n(fr. 17 Koepke) γράφων ὧδε· ‘Ἀναξανδρίδης\nδιδάσκων ποτὲ διθύραμβον Ἀθήνησιν εἰσῆλθεν ἐφ’ ἵππου καὶ\nἀπήγγειλέν τι τῶν ἐκ τοῦ ᾄσματος. ἦν δὲ τὴν ὄψιν καλὸς καὶ\nμέγας καὶ κόμην ἔτρεφε καὶ ἐφόρει ἁλουργίδα καὶ κράσπεδα\nχρυσᾶ. πικρὸς δ’ ὢν τὸ ἦθος ἐποίει τι τοιοῦτο περὶ τὰς\nκωμῳδίας· ὅτε γὰρ μὴ νικῴη, λαμβάνων ἔδωκεν εἰς τὸν\nλιβανωτὸν κατατεμεῖν καὶ οὐ μετεσκεύαζεν ὥσπερ οἱ πολλοί.\nκαὶ πολλὰ ἔχοντα κομψῶς τῶν δραμάτων ἠφάνιζε, δυσκολαίνων\nτοῖς θεαταῖς διὰ τὸ γῆρας.’ λέγεται δ’ εἶναι τὸ γένος\nῬόδιος ἐκ Καμίρου. θαυμάζω οὖν πῶς καὶ ὁ Τηρεὺς περιεσώθη\nμὴ τυχὼν νίκης καὶ ἄλλα δράματα τῶν ὁμοίων τοῦ αὐτοῦ. καὶ\nΘεόπομπος δὲ ἐν Εἰρήνῃ ἐπὶ τῆς θηλείας ἔταξε τὸν ἀλεκτρυόνα\nλέγων οὕτως (I 735 K)· ἄχθομαι δ’ ἀπολωλεκὼςἀλεκτρυόνα τίκτουσαν ᾠὰ πάγκαλα. καὶ Ἀριστοφάνης Δαιδάλῳ (I 435 K)·\nᾠὸν μέγιστον τέτοκεν, ὡς ἀλεκτρυών. καὶ πάλιν· πολλαὶ τῶν ἀλεκτρυόνων βίᾳὑπηνέμια τίκτουσιν ᾠὰ πολλάκις. ἐν δὲ Νεφέλαις διδάσκων τὸν πρεσβύτην περὶ\nὀνόματος διαφορᾶς φησι (665)·\nνῦν δὲ πῶς με χρὴ καλεῖν;Β. ἀλεκτρύαιναν, τὸν δ’ ἕτερον ἀλέκτορα. λέγεται δὲ καὶ ἀλεκτορὶς καὶ ἀλέκτωρ. Σιμωνίδης\n‘ἱμερόφων’ ἀλέκτωρ’ ἔφη (fr. 80 B). Κρατῖνος\nὭραις (I 91 K)· ὥσπερ ὁ Περσικὸς ὥραν πᾶσαν καναχῶν ὁλόφωνοςἀλέκτωρ. εἴρηται δ’ οὕτως ἐπειδὴ καὶ ἐκ τοῦ λέκτρου ἡμᾶς\nδιεγείρει. οἱ δὲ Δωριεῖς λέγοντες ὄρνιξ τὴν γενικὴν διὰ τοῦ\nχ λέγουσιν ὄρνιχος. Ἀλκμὰν δὲ\nδιὰ τοῦ σ τὴν εὐθεῖαν ἐκφέρει\n(fr. 26, 4 B4)· ‘ἁλιπόρφυρος εἴαρος ὄρνις.’\nκαὶ τὴν γενικήν (fr. 67)· ‘οἶδα δ’ ὀρνίχων\nνόμως πάντων.’\nΔΕΛΦΑΞ. Ἐπίχαρμος τὸν ἄρρενα χοῖρον οὕτως καλεῖ ἐν Ὀδυσσεῖ\nαὐτομόλῳ (p. 247 L)· δέλφακά τε τῶν γειτόνωντοῖς Ἐλευσινίοις φυλάσσων δαιμονίως ἀπώλεσαοὐχ ἑκών· καὶ ταῦτα δή με συμβολατεύειν ἔφατοῖς Ἀχαιοῖσιν προδιδόμειν τ’ ὤμνυέ με τὸν\nδέλφακα. καὶ Ἀναξίλας δ’ ἐν Κίρκῃ καὶ ἀρσενικῶς εἴρηκε τὸν\nδέλφακα καὶ ἐπὶ τοῦ τελείου τέθεικε τοὔνομα εἰπών (II\n266 K)· τοὺς μὲν ὀρεινόμους ὑμῶν ποιήσει δέλφακας\nὑλιβάτους,τοὺς δὲ πάνθηρας, ἄλλους ἀγρώστας λύκους,λέοντας. ἐπὶ δὲ τῶν θηλειῶν τοὔνομα τάττει Ἀριστοφάνης Ταγηνισταῖς (I 522 K) ‘ἢ\nδέλφακος ὀπωρινῆς ἠτριαῖον’. καὶ ἐν Ἀχαρνεῦσιν (v.\n786)· νέα γάρ ἐστιν· ἀλλὰ δελφακουμέναἕξει μεγάλην τε καὶ παχεῖαν κἠρυθράν.ἀλλ’ αἰ τράφεν λῇς, ἅδε τοι χοῖρος καλά. καὶ Εὔπολις ἐν Χρυσῷ γένει. καὶ Ἱππῶναξ δ’ ἔφη\n(fr. 70b B) ‘ὡς Ἐφεσίη δέλφαξ’. κυρίως δ᾽\nαἱ θήλειαι οὕτως λεχθεῖεν ἂν αἱ δελφύας ἔχουσαι· οὕτως δὲ\nαἱ μῆτραι καλοῦνται καὶ οἱ ἀδελφοὶ ἔνθεν ἐτυμολογοῦνται.\nπερὶ δὲ τῆς ἡλικίας τοῦ ζῴου Κρατῖνός φησιν ἐν Ἀρχιλόχοις\n(I 12 K)· ἤδη δέλφακες, χοῖροι δὲ τοῖσιν ἄλλοις. Ἀριστοφάνης δ’ ὁ γραμματικὸς ἐν τῷ περὶ ἡλικιῶν\nφησι (p. 102 N)· ‘τῶν δὲ συῶν τὰ μὲν ἤδη\nσυμπεπηγότα δέλφακες, τὰ δ’ ἁπαλὰ καὶ ἔνικμα χοῖροι. ἔνθεν\nτὸ Ὁμηρικὸν σαφὲς γίνεται· Od. 14.80τά τε δμώεσσι πάρεστιχοίρε᾽, ἀτὰρ σιάλους γε σύας μνηστῆρες\nἔδουσι.’ Πλάτων δ’ ὁ κωμῳδιοποιὸς ἐν Ποιητῇ ἀρρενικῶς ἔφη\n(I 631 K) ‘τὸν δέλφακα ἀπῆγε σιγῇ’. ἦν δὲ\nκαὶ παλαιὸς νόμος, ὥς φησιν Ἀνδροτίων (FHG I\n375), τῆς ἐπιγονῆς ἕνεκα τῶν θρεμμάτων μὴ\nσφάττειν πρόβατον ἄπεκτον ἢ ἄτοκον· διὸ τὰ ἤδη τέλεια\nἤσθιον· ἀτὰρ σιάλους γε σύας μνηστῆρες ἔδουσι (Od. 14.81). καὶ νῦν δὲ τὴν τῆς Ἀθηνᾶς ἱέρειαν οὐ θύειν ἀμνὴν\nοὐδὲ τυροῦ γεύεσθαι. καὶ κατὰ χρόνον δέ τινα ἐκλιπόντων τῶν\nβοῶν, φησὶν ὁ Φιλόχορος (FHG I 394),\nνομοθετηθῆναι διὰ τὴν σπάνιν ἀπέχεσθαι αὐτοὺς τῶν ζῴων, συνάγειν βουλομένους καὶ πληθῦσαι\nτῷ μὴ καταθύεσθαι. χοῖρον δ’ οἱ Ἴωνες καλοῦσι τὴν θήλειαν,\nὡς Ἱππῶναξ (fr. 40 B4)· σπονδῇ τε καὶ σπλάγχνοισιν ἀγρίης χοίρου. καὶ Σοφοκλῆς Ἐπιταιναρίοις (fr. 211\nN)· τοιγὰρ ϊωδὴ φυλάξαι χοῖρος ὥστε δεσμίων. Πτολεμαῖος δ’ ὁ τῆς Αἰγύπτου βασιλεὺς ἐν τῷ ἐνάτῳ\nτῶν ἀπομνημονευμάτων (FHG III 188) ‘εἰς Ἄσσον,\nφησίν, ἐπιδημήσαντί μοι οἱ Ἄσσιοι παρέστησαν χοῖρον\nὑιον ἔχοντα τὸ μὲν ὕψος δύο καὶ ἡμίσους\nπήχεων, ὅλον δ’ ἄρτιον πρὸς τὸ μῆκος, τῇ χροιᾷ χιόνινον.\nἔφασάν τε τὸν βασιλέα Εὐμένη τὰ τοιαῦτα ἐπιμελῶς ὠνεῖσθαι\nπαρ’ αὐτῶν, διδόντα τοῦ ἑνὸς δραχμὰς τετρακισχιλίας.’\nΑἰσχύλος δέ φησιν (fr. 302 N)· ἐγὼ δὲ χοῖρον καὶ μάλ’ εὐθηλούμενοντόνδ’ ἐν νοτοῦντι κριβάνῳ θήσω. τί γὰρὄψον γένοιτ’ ἂν ἀνδρὶ τοῦδε βέλτιον; καὶ πάλιν (fr. 303 N)· λευκός· τί δ’ οὐχί; καὶ καλῶς ἠφευμένος·ὁ χοῖρος ἕψου μηδὲ λυπηθῇς πυρί. καὶ ἔτι (fr. 304 N)· θύσας δὲ χοῖρον τόνδε τῆς αὐτῆς ὑός,ἣ πολλά μ’ ἐν δόμοισιν εἴργασται κακά,δονοῦσα καὶ τρέπουσα τύρβ’ ἄνω κάτω. ταῦτα δὲ παρέθετο Χαμαιλέων ἐν τῷ περὶ Αἰσχύλου\n(fr. 23 Koepke).\nπερὶ δὲ ὑῶν ὅτι ἱερόν ἐστι τὸ ζῷον παρὰ\nΚρησὶν Ἀγαθοκλῆς ὁ Βαβυλώνιος ἐν πρώτῳ περὶ Κυζίκου φησὶν\nοὕτως (FHG IV 289)· ‘μυθεύουσιν ἐν Κρήτῃ\nγενέσθαι τὴν Διὸς τέκνωσιν ἐπὶ τῆς Δίκτης, ἐν ᾗ καὶ\nἀπόρρητος γίνεται θυσία. λέγεται γὰρ ὡς ἄρα Διὶ θηλὴν\nὑπέσχεν ὗς καὶ τῷ σφετέρῳ γρυσμῷ περιοιχνεῦσα τὸν κνυζηθμὸν\nτοῦ βρέφεος ἀνεπάιστον τοῖς παριοῦσιν ἐτίθει. διὸ πάντες τὸ\nζῷον τοῦτο περίσεπτον ἡγοῦνται καὶ οὐκ ἄν, φησί, τῶν κρεῶν\nδαίσαιντο. Πραίσιοι δὲ καὶ ἱερὰ ῥέζουσιν ὑί, καὶ αὕτη\nπροτελὴς αὐτοῖς ἡ θυσία νενόμισται.’ τὰ παραπλήσια ἱστορεῖ\nκαὶ Νεάνθης ὁ Κυζικηνὸς ἐν δευτέρῳ περὶ τελετῆς (FHG\nIII 8). πεταλίδων συῶν μνημονεύει Ἀχαιὸς ὁ\nἘρετριεὺς ἐν Αἴθωνι σατυρικῷ λέγων οὕτως (fr. 8\nN) ‘πεταλίδων δέ τοι συῶν ... μορφαῖς ταῖσδε\nπόλλ’ ἐπάιον’. πεταλίδας δ’ αὐτὰς εἴρηκε μεταφέρων ἀπὸ τῶν\nμόσχων· οὗτοι γὰρ πέτηλοι λέγονται ἀπὸ τῶν κεράτων, ὅταν\nαὐτὰ ἐκπέταλα ἔχωσι. παραπλησίως δὲ τῷ Ἀχαιῷ καὶ\nἘρατοσθένης ἐν Ἀντερινύι (fr. 25 Hi) τοὺς σύας\nλαρινοὺς προσηγόρευσε μεταγαγὼν καὶ αὐτὸς ἀπὸ τῶν λαρινῶν\nβοῶν· οἳ οὕτως ἐκλήθησαν ἤτοι ἀπὸ τοῦ λαρινεύεσθαι (ὅπερ\nἐστὶ σιτίζεσθαι. Σώφρων (fr. 106 Bo)· ‘βόες δὲ\nλαρινεύονταιʼ) ἢ ἀπό τινος κώμης Ἠπειρωτικῆς Λαρίνης ἢ ἀπὸ\nτοῦ βουκολοῦντος αὐτάς· Λαρῖνος δ’ οὗτος ἐκαλεῖτο.\nεἰσαχθέντος δὲ ἡμῖν ποτε καὶ δέλφακος, οὗ τὸ μὲν ἥμισυ\nκραμβαλέον ἦν ἐπιμελῶς πεποιημένον, τὸ δὲ ἥμισυ ὡς ἂν ἐξ\nὕδατος ἡψημένον τακερῶς, καὶ πάντων\nθαυμαζόντων τοῦ μαγείρου τὴν σοφίαν, μέγα φρονῶν ἐκεῖνος\nἐπὶ τῇ τέχνῃ ἔφη· ‘ἀλλὰ μὴν οὐδὲ τὴν σφαγὴν ἔχει τις ὑμῶν\nἐπιδεῖξαι ὅπου ἐγένετο ἢ πῶς αὐτοῦ ἡ γαστὴρ πεπλήρωται\nπαντοίων ἀγαθῶν. καὶ γὰρ κίχλας ἐν ἑαυτῷ ἔχει καὶ ἄλλα\nὀρνίθια ὑπογαστρίων τε μέρη χοιρείων καὶ μήτρας τόμους καὶ\nτῶν ᾠῶν τὰ χρυσᾶ, ἔτι δὲ ὀρνίθων ‘γαστέρες αὐταῖσι μήτραις\nκαὶ καλῶν ζωμῶν πλέες’ (com. inc. IV 606 M)\nκαὶ τὰ ἐκ τῶν σαρκῶν εἰς λεπτὰ κατακνιζόμενα καὶ μετὰ\nπεπερίδων συμπλαττόμενα· ἰσίκια γὰρ ‘ὀνομάζειν αἰδοῦμαι’\n(Eur. Or. 37) τὸν Οὐλπιανόν, καίπερ αὐτὸν\nεἰδὼς ἡδέως αὐτοῖς χρώμενον. πλὴν ὁ ἐμός γε συγγραφεὺς\nΠάξαμος (FHG IV 472) τῶν ἰσικίων μέμνηται. καὶ\nοὔ μοι φροντὶς Ἀττικῶν χρήσεων. ὑμεῖς οὖν ἐπιδείξατε πῶς τε\nὁ χοῖρος ἐσφάγη καὶ πῶς ἐξ ἡμισείας μέν ἐστιν ὀπτός, ἑφθὸς\nδὲ κατὰ θάτερα.’ ἔτ’ οὖν ἡμῶν ἀναζητούντων ὁ μάγειρος ἔφη·\n‘ἀλλ’ ἦ νομίζετέ με ἔλαττον πεπαιδεῦσθαι τῶν ἀρχαίων\nἐκείνων μαγείρων περὶ ὧν οἱ κωμῳδιοποιοὶ λέγουσι;\nΠοσείδιππος μὲν ἐν Χορευούσαις· μάγειρος δ’ ἐστὶν ὁ λέγων\nπρὸς τοὺς μαθητὰς τάδε (IV 521 M)·\nμαθητὰ Λεύκων οἵ τε συνδιάκονοιὑμεῖς· ἅπας γάρ ἐστιν οἰκεῖος τόποςὑπὲρ τέχνης λαλεῖν τι· τῶν ἡδυσμάτωνπάντων κράτιστόν ἐστιν ἐν μαγειρικῇἀλαζονεία· τὸ καθ’ ὅλου δὲ τῶν τεχνῶνὄψει σχεδόν τι .... τοῦθ’ ἡγούμενον.ξεναγὸς οὗτος ὅστις ἂν θώρακ’ ἔχῃ\nφολιδωτὸν ἢ δράκοντα σεσιδηρωμένον,ἐφάνη Βριάρεως· ἂν τύχῃ δ᾽, ἐστὶν λαγώς.ὁ μάγειρος ἂν μὲν ὑποδιακόνους ἔχωνπρὸς τὸν ἰδιώτην καὶ μαθητὰς εἰσίῃ,κυμινοπρίστας πάντας ἢ λιμοὺς καλῶν,ἔπτηξ’ ἕκαστος εὐθύς. ἂν δ’ ἀληθινὸνσαυτὸν παραβάλλῃς, καὶ προσεκδαρεὶς ἄπει.ὅπερ οὖν ὑπεθέμην, τῷ κενῷ χώραν δίδου,καὶ τὰ στόμια γίνωσκε τῶν κεκλημένων.ὥσπερ γὰρ εἰς τἀμπόρια, τῆς τέχνης πέραςτοῦτ’ ἔστιν, ἂν εὖ προσδράμῃς πρὸς τὸ στόμα.διακονοῦμεν νῦν γάμους· τὸ θῦμα βοῦς·ὁ διδοὺς ἐπιφανής, ἐπιφανὴς ὁ λαμβάνων·τούτων γυναῖκες ἱέρειαι Θεᾷ, Θεῷ,κορύβαντες, αὐλοί, παννυχίδες, ἀναστροφή·ἱππόδρομος οὗτός ἐστί σοι μαγειρικῆς.μέμνησο καὶ σὺ τοῦτο. καὶ περὶ ἑτέρου δὲ μαγείρου (ὄνομα δ’ ἐστὶ Σεύθης)\nὁ αὐτός φησιν ποιητὴς οὕτως (IV 523 M)· ἰδιώτης μέγαςαὐτοῖς ὁ Σεύθης· οἶσθας, ὦ βέλτισθ᾽, ὅτιἀγαθοῦ στρατηγοῦ διαφέρειν οὐθὲν δοκεῖ.οἱ πολέμιοι πάρεισιν· ὁ βαθὺς τῇ φύσειστρατηγὸς ἔστη καὶ τὸ πρᾶγμ’ ἐδέξατο.πολέμιός ἐστι πᾶς ὁ συμπίνων ὄχλος.κινεῖ γὰρ ἁθρόος οὗτος· εἰσελήλυθεν,\nἐκ πεντεκαίδεχ’ ἡμερῶν προηλπικὼςτὸ δεῖπνον, ὁρμῆς μεστός, ἐκκεκαυμένος,τηρῶν πότ’ ἐπὶ τὰς χεῖρας οἴσει τις. νόειὄχλου τοιούτου ῥαχίαν ἠθροισμένην.\nὁ δ’ ἐν τοῖς Εὔφρονος Συνεφήβοις μάγειρος ἀκούσατε οἷα\nπαραινεῖ (IV 492 M)· ὅταν ἐρανισταῖς, Καρίων, διακονῇς,οὐκ ἔστι παίζειν οὐδ’ ἃ μεμάθηκας ποιεῖν.ἐχθὲς κεκινδύνευκας· οὐδεὶς εἶχέ σοικωβιὸς ὅλως γὰρ ἧπαρ, ἀλλ’ ἦσαν κενοί·ἐγκέφαλος ἠλλοίωτο. δεῖ δέ, Καρίων,ὅταν μὲν ἔλθῃς εἰς τοιοῦτον συρφετόν,Δρόμωνα καὶ Κέρδωνα καὶ Σωτηρίδην,μισθὸν διδόντας ὅσον ἂν αἰτήσῃς, ἁπλῶςεἶναι δίκαιον, οἷ δὲ νῦν βαδίζομενεἰς τοὺς γάμους, ἀνδροφόνον. ἂν τοῦτ’ αἰσθάνῃ,ἐμὸς εἶ μαθητὴς καὶ μάγειρος οὐ κακός.ὁ καιρὸς εὐκτός· ὠφελοῦ. φιλάργυροςὁ γέρων, ὁ μισθὸς μικρός· εἴ σε λήψομαινῦν μὴ κατεσθίοντα καὶ τοὺς ἄνθρακας,ἀπόλωλας. εἴσω πάραγε· καὶ γὰρ αὐτὸς οὑτοσὶπροσέρχεθ’ ὁ γέρων. ὡς δὲ καὶ γλίσχρον βλέπει.\nμέγας δέ ἐστι σοφιστὴς καὶ οὐδὲν ἥττων τῶν\nἰατρῶν εἰς ἀλαζονείαν καὶ ὁ παρὰ Σωσιπάτρῳ μάγειρος ἐν\nΚαταψευδομένῳ λέγων ὧδε (IV 482 M)· οὐ παντελῶς εὐκαταφρόνητος ἡ τέχνη,\nἂν κατανοήσῃς, ἐστὶν ἡμῶν, Δημύλε, ἀλλὰ πέπλυται\nτὸ πρᾶγμα, καὶ πάντες σχεδὸν εἶναι μάγειροί φασιν οὐθὲν\nεἰδότες· ὑπὸ τῶν τοιούτων δ’ ἡ τέχνη λυμαίνεται. ἐπεὶ\nμάγειρον ἂν λάβῃς ἀληθινόν, ἐκ παιδὸς ὀρθῶς εἰς τὸ πρᾶγμ᾽\nεἰσηγμένον καὶ τὰς δυνάμεις κατέχοντα καὶ τὰ μαθήματα\nἅπαντ’ ἐφεξῆς εἰδόθ᾽, ἕτερόν σοι τυχὸν φανήσεται τὸ πρᾶγμα.\nτρεῖς ἡμεῖς μόνοι ἐσμὲν ἔτι λοιποί, Βοιδίων καὶ\nΧαριάδης ἐγώ τε· τοῖς λοιποῖς δὲ προσπέρδου. ΔΗ. τί φής; Α.\nἐγώ; τὸ διδασκαλεῖον ἡμεῖς σῴζομεν τὸ Σίκωνος· οὗτος τῆς\nτέχνης ἀρχηγὸς ἦν. ἐδίδασκεν ἡμᾶς πρῶτον ἀστρολογεῖν ....\nἔπειτα μετὰ ταῦτ’ εὐθὺς ἀρχιτεκτονεῖν. περὶ φύσεως κατεῖχε\nπάντας τοὺς λόγους· ἐπὶ πᾶσι τούτοις ἔλεγε τὰ στρατηγικά.\nπρὸ τῆς τέχνης ἔσπευδε ταῦθ’ ἡμᾶς μαθεῖν. ΔΗ. ἆρα σύ με\nκόπτειν οἷος εἶ γε, φίλτατε; Α. οὔκ, ἀλλ’ ἐν ὅσῳ προσέρχετ᾽\nἐξ ἀγορᾶς ὁ παῖς, μικρὰ διακινήσω σε περὶ τοῦ πράγματος,\nἵνα τῷ λαλεῖν λάβωμεν εὔκαιρον χρόνον. ΔΗ. Ἄπολλον, ἐργῶδές\nγ᾽. Α. ἄκουσον, ὦγαθέ· δεῖ τὸν μάγειρον\nεἰδέναι πρώτιστα μὲν περὶ τῶν μετεώρων τάς τε τῶν ἄστρων\nδύσεις καὶ τὰς ἐπιτολὰς καὶ τὸν ἥλιον πότε ἐπὶ τὴν μακράν\nτε καὶ βραχεῖαν ἡμέραν ἐπάνεισι κἀν\nποίοισίν ἐστι ζῳδίοις. τὰ γὰρ ὄψα, φασί, πάντα καὶ τὰ\nβρώματα σχεδὸν ἐν τῇ περιφορᾷ τῆς ὅλης συντάξεως ἑτέραν ἐν\nἑτέροις λαμβάνει τὴν ἡδονήν. ὁ μὲν οὖν κατέχων τὰ τοιαῦτα\nτὴν ὥραν ἰδὼν τούτων ἑκάστοις ὡς προσήκει χρήσεται, ὁ δ᾽\nἀγνοῶν ταῦτ’ εἰκότως τυντλάζεται. πάλιν τὸ περὶ τῆς\nἀρχιτεκτονικῆς ἴσως ἐθαύμασας τί τῇ τέχνῃ συμβάλλεται. ΔΗ.\nἐγὼ δ’ ἐθαύμασ᾽; Α. ἀλλ’ ὅμως ἐγὼ φράσω· τοὐπτάνιον ὀρθῶς\nκαταβαλέσθαι καὶ τὸ φῶς λαβεῖν ὅσον δεῖ καὶ τὸ πνεῦμ’ ἰδεῖν\nπόθεν ἐστίν, μεγάλην χρείαν τιν’ εἰς τὸ πρᾶγμ’ ἔχει. ὁ\nκαπνὸς φερόμενος δεῦρο κἀκεῖ διαφορὰν εἴωθε τοῖς ὄψοισιν\nἐμποιεῖν τινα. τί οὖν ἔτι σοι δίειμι τὰ στρατηγικὰ — — —\nἔχω γε τὸν μάγειρον. ἡ τάξις σοφὸν ἁπανταχοῦ μέν ἐστι κἀν\nπάσῃ τέχνῃ, ἐν τῇ καθ’ ἡμᾶς δ’ ὥσπερ ἡγεῖται σχεδόν. τὸ γὰρ\nπαραθεῖναι κἀφελεῖν τεταγμένως ἕκαστα καὶ τὸν καιρὸν ἐπὶ\nτούτοις ἰδεῖν, πότε δεῖ πυκνότερον ἐπαγαγεῖν καὶ πότε\nβάδην, καὶ πῶς ἔχουσι πρὸς τὸ δεῖπνον καὶ πότε εὔκαιρον\nαὐτῶν ἐστι τῶν ὄψων τὰ μὲν θερμὰ παραθεῖναι, τὰ δ᾽\nἐπανέντα, τὰ δὲ μέσως, τὰ δ’ ὅλως ἀποψύξαντα, ταῦτα πάντα\n... ἐν τοῖς στρατηγικοῖσιν ἐξετάζεται\nμαθήμασιν. ΔΗ. τίς δή τι παραδείξας ἐμοὶ τὰ δέοντ’ ἀπελθὼν\nαὐτὸς ἡσυχίαν ἄγε.\nκαὶ ὁ παρὰ τῷ Ἀλέξιδι δὲ ἐν Μιλησίοις μάγειρος οὐ μακρὰν\nτούτου ἐστὶ λέγων τοιάδε (II 351 K)· οὐκ ἴστε ταῖς πλείσταισι τῶν τεχνῶν ὅτιοὐχ ἁρχιτέκτων κύριος τῆς ἡδονῆςμόνος καθέστηκ᾽, ἀλλὰ καὶ τῶν χρωμένωνσυμβάλλεταί τις, ἂν καλῶς χρῶνται, μερίς.Β. ποῖόν τι; δεῖ γὰρ κἀμὲ τὸν ξένον μαθεῖν.Α. τὸν ὀψοποιὸν σκευάσαι χρηστῶς μόνονδεῖ τοὔψον, ἄλλο δ’ οὐδέν. ἂν μὲν οὖν τύχῃὁ ταῦτα μέλλων ἐσθίειν τε καὶ κρινεῖνεἰς καιρὸν ἐλθών, ὠφέλησε τὴν τέχνην·ἂν δ’ ὑστερίζῃ τῆς τεταγμένης ἀκμῆς,ὥστ’ ἢ προοπτήσαντα χλιαίνειν πάλιν,ἢ μὴ προοπτήσαντα συντελεῖν ταχύ,ἀπεστέρησε τῆς τέχνης τὴν ἡδονήν.Β. εἰς τοὺς σοφιστὰς τὸν μάγειρον ἐγγράφω.Α. ἑστήκαθ’ ὑμεῖς· κάεται δ’ ἐμοὶ τὸ πῦρ·ἤδη πυκνοὶ δ’ ᾄττουσιν Ἡφαίστου κύνεςκούφως πρὸς αἴθραν, οἷς τὸ γίνεσθαί θ’ ἅμακαὶ τὴν τελευτὴν τοῦ βίου συνῆψέ τιςμόνοις ἀνάγκης θεσμὸς οὐχ ὁρώμενος.\nΕὔφρων δέ, οὗ καὶ πρὸ βραχέος ἐμνήσθην, ἄνδρες δικασταί,\n(δικαστὰς γὰρ ὑμᾶς οὐκ ὀκνήσαιμ’ ἂν\nκαλεῖν, ἀναμένων τὴν ὑμετέραν τῶν αἰσθητηρίων κρίσιν) ἐν\nτοῖς Ἀδελφοῖς τῷ δράματι ποιήσας τινὰ μάγειρον πολυμαθῆ καὶ\nεὐπαίδευτον μνημονεύοντά τε τῶν πρὸ αὑτοῦ τεχνιτῶν καὶ τίνα\nἕκαστος εἶχεν ἰδίαν ἀρετὴν καὶ ἐν τίνι ἐπλεονέκτει, ὅμως\nοὐδενὸς ἐμνήσθη τοιούτου ὧν ἐγὼ ὑμῖν πολλάκις τυγχάνω\nπαρασκευάζων. λέγει δ’ οὖν οὕτως (IV 486 M)·\nπολλῶν μαθητῶν γενομένων ἐμοί, Λύκε,διὰ τὸ νοεῖν ἀεί τι καὶ ψυχὴν ἔχεινἄπει γεγονὼς μάγειρος ἐκ τῆς οἰκίαςἐν οὐχ ὅλοις δέκα μησί, πολὺ νεώτατος.Ἆγις Ῥόδιος ὤπτηκεν ἰχθὺν μόνος ἄκρως,Νηρεὺς δ’ ὁ Χῖος γόγγρον ἧψε τοῖς θεοῖς,θρῖον τὸ λευκὸν οὑξ Ἀθηνῶν Χαριάδης,ζωμὸς μέλας ἐγένετο πρώτῳ Λαμπρίᾳ,ἀλλᾶντας Ἀφθόνητος, Εὔθυνος φακῆν,ἀπὸ συμβολῶν συνάγουσιν Ἀρίστων πόρους.οὗτοι μετ’ ἐκείνους τοὺς σοφιστὰς τοὺς πάλαιγεγόνασιν ἡμῶν ἑπτὰ δεύτεροι σοφοί.ἐγὼ δ’ ὁρῶν τὰ πολλὰ προκατειλημμέναεὗρον τὸ κλέπτειν πρῶτος, ὥστε μηδέναμισεῖν με διὰ τοῦτ᾽, ἀλλὰ πάντας λαμβάνειν.ὑπ’ ἐμοῦ δ’ ὁρῶν σὺ τοῦτο προκατειλημμένονἴδιον ἐφεύρηκάς τι καὶ τοῦτ’ ἐστὶ σόν.πέμπτην ἔθυον ἡμέραν οἱ Τήνιοιπολλοὶ παρόντες, πλοῦν πολὺν πεπλευκότες,\nλεπτὸν ἔριφον καὶ μικρόν. οὐκ ἦν ἐκφορὰΛύκῳ κρεῶν τότ’ οὐδὲ τῷ διδασκάλῳ.ἑτέρους πορίσασθαι δύ’ ἐρίφους ἠνάγκασας·τὸ γὰρ ἧπαρ αὐτῶν πολλάκις σκοπουμένωνκαθεὶς κάτω τὴν χεῖρα τὴν μίαν λαθὼνἔρριψας εἰς τὸν λάκκον ἰταμῶς τὸν νεφρόν.πολὺν ἐποίησας θόρυβον· οὐκ εἶχεν νεφρόν.ἔλεγον. ἔκυπτον οἱ παρόντες ἀποβολῇ.ἔθυσαν ἕτερον. τοῦ δὲ δευτέρου πάλιντὴν καρδίαν εἶδόν σε καταπίνοντ’ ἐγώ ...πάλαι μέγας εἶ, γίνωσκε· τοῦ γὰρ μὴ χανεῖνλύκον διὰ κενῆς σὺ μόνος εὕρηκας τέχνην.χορδῆς ὀβελίσκους ἡμέρας ζητουμένουςδύ’ ἐχθὲς ὠμοὺς εἰς τὸ πῦρ ἀποσβέσαςκαὶ πρὸς τὸ δίχορδον ἐτερέτιζες. ᾐσθόμην·ἐκεῖνο δρᾶμα, τοῦτο δ’ ἐστὶ παίγνιον.\nμή τις τούτων τῶν δευτέρων ἑπτὰ σοφῶν ὀνομασθέντων τοιοῦτόν\nτι ἐπενόησε περὶ τοῦ χοίρου, πῶς καὶ τὰ ἐντὸς πεπλήρωται\nκαὶ τὸ μὲν ὀπταλέον ἐστὶν αὐτοῦ, τὸ δὲ ἑφθόν, αὐτὸς δ᾽\nἐστὶν ἄσφακτος;’ δεομένων οὖν ἡμῶν καὶ λιπαρούντων\nδεικνύναι τὴν σοφίαν, ‘οὐκ ἐρῶ, φησί, τῆτες, μὰ τοὺς ἐν\nΜαραθῶνι κινδυνεύσαντας (Dem. cor. 208) καὶ\nπρὸς ἔτι τοὺς ἐν Σαλαμῖνι ναυμαχήσαντας.’ ἔδοξεν οὖν πᾶσι\nδιὰ τὸν τηλικόνδε ὅρκον μὴ βιάζεσθαι τὸν ἄνθρωπον, ἐπ’ ἄλλο\nδέ τι τῶν παραφερομένων τὰς χεῖρας ἐπιβάλλειν. καὶ ὁ\nΟὐλπιανὸς ἔφη· ‘μὰ τοὺς ἐν Ἀρτεμισίῳ\nκινδυνεύσαντας, οὐδείς τινος γεύσεται πρὶν λεχθῆναι ποῦ\nκεῖται τὸ παραφέρειν. τὰ γὰρ γεύματα ἐγὼ οἶδα μόνος.’ καὶ ὁ\nΜάγνος ἔφη· ‘Ἀριστοφάνης ἐν Προάγωνι (I 511\nK)· τί οὐκ ἐκέλευσας παραφέρειν τὰ ποτήρια; Σώφρων δ’ ἐν γυναικείοις κατακοινότερον κέχρηται\nλέγων (fr. 20 Bo)· ‘παράφερε, Κοικόα, τὸν\nσκύφον μεστόν.’ καὶ Πλάτων δ’ ἐν Λάκωσιν ἔφη (I 621\nK) ‘πάσας παραφερέτω.’ Ἄλεξις Παμφίλῃ (II\n360 K)· παρέθηκε τὴν τράπεζαν, εἶτα παραφέρωνἀγαθῶν ἁμάξας ... περὶ δὲ τῶν γευμάτων ἃ σαυτῷ προὔπιες ὥρα σοι\nλέγειν, Οὐλπιανέ. τὸ γὰρ γεῦσαι ἔχομεν ἐν Εὐπόλιδι ἐν Αἰξί\n(I 260 K)· τοῦδε νῦν γεῦσαι λαβών.’ καὶ ὁ Οὐλπιανὸς ‘Ἔφιππος, ἔφη, ἐν Πελταστῇ\n(II 261 K) ‘ἔνθ’ ὄνων ἵππων τε στάσεις καὶ\nγεύματα οἴνων.’ Ἀντιφάνης δ’ ἐν Διδύμοις (II 45\nK)· οἰνογευστεῖ, περιπατεῖἐν τοῖς στεφάνοις.’\nἐπὶ τούτοις ὁ μάγειρος ἔφη· ‘λέξω τοίνυν κἀγὼ οὐκ ἀρχαίαν\nἐπίνοιαν (Ar. Nub. 961), ἀλλ’ εὕρεσιν ἐμήν\n(ἵνα μὴ ὁ αὐλητὴς πληγὰς λάβῃ· ὁ γὰρ Εὔβουλος ἐν Λάκωσιν ἢ\nΛήδᾳ ἔφη (II 184 K)· ἀλλ’ ἠκούσαμενκαὶ τοῦτο, νὴ τὴν Ἑστίαν, οἴκοι ποθ’ ὡςὅσ᾽ ἂν ὁ μάγειρος ἐξαμάρτῃ, τύπτεται,ὥς φασιν, αὑλητὴς παρ’ ὑμῖν.\nΦιλύλλιός τε ἢ ὁ ποιήσας τὰς Πόλεις φησίν (I\n784 K)· ὅ τι ἂν τύχῃμάγειρος ἀδικήσας, τὸν αὐλητὴν λαβεῖνπληγάς) περὶ ἡμιόπτου καὶ ἡμιέφθου καὶ ἀσφάκτου γεμιστοῦ\nχοίρου. ὁ μὲν χοῖρος ἐσφάγη ὑπὸ τὸν ὦμον σφαγὴν βραχεῖαν’,\nκαὶ ἐπέδειξεν. ‘ἔπειτα ἀπορρεύσαντος τοῦ πολλοῦ αἵματος\nπάντα τὰ ἐντοσθίδια μετὰ τῆς ἐξαιρέσεως (εἴρηται γὰρ καὶ\nἐξαίρεσις, ὦ στωμυλῆθραι δαιταλεῖς) διακλύσας ἐπιμελῶς οἴνῳ\nπολλάκις ἐκρέμασα ἐκ ποδῶν. εἶτα πάλιν οἴνῳ διέβρεξα καὶ\nπροεψήσας μετὰ πολλοῦ πιπέρεως τὰ προειρημένα χναυμάτια\nἔβυσα διὰ τοῦ στόματος, πολλὸν ἐπιχέας ζωμὸν εὖ πάνυ\nπεποιημένον. καὶ μετὰ ταῦτα περιέπλασα τοῦ χοίρου τὴν\nἡμίσειαν, ὡς ὁρᾶτε, ἀλφίτοις πολλοῖς κριθῆς ἀναδεύσας αὐτὰ\nοἴνῳ καὶ ἐλαίῳ. ἔπειτ’ ἐνέθηκα κριβάνῳ ὑποθεὶς τράπεζαν\nχαλκῆν ἐστάθευσά τε τῷ πυρί, ὡς μήτε κατακαῦσαι μήτ’ ὠμὸν\nἀφελεῖν. καὶ τῆς φορίνης ἤδη γενομένης κραμβαλέας εἴκασα\nκαὶ τἄλλο μέρος ἡψῆσθαι ἀποβαλών τ’ αὐτοῦ τὰ ἄλφιτα οὕτω\nφέρων ὑμῖν παρέθηκα.\nτὴν δ’ ἐξαίρεσιν, ὦ καλέ μου Οὐλπιανέ, Διονύσιος ὁ\nκωμῳδιοποιος ἐν τοῖς Ὁμωνύμοις τῷ δράματι οὕτως εἴρηκε\nποιήσας τινὰ μάγειρον πρὸς τοὺς μαθητὰς διαλεγόμενον\n(II 425 K)· ἄγε δὴ Δρόμων νῦν, εἴ τι κομψὸν ἢ σοφὸν\nἢ γλαφυρὸν οἶσθα τῶν σεαυτοῦ πραγμάτων,φανερὸν ποίησον τοῦτο τῷ διδασκάλῳ.νῦν τὴν ἀπόδειξιν τῆς τέχνης αἰτῶ σ’ ἐγώ.εἰς πολεμίαν ἄγω σε· θαρρῶν κατάτρεχε,ἀριθμῷ διδόασι τὰ κρέα καὶ τηροῦσί σε.τακερὰ ποιήσας ταῦτα καὶ ζέσας σφόδρατὸν ἀριθμὸν αὐτῶν, ὡς λέγω σοι, σύγχεον.ἰχθὺς ἁδρὸς πάρεστι· τἀντός ἐστι σά.κἂν τέμαχος ἐκκλίνῃς τι, καὶ τοῦτ’ ἐστὶ σόν,ἕως ἂν ἔνδον ὦμεν· ὅταν ἔξω δ᾽, ἐμόν.ἐξαιρέσεις καὶ τἄλλα τἀκόλουθ’ ὅσαοὔτ’ ἀριθμὸν οὔτ’ ἔλεγχον ἐφ’ ἑαυτῶν ἔχει,περικόμματος δὲ τάξιν ἢ θέσιν φέρει,εἰς αὔριον σὲ κἀμὲ ταῦτ’ εὐφρανάτω.λαφυροπώλῃ παντάπασι μεταδίδου,τὴν πάροδον ἵν’ ἔχῃς τῶν θυρῶν εὐνουστέραν·τί δεῖ λέγειν με πολλὰ πρὸς συνειδότα;ἐμὸς εἶ μαθητής, σὸς δ’ ἐγὼ διδάσκαλος.μέμνησο τῶνδε καὶ βάδιζε δεῦρ’ ἅμα.’\nπάντων οὖν ἡμῶν ἐπαινεσάντων τὸν μάγειρον ἐπί τε τῷ ἑτοίμῳ\nτῶν λεγομένων καὶ τῇ τῆς τέχνης περιεργίᾳ ὁ καλὸς ἡμῶν\nἑστιάτωρ Λαρήνσιος ‘καὶ πόσῳ κάλλιον, ἔφη, τὰ τοιαῦτα\nἐκμανθάνειν τοὺς μαγείρους ἢ ἅπερ παρά τινι τῶν πολιτῶν\nἡμῶν, ὃς ὑπὸ πλούτου καὶ τρυφῆς τοὺς τοῦ θαυμασιωτάτου\nΠλάτωνος διαλόγους ἠνάγκαζεν ἐκμανθάνοντας τοὺς μαγείρους\nφέροντάς τε τὰς λοπάδας ἅμα λέγειν (Tim. p. 17a) ‘εἷς, δύο, τρεῖς· ὁ δὲ\nδὴ τέταρτος ἡμῖν, ὦ φίλε Τίμαιε, ποῦ τῶν χθὲς μὲν\nδαιτυμόνων, τὰ νῦν δ’ ἑστιατόρων;’ ἔπειτ’ ἄλλος ἀπεκρίνατο\n‘ἀσθένειά τις αὐτῷ ξυνέπεσεν, ὦ Σώκρατες.’ διεξήρχοντό τε\nτοῦ διαλόγου τὰ πολλὰ τὸν τρόπον τοῦτον, ὡς ἄχθεσθαι μὲν\nτοὺς εὐωχουμένους, ὑβρίζεσθαι δὲ τὸν πάνσοφον ἐκεῖνον\nἄνθρωπον ὁσημέραι, καὶ διὰ τοῦτο πολλοὺς τῶν καθαρείων\nἐξόμνυσθαι τὰς παρ’ ἐκείνῳ ἑστιάσεις. οἱ δὲ ἡμέτεροι οὗτοι\nἅμα ἴσως ταῦτ’ ἐκμανθάνοντες οὐκ ὀλίγην ὑμῖν θυμηδίαν\nπαρέχουσιν.’ καὶ ὁ παῖς ἐπὶ τῇ μαγειρικῇ σοφίᾳ ἐπαινεθεὶς\n‘τί τοιοῦτον εὑρήκασιν, ἔφη, ἢ εἰρήκασιν οἱ πρὸ ἐμοῦ; ἢ\nἐπιμετρίους ἐμαυτὸν ἄγω οὐ μεγαλαυχούμενος ἐπ’ ἐμαυτῷ;\nκαίτοι καὶ ὁ πρῶτος τῶν τὸν Ὀλυμπίασιν ἀγῶνα ἀναδησαμένων\nΚόροιβος ὁ Ἠλεῖος μάγειρος ἦν καὶ οὐχ οὕτως ὠγκύλλετο ἐπὶ\nτῇ τέχνῃ ὡς ὁ παρὰ Στράτωνι μάγειρος ἐν τῷ Φοινικίδῃ, περὶ\nοὗ τοιαῦτα λέγει ὁ μεμισθωμένος (IV 545\nM)·\nσφίγγ’ ἄρρεν᾽, οὐ μάγειρον εἰς τὴν οἰκίανεἴληφ᾽· ἁπλῶς γὰρ οὐδὲ ἓν μὰ τοὺς θεοὺςὅσ’ ἂν λέγῃ συνίημι· καινὰ ῥήματαπεπορισμένος πάρεστιν. ὡς εἰσῆλθε γάρ,εὐθύς μ’ ἐπηρώτησε προσβλέψας μέγα‘πόσους κέκληκας μέροπας ἐπὶ δεῖπνον; λέγε.’ἐγὼ κέκληκα μέροπας ἐπὶ δεῖπνον; χολᾷς.τοὺς δὲ μέροπας τούτους με γινώσκειν δοκεῖς;οὐδεὶς παρέσται. τοῦτο γὰρ νὴ τὸν Δία\nἐστὶ κατάλοιπον μέροπας ἐπὶ δεῖπνον καλεῖν. ‘οὐδ᾽\nἄρα παρέσται δαιτυμὼν οὐδεὶς ὅλως;’ οὐκ οἴομαί γε Δαιτυμών.\nἐλογιζόμην· ἥξει Φιλῖνος, Μοσχίων, Νικήρατος, ὁ δεῖν᾽, ὁ\nδεῖνα· κατ’ ὄνομ’ ἀνελογιζόμην· οὐκ ἦν ἐν αὐτοῖς οὐδὲ εἷς\nμοι Δαιτυμών. οὐδεὶς παρέσται, φημί. ‘τί λέγεις; οὐδὲ εἷς;’\nσφόδρ’ ἠγανάκτησ’ ὥσπερ ἠδικημένος, εἰ μὴ κέκληκα\nΔαιτυμόνα. καινὸν πάνυ. ‘σῦν ἄρα θύεις ἐρυσίχθον᾽;’ οὔκ,\nἔφην ἐγώ. ‘βοῦν δ’ εὐρυμέτωπον;’ οὐ θύω βοῦν, ἄθλιε. ‘μῆλα\nθυσιάζεις ἆρα;’ μὰ Δί’ ἐγὼ μὲν οὔ, οὐδέτερον αὐτῶν,\nπροβάτιον δ᾽. ‘οὔκουν, ἔφη, τὰ μῆλα πρόβατα;’ μῆλα\nπρόβατ᾽; οὐ μανθάνω .....τούτων οὐδὲν οὐδὲ\nβούλομαι. ἀγροικότερός εἰμ᾽· ὥσθ’ ἁπλῶς μοι διαλέγου.\n‘Ὅμηρον οὐκ οἶσθα λέγοντα;’ καὶ μάλα ἐξῆν ὃ βούλοιτ᾽, ὦ\nμάγειρ᾽, αὐτῷ λέγειν. ἀλλὰ τί πρὸς ἡμᾶς τοῦτο, πρὸς τῆς\nἙστίας; ‘κατ’ ἐκεῖνον ἤδη πρόσεχε καὶ τὰ λοιπά μοι.’\nὉμηρικῶς γὰρ διανοεῖ μ’ ἀπολλύναι; ‘οὕτω λαλεῖν εἴωθα.’ μὴ\nτοίνυν λάλει οὕτω παρ’ ἔμοιγ’ ὤν. ‘ἀλλὰ διὰ τὰς τέτταρας\nδραχμὰς ἀποβάλω, φησί, τὴν προαίρεσιν; τὰς οὐλοχύτας φέρε\nδεῦρο.’ τοῦτο δ’ ἐστὶ τί; ‘κριθαί.’ ‘τί οὖν, ἀπόπληκτε,\nπεριπλοκὰς λέγεις; ‘πηγὸς πάρεστι;’ πηγός; οὐχὶ λαικάσει,\n\nἐρεῖς σαφέστερόν θ’ ὃ βούλει μοι λέγειν;‘ἀτάσθαλός γ’ εἶ, πρέσβυ, φησ᾽· ἅλας φέρε.’τοῦτ’ ἔστι πηγός; ‘ἀλλὰ δεῖξον χέρνιβα.’παρῆν. ἔθυεν, ἔλεγεν ἄλλα ῥήματατοιαῦθ’ ἃ μὰ τὴν Γῆν οὐδὲ εἷς ἤκουσεν ἄν,μίστυλλα, μοίρας, δίπτυχ᾽, ὀβελούς, ὥστε μετῶν τοῦ Φιλητᾶ λαμβάνοντα βιβλίωνσκοπεῖν ἕκαστα τί δύναται τῶν ῥημάτων,πλὴν ἱκέτευον αὐτὸν ἤδη μεταβαλεῖνἀνθρωπίνως λαλεῖν τε. τὸν δ’ οὐκ ἂν ταχὺἔπεισεν ἡ Πειθὼ μὰ τὴν Γῆν οἶδ’ ὅτι.\nπερίεργον δ’ ἐστὶν ὡς ἀληθῶς τὸ πολὺ τῶν μαγείρων γένος\nπερί τε τὰς ἱστορίας καὶ τὰ ὀνόματα. λέγουσι γοῦν αὐτῶν οἱ\nλογιώτατοι ‘γόνυ κνήμης ἔγγιον’ καὶ ‘περιῆλθον Ἀσίαν καὶ\nΕὐρώπην’. ἐπιτιμῶντες δέ τινί φασιν μὴ δεῖν τὸν Οἰνέα Πηλέα\nποιεῖν. ἐγὼ δὲ ἕνα τῶν ἀρχαίων μαγείρων τεθαύμακα πείρᾳ τῆς\nτέχνης ἧς εἰσηγήσατο ἀπολαύσας. παράγει δ’ αὐτὸν Ἄλεξις ἐν\nΛέβητι λέγοντα τάδε (II 341 K)· ἧψε, μοὐδόκει,πνικτόν τι ὄψον δελφάκειον, ΓΛ. ἡδύ γε.Α. ἔπειτα προσκέκαυκε. ΓΛ. μηδὲν φροντίσῃς·ἰάσιμον γὰρ τὸ πάθος ἐστί. Α. τῷ τρόπῳ;ΓΛ. ὄξος λαβὼν ἢν εἰς λεκάνην τιν’ ἐγχέαςψυχρόν, ξυνιεῖς, εἶτα θερμὴν τὴν χύτρανεἰς τοὔξος ἐνθῇς· διάπυρος γὰρ οὖσ’ ἔτιἕλξει δι’ αὑτῆς νοτίδα καὶ ζυμουμένη\nὥσπερ κίσηρις λήψεται διεξόδουςσομφάς, δι’ ὧν τὴν ὑγρασίαν ἐκδέξεται·τὰ κρέα δ’ ἔσται τ’ οὐκ ἀπεξηραμμένα,ἔγχυλα δ’ ἀτρεμεὶ καὶ δροσώδη τὴν σχέσιν.Α. Ἄπολλον, ὡς ἰατρικῶς. ὦ Γλαυκία,ταυτὶ ποιήσω. ΓΛ. καὶ παρατίθει γ’ αὐτά, παῖ,ὅταν παρατιθῇς, μανθάνεις, ἐψυγμένα.ἀτμὶς γὰρ οὕτως οὐχὶ προσπηδήσεταιταῖς ῥισίν, ἀλλ’ ἄνω μάλ’ εἶσι καταφαγών.Α. πολλῷ γ’ ἀμείνων, ὡς ἔοικας, ἦσθ’ ἄραλογογράφος ἢ μάγειρος. ὃ λέγεις οὐ λέγεις·τέχνην δ’ ὀνειδίζεις.\nκαὶ μαγείρων μὲν ἅλις, ἄνδρες δαιταλεῖς, μὴ καί τις αὐτῶν\nτὰ ἐκ Δυσκόλου Μενάνδρου βρενθυόμενος λαρυγγίσῃ τάδε\n(IV 108 M)· οὐδὲ εἷςμάγειρον ἀδικήσας ἀθῷος διέφυγεν·ἱεροπρεπής πώς ἐστιν ἡμῶν ἡ τέχνη. ἐγὼ δ’ ὑμῖν, κατὰ τὸν ἥδιστον Δίφιλον (II\n570 K), παρατίθημ’ ὁλοσχερῆἄρν’ ἐς μέσον σύμπτυκτον, ὠνθυλευμένον,χοιρίδια περιφόρινα κρομβώσας ὅλα,δούρειον ἐπάγω χῆνα τῷ φυσήματι.\nΧΗΝ. περιενεχθέντων δὲ τούτων καὶ ἄλλων χηνῶν περιττῶς\nἐσκευασμένων ἔφη τις ‘οἱ χῆνες\nσιτευτοί’. καὶ ὁ Οὐλπιανὸς ‘ὁ δὲ σιτευτὸς χὴν παρὰ τίνι;’\nπρὸς ὃν ὁ Πλούταρχος· ‘Θεόπομπος μὲν ἔφη ὁ Χῖος ἐν ταῖς\nἙλληνικαῖς (FHG I 281) κἀν τῇ τρισκαιδεκάτῃ δὲ\nτῶν Φιλιππικῶν Ἀγησιλάῳ τῷ Λάκωνι εἰς Αἴγυπτον ἀφικομένῳ\nπέμψαι τοὺς Αἰγυπτίους χῆνας καὶ μόσχους σιτευτούς. καὶ\nἘπιγένης δ’ ὁ κωμῳδιοποιὸς ἐν Βάκχαις φησίν (II 417\nK)· ἀλλ’ εἴ τις ὥσπερ χῆνα ἔτρεφέν μοι λαβὼνσιτευτόν. καὶ Ἀρχέστρατος ἐν τῷ πολυθρυλήτῳ ποιήματι\n(fr. 58 R)· ὡς καὶ σιτευτὸν χηνὸς ὁμοῦ σκεύαζε\nνεοττόν,ὀπτὸν ἁπλῶς καὶ τόνδε. σὺ δὲ ἡμῖν, ὦ Οὐλπιανέ, δίκαιος εἶ λέγειν, ὁ περὶ\nπάντων πάντας ἀπαιτῶν, ποῦ μνήμης ἠξίωται παρὰ τοῖς\nἀρχαίοις τὰ πολυτελῆ ταῦτα τῶν χηνῶν ἥπατα. ὅτι γὰρ\nχηνοβοσκοὺς οἴδασι μάρτυς Κρατῖνος ἐν Διονυσαλεξάνδρῳ λέγων\n(I 26 K)· ‘χηνοβοσκοί, βουκόλοι.’ Ὅμηρος δὲ\nκαὶ θηλυκῶς καὶ ἀρσενικῶς εἴρηκεν (Od. 15.161)· ‘αἰετὸς ἀργὴν\nχῆνα φέρων.’ καί· Od. 15.174ὣς ὅδε χῆν’ ἥρπαξ’ ἀτιταλλομένην ἐνὶ οἴκῳ. καί· Od. 19.536χῆνές μοι κατὰ οἶκον ἐείκοσι πυρὸν ἔδουσινἐξ ὕδατος. χηνείων δὲ ἡπάτων (περισπούδαστα δὲ ταῦτα κατὰ τὴν\nῬώμην) μνημονεύει Εὔβουλος ἐν Στεφανοπώλισι λέγων οὕτως\n(II 199 K)·\nεἰ μὴ σὺ χηνὸς ἧπαρ ἢ ψυχὴν ἔχεις.’\nἦσαν δὲ καὶ ἡμίκραιραι πολλαὶ δελφάκων. μνημονεύει δ’ αὐτῶν\nΚρώβυλος ἐν Ψευδυποβολιμαίῳ (IV 568 M)· εἰσῆλθεν ἡμίκραιρα τακερὰ δέλφακος.Β. ταύτης μὰ τὸν Δί’ οὐχὶ κατέλιπον λέγωοὐδέν. μετὰ δὲ ταῦτα ὁ καλούμενος κρεωκάκκαβος. κρέα δ᾽\nἐστὶ ταῦτα συγκεκομμένα μεθ’ αἵματος καὶ λίπους ἐν ζωμῷ\nγεγλυκασμένῳ. ‘λέγειν δὲ οὕτως Ἀριστοφάνης φησὶν\nὁ γραμματικὸς (p. 219 N) Ἀχαιούς’, ὁ Μυρτίλος\nἔφη. ‘Ἀντικλείδης δ’ ἐν ηʹ Νόστων (fr. 8\nM) ‘ἐν δείπνῳ, φησίν, μελλόντων Χίων ὑπ᾽\nἘρυθραίων ἐξ ἐπιβουλῆς ἀναιρεῖσθαι μαθών τις τὸ μέλλον\nγίνεσθαι ἔφη· ὦ Χῖοι, πολλὴ γὰρ Ἐρυθραίους ἔχει ὕβρις·φεύγετε δειπνήσαντες ὑὸς κρέα μηδὲ μένειν βοῦν.’ ἀναβράστων δὲ κρεῶν μνημονεύει Ἀριστομένης Γόησιν\nοὕτως (I 691 K)· ..... καὶ ὄρχεις ἤσθιον, οὓς\nκαὶ νεφροὺς ἐκάλουν· Φιλιππίδης ἐν τῇ Ἀνανεώσει Γναθαίνης\nτῆς ἑταίρας τὸ γαστρίμαργον ἐμφανίζων λέγει (IV 468\nM)· ἔπειτ’ ἐπὶ τούτοις πᾶσιν ἧκ’ ὄρχεις φέρωνπολλούς. τὰ μὲν οὖν γύναια τἄλλ’ ἠκκίζετο,ἡ δ’ ἀνδροφόνος Γνάθαινα γελάσασα ....‘καλοί γε, φησίν, οἱ νεφροί, νὴ τὴν φίληνΔήμητρα.’ καὶ δύ’ ἁρπάσασα κατέπιεν,\nὥσθ’ ὑπτίους ὑπὸ τοῦ γέλωτος καταπεσεῖν.’\nεἰπόντος δὲ καὶ ἄλλου ἥδιστα γεγονέναι καὶ τὸν μετὰ\nὀξυλιπάρου ἀλεκτρυόνα ὁ φιλεπιτιμητὴς Οὐλπιανὸς\nκατακείμενος μόνος, ὀλίγα δ’ ἐσθίων καὶ τηρῶν τοὺς λέγοντας\nἔφη· ‘ὀξυλίπαρον δὲ τί ἐστι; πλὴν εἰ μὴ καὶ κόττανα ἡμᾶς\nκαὶ λέπιδιν, τὰ πάτριά μου νόμιμα βρώματα, ὀνομάζειν\nμέλλετε’. καὶ ὃς ‘Τιμοκλῆς, ἔφη, ὁ κωμικὸς ἐν Δακτυλίῳ\nμέμνηται τοῦ ὀξυλιπάρου λέγων οὕτως (II 451\nK)· γαλεοὺς καὶ βατίδας ὅσα τε τῶν γενῶνἐν ὀξυλιπάρῳ τρίμματι σκευάζεται. ἀκρολιπάρους δέ τινας ἀνθρώπους κέκληκεν Ἄλεξις ἐν\nΠονήρᾳ οὕτως (II 368 K)· ἀκρολίπαροι, τὸ δ’ ἄλλο σῶμ’ ὑπόξυλον. παρατεθέντος δέ ποτε καὶ ἰχθύος μεγάλου ἐν ὀξάλμῃ\nκαὶ εἰπόντος τινὸς ἥδιστον εἶναι ὀψάριον πᾶν τὸ ἐν ὀξάλμῃ\nπαρατιθέμενον, συναγαγὼν τὰς ὀφρῦς ὁ τὰς ἀκάνθας ἀγείρων\nΟὐλπιανὸς ‘ποῦ κεῖται, ἔφη, ὀξάλμη; ὀψάριον γὰρ παρ’ οὐδενὶ\nτῶν ζώντων λεγόμενον οἶδα.’ οἱ μὲν οὖν πολλοὶ μακρὰ χαίρειν\nεἰπόντες αὐτῷ ἐδείπνουν, τοῦ Κυνούλκου τὰ ἐξ Αὐρῶν\nΜεταγένους ἀναφωνήσαντος (I 705 K)· ἀλλ᾽, ὦ ᾽γαθέ, δειπνῶμεν, κἄπειτά με πᾶνἐπερωτᾶνὅ τι ἂν βούλῃ· νῦν γὰρ πεινῶν δεινῶς πώς εἰμ᾽ἐπιλήσμων. καὶ ὁ Μυρτίλος ἡδέως πως συναπογραφόμενος αὐτῷ,\nἵνα μηδενὸς μεταλαμβάνῃ, ἀλλὰ πάντα\nλαλῇ, ἔφη· ‘Κρατῖνος ἐν Ὀδυσσεῦσιν εἴρηκε τὴν ὀξάλμην διὰ\nτούτων (I 58 K)· ἀνθ’ ὧν πάντας ἑλὼν ὑμᾶς ἐρίηρας ἑταίρους,φρύξας, ἑψήσας κἀπανθρακίσας, ὀπτήσας,εἰς ἅλμην τε καὶ ὀξάλμην κᾆτ’ ἐς σκοροδάλμηνχλιερὸν ἐμβάπτων, ὃς ἂν ὀπτότατός μοι ἁπάντωνὑμῶν φαίνηται, κατατρώξομαι, ὦ στρατιῶται. καὶ Ἀριστοφάνης Σφηξίν (330)· ἀποφυσήσαςεἰς ὀξάλμην ἔμβαλε θερμήν.\nὀψάριον δὲ τῶν μὲν ζώντων ἡμεῖς λέγομεν, ἀτὰρ καὶ Πλάτων\nἐπὶ τοῦ ἰχθύος ἐν Πεισάνδρῳ (I 627 K)· ἤδη φαγών τι πώποθ᾽, οἷα γίνεται,ὀψάριον ἔκαμες καὶ προσέστη τοῦτό σοι;Β. ἔγωγε πέρυσι κάραβον φαγών. Φερεκράτης Αὐτομόλοις (I 153 K)·\nτοὐψάριον τουτὶ παρέθηκέ τις ἡμῖν. Φιλήμων Θησαυρῷ (II 487 K)· οὔκ ἐστ’ ἀληθὲς παραλογίσασθ’ οὐδ’ ἔχεινὀψάρια χρηστά. Μένανδρος Καρχηδονίῳ (IV 145 M)·\nἐπιθυμιάσας τῷ Βορέᾳ λιβανίδιονὀψάριον οὐδὲν ἔλαβον· ἑψήσω φακῆν. καὶ ἐν Ἐφεσίῳ (IV 125 M)· ἐπ’ ἀρίστῳ λαβὼνὀψάριον.\nεἶτ’ ἐπιφέρει· τῶν ἰχθυοπωλῶν ἀρτίωσ τις τεττάρωνδραχμῶν ἐπώλει κωβιούς. Ἀναξίλας Ὑακίνθῳ πορνοβοσκῷ (II 273\nK)· ἐγὼ δ’ ἰὼν ὀψάριον ὑμῖν ἀγοράσω. καὶ μετ’ ὀλίγα· σκεύαζε, παῖ, τοὐψάριον ἡμῖν. τὸ δὲ ἐν Ἀναγύρῳ Ἀριστοφάνους (I 403\nK)· εἰ μὴ παραμυθῇ μ’ ὀψαρίοις ἑκάστοτε, ἀντὶ τοῦ προσοψήμασιν ἀκούομεν. καὶ γὰρ Ἄλεξις ἐν\nΠαννυχίδι περιθεὶς μαγείρῳ τὸν λόγον φησίν (II 361\nK)· θερμοτέροις χαιρεοις αἰεὶτοῖς ὀψαρίοις ἢ τὸ μέσον ἢ κατωτέρω;Β. κατωτέρω. Α. τί λέγεις σύ; ποδαπὸς οὑτοσὶἅνθρωπος; οὐκ ἐπίστασαι ζῆν· ψυχρά σοιἅπαντα παραθῶ; Β. μηδαμῶς. Α. ζέοντα δέ;Β. Ἄπολλον. Α. οὐκοῦν τὸ μέσον ἔστω. Β. δηλαδή.Α. τοῦθ’ ἕτερος οὐδεὶς τῶν ὁμοτέχνων μου ποιεῖ.Β. οὐκ οἴομ’ οὐδ’ ἄλλ’ οὐδὲν ὧν σὺ νῦν ποιεῖς.Α. ἐγὼ δ’ ἐρῶ ... τοῖς γὰρ ἑστιωμένοιςτὸν καιρὸν ἀποδίδωμι τῆς συγκράσεως.Β. σὺ πρὸς θεῶν ἔθυσας ... τὸν ἔριφον·μὴ κόπτ’ ἔμ᾽, ἀλλὰ τὰ κρέα. Α. παῖδες, παράγετε·ὀπτάνιον ἔστιν; Β. ἔστι. Α. καὶ κάπνην ἔχει;\nΒ. δηλονότι. Α. μή μοι δῆλον, ἀλλ’ ἔχει κάπνην;Β. ἔχει. Α. κακόν, εἰ τύφουσαν. Β. ἀπολεῖ μ᾽\nοὑτοσί.\nταῦτά σοι παρ’ ἡμῶν τῶν ζώντων, ὀλβιογάστορ Οὐλπιανέ,\nἀπεμνημόνευσα. καὶ σὺ γάρ, ὡς ἔοικε, μετ’ ἐμοῦ κατὰ τὸν\nἌλεξιν οὐδενὸς ἐμψύχου μεταλαμβάνεις, ὅς φησιν ἐν Ἀτθίδι\nτάδε (II 308)· ὁ πρῶτος εἰπὼν ὅτι σοφιστὴς οὐδὲ εἷςἔμψυχον οὐδὲν ἐσθίει σοφός τις ἦν.ἐγὼ γὰρ ἥκω νῦν ἀγοράσας οὐδὲ ἓνἔμψυχον· ἰχθῦς ἐπριάμην τεθνηκόταςμεγάλους, κρεᾴδι’ ἀρνὸς ἐσθίειν πίονος,οὐ ζῶντος· οὐχ οἷόν τε γάρ. τί ἄλλο; ναί,ἡπάτιον ὀπτὸν προσέλαβον. τούτων ἐὰνδείξῃ τις ἢ φωνήν τι ἢ ψυχὴν ἔχον,ἀδικεῖν προσομολογῶ παραβαίνων τὸν νόμον. ἐπὶ τούτοις οὖν ἔασον ἡμᾶς δειπνεῖν. ἰδοὺ γάρ, ἕως\nπρὸς σὲ διαλέγομαι, καὶ οἱ ΦΑΣΙΑΝΙΚΟΙ παραπεπλεύκασιν\nὑπεριδόντες ἡμᾶς διὰ τὴν ἄκαιρόν σου γλωσσαλγίαν.’ ‘ἀλλ’ ἢν\nἐμοὶ εἴπῃς’, ἔφη ὁ Οὐλπιανός, ‘διδάσκαλε Μυρτίλε, ὁ\nὀλβιογάστωρ σοι πόθεν καὶ εἰ φασιανικῶν τις ὀρνίθων\nμέμνηται τῶν παλαιῶν, ἐγώ σοι ἦρι μάλ’ οὐκ ἐφ᾽\nἙλλήσποντον πλεύσας (Hom. Ι 360), ἀλλ’ εἰς τὴν\nἀγορὰν πορευθεὶς ὠνήσομαι φασιανικόν, ὃν συγκατέδομαί\nσοι.’\nκαὶ ὁ Μυρτίλος ‘ἐπὶ ταύταις, ἔφη, ταῖς συνθήκαις λέγω. τοῦ\nμὲν ὀλβιογάστορος Ἄμφις μέμνηται ἐν Γυναικομανίᾳ οὑτωσὶ\nλέγων (II 238 K)·\nΕὐρύβατε κνισολοῖχε, .. οὐκ ἔσθ’ ὅπωςοὐκ ὀλβιογάστωρ εἶ σύ. φασιανικοῦ δὲ ὄρνιθος ὁ ἥδιστος Ἀριστοφάνης ἐν\nδράματι Ὄρνισιν. Ἀττικοὶ δ’ εἰσὶ δύο πρεσβῦται ὑπὸ\nἀπραγμοσύνης πόλιν ζητοῦντες ἐν ᾗ κατοικήσουσιν ἀπράγμονα·\nκαὶ αὐτοῖς ἀρέσκει ὁ βίος ὁ μετ’ ὀρνίθων. ἔρχονται οὖν ὡς\nτοὺς ὄρνιθας καὶ αἰφνίδιον αὐτοῖς ἐπιπτάντος ἑνὸς τῶν\nὀρνίθων ἀγρίου τὴν ὄψιν, δείσαντες ἑαυτοὺς παραμυθούμενοι\nλέγουσι τά τ’ ἄλλα καὶ τάδε (v. 67)· ὁδὶ δὲ δὴ τίς ἐστιν ὄρνις; οὐκ ἐρεῖς;Β. Ἐπικεχοδὼς ἔγωγε φασιανικός. καὶ τὸ ἐν Νεφέλαις δὲ ἐπὶ τῶν ὀρνίθων ἔγωγε ἀκούω\nκαὶ οὐκ ἐπὶ ἵππων ὡς πολλοί (v. 109)· τοὺς φασιανούς, οὓς τρέφει Λεωγόρας. δύναται γὰρ ὁ Λεωγόρας καὶ ἵππους τρέφειν καὶ\nὄρνεις φασιανούς. κωμῳδεῖται γὰρ ὁ Λεωγόρας ὡς γαστρίμαργος\nὑπὸ Πλάτωνος ἐν Περιαλγεῖ (I 629 K).\nΜνησίμαχος δ’ ἐν Φιλίππῳ (εἷς δὲ καὶ οὗτός ἐστι\nτῶν τῆς μέσης κωμῳδίας ποιητῶν) φησί\n(II 442 K)· καὶ τὸ λεγόμενον,σπανιώτερον πάρεστιν ὀρνίθων γάλακαὶ φασιανὸς ἀποτετιλμένος καλῶς. Θεόφραστος δὲ ὁ Ἐρέσιος, Ἀριστοτέλους μαθητής, ἐν\nτῇ γʹ περὶ ζῴων (fr. 180 W)\nμνημονεύων αὐτῶν οὑτωσί πως λέγει· ‘ἐστὶ δὲ καὶ τοῖς ὄρνισι\nτοιαύτη διαφορά· τὰ μὲν γὰρ βαρέα καὶ μὴ πτητικά, καθάπερ\nἀτταγήν, πέρδιξ, ἀλεκτρυών, φασιανός, εὐθὺς βαδιστικὰ καὶ\nδασέα.’ καὶ Ἀριστοτέλης ἐν ὀγδόῃ ζῴων\nἱστορίας γράφει τάδε (p. 633a 29)· ‘εἰσὶ δὲ\nτῶν ὀρνίθων οἳ μὲν κονιστικοί, οἳ δὲ λοῦνται, οἳ δὲ οὔτε\nκονιστικοὶ οὔτε λοῦνται. ὅσοι δὲ μὴ πτητικοί, ἀλλ᾽\nἐπίγειοι, κονιστικοί, οἷον ἀλεκτορίς, πέρδιξ, ἀτταγήν,\nφασιανός, κορυδαλλός.’ μνημονεύει δ’ αὐτῶν καὶ Σπεύσιππος\nἐν δευτέρῳ Ὁμοίων. φασιανὸν δὲ οὗτοι κεκλήκασιν αὐτὸν καὶ\nοὐ φασιανικόν.\nἈγαθαρχίδης δ’ ὁ Κνίδιος ἐν τῇ τετάρτῃ καὶ τριακοστῇ τῶν\nΕὐρωπιακῶν (FHG III 194) περὶ τοῦ Φάσιδος\nποταμοῦ τὸν λόγον ποιούμενος γράφει καὶ ταῦτα· ‘πλῆθος δ᾽\nὀρνίθων τῶν καλουμένων φασιανῶν φοιτᾷ τροφῆς χάριν πρὸς τὰς\nἐκβολὰς τῶν στομάτων.’ Καλλίξενος δ’ ὁ Ῥόδιος ἐν τετάρτῃ\nπερὶ Ἀλεξανδρείας (FHG III 65) διαγράφων τὴν\nγενομένην πομπὴν ἐν Ἀλεξανδρείᾳ Πτολεμαίου τοῦ Φιλαδέλφου\nκαλουμένου βασιλέως ὡς μέγα θαῦμα περὶ τῶν ὀρνίθων τούτων\nοὕτως γράφει· ‘εἶτα ἐφέροντο ἐν ἀγγείοις ψιττακοὶ καὶ ταῲ\nκαὶ μελεαγρίδες καὶ φασιανοὶ καὶ ὄρνιθες Αἰθιοπικοὶ πλήθει\nπολλοί.’ Ἀρτεμίδωρος δὲ ὁ Ἀριστοφάνειος ἐν ταῖς\nἐπιγραφομέναις Ὀψαρτυτικαῖς Γλώσσαις καὶ Πάμφιλος ὁ\nἈλεξανδρεὺς ἐν τοῖς περὶ ὀνομάτων καὶ γλωσσῶν Ἐπαίνετον\nπαρατίθεται λέγοντα ἐν τῷ Ὀψαρτυτικῷ ὅτι ὁ φασιανὸς ὄρνις\nτατύρας καλεῖται. Πτολεμαῖος δ’ ὁ Εὐεργέτης ἐν δευτέρῳ\nὑπομνημάτων (FHG III 186) τέταρόν φησιν\nὀνομάζεσθαι τὸν φασιανὸν ὄρνιν. τοσαῦτά σοι περὶ τῶν\nφασιανικῶν ὀρνίθων ἔχων λέγειν, οὓς ἐγὼ διὰ σὲ ὥσπερ οἱ\nπυρέσσοντες περιφερομένους εἶδον. σὺ δὲ κατὰ τὰς συνθήκας\nἂν μὴ αὔριον ἀποδῷς τὰ ὡμολογημένα, οὐκ\nἐξαπατήσεως δημοσίᾳ σε γράψομαι, ἀλλὰ τὸν Φᾶσιν οἰκήσοντα\nἀποπέμψω, ὡς Πολέμων ὁ περιηγητὴς Ἴστρον τὸν Καλλιμάχειον\nσυγγραφέα εἰς τὸν ὁμώνυμον κατεπόντου ποταμόν (fr. 54\nPr).\nΑΤΤΑΓΑΣ. Ἀριστοφάνης Πελαργοῖς (I 504\nK)·ἀτταγᾶς ἥδιστον ἕψειν ἐν ἐπινικίοις κρέας. Ἀλέξανδρος δ’ ὁ Μύνδιός φησιν (Rose Arist.\nps. p. 293) ὅτι μικρῷ μὲν μείζων ἐστὶ πέρδικος,\nὅλος δὲ κατάγραφος τὰ περὶ τὸν νῶτον, κεραμεοῦς τὴν χρόαν,\nὑποπυρρίζων μᾶλλον. θηρεύεται δ’ ὑπὸ κυνηγῶν διὰ τὸ βάρος\nκαὶ τὴν τῶν πτερῶν βραχύτητα. ἐστὶ δὲ κονιστικὸς πολύτεκνός\nτε καὶ σπερμολόγος. Σωκράτης δ’ ἐν τῷ περὶ ὅρων καὶ τόπων\nκαὶ πυρὸς καὶ λίθων ‘ἐκ τῆς Λυδίας μετακομισθέντες, φησίν,\nεἰς Αἴγυπτον οἱ ἀτταγαῖ καὶ ἀφεθέντες εἰς τὰς ὕλας ἕως μέν\nτινος ὄρτυγος φωνὴν ἀφίεσαν, ἐπεὶ δὲ τοῦ ποταμοῦ κοίλου\nῥυέντος λιμὸς ἐγένετο καὶ πολλοὶ τῶν κατὰ τὴν χώραν\nἀπώλλυντο, οὐ διέλιπον σαφέστερον τῶν παίδων τῶν τρανοτάτων\nἕως νῦν λέγοντες ‘τρὶς τοῖς κακούργοις κακά’. συλληφθέντες\nδὲ οὐ μόνον οὐ τιθασεύονται, ἀλλ’ οὐδὲ φωνὴν ἔτι ἀφιᾶσιν.\nἐὰν δὲ ἀφεθῶσι, φωνήεντες πάλιν γίγνονται.’ μνημονεύει\nαὐτῶν Ἱππῶναξ οὕτως (fr. 36 B4)οὐδ’ ἀτταγᾶς τε καὶ λαγὼς διατρώγων. καὶ Ἀριστοφάνης ἐν Ὄρνισιν· ἐν δ’ Ἀχαρνεῦσιν\n(v. 875) καὶ ὡς πλεοναζόντων αὐτῶν ἐν τῇ\nΜεγαρικῇ. περισπῶσι δ’ οἱ Ἀττικοὶ παρὰ\nτὸν ὀρθὸν λόγον τοὔνομα. τὰ γὰρ εἰς\nασ λήγοντα ἐκτεταμένον ὑπὲρ δύο συλλαβὰς ὅτε ἔχει\nτὸ ἄλφα παραλῆγον, βαρύτονά ἐστιν, οἷον ἀκάμας, Σακάδας,\nἀδάμας. λεκτέον δὲ καὶ ἀτταγαῖ καὶ οὐχὶ ἀτταγῆνες.\nΠΟΡΦΥΡΙΩΝ. ὅτι καὶ τούτου Ἀριστοφάνης (Av.\n707) μέμνηται δῆλον. Πολέμων δ’ ἐν πέμπτῳ τῶν πρὸς\nἈντίγονον καὶ Ἀδαῖον (fr. 59 Pr) πορφυρίωνά\nφησι τὸν ὄρνιν διαιτώμενον κατὰ τὰς οἰκίας τὰς ὑπάνδρους\nτῶν γυναικῶν τηρεῖν πικρῶς καὶ τοιαύτην ἔχειν αἴσθησιν ἐπὶ\nτῆς μοιχευομένης, ὥσθ’ ὅταν τοῦθ’ ὑπονοήσῃ προσημαίνει τῷ\nδεσπότῃ, ἀγχόνῃ τὸ ζῆν περιγράψας. οὐ πρότερόν τε, φησίν,\nτροφῆς μεταλαμβάνει, εἰ μὴ περιπατήσει τόπον τινὰ ἐξευρὼν\nἑαυτῷ ἐπιτήδειον· μεθ’ ὃ κονισάμενος λούεται, εἶτα\nτρέφεται. Ἀριστοτέλης δὲ σχιδανόποδά φησιν (p. 290\nR) αὐτὸν εἶναι ἔχειν τε χρῶμα κυάνεον, σκέλη\nμακρά, ῥύγχος ἠργμένον ἐκ τῆς κεφαλῆς φοινικοῦν, μέγεθος\nἀλεκτρυόνος, στόμαχον δ’ ἔχει λεπτόν· διὸ τῶν λαμβανομένων\nεἰς τὸν πόδα ταμιεύεται μικρὰς τὰς ψωμίδας. κάπτων δὲ\nπίνει. πενταδάκτυλός τε ὢν τὸν μέσον ἔχει μέγιστον.\nἈλέξανδρος δ’ ὁ Μύνδιος ἐν βʹ περὶ τῆς τῶν\nπτηνῶν ἱστορίας Λίβυν εἶναί φησι τὸν ὄρνιν καὶ τῶν κατὰ τὴν\nΛιβύην θεῶν ἱερόν. ΠΟΡΦΥΡΙΣ. Καλλίμαχος δ’ ἐν τῷ περὶ\nὀρνίθων (fr. 100 2 Schn) διεστάναι φησὶ\nπορφυρίωνα πορφυρίδος, ἰδίᾳ ἑκάτερον καταριθμούμενος· τὴν\nτροφήν τε λαμβάνειν τὸν πορφυρίωνα ἐν\nσκότῳ καταδυόμενον, ἵνα μή τις αὐτὸν θεάσηται. ἐχθραίνει\nγὰρ τοὺς προσιόντας αὐτοῦ τῇ τροφῇ. τῆς δὲ πορφυρίδος καὶ\nἈριστοφάνης ἐν Ὄρνισιν μνημονεύει (v. 304).\nἼβυκος δέ τινας λαθιπορφυρίδας ὀνομάζει διὰ τούτων\n(fr. 8 B4)· ‘τοῦ μὲν πετάλοισιν ἐπ᾽\nἀκροτάτοις ἱζάνοισι ποικίλαι πανέλοπες, αἰολόδειροι\nλαθιπορφυρίδες καὶ ἀλκυόνες τανυσίπτεροι.’ ἐν ἄλλοις δέ\nφησιν (fr. 4)· αἰεί μ᾽, ὦ φίλε θυμέ, τανύπτερος ὡς ὅκα πορφυρίς.\nΠΕΡΔΙΞ. τούτων πολλοὶ μὲν μέμνηνται, ὡς καὶ Ἀριστοφάνης.\nτοῦ δὲ ὀνόματος αὐτῶν ἔνιοι συστέλλουσι τὴν μέσην συλλαβήν,\nὡς Ἀρχίλοχος (fr. 106 B4)· πτώσσουσαν ὥστε πέρδικα. οὕτως καὶ ὄρτυγα καὶ χοίνικα, πολὺ δέ ἐστι τὸ\nἐκτεινόμενον παρὰ τοῖς Ἀττικοῖς. Σοφοκλῆς Καμικοῖς\n(fr. 301 N)· ὄρνιθος ἦλθ’ ἐπώνυμοςπέρδικος ἐν κλεινοῖς Ἀθηναίων πάγοις. Φερεκράτης ἢ ὁ πεποιηκὼς τὸν Χείρωνα (I 192\nK)· ἔξεισιν ἄκων δεῦρο πέρδικος τρόπον. Φρύνιχος Τραγῳδοῖς (I 384 K)· τὸν Κλεόμβροτόν τε τοῦΠέρδικος υἱόν. τὸ δὲ ζῷον ἐπὶ λαγνείας συμβολικῶς παρείληπται.\nΝικοφῶν ἐν Χειρογάστορσι (I 779 K)· τοὺς ἑψητοὺς καὶ τοὺς πέρδικας ἐκείνους.\nἘπίχαρμος δ’ ἐν Κωμασταῖς βραχέως (p. 244\nL)· σηπίας τ’ ἆγον νεούσας πέρδικάς τε πετομένους. φησὶ δ’ Ἀριστοτέλης περὶ τοῦ ζῴου τάδε (p.\n287 R)· ‘ὁ πέρδιξ ἐστὶ μὲν χερσαῖος, σχιδανόπους,\nζῇ δὲ ἔτη πεντεκαίδεκα, ἡ δὲ θήλεια καὶ πλείονα.\nπολυχρονιώτερα γὰρ ἐν τοῖς ὄρνισι τῶν ἀρρένων τὰ θήλεα.\nἐπῳάζει δὲ καὶ ἐκτρέφει καθάπερ ἡ ἀλεκτορίς. ὅταν δὲ γνῷ\nὅτι θηρεύεται, προελθὼν τῆς νεοττιᾶς κυλινδεῖται παρὰ τὰ\nσκέλη τοῦ θηρεύοντος, ἐλπίδα ἐμποιῶν τοῦ συλληφθήσεσθαι,\nἐξαπατᾷ τε ἕως ἂν ἀποπτῶσιν οἱ νεοττοί· εἶτα καὶ αὐτὸς\nἐξίπταται.\nἐστὶ δὲ τὸ ζῷον κακόηθες καὶ πανοῦργον, ἔτι δὲ\nἀφροδισιαστικόν. διὸ καὶ τὰ ᾠὰ τῆς θηλείας συντρίβει, ἵνα\nἀπολαύῃ τῶν ἀφροδισίων. ὅθεν ἡ θήλεια γιγνώσκουσα\nἀποδιδράσκουσα τίκτει.’ τὰ αὐτὰ ἱστορεῖ καὶ Καλλίμαχος ἐν\nτῷ περὶ ὀρνέων (fr. 100 3 Schn). μάχονται δὲ\nκαὶ οἱ χῆροι αὐτῶν πρὸς ἀλλήλους καὶ ὁ ἡττηθεὶς ὀχεύεται\nὑπὸ τοῦ νικήσαντος. Ἀριστοτέλης δέ φησιν (h. a. p.\n614 a 2) ὅτι τὸν ἡττηθέντα πάντες ἐν μέρει\nὀχεύουσιν. ὀχεύουσι δὲ καὶ οἱ τιθασοὶ τοὺς ἀγρίους. ἐπειδὰν\nδὲ κρατηθῇ τις ὑπὸ τοῦ δευτέρου, οὗτος λάθρᾳ ὀχεύεται ὑπὸ\nτοῦ κρατιστεύσαντος. γίνεται δὲ τοῦτο κατά τινα ὥραν τοῦ\nἔτους, ὡς καὶ ὁ Μύνδιός φησιν Ἀλέξανδρος. νεοττεύουσι δὲ\nἐπὶ γῆς οἱ ἄρρενες καὶ αἱ θήλειαι, διελόμενοι ἕκαστοι\nοἶκον. ἐπὶ δὲ τὸν θηρεύοντα πέρδικα ὠθεῖται ὁ τῶν ἀγρίων\nἡγεμὼν μαχούμενος· ἁλόντος δὲ τούτου ἕτερος ἔρχεται\nμαχούμενος. καὶ ὁπόταν μὲν ἄρρην ᾖ ὁ θηρεύων,\nτοῦτο ποιεῖ· ὅταν δὲ θήλεια ᾖ ἡ\nθηρεύουσα, ᾄδει ἕως ἂν ἀπαντήσῃ ὁ ἡγεμὼν αὐτῇ· καὶ οἱ ἄλλοι\nἀθροισθέντες ἀποδιώκουσιν ἀπὸ τῆς θηλείας, ὅτι ἐκείνῃ, ἀλλ᾽\nοὐχ ἑαυτοῖς προσέχει. ὅθεν πολλάκις διὰ ταῦτα σιγῇ\nπροσέρχεται, ὅπως μὴ ἄλλος ἀκούσας τῆς φωνῆς ἔλθῃ\nμαχούμενος αὐτῷ. ἐνίοτε δὲ ἡ θήλεια τὸν ἄρρενα προσιόντα\nκατασιγάζει. πολλάκις τε ἐπῳάζουσα ἐξίσταται, ὅταν\nπροσερχόμενον ἐπαισθάνηται τὸν ἄρρενα τῇ θηρευούσῃ,\nὑπομένει τε ὀχευθῆναι, ἵνα αὐτὸν ἀποσπάσῃ τῆς θηρευούσης.\nἐπὶ τοσοῦτον δ’ ἐπτόηνται περὶ τὴν ὀχείαν οἱ πέρδικες καὶ\nοἱ ὄρτυγες ὡς εἰς τοὺς θηρεύοντας ἐμπίπτειν καθίζοντας ἐπὶ\nτῶν κεφαλῶν. φασὶ δὲ καὶ τοὺς ἀγομένους θήλεις πέρδικας ἐπὶ\nθήραν, ὁπόταν ἴδωσιν ἢ ὄσφρωνται τῶν ἀρρένων κατ’ ἄνεμον\nστάντων ἢ περιπετομένων, ἐγκύους γίγνεσθαι, τινὲς δὲ καὶ\nπαραυτίκα τίκτειν. πέτονταί τε περὶ τὸν τῆς ὀχείας καιρὸν\nχάσκοντες καὶ τὴν γλῶσσαν ἔξω ἔχοντες οἵ τε θήλεις καὶ οἱ\nἄρρενες.’ Κλέαρχος δ’ ἐν τῷ περὶ τοῦ Πανικοῦ (FHG II\n324) ‘οἱ στρουθοί, φησί’ χοἰ πέρδικες, ἔτι δὲ οἱ\nἀλεκτρυόνες καὶ οἱ ὄρτυγες προΐενται τὴν γονὴν οὐ μόνον\nἰδόντες τὰς θηλείας, ἀλλὰ κἂν ἀκούσωσιν αὐτῶν τὴν φωνήν.\nτούτου δὲ αἴτιον ἡ τῇ ψυχῇ γινομένη φαντασία περὶ τῶν\nπλησιασμῶν. φανερώτατον δὲ γίνεται περὶ τὰς ὀχείας, ὅταν ἐξ\nἐναντίας αὐτοῖς θῇς κάτοπτρον· προστρέχοντες γὰρ διὰ τὴν\nἔμφασιν ἁλίσκονταί τε καὶ προΐενται τὸ\nσπέρμα, πλὴν τῶν ἀλεκτρυόνων. τούτους δ’ ἡ τῆς ἐμφάσεως\nαἴσθησις εἰς μάχην προάγεται μόνον.’ ταῦτα μὲν ὁ\nΚλέαρχος.\nκαλοῦνται δ’ οἱ πέρδικες ὑπ’ ἐνίων κακκάβαι, ὡς καὶ ὑπ᾽\nἈλκμᾶνος λέγοντος οὕτως (fr. 25 B4)· ἔπη τάδε καὶ μέλος Ἀλκμὰνεὗρε γεγλωσσάμενονκακκαβίδων στόμα συνθέμενος, σαφῶς ἐμφανίζων ὅτι παρὰ τῶν περδίκων ᾄδειν\nἐμάνθανε. διὸ καὶ Χαμαιλέων ὁ Ποντικὸς ἔφη (fr. 24\nKoepke) ‘τὴν εὕρεσιν τῆς μουσικῆς τοῖς ἀρχαίοις\nἐπινοηθῆναι ἀπὸ τῶν ἐν ταῖς ἐρημίαις ᾀδόντων ὀρνίθων· ὧν\nκατὰ μίμησιν λαβεῖν στάσιν τὴν μουσικήν. οὐ πάντες δ’ οἱ\nπέρδικες, φησί, κακκαβίζουσιν· Θεόφραστος γοῦν ἐν τῷ περὶ\nἑτεροφωνίας τῶν ὁμογενῶν (fr. 181 W) ‘οἱ\nἈθήνησι, φησίν, ἐπὶ τάδε πέρδικες τοῦ Κορυδαλλοῦ πρὸς τὸ\nἄστυ κακκαβίζουσιν, οἱ δ’ ἐπέκεινα τιττυβίζουσιν.’ Βάσιλις\nδ’ ἐν τῷ δευτέρῳ τῶν Ἰνδικῶν (FHG IV 346) ‘οἱ\nμικροί, φησίν, ἄνδρες οἱ ταῖς γεράνοις διαπολεμοῦντες\nπέρδιξιν ὀχήματι χρῶνται.’ Μενεκλῆς δ’ ἐν πρώτῃ τῆς\nΣυναγωγῆς (FHG IV 450) ‘οἱ Πυγμαῖοι, φησί,\nτοῖς πέρδιξι καὶ ταῖς γεράνοις πολεμοῦσι.’ τῶν δὲ περδίκων\nἐστὶν ἕτερον γένος ἐν Ἰταλίᾳ ἀμαυρὸν τῇ πτερώσει καὶ\nμικρότερον τῇ ἕξει, τὸ ῥύγχος οὐχὶ κινναβάρινον ἔχον. οἱ δὲ\nπερὶ τὴν Κίρραν πέρδικες ἄβρωτον ἔχουσι τὸ κρέας διὰ τὰς\nνομάς. οἱ δὲ περὶ τὴν Βοιωτίαν ἢ οὐ διαβαίνουσιν εἰς τὴν\nἈττικὴν ἢ διαβαίνοντες τῇ φωνῇ διάδηλοι\nγίγνονται, καθάπερ προειρήκαμεν (Litt. a).\nτοὺς δὲ περὶ Παφλαγονίαν γιγνομένους πέρδικάς φησι\nΘεόφραστος (fr. 182 W) δύο ἔχειν καρδίας. οἱ\nδ’ ἐν Σκιάθῳ τῇ νήσῳ κοχλίας ἐσθίουσι. τίκτουσι δ’ ἐνίοτε\nκαὶ πεντεκαίδεκα καὶ ιϚʹ. πέτονται δὲ ἐπὶ βραχύ,\nὥς φησι Ξενοφῶν ἐν πρώτῳ Ἀναβάσεως γράφων οὕτως (I 5,\n3)· ‘τὰς δὲ ὠτίδας ἄν τις ταχὺ ἀνιστῇ ἔστι\nλαμβάνειν· πέτονταί τε γὰρ βραχὺ ὥσπερ οἱ πέρδικες καὶ ταχὺ\nἀπαγορεύουσι. τὰ δὲ κρέα αὐτῶν ἡδέα ἐστίν.’\nἀληθῆ λέγειν φησὶ τὸν Ξενοφῶντα ὁ Πλούταρχος περὶ τῶν\nὠτίδων· φέρεσθαι γὰρ πάμπολλα τὰ ζῷα ταῦτα εἰς τὴν\nἈλεξάνδρειαν ἀπὸ τῆς παρακειμένης Λιβύης, τῆς θήρας αὐτῶν\nτοιαύτης γινομένης. μιμητικὸν δέ ἐστι τὸ ζῷον τοῦτο, ὁ\nὦτος, μάλιστα ὧν ἂν ἴδῃ ποιοῦντα ἄνθρωπον. ποιεῖ δ’ οὖν\nταὐτὰ ὅσα ἂν ἴδῃ τοὺς κυνηγοῦντας πράττοντας. οἳ δὲ στάντες\nαὐτῶν καταντικρὺ ὑπαλείφονται φαρμάκῳ τοὺς ὀφθαλμούς,\nπαρασκευάσαντες ἄλλα φάρμακα κολλητικὰ ὀφθαλμῶν καὶ\nβλεφάρων, ἅπερ οὐ πόρρω ἑαυτῶν ἐν λεκανίσκαις βραχείαις\nτιθέασιν. οἱ οὖν ὦτοι θεώμενοι τοὺς ὑπαλειφομένους τὸ αὐτὸ\nκαὶ αὐτοὶ ποιοῦσιν ἐκ τῶν λεκανίδων λαμβάνοντες καὶ ταχέως\nἁλίσκονται. γράφει δὲ περὶ αὐτῶν Ἀριστοτέλης (p. 292\nR) οὕτως ὅτι ‘ἐστὶ μὲν τῶν ἐκτοπιζόντων καὶ\nσχιδανοπόδων καὶ τριδακτύλων, μέγεθος ἀλεκτρυόνος μεγάλου,\nχρῶμα ὄρτυγος, κεφαλὴ προμήκης, ῥύγχος ὀξύ, τράχηλος\nλεπτός, ὀφθαλμοὶ μεγάλοι, γλῶσσα ὀστώδης, πρόλοβον δ’ οὐκ\nἔχει’. Ἀλέξανδρος δ’ ὁ Μύνδιος καὶ προσαγορεύεσθαί φησιν αὐτὸν λαγωδίαν. φασὶ δ’ αὐτὸν καὶ\nτὴν τροφὴν ἀναμαρυκᾶσθαι ἥδεσθαί τε ἵππῳ. εἰ γοῦν τις δορὰν\nἵππων περιθοῖτο, θηρεύσει ὅσους ἂν θέλῃ· προσίασι γάρ. ἐν\nἄλλοις δὲ πάλιν φησὶν ὁ Ἀριστοτέλης (p. 293\nR)· ‘ὁ ὦτός ἐστι μὲν παρόμοιος τῇ γλαυκί, οὔκ ἐστι\nδὲ νυκτερινός. ἔχει τε περὶ τὰ ὦτα πτερύγια, διὸ καὶ ὦτος\nκαλεῖται· μέγεθος περιστερᾶς, μιμητὴς ἀνθρώπων·\nἀντορχούμενος γοῦν ἁλίσκεται.’ ἀνθρωποειδὴς δ’ ἐστὶ τὴν\nμορφὴν καὶ πάντων μιμητὴς ὅσα ἄνθρωπος ποιεῖ. διόπερ καὶ\nτοὺς ἐξαπατωμένους ῥᾳδίως ἐκ τοῦ τυχόντος οἱ κωμικοὶ ὤτους\nκαλοῦσιν. ἐν γοῦν τῇ θήρᾳ αὐτῶν ὁ ἐπιτηδειότατος ὀρχεῖται\nστὰς κατὰ πρόσωπον αὐτῶν, καὶ τὰ ζῷα βλέποντα εἰς τὸν\nὀρχούμενον νευροσπαστεῖται. ἄλλος δέ τις ὄπισθεν στὰς καὶ\nλαθὼν συλλαμβάνει τῇ περὶ τὴν μίμησιν ἡδονῇ\nκατεχομένους.\nτὸ δ’ αὐτὸ ποιεῖν λέγουσι καὶ τοὺς σκῶπας· καὶ γὰρ τούτους\nὀρχήσει λόγος ἁλίσκεσθαι. μνημονεύει δ’ αὐτῶν Ὅμηρος (Od. 5.66). γένος τε ὀρχήσεως\nἀπ’ αὐτῶν καλεῖται σκὼψ λαβὼν τοὔνομα ἀπὸ τῆς περὶ τὸ ζῷον\nἐν τῇ κινήσει ποικιλίας. χαίρουσι δὲ οἱ σκῶπες καὶ\nὁμοιότητι καὶ ἀπ’ αὐτῶν ἡμεῖς σκώπτειν καλοῦμεν τὸ\nσυνεικάζειν καὶ καταστοχάζεσθαι τῶν σκωπτομένων διὰ τὸ τὴν\nἐκείνων ἐπιτηδεύειν προαίρεσιν. πάντα δὲ τὰ τῶν ζῴων\nεὔγλωττα καὶ διηρθρωμένα ἐστὶ τὴν φωνὴν καὶ μιμεῖται τοὺς\nτῶν ἀνθρώπων καὶ τῶν ἄλλων ὀρνίθων ἤχους ὥσπερ ψιττακὸς καὶ\nκίττα. ‘ὁ δὲ σκώψ, ὥς φησιν Ἀλέξανδρος\nὁ Μύνδιος (cf. Rose Arist. ps. p. 294)\nμικρότερός ἐστι γλαυκὸς καὶ ἐπὶ μολυβδοφανεῖ τῷ χρώματι\nὑπόλευκα στίγματα ἔχει δύο τε ἀπὸ τῶν ὀφρύων παρ’ ἑκάτερον\nκρόταφον ἀναφέρει πτερά.’ Καλλίμαχος δέ φησι (fr. 100\n7 Schn) δύο γένη εἶναι σκωπῶν καὶ τοὺς μὲν\nφθέγγεσθαι, τοὺς δὲ οὔ. διὸ καὶ καλεῖσθαι τοὺς μὲν σκῶπας\nαὐτῶν, τοὺς δ’ ἀείσκωπας· εἰσὶ δὲ γλαυκοί. ὁ δὲ Μύνδιος\nἈλέξανδρός φησι τοὺς παρ’ Ὁμήρῳ χωρὶς τοῦ σ κῶπας εἶναι, καὶ Ἀριστοτέλη\n(h. a. p. 617b 31) οὕτως αὐτοὺς ὠνομακέναι.\nφαίνεσθαί τε τούτους ἀεὶ καὶ μὴ ἐσθίεσθαι. τοὺς δ’ ἐν τῷ\nφθινοπώρῳ φαινομένους δύο ἡμέραις ἢ μιᾷ, τούτους εἶναι\nἐδωδίμους. διαφέρουσι δὲ τῶν ἀεισκώπων τῷ πάχει καί εἰσι\nπαραπλήσιοι τρυγόνι καὶ φάττῃ. καὶ Σπεύσιππος δ’ ἐν δευτέρῳ\nὉμοίων χωρὶς τοῦ σ κῶπας αὐτοὺς\nὀνομάζει. Ἐπίχαρμος (p. 283 L)· ‘σκῶπας,\nἔποπας, γλαῦκας’. καὶ Μητρόδωρος δ’ ἐν τῷ περὶ συνηθείας\nἀντορχουμένους φησὶν ἁλίσκεσθαι τοὺς σκῶπας.\nἐπεὶ δ’ ἐν τῷ περὶ τῶν περδίκων λόγῳ ἐμνήσθημεν ὅτι εἰσὶν\nὀχευτικώτατοι, προσιστορήσθω ὅτι καὶ ἀλεκτρυὼν\nἀφροδισιαστικὸν τὸ ὄρνεον. Ἀριστοτέλης γοῦν φησιν (h.\na. p. 614 a 7) ὅτι τῶν ἀνατιθεμένων ἐν τοῖς\nἱεροῖς ἀλεκτρυόνων τὸν ἀνατεθέντα οἱ προόντες ὀχεύουσι\nμέχρι ἂν ἄλλος ἀνατεθῇ· εἰ δὲ μὴ ἀνατεθείη, μάχονται πρὸς\nἀλλήλους καὶ ὁ ἡττήσας τὸν ἡττηθέντα διὰ παντὸς ὀχεύει.\nἱστορεῖται δὲ ὅτι καὶ ἀλεκτρυὼν εἰσιὼν οἱανδήποτε θύραν\nἐπικλίνει τὸν λόφον καὶ ὅτι τῆς ὀχείας\nἑτέρῳ δίχα μάχης οὐ παραχωρεῖ. ὁ δὲ Θεόφραστος (fr.\n183 W) τοὺς ἀγρίους φησὶν ὀχευτικωτέρους εἶναι\nτῶν ἡμέρων. λέγει δὲ καὶ τοὺς ἄρρενας εὐθὺς ἐξ εὐνῆς\nἐθέλειν πλησιάζειν, τὰς δὲ θηλείας προβαινούσης μᾶλλον τῆς\nἡμέρας. καὶ οἱ στρουθοὶ δέ εἰσιν ὀχευτικοί· διὸ καὶ\nΤερψικλῆς τοὺς ἐμφαγόντας φησὶν στρουθῶν ἐπικαταφόρους πρὸς\nἀφροδίσια γίνεσθαι. μήποτε οὖν καὶ ἡ Σαπφὼ ἀπὸ τῆς ἱστορίας\nτὴν Ἀφροδίτην ἐπ’ αὐτῶν φησιν (fr. 1)\nὀχεῖσθαι· καὶ γὰρ ὀχευτικὸν τὸ ζῷον καὶ πολύγονον. τίκτει\nγοῦν ὁ στρουθός, ὥς φησιν Ἀριστοτέλης (p. 291\nR) καὶ μέχρι ὀκτώ. Ἀλέξανδρος δ’ ὁ Μύνδιος δύο\nγένη φησὶν εἶναι τῶν στρουθῶν, τὸ μὲν ἥμερον, τὸ δ’ ἄγριον·\nτὰς δὲ θηλείας αὐτῶν ἀσθενεστέρας τά τ’ ἄλλα εἶναι καὶ τὸ\nῥύγχος κερατοειδὲς μᾶλλον τὴν χρόαν, τὸ δὲ πρόσωπον οὔτε\nλίαν λευκὸν ἐχούσας οὔτε μέλαν. Ἀριστοτέλης δέ φησι\n(p. 291 R) τοὺς ἄρρενας τῷ χειμῶνι\nἀφανίζεσθαι, διαμένειν δὲ τὰς θηλείας, τεκμαιρόμενος ἐκ τῆς\nχρόας τὴν πιθανότητα· ἀλλάττεσθαι γὰρ ὡς τῶν κοσσύφων καὶ\nφαλαρίδων, ἀπολευκαινομένων κατὰ καιρούς. Ἠλεῖοι δὲ καλοῦσι\nτοὺς στρουθοὺς δειρήτας, ὡς Νίκανδρός φησιν ὁ Κολοφώνιος ἐν\nτρίτῳ Γλωσσῶν (fr. 123 Schn).\nΟΡΤΥΓΕΣ. καθόλου ἐπὶ τῶν εἰς υξ\nληγόντων ὀνομάτων ἐζήτηται τί δή ποτε τῷ αὐτῷ οὐ χρῶνται\nἐπὶ γενικῆς συμφώνῳ τῆς τελευταίας συλλαβῆς τυπωτικῷ (λέγω\nδὲ ὄνυξ καὶ ὄρτυξ̓, τὰ δὲ εἰς ξ\nἀρσενικὰ ἁπλᾶ δισσύλλαβα ὅταν τῷ ῡ παρεδρεύηται, ἔχῃ δὲ τῆς\nτελευταίας συλλαβῆς ἄρχον ἕν τι τῶν ἀμεταβόλων ἢ δι’ ὧν ἡ πρώτη συζυγία τῶν βαρυτόνων\nλέγεται, διὰ τοῦ κ ἐπὶ γενικῆς\nκλίνεται, κήρυκος, πέλυκος, Ἔρυκος, Βέβρυκος, ὅσα δὲ μὴ\nτοῦτον ἔχει τὸν χαρακτῆρα, διὰ τοῦ\nγ, ὄρτυγος, ὄρυγος, κόκκυγος. σημειῶδες δὲ τὸ\nὄνυχος. καθόλου τε τῇ πληθυντικῇ εὐθείᾳ ἑπομένη ἡ ἑνικὴ\nγενικὴ χρῆται τῷ αὐτῷ συμφώνῳ τῆς τελευταίας τυπωτικῷ, κἂν\nἄνευ συμφώνου λέγηται, ὁμοίως. Ἀριστοτέλης δέ φησιν\n(p. 287 R)· ‘ὁ ὄρτυξ ἐστὶ μὲν τῶν\nἐκτοπιζόντων καὶ σχιδανοπόδων, νεοττιὰν δὲ οὐ ποιεῖ, ἀλλὰ\nκονίστραν· καὶ ταύτην σκεπάζει φρυγάνοις διὰ τοὺς ἱέρακας,\nἐν ᾗ ἐπῳάζει.’ Ἀλέξανδρος δ’ ὁ Μύνδιος ἐν δευτέρῳ περὶ ζῴων\n(Arist. ps. p. 294) ‘ὁ θῆλυς, φησίν, ὄρτυξ\nλεπτοτράχηλός ἐστι τοῦ ἄρρενος οὐκ ἔχων τὰ ὑπὸ τῷ γενείῳ\nμέλανα. ἀνατμηθεὶς δὲ πρόλοβον οὐχ ὁρᾶται μέγαν ἔχων,\nκαρδίαν δ’ ἔχει μεγάλην, καὶ ταύτην τρίλοβον. ἔχει δὲ καὶ\nἧπαρ καὶ τὴν χολὴν ἐν τοῖς ἐντέροις κεκολλημένην, σπλῆνα\nμικρὸν καὶ δυσθεώρητον, ὄρχεις δὲ ὑπὸ τῷ ἥπατι ὡς\nἀλεκτρυόνες.’ περὶ δὲ τῆς γενέσεως αὐτῶν Φανόδημος ἐν\nδευτέρῳ Ἀτθίδος φησίν (FHG I 366)· ‘ὡς\nκατεῖδεν Ἐρυσίχθων Δῆλον τὴν νῆσον τὴν ὑπὸ τῶν ἀρχαίων\nκαλουμένην Ὀρτυγίαν παρ’ ὃ τὰς ἀγέλας τῶν ζῴων τούτων\nφερομένας ἐκ τοῦ πελάγους ἱζάνειν εἰς τὴν νῆσον διὰ τὸ\nεὔορμον εἶναι ...’ Εὔδοξος δ’ ὁ Κνίδιος ἐν πρώτῳ γῆς\nπεριόδου τοὺς Φοίνικας λέγει θύειν τῷ Ἡρακλεῖ ὄρτυγας διὰ\nτὸ τὸν Ἡρακλέα τὸν Ἀστερίας καὶ Διὸς πορευόμενον εἰς Λιβύην ἀναιρεθῆναι μὲν ὑπὸ Τυφῶνος,\nἸολάου δ’ αὐτῷ προσενέγκαντος ὄρτυγα καὶ προσαγαγόντος\nὀσφρανθέντα ἀναβιῶναι. ἔχαιρε γάρ, φησί, καὶ περιὼν τῷ ζῴῳ\nτούτῳ.\nὑποκοριστικῶς δὲ Εὔπολις ἐν Πόλεσιν αὐτοὺς κέκληκεν ὀρτύγια\nλέγων οὕτως (I 317 K)· ὄρτυγας ἔθρεψας σύ τινας ἤδη πώποτε;Β. ἔγωγε μίκρ’ ἄττ’ ὀρτύγια. κἄπειτα τί; Ἀντιφάνης δ’ ἐν Ἀγροίκῳ ὀρτύγιον εἴρηκεν οὕτως\n(II 14 K)· ὡς δὴ σὺ τίποιεῖν δυνάμενος ὀρτυγίου ψυχὴν ἔχων; Πρατίνας δ’ ἐν Δυμαίναις ἢ Καρυάτισιν (III\n559 B4) ἁδύφωνον ἰδίως καλεῖ τὸν ὄρτυγα, πλὴν εἰ\nμή τι παρὰ τοῖς Φλιασίοις ἢ τοῖς Λάκωσι φωνήεντες, ὡς καὶ\nοἱ πέρδικες. καὶ ἡ σιαλὶς δὲ ἀπὸ τούτου ἂν εἴη, φησὶν ὁ\nΔίδυμος (p. 76 Sch), ὠνομασμένη. σχεδὸν γὰρ τὰ\nπλεῖστα τῶν ὀρνέων ἀπὸ τῆς φωνῆς ἔχει τὴν ὀνομασίαν. ἡ δὲ\nὀρτυγομήτρα καλουμένη, ἧς μνημονεύει Κρατῖνος ἐν Χείρωσι\nλέγων (I 88 K)· ‘Ἰθακησία ὀρτυγομήτρα‘ — λέγει\nδὲ περὶ αὐτῆς ὁ Μύνδιος Ἀλέξανδρος ὅτι ἐστὶ τὸ μέγεθος\nἡλίκη τρυγών, σκέλη δὲ μακρά, δυσθαλὴς καὶ δειλή. περὶ δὲ\nτῆς τῶν ὀρτύγων θήρας ἰδίως ἱστορεῖ Κλέαρχος ὁ Σολεὺς ἐν τῷ\nἐπιγραφομένῳ περὶ τῶν ἐν τῇ Πλάτωνος Πολιτείᾳ μαθηματικῶς\nεἰρημένων γράφων οὕτως (FHG II 316)· ‘οἱ\nὄρτυγες περὶ τὸν τῆς ὀχείας καιρόν, ἐὰν κάτοπτρον ἐξ\nἐναντίας τις αὐτῶν καὶ πρὸ τούτου\nβρόχον θῇ, τρέχοντες πρὸς τὸν ἐμφαινόμενον ἐν τῷ κατόπτρῳ\nἐμπίπτουσιν εἰς τὸν βρόχον.’ καὶ περὶ τῶν κολοιῶν δὲ\nκαλουμένων τὰ ὅμοια ἱστορεῖ ἐν τούτοις· ‘καὶ τοῖς κολοιοῖς\nδὲ διὰ τὴν φυσικὴν φιλοστοργίαν, καίπερ τοσοῦτον πανουργίᾳ\nδιαφέρουσιν, ὅμως ὅταν ἐλαίου κρατὴρ τεθῇ πλήρης, οἱ\nστάντες αὐτῶν ἐπὶ τὸ χεῖλος καὶ καταβλέψαντες ἐπὶ τὸν\nἐμφαινόμενον καταράττουσι. διόπερ ἐλαιοβρόχων γενομένων ἡ\nτῶν πτερῶν αὐτοῖς συγκόλλησις αἰτία γίνεται τῆς ἁλώσεως.’\nτὴν μέσην δὲ τοῦ ὀνόματος συλλαβὴν ἐκτείνουσιν Ἀττικοὶ ὡς\nδοίδυκα καὶ κήρυκα, ὡς ὁ Ἰξίων φησὶ Δημήτριος ἐν τῷ περὶ\nτῆς Ἀλεξανδρέων διαλέκτου. Ἀριστοφάνης δ’ ἐν Εἰρήνῃ\nσυνεσταλμένως ἔφη (v. 788) διὰ τὸ μέτρον·\n‘ὄρτυγες οἰκογενεῖς.’\nτῶν δὲ καλουμένων ΧΕΝΝΙΩΝ (μικρὸν δ’ ἐστὶν ὀρτύγιον)\nμνημονεύει Κλεομένης ἐν τῇ πρὸς Ἀλέξανδρον ἐπιστολῇ γράφων\nοὕτως· ‘φαληρίδας ταριχηρὰς μυρίας, τυλάδας πεντακισχιλίας,\nχέννια ταριχηρὰ μύρια.’ καὶ Ἵππαρχος ἐν τῇ Αἰγυπτίᾳ Ἰλιάδι·\nοὐδέ μοι Αἰγυπτίων βίος ἤρεσεν οἷον ἔχουσι,χέννια τίλλοντες καλκατιαδεισαλέοντα.\nοὐκ ἀπελείποντο δὲ ἡμῶν τοῦ συμποσίου πολλάκις οὐδὲ ΚΥΚΝΟΙ,\nπερὶ ὧν φησιν ὁ Ἀριστοτέλης (p. 285 R)· ‘ὁ\nκύκνος εὔτεκνός ἐστι καὶ μάχιμος· ἀλληλοκτονεῖ γοῦν ὁ\nμάχιμος. μάχεται δὲ καὶ τῷ ἀετῷ, αὐτὸς μάχης μὴ\nπροαρξάμενος. εἰσὶ δ’ ᾠδικοὶ καὶ\nμάλιστα περὶ τὰς τελευτάς. διαίρουσι δὲ καὶ τὸ πέλαγος\nᾄδοντες. ἐστὶν δὲ τῶν στεγανοπόδων καὶ ποηφάγων.’ ὁ δὲ\nΜύνδιός φησιν Ἀλέξανδρος πολλοῖς τελευτῶσιν παρακολουθήσας\nοὐκ ἀκοῦσαι ᾀδόντων. ὁ δὲ τὰ Κεφαλίωνος ἐπιγραφόμενα Τρωικὰ\nσυνθεὶς Ἡγησιάναξ ὁ Ἀλεξανδρεὺς καὶ τὸν Ἀχιλλεῖ\nμονομαχήσαντα Κύκνον φησὶ (FHG III 69)\nτραφῆναι ἐν Λευκόφρυι πρὸς τοῦ ὁμωνύμου ὄρνιθος. Βοῖος δ᾽\nἐν Ὀρνιθογονίᾳ ἢ Βοιώ, ὥς φησι Φιλόχορος (FHG I\n417), ὑπὸ Ἄρεως τὸν Κύκνον ὀρνιθωθῆναι καὶ\nπαραγενόμενον ἐπὶ τὸν Σύβαριν ποταμὸν πλησιάσαι γεράνῳ.\nλέγει δὲ καὶ ἐντίθεσθαι αὐτὸν τῇ νεοττιᾷ πόαν τὴν λεγομένην\nλυγαίαν. καὶ περὶ τῆς γεράνου δέ φησιν ὁ Βοῖος ὅτι ἦν τις\nπαρὰ τοῖς Πυγμαίοις γυνὴ διάσημος, ὄνομα Γεράνα. αὕτη κατὰ\nθεὸν τιμωμένη πρὸς τῶν πολιτῶν αὐτὴ τοὺς ὄντως θεοὺς\nταπεινῶς ἦγε, μάλιστα δὲ Ἥραν τε καὶ Ἄρτεμιν. ἀγανακτήσασα\nοὖν ἡ Ἥρα εἰς ἀπρεπῆ τὴν ὄψιν ὄρνιν μετεμόρφωσε πολέμιόν τε\nκαὶ στυγητὴν κατέστησε τοῖς τιμήσασιν αὐτὴν Πυγμαίοις,\nγενέσθαι τε λέγει ἐξ αὐτῆς καὶ Νικοδάμαντος τὴν χερσαίαν\nχελώνην. καθόλου δὲ ὁ ποιήσας ταῦτα τὰ ἔπη πάντα τὰ ὄρνεα\nἀνθρώπους ἱστορεῖ πρότερον γεγονέναι.\nΦΑΣΣΑΙ. Ἀριστοτέλης φησὶ (p. 288 R) περιστερῶν\nμὲν εἶναι ἓν γένος, εἴδη δὲ πέντε, γράφων οὕτως·\n‘περιστερά, οἰνάς, φάψ, φάσσα, τρυγών.’ ἐν δὲ πέμπτῳ περὶ\nζῴων μορίων (h. a. 5, 13) τὴν φάβα οὐκ\nὀνομάζει, καίτοι Αἰσχύλου ἐν τῷ σατυρικῷ Πρωτεῖ οὕτω\nμνημονεύοντος τοῦ ὄρνιθος (fr. 206 N)·\nσιτουμένην δύστηνον ἀθλίαν φάβα,μέσακτα πλευρὰ πρὸς πτύοις πεπλεγμένην. κἀν Φιλοκτήτῃ δὲ (fr. 252) κατὰ\nγενικὴν κλίσιν φαβῶν εἴρηκεν. ἡ μὲν οὖν οἰνάς, φησὶν ὁ\nἈριστοτέλης, μείζων ἐστὶ τῆς περιστερᾶς, χρῶμα δ’ ἔχει\nοἰνωπόν, ἡ δὲ φὰψ μέσον περιστερᾶς καὶ οἰνάδος, ἡ δὲ φάσσα\nἀλέκτορος τὸ μέγεθος, χρῶμα δὲ σποδιόν, ἡ δὲ τρυγὼν πάντων\nἐλάττων, χρῶμα δὲ τεφρόν. αὕτη δὲ θέρους φαίνεται, τὸν δὲ\nχειμῶνα φωλεύει. ἡ δὲ φὰψ καὶ ἡ περιστερὰ αἰεὶ φαίνονται, ἡ\nδ’ οἰνὰς φθινοπώρῳ μόνῳ. πολυχρονιωτέρα δὲ εἶναι λέγεται\nτούτων ἡ φάσσα· καὶ γὰρ τριάκοντα καὶ τεσσαράκοντα ζῇ ἔτη.\nοὐκ ἀπολείπουσι δ’ ἕως θανάτου οὔτε οἱ ἄρρενες τὰς θηλείας\nοὔτε αἱ θήλειαι τοὺς ἄρρενας, ἀλλὰ καὶ τελευτήσαντος\nχηρεύει ὁ ὑπολειπόμενος. τὸ δ’ αὐτὸ ποιοῦσι καὶ κόρακες καὶ\nκορῶναι καὶ κολοιοί· ἐπῳάζει δ’ ἐκ διαδοχῆς πᾶν τὸ\nπεριστεροειδὲς γένος, καὶ γενομένων τῶν νεοττῶν ὁ ἄρρην\nἐμπτύει αὐτοῖς, ὡς μὴ βασκανθῶσι. τίκτει δὲ ᾠὰ δύο, ὧν τὸ\nμὲν πρῶτον ἄρρεν ποιεῖ, τὸ δὲ δεύτερον θῆλυ. τίκτουσι δὲ\nπᾶσαν ὥραν τοῦ ἔτους· διὸ δὴ καὶ δεκάκις τοῦ ἐνιαυτοῦ\nτιθέασιν, ἐν Αἰγύπτῳ δὲ δωδεκάκις. τεκοῦσα γὰρ τῇ ἐχομένῃ\nἡμέρᾳ συλλαμβάνει.’ ἔτι ἐν τῷ αὐτῷ φησιν Ἀριστοτέλης\n(h. a. 5, 13) ὅτι περιστερὰ ἕτερον, πελειὰς\nδ’ ἔλαττον, καὶ ὅτι ἡ πελειὰς τιθασὸν γίνεται, περιστερὰ\nδὲ καὶ μέλαν καὶ μικρὸν καὶ\nἐρυθρόπουν καὶ τραχύπουν· διὸ οὐδεὶς τρέφει. ἴδιον δὲ λέγει\n(h. a. p. 560b 25) τῆς περιστερᾶς τὸ κυνεῖν\nαὐτὰς ὅταν μέλλωσιν ἀναβαίνειν ἢ οὐκ ἀνέχεσθαι τὰς θηλείας.\nὁ δὲ πρεσβύτερος, φησί, καὶ προαναβαίνει καὶ μὴ κύσας· οἱ\nδὲ νεώτεροι αἰεὶ τοῦτο ποιήσαντες ὀχεύουσιν. καὶ αἱ θήλειαι\nδ’ ἀλλήλας ἀναβαίνουσιν, ὅταν ἄρρην μὴ παρῇ, κυνήσασαι· καὶ\nοὐδὲν προιέμεναι εἰς ἀλλήλας τίκτουσιν ᾠά, ἐξ ὧν οὐ γίνεται\nνεοττός. οἱ δὲ Δωριεῖς τὴν πελειάδα ἀντὶ περιστερᾶς\nτιθέασιν, ὡς Σώφρων ἐν γυναικείοις. Καλλίμαχος δ’ ἐν τῷ\nπερὶ ὀρνέων (fr. 100 4) ὡς διαφορὰς ἐκτίθεται\nφάσσαν, πυραλλίδα, περιστεράν, τρυγόνα.\nὁ δὲ Μύνδιος Ἀλέξανδρος οὐ πίνειν φησὶ τὴν φάσσαν\nἀνακύπτουσαν ὡς τὴν τρυγόνα καὶ τοῦ χειμῶνος μὴ φθέγγεσθαι,\nεἰ μὴ εὐδίας γενομένης. λέγεται δὲ ὅτι ἡ οἰνὰς ἐὰν φαγοῦσα\nτὸ τῆς ἰξίας σπέρμα ἐπί τινος ἀφοδεύσῃ δένδρου, ἰδίαν ἰξίαν\nφύεσθαι. Δαίμαχος δ’ ἐν τοῖς Ἰνδικοῖς ἱστορεῖ (FHG II\n440) περιστερὰς μηλίνας γίνεσθαι ἐν Ἰνδοῖς. Χάρων\nδ’ ὁ Λαμψακηνὸς ἐν τοῖς Περσικοῖς περὶ Μαρδονίου ἱστορῶν\nκαὶ τοῦ διαφθαρέντος στρατοῦ Περσικοῦ περὶ τὸν Ἄθω γράφει\nκαὶ ταῦτα (FHG I 32)· ‘καὶ λευκαὶ περιστεραὶ\nτότε πρῶτον εἰς Ἕλληνας ἐφάνησαν, πρότερον οὐ γιγνόμεναι.’\nὁ δ’ Ἀριστοτέλης φησὶν (h. a. 613a 2) ὡς αἱ\nπεριστεραὶ γινομένων τῶν νεοττῶν τῆς ἁλμυριζούσης γῆς\nδιαμασησάμεναι ἐμπτύουσιν αὐτοῖς διοιγνῦσαι τὸ στόμα, διὰ\nτούτου παρασκευάζουσαι αὐτοὺς πρὸς τὴν\nτροφήν. τῆς δὲ Σικελίας ἐν Ἔρυκι καιρός τις ἐστίν, ὃν\nκαλοῦσιν Ἀναγωγάς, ἐν ᾧ φασι τὴν θεὸν εἰς Λιβύην ἀνάγεσθαι.\nτότ’ οὖν αἱ περὶ τὸν τόπον περιστεραὶ ἀφανεῖς γίνονται ὡς\nδὴ τῇ θεῷ συναποδημοῦσαι. καὶ μεθ’ ἡμέρας ἐννέα ἐν τοῖς\nλεγομένοις Καταγωγίοις μιᾶς προπετασθείσης ἐκ τοῦ πελάγους\nπεριστερᾶς καὶ εἰς τὸν νεὼν εἰσπτάσης παραγίνονται καὶ αἱ\nλοιπαί. ὅσοι οὖν τότε περιουσίας εὖ ἥκουσι τῶν περιοίκων\nεὐωχοῦνται, οἱ δὲ λοιποὶ κροταλίζουσιν μετὰ χαρᾶς, ὄζει τε\nπᾶς ὁ τόπος τότε βούτυρον, ᾧ δὴ τεκμηρίῳ χρῶνται τῆς θείας\nἐπανόδου. Αὐτοκράτης ἐν τοῖς Ἀχαικοῖς (FHG IV\n346) καὶ τὸν Δία ἱστορεῖ μεταβαλεῖν τὴν μορφὴν\nεἰς περιστερὰν ἐρασθέντα παρθένου Φθίας ὄνομα ἐν Αἰγίῳ.\nἈττικοὶ δὲ ἀρσενικῶς περιστερὸν καλοῦσιν. Ἄλεξις\nΣυντρέχουσιν (II 375 K)· λευκὸς Ἀφροδίτης εἰμὶ γὰρ περιστερός.ὁ δὲ Διόνυσος οἶδε τὸ μεθύσαι μόνον·εἰ δὲ νέον ἢ παλαιόν, οὐ πεφρόντικεν. ἐν δὲ Δορκίδι ἢ Ποππυζούσῃ θηλυκῶς εἴρηκε καὶ ὅτι\nαἱ Σικελικαὶ διάφοροί εἰσι (II 316 K)· περιστερὰςἔνδον τρέφω τῶν Σικελικῶν τούτων πάνυκομψάς. Φερεκράτης ἐν Γραυσί φησιν (I 154 K)·\nἀπόπεμψον ἀγγέλλοντα τὸν περιστερόν. ἐν δὲ Πετάλῃ (ib. 185)·\nἀλλ᾽, ὦ περιστέριον, ὅμοιον Κλεισθένειπέτου, κόμισον δέ μ’ ἐς Κύθηρα καὶ Κύπρον. Νίκανδρος δὲ ἐν δευτέρῳ Γεωργικῶν τῶν Σικελικῶν\nμνημονεύων πελειάδων φησί (fr. 73 Sch)· καί τε σύ γε θρέψαιο Δρακοντιάδας διτοκεύσαςἢ Σικελὰς μεγάροισι πελειάδας· οὐδέ φιν ἅρπαιοὐδεφινοστρακεοι λωβήσιμοι ἐξενέπονται.\nΝΗΤΤΑΙ. τούτων, ὥς φησιν Ἀλέξανδρος ὁ Μύνδιος (cf.\nRose Ar. ps. p. 293), ὁ ἄρρην μείζων καὶ\nποικιλώτερος. τὸ δὲ λεγόμενον γλαυκίον διὰ τὴν τῶν ὀμμάτων\nχρόαν μικρῷ ἔλαττόν ἐστι νήττης. τῶν δὲ βοσκάδων καλουμένων\nὁ μὲν ἄρρην κατάγραφος· ...... νήττης. ἔχουσι δὲ οἱ ἄρρενες\nσιμά τε καὶ ἐλάττονα τῇ συμμετρίᾳ τὰ ῥύγχη. ἡ δὲ μικρὰ\nκολυμβίς, πάντων ἐλαχίστη τῶν ἐνύδρων, ῥυπαρομέλαινα τὴν\nχροιὰν καὶ τὸ ῥύγχος ὀξὺ ἔχει σκέπον τε τὰ ὄμματα, τὰ δὲ\nπολλὰ καταδύεται. ἔστι δὲ καὶ ἄλλο γένος βοσκάδων μεῖζον\nμὲν νήττης, ἔλαττον δὲ χηναλώπεκος. αἱ δὲ λεγόμεναι\nφασκάδες μικρῷ μείζονες οὖσαι τῶν μικρῶν κολυμβίδων τὰ\nλοιπὰ νήτταις εἰσὶ παραπλήσιοι. ἡ δὲ λεγομένη οὐρία οὐ πολὺ\nλείπεται νήττης, τῷ χρώματι δὲ ῥυπαροκέραμός ἐστι, τὸ δὲ\nῥύγχος μακρόν τε καὶ στενὸν ἔχει. ἡ δὲ φαλαρὶς καὶ αὐτὴ\nστενὸν ἔχουσα τὸ ῥύγχος στρογγυλωτέρα τὴν ὄψιν οὖσα\nἔντεφρος τὴν γαστέρα, μικρῷ μελαντέρα τὸν νῶτον. τῆς δὲ\nνήττης καὶ κολυμβάδος, ἀφ’ ὧν καὶ τὸ νήχεσθαι καὶ κολυμβᾶν\nεἴρηται, μνημονεύει μετὰ καὶ ἄλλων\nλιμναίων πολλῶν Ἀριστοφάνης ἐν Ἀχαρνεῦσι διὰ τούτων\n(v. 875)· νάσσας, κολοιούς, ἀτταγᾶς, φαλαρίδας,τροχίλους, κολύμβους. μνημονεύει αὐτῶν καὶ Καλλίμαχος ἐν τῷ περὶ ὀρνέων\n(fr. 100 c 5).\nπαρῆσαν δὲ πολλάκις ἡμῖν καὶ οἱ καλούμενοι ΠΑΡΑΣΤΑΤΑΙ, ὧν\nμνημονεύει Ἐπαίνετος ἐν Ὀψαρτυτικῷ καὶ Σιμάριστος ἐν\nγʹ Συνωνύμων καὶ τετάρτῳ. εἰσὶ δ’ οἱ ὄρχεις\nοὕτω καλούμενοι.\nσυγκεκνισωμένων δέ τινων κρεῶν ζωμῷ καὶ\nπαραφερομένων ἐπεί τις ἔφη ‘τῶν ΠΝΙΚΤΩΝ κρεᾳδίων δός’, ὁ\nτῶν ὀνομάτων Δαίδαλος Οὐλπιανὸς ‘αὐτὸς ἐγώ, φησίν,\nἀποπνιγήσομαι, εἰ μὴ εἴπῃς ὅπου καὶ σὺ εὗρες τὰ τοιαῦτα\nκρεᾴδια. οὐ μὴ γὰρ ὀνομάσω πρὶν μαθεῖν.’ ὃ δὲ ‘Στράττις\nεἶπεν, ἔφη, ἐν Μακεδόσιν ἢ Παυσανίᾳ (I 719 K)·\n‘πνικτόν τι τοίνυν ἔστω σοι συχνὸν τοιοῦτον’. καὶ Εὔβουλος\nΚατακολλωμένῳ (II 180 K)· καὶ πνικτὰ Σικελὰ πατανίων σωρεύματα. Ἀριστοφάνης τ’ εἴρηκεν ἐν Σφηξίν (v.\n511)· ‘ἐν λοπάδι πεπνιγμένον.’ Κρατῖνος δ’ ἐν\nΔηλιάσι (I 21 K)· τῷ δ’ ὑποτρίψας τι μέρος πνῖξον καθαρύλλως. Ἀντιφάνης δ’ ἐν Ἀγροίκῳ (II 12 K)·\nκαὶ πρῶτα μὲναἴρω ποθεινὴν μᾶζαν, ἣν φερέσβιοςΔηὼ βροτοῖσι χάρμα δωρεῖται φίλον·ἔπειτα πνικτὰ τακερὰ μηκάδων μέλη,\nχλόην καταμπέχοντα σάρκα νεογενῆ.Β. τί λέγεις; Α. τραγῳδίαν περαίνω Σοφοκλέους.’\nΓΑΛΑΘΗΝΩΝ δὲ χοίρων ποτὲ περιενεχθέντων καὶ περὶ τούτων\nἐζήτησαν οἱ δαιταλεῖς εἰ τὸ ὄνομα εἴρηται. καί τις ἔφη·\n‘Φερεκράτης Δουλοδιδασκάλῳ (I 157 K)·\n‘γαλαθήν’ ἔκλεπτον οὐ τέλεα.’ ἐν δὲ Αὐτομόλοις (I 153\nK)· ‘οὐ γαλαθηνὸν ἄρ’ ὗν θύειν μέλλεις.’ Ἀλκαῖος\nΠαλαίστρᾳ (I 761 K)· ὁδὶ γὰρ αὐτός ἐστιν· εἴ τι γρύξομαιὧν σοι λέγω πλέον τι γαλαθηνοῦ μυός. Ἡρόδοτος δ’ ἐν τῇ πρώτῃ φησὶν (c.\n183) ὅτι ἐν Βαβυλῶνι ἐπὶ τοῦ χρυσοῦ βωμοῦ οὐκ ἔξεστι\nθύειν ὅτι μὴ γαλαθηνὰ μοῦνα. Ἀντιφάνης Φιλεταίρῳ (II\n104 K)· κομψός γε μικρὸς κρωμακίσκος οὑτοσὶγαλαθηνός. Ἡνίοχος Πολυεύκτῳ (II 432 K)· ὁ βοῦς ὁ χαλκοῦς ἦν ἂν ἑφθὸς\nδεκάπαλαι,ὃ δ’ ἴσως γαλαθηνὸν τέθυκε τὸν χοῖρον λαβών. καὶ Ἀνακρέων δέ φησιν (fr. 51 B4)·\nοἷά τε νεβρὸν νεοθηλέαγαλαθηνόν, ὅς τ’ ἐν ὕλῃ κεροέσσηςἀπολειφθεὶς ἀπὸ μητρὸς ἐπτοήθη. Κράτης Γείτοσι (I 130 K)· νῦν μὲν γὰρ ἡμῖν ... παιδικῶν ἅλιςοκως περ ἀρνῶν ἐστι γαλαθηνῶν τε καὶχοίρων.\nΣιμωνίδης δ’ ἐπὶ τοῦ Περσέως τὴν Δανάην ποιεῖ\nλέγουσαν (fr. 37)· ὦ τέκος, οἷον ἔχω πόνον·σὺ δ’ ἀωτεῖς, γαλαθηνῷ δ’ ἤτορι κνώσσεις. καὶ ἐν ἄλλοις ἐπ’ Ἀρχεμόρου εἴρηκεν (fr.\n52)· ἰοστεφάνου γλυκεῖαν ἐδάκρυσανψυχὰν ἀποπνέοντα γαλαθηνὸν τέκος. Κλέαρχος δ’ ἐν τοῖς περὶ βίων (FHG II\n309) εἰς τοῦτό φησιν ὠμότητος Φάλαριν τὸν\nτύραννον ἐλάσαι ὡς γαλαθηνὰ θοινᾶσθαι βρέφη. (θῆσθαι δ᾽\nἐστὶ τὸ θηλάζειν τὸ γάλα. Ὅμηρος· Il. 24.58Ἕκτωρ γὰρ θνητός τε γυναῖκά τε θήσατο μαζόν, διὰ τὸ ἐντίθεσθαι τὰς θηλὰς εἰς τὰ στόματα τὰ βρέφη,\nκαὶ ὁ τιτθὸς ἐνθένδε διὰ τὸ ἐντίθεσθαι τὰς θηλάς·ʼ νεβροὺς κοιμήσασα νεηγενέας γαλαθηνούς (Od. 4.336).’\nπεριενεχθεισῶν δέ ποτε καὶ ΔΟΡΚΑΔΩΝ ὁ Ἐλεατικὸς Παλαμήδης\nὁ ὀνοματολόγος ἔφη· ‘οὐκ ἄχαρι κρέας τὸ τῶν\nδορκώνων.’ πρὸς ὃν ὁ Μυρτίλος ἔφη· ‘μόνως δορκάδες\nλέγονται, δόρκωνες δὲ οὔ. Ξενοφῶν Ἀναβάσεως πρώτῳ (c.\n5, 2)· ‘ἐνῆσαν δὲ καὶ ὠτίδες καὶ δορκάδες.\"\nΤΑΩΣ. ὅτι σπάνιος οὗτος ὁ ὄρνις δηλοῖ Ἀντιφάνης ἐν\nΣτρατιώτῃ ἢ Τύχωνι λέγων οὕτως (II 99 K)·\nτῶν ταὧν μὲν ὡς ἅπαξ τις ζεῦγος ἤγαγεν μόνον,σπάνιον ὂν τὸ χρῆμα· πλείους δ’ εἰσὶ νῦν τῶν\nὀρτύγων. καὶ Εὔβουλος ἐν Φοίνικι. καὶ γὰρ ὁ ταὼς διὰ τὸ\nσπάνιον θαυμάζεται. ‘ὁ ταώς, φησὶν Ἀριστοτέλης (p. 291 R), σχιδανόπους\nἐστὶ καὶ ποιολόγος καὶ τίκτει τριέτης γενόμενος, ἐν οἷς\nχρόνοις καὶ τὴν ποικιλίαν τῶν πτερῶν\nλαμβάνει. ἐπῳάζει δ’ ἡμέρας πρὸς λʹ. τίκτει τε\nἅπαξ τοῦ ἔτους ᾠὰ δώδεκα· ταῦτα δὲ οὐκ εἰς ἅπαξ, ἀλλὰ παρ᾽\nἡμέρας δύο· αἱ δὲ πρωτοτόκοι ὀκτώ. τίκτει δὲ καὶ ὑπηνέμια,\nὡς ἡ ἀλεκτορίς, οὐ πλείω δὲ τῶν δύο. ἐκλέπει δὲ καὶ ἐπῳάζει\nκαθάπερ ἡ ἀλεκτορίς.’ Εὔπολις δ’ ἐν Ἀστρατεύτοις φησὶ περὶ\nαὐτοῦ οὕτως (I 266 K)· μή ποτε θρέψωπαρὰ Φερσεφόνῃ τοιόνδε ταὧν, ὃς τοὺς εὕδονταςἐγείρει. Ἀντιφῶντι δὲ τῷ ῥήτορι λόγος μὲν γέγραπται ἔχων\nἐπίγραμμα περὶ ταῶν, καὶ ἐν αὐτῷ τῷ λόγῳ οὐδεμία μνεία τοῦ\nὀνόματος γίνεται, ὄρνεις δὲ ποικίλους πολλάκις ἐν αὐτῷ\nὀνομάζει, φάσκων τούτους τρέφειν Δῆμον τὸν Πυριλάμπους καὶ\nπολλοὺς παραγίνεσθαι κατὰ πόθον τῆς τῶν ὀρνίθων θέας ἔκ τε\nΛακεδαίμονος καὶ Θετταλίας καὶ σπουδὴν ποιεῖσθαι τῶν ᾠῶν\nμεταλαβεῖν. περὶ δὲ τῆς ἰδέας αὐτῶν λέγων γράφει (fr.\n58 Bl)· ‘εἴ τις ἐθέλοι καταβαλεῖν εἰς πόλιν τοὺς\nὄρνιθας, οἰχήσονται ἀναπτόμενοι. ἐὰν δὲ τῶν πτερύγων\nἀποτέμῃ, τὸ κάλλος ἀφαιρήσεται· τὰ πτερὰ γὰρ αὐτῶν τὸ\nκάλλος ἐστίν, ἀλλ’ οὐ τὸ σῶμα.’ ὅτι δὲ καὶ περισπούδαστος\nἦν αὐτῶν ἡ θέα ἐν τῷ αὐτῷ λόγῳ πάλιν φησίν· ‘ἀλλὰ τὰς μὲν\nνουμηνίας ὁ βουλόμενος εἰσῄει, τὰς δ’ ἄλλας ἡμέρας εἴ τις\nἔλθοι βουλόμενος θεάσασθαι, οὐκ ἔστιν ὅστις ἔτυχε. καὶ\nταῦτα οὐκ ἐχθὲς οὐδὲ πρῴην, ἀλλ’ ἔτη πλέον ἢ τριάκοντά\nἐστιν.’\nταὧς δὲ λέγουσιν Ἀθηναῖοι, ὥς φησι Τρύφων (fr. 5 Vels), τὴν τελευταίαν συλλαβὴν\nπερισπῶντες καὶ δασύνοντες. καὶ ἀναγιγνώσκουσι μὲν οὕτως\nπαρ’ Εὐπόλιδι ἐν Ἀστρατεύτοισ — πρόκειται δὲ τὸ μαρτύριον\n(Litt. c) — καὶ ἐν Ὄρνισιν Ἀριστοφάνους\n(v. 101)\nΤηρεὺς γὰρ εἶ σύ; πότερον ὄρνις ἢ ταὧς; καὶ πάλιν\n(269)ὄρνις δῆτα. τίς ποτ’ ἐστίν; οὐ δήπου ταὧς; λέγουσι δὲ καὶ τὴν δοτικὴν ταωνι, ὡς ἐν τῷ αὐτῷ\nἈριστοφάνης (v. 884). ἀμήχανον δὲ παρὰ\nἈττικοῖς καὶ Ἴωσιν ἐν τοῖς ὑπὲρ μίαν συλλαβὴν ὀνόμασι τὴν\nτελευτῶσαν ἀπὸ φωνήεντος ἀρχομένην δασύνεσθαι. πάντως γὰρ\nεἶναι ψιλὴν αὐτὴν παρηκολούθηκεν, οἷον νεὤς, λεὤς,\nΤυνδάρεὠς, Μενέλεὠς, λειπόνεὠς, εὔνεὠς, Νείλεὠς, πρᾶὀς,\nυἱὄς, Κεῖὀς, Χῖὀς, δῖὀς, χρεῖὀς, πλεῖὀς, λεῖὀς, λαιὄς,\nβαιὄς, φαιὄς, πηὄς, γόὀς, θοὄς, ῥόὀς, ζωὄς. φίλαρχος γὰρ\nοὖσα καὶ ἡγεμονικὴ τὴν φύσιν ἡ δασύτης τοῖς τελευταίοις\nμέρεσι τῶν ὀνομάτων οὐδαμῶς ἐγκαθείργνυται. ὠνόμασται δὲ\nταὧς ἀπὸ τῆς τάσεως τῶν πτερῶν.’ Σέλευκος δ’ ἐν τῷ πέμπτῳ\nπερὶ Ἑλληνισμοῦ· ‘ταὧς· παραλόγως δ’ οἱ Ἀττικοὶ καὶ\nδασύνουσι καὶ περισπῶσι. τοῖς δὲ πρώτοις τῶν φωνηέντων κατὰ\nτὰς ἁπλᾶς τῶν ὀνομάτων ἐκφορὰς συνεκφέρεσθαι ἐθέλει καὶ\nἐνταυθοῖ προᾴττουσα καὶ τάχιον ἐκθέουσα δι’ ἐπιπολῆς ἐστι\nτῶν λέξεων. τεκμαιρόμενοι οὖν Ἀθηναῖοι καὶ διὰ τῆς τάξεως\nτὴν ἐνοῦσαν τῇ προσῳδίᾳ φύσιν οὐκ ἐπὶ τῶν φωνηέντων αὐτὴν\nτιθέασιν ὥσπερ τὰς ἄλλας, πρὸ δὲ τούτων τάσσουσιν. οἶμαι δὲ καὶ διὰ τοῦ Η στοιχείου τυπώσασθαι τοὺς παλαιοὺς τὴν δασεῖαν.\nδιόπερ καὶ Ῥωμαῖοι πρὸ πάντων τῶν δασυνομένων ὀνομάτων τὸ\nΗ προγράφουσι, τὸ ἡγεμονικὸν\nαὐτῆς διασημαίνοντες. εἰ δὲ τοιαύτη ἡ δασύτης, μήποτ᾽\nἀλόγως κατὰ τὴν τελευτῶσαν συλλαβὴν ὁ ταὼς πρὸς τῶν Ἀττικῶν\nπροσπνεῖται.’\nπολλῶν οὖν καὶ ἄλλων ἐν τῷ συμποσίῳ περὶ ἑκάστου τῶν\nεἰσκομιζομένων ῥηθέντων, ‘ἀλλὰ κἀγώ, φησὶν ὁ Λαρήνσιος,\nκατὰ τὸν πάντα ἄριστον Οὐλπιανὸν προτείνω τι καὶ αὐτὸς\nὑμῖν· ζητήσεις γὰρ σιτούμεθα· τὸν τέτρακα τί νομίζετε;’ καί\nτινος εἰπόντος ‘εἶδος ὀρνέου’ (ἔθος δὲ γραμματικῶν παισὶν\nπερὶ πάντων τῶν προβαλλομένων λέγειν, εἶδος φυτοῦ, εἶδος\nὀρνέου, εἶδος λίθου), ὁ Λαρήνσιος ἔφη· ‘καὶ αὐτός, ἀνδρῶν\nλῷστε, ὅτι ὁ χαρίεις Ἀριστοφάνης ἐν τοῖς Ὄρνισι μνημονεύει\nἐν τούτοις (v. 884) οἶδα· ‘πορφυρίωνι καὶ\nπελεκᾶντι καὶ πελεκίνῳ καὶ φλέξιδι καὶ τέτρακι καὶ ταὧνι.’\nζητῶ δ’ ἐγὼ παρ’ ὑμῶν μαθεῖν εἰ καὶ παρ’ ἄλλῳ τινὶ αὐτοῦ\nτις γίνεται μνήμη. Ἀλέξανδρος γὰρ ὁ Μύνδιος ἐν δευτέρῳ περὶ\nπτηνῶν ζῴων οὐ τοῦ ὄρνιθος τοῦ μεγάλου μνημονεύει, ἀλλά\nτινος τῶν σμικροτάτων. λέγει γὰρ οὕτως· ‘τέτραξ τὸ μέγεθος\nἴσος σπερμολόγῳ, τὸ χρῶμα κεραμεοῦς, ῥυπαραῖς στιγμαῖς καὶ\nμεγάλαις γραμμαῖς ποικίλος, καρποφάγος. ὅταν ᾠοτοκῇ δέ,\nτετράζει τῇ φωνῇ. καὶ Ἐπίχαρμος ἐν Ἥβας Γάμῳ (p. 237\nL)· λαμβάνοντι γὰρὄρτυγας στρουθούς τε κορυδαλλάς τε\nφιλοκονείμονας\nτέτραγας σπερματολόγους τε κἀγλαὰς συκαλλίδας. καὶ ἐν ἄλλοις δέ φησιν (p. 240 L)·\nἦν δ’ ἐρῳδιοί τε πολλοὶ μακροκαμπυλαύχενεςτέτραγές τε σπερματολόγοι.’ ἐπεὶ δὲ ὑμεῖς οὐδὲν ἔχετε (σιωπᾶτε γάρ), ἐγὼ καὶ\nτὸ ὄρνεον ὑμῖν ἐπιδείξω. ἐπιτροπεύων γὰρ ἐν Μυσίᾳ τοῦ\nκυρίου αὐτοκράτορος καὶ προιστάμενος τῶν τῆς ἐπαρχίας\nἐκείνης πραγμάτων τεθέαμαι ἐπὶ τῇ χώρᾳ ἐκείνῃ τοὔρνεον. καὶ\nμαθὼν οὕτω καλούμενον παρὰ τοῖς Μυσοῖς καὶ Παίοσιν\nὑπεμνήσθην ἐκ τῶν ὑπ’ Ἀριστοφάνους εἰρημένων τὸν ὄρνιθα.\nνομίζων δὲ καὶ παρὰ τῷ πολυμαθεστάτῳ Ἀριστοτέλει μνήμης\nἠξιῶσθαι τὸ ζῷον ἐν τῇ πολυταλάντῳ πραγματείᾳ (ὀκτακόσια\nγὰρ εἰληφέναι τάλαντα παρ’ Ἀλεξάνδρου τὸν Σταγιρίτην λόγος\nἔχει εἰς τὴν περὶ τῶν ζῴων ἱστορίαν) ὡς οὐδὲν εὗρον περὶ\nαὐτοῦ λεγόμενον, ἔχαιρον ἔχων ἐχεγγυώτατον μάρτυρα τὸν\nχαρίεντα Ἀριστοφάνη.’ ἅμα δὲ ταῦτα λέγοντος αὐτοῦ εἰσῆλθέ\nτις φέρων ἐν τῷ ταλάρῳ τὸν τέτρακα. ἦν δὲ τὸ μὲν μέγεθος\nὑπὲρ ἀλεκτρυόνα τὸν μέγιστον, τὸ δὲ εἶδος πορφυρίωνι\nπαραπλήσιος· καὶ ἀπὸ τῶν ὤτων ἑκατέρωθεν εἶχε κρεμάμενα\nὥσπερ οἱ ἀλεκτρυόνες τὰ κάλλαια· βαρεῖα δ’ ἦν ἡ φωνή.\nθαυμασάντων οὖν ἡμῶν τὸ εὐανθὲς τοῦ ὄρνιθος μετ’ οὐ πολὺ\nκαὶ ἐσκευασμένος παρηνέχθη, καὶ τὰ κρέα αὐτοῦ ἦν παραπλήσια\nτοῖς τῆς μεγάλης στρουθοῦ, ἣν καὶ αὐτὴν πολλάκις\nκατεδαισάμεθα.\nΨΥΑΙ. ὁ τὴν τῶν Ἀτρειδῶν κάθοδον πεποιηκὼς ἐν τῷ τρίτῳ\nφησίν (om. Kinkel)·\nἾσον δ’ Ἑρμιονεὺς ποσὶ καρπαλίμοισι μετασπὼνψύας ἔγχει νύξε. Σιμάριστος δ’ ἐν τρίτῳ Συνωνύμων οὕτως γράφει·\n‘ὀσφύος αἱ ἐκ πλαγίων σάρκες ἐπανεστηκυῖαι ψύαι. τὰ δ᾽\nἑκατέρωθεν κοιλώματα λέγουσι κύβους γαλλιας.’ Κλέαρχος δ᾽\nἐν δευτέρῳ περὶ σκελετῶν οὕτως φησί (FHG II\n324)· ‘σάρκες μυωταὶ καθ’ ἑκάτερον μέρος, ἃς οἳ\nμὲν ψύας, οἳ δὲ ἀλώπεκας, οἳ δὲ νευρομήτρας καλοῦσι.\nμνημονεύει δὲ τῶν ψυῶν καὶ Ἱπποκράτης ὁ ἱερώτατος.\nὠνομάσθησαν δ’ οὕτως διὰ τὸ ῥᾳδίως ἀποψᾶσθαι ἢ οἷόν τις\nοὖσα ἐπιψαύουσα σὰρξ καὶ ἐπιπολῆς τοῖς\nὀστέοις ὑπάρχουσα.’ μνημονεύει αὐτῶν καὶ Εὔφρων ὁ κωμικὸς\nἐν Θεωροῖς (IV 491 M)· λοβός τίς ἐστι καὶ ψύαι καλούμεναι·ταύτας ἐπιτεμὼν πρὶν θεωρῆσαι μαθών ...\nΟΥΘΑΡ. Τηλεκλείδης Στερροῖς (I 217\nK)·ὡς οὖσα θῆλυς εἰκότως οὖθαρ φορῶ. Ἡρόδοτος δ’ ἐν τῇ τετάρτῃ τῶν ἱστοριῶν φησιν\n(c. 2)... σπανίως δ’ ἔστιν εὑρεῖν τὸ οὖθαρ\nἐπὶ τῶν ἄλλων ζῴων λεγόμενον· ΥΠΟΓΑΣΤΡΙΟΝ δὲ μόνον ὡς ἐπὶ\nτῶν ἰχθύων λέγεται. Στράττις Ἀταλάντῃ (I 713\nK)· ὑπογάστριον θύννου τι κἀκροκώλιον. Θεόπομπος Καλλαίσχρῳ (I 738 K)·\nἰχθύων δὲ δὴὑπογάστρι᾽, ὦ Δάματερ. ἐν δὲ Σειρῆσιν ὑπήτρια καλεῖ τὰ ὑπογάστρια λέγων\nοὕτως (I 747 K)·\nθύννων τε λευκὰ Σικελικῶν ὑπήτρια·\nΛΑΓΩΣ. περὶ τούτου ὁ μὲν ὀψοδαίδαλος Ἀρχέστρατος οὕτως φησί\n(fr. 57 R)· τοῦ δὲ λαγὼ πολλοί τε τρόποι πολλαί τε θέσειςσκευασίας εἰσίν. κεῖνος δ’ οὖν ἐστιν ἄριστος,ἂν πεινῶσι μεταξὺ φέρῃς κρέας ὀπτὸν ἑκάστῳ,θερμόν, ἁπλῶς ἁλίπαστον, ἀφαρπάζων ὀβελίσκουμικρὸν ἐνωμότερον. μὴ λυπείτω δέ σ’ ὁρῶνταἰχῶρα στάζοντα κρεῶν, ἀλλ’ ἔσθιε λάβρως.αἱ δ’ ἄλλαι περίεργοι ἔμοιγ’ εἰσὶν διὰ παντὸςσκευασίαι, γλοιῶν καταχύσματα καὶ κατάτυρακαὶ κατέλαια λίαν, ὥσπερ γαλῇ ὀψοποιούντων. Ναυσικράτης δ’ ὁ κωμῳδιοποιὸς ἐν Περσίδι σπανίως,\nφησίν, ἔστιν εὑρεῖν δασύποδα περὶ τὴν Ἀττικήν· λέγει δὲ ὧδε\n(II 296 K)· ἐν τῇ γὰρ Ἀττικῇ τίς εἶδε πώποτελέοντας ἢ τοιοῦτον ἕτερον θηρίον;οὗ δασύποδ’ εὑρεῖν ἐστιν οὐχὶ ῥᾴδιον. Ἀλκαῖος δ’ ἐν Καλλιστοῖ καὶ ὡς πολλῶν ὄντων\nἐμφανίζει διὰ τούτων (I 759 K)· κορίαννον ἵνα τί λεπτόν; Β. ἵνα τοὺς δασύποδαςοὓς ἂν λάβωμεν ἁλσὶ διαπάττειν ἔχῃς.\nΤρύφων δέ φησι (fr. 19 Vels)· ‘τὸν λαγὼν ἐπ᾽\nαἰτιατικῆς ἐν Δαναίσιν Ἀριστοφάνης ὀξυτόνως καὶ μετὰ τοῦ\nν λέγει (I 456 K)·\nλύσας ἴσως ἂν τὸν λαγὼν ξυναρπάσειεν ὑμῶν. καὶ ἐν Δαιταλεῦσιν (I 445 K)·\nἀπόλωλα· τίλλων τὸν λαγὼν ὀφθήσομαι. Ξενοφῶν δ’ ἐν Κυνηγετικῷ (c. 5, 1)\nχωρὶς τοῦ ν λαγῶ καὶ περισπωμένως,\nἐπεὶ τὸ καθ’ ἡμᾶς ἐστι λαγός. ὥσπερ δὲ ναὸν λεγόντων ἡμῶν\nἐκεῖνοί φασιν νεὼν καὶ λαὸν λεών, οὕτω λαγὸν ὀνομαζόντων\nἐκεῖνοι λαγὼν ἐροῦσι. τῇ δὲ τὸν λαγὸν ἑνικῇ αἰτιατικῇ\nἀκόλουθός ἐστιν ἡ παρὰ Σοφοκλεῖ ἐν Ἀμύκῳ σατυρικῷ\nπληθυντικὴ ὀνομαστική (fr. 108)· γέρανοι, χελῶναι, γλαῦκες, ἰκτῖνοι, λαγοί. τῇ δὲ λαγὼν ἡ διὰ τοῦ ω\nπαραπλησίως προσαγορευομένη λαγῲ παρ’ Εὐπόλιδι ἐν Κόλαξιν\n(I 303 K)· ‘ἵνα πάρα μὲν βατίδες καὶ λαγῲ\nκαὶ γυναῖκες εἱλίποδες.’ εἰσὶν δ’ οἳ καὶ ταῦτ’ ἀλόγως κατὰ\nτὴν τελευτῶσαν συλλαβὴν περισπωμένως προφέρονται. δεῖ δὲ\nὀξυτονεῖν τὴν λέξιν, ἐπειδὴ τὰ εἰς\nοσ λήγοντα τῶν ὀνομάτων ὁμότονά ἐστι, κἂν μεταληφθῇ\nεἰς τὸ ω παρ’ Ἀττικοῖς· ναὸς νεώς,\nκάλος κάλως. οὕτως δ’ ἐχρήσατο τῷ ὀνόματι καὶ Ἐπίχαρμος καὶ\nἩρόδοτος καὶ ὁ τοὺς Εἵλωτας ποιήσας. εἶτά ἐστι τὸ μὲν Ἰακὸν\nλαγός (Amipsiae I 675 K)· λαγὸν ταράξας πῖθι τὸν θαλάσσιον, τὸ δὲ λαγὼς Ἀττικόν. λέγουσι δὲ καὶ Ἀττικοὶ λαγός,\nὡς Σοφοκλῆς (fr. 108)· γέρανοι, κορῶναι, γλαῦκες, ἰκτῖνοι, λαγοί. τὸ μέντοι ἢ πτῶκα λαγωόνIl. 23.310 εἰ μέν ἐστιν Ἰωνικόν, πλεονάζει τὸ ω, εἰ δ’ Ἀττικόν, τὸ ο. λαγῷα δὲ λέγεται κρέα.’\nἩγήσανδρος δ’ ὁ Δελφὸς ἐν ὑπομνήμασι (FHG IV\n421) ‘κατὰ τὴν Ἀντιγόνου τοῦ Γονατᾶ φησιν\nβασιλείαν τοσοῦτον πλῆθος γενέσθαι\nλαγῶν ἐν Ἀστυπαλαίᾳ, ὡς τοὺς Ἀστυπαλαιεῖς περὶ αὐτῶν\nμαντεύσασθαι. καὶ τὴν Πυθίαν εἰπεῖν κύνας τρέφειν καὶ\nκυνηγετεῖν· ἁλῶναί τε ἐν ἐνιαυτῷ πλείους τῶν ἑξακισχιλίων.\nἐγένετο δὲ τὸ πλῆθος τοῦτο Ἀναφαίου τινὸς ἐμβαλόντος δύο\nλαγωοὺς εἰς τὴν νῆσον· ὡς καὶ πρότερον Ἀστυπαλαιέως τινὸς\nἀφέντος δύο πέρδικας εἰς τὴν Ἀνάφην τοσοῦτον πλῆθος ἐγένετο\nπερδίκων ἐν τῇ Ἀνάφῃ, ὡς κινδυνεῦσαι ἀναστάτους γενέσθαι\nτοὺς κατοικοῦντας. κατ’ ἀρχὰς δ’ ἡ μὲν Ἀστυπάλαια οὐκ εἶχεν\nλαγώς, ἀλλὰ πέρδικας .....’ πολύγονον δ’ ἐστὶ τὸ ζῷον ὁ\nλαγώς, ὡς Ξενοφῶν εἴρηκεν ἐν τῷ Κυνηγετικῷ (5,\n13). καὶ Ἡρόδοτος δ’ οὕτως φησίν (III\n108)· ‘τοῦτο μὲν ὅτι ὁ λαγὼς ὑπὸ πάντων\nθηρεύεται, καὶ θηρίου καὶ ὄρνιθος καὶ ἀνθρώπου, οὕτω δή τι\nπολύγονόν ἐστιν, ἐπικυίσκει τε μόνον πάντων θηρίων, καὶ τὸ\nμὲν δασὺ τῶν τέκνων ἐν τῇ γαστρί, τὸ δὲ ψιλόν, τὸ δὲ ἄρτι\nἐν τῇς μήτρῃσι πλάσσεται, τὸ δ’ ἐπαναιρέεται.’ Πολύβιος δ᾽\nἐν τῇ δωδεκάτῃ τῶν ἱστοριῶν (c. 3, 10)\nγίγνεσθαί φησι παρόμοιον τῷ λαγῷ ζῷον τὸν κούνικλον\nκαλούμενον, γράφων οὕτως· ‘ὁ δὲ κούνικλος καλούμενος\nπόρρωθεν μὲν ὁρώμενος εἶναι δοκεῖ λαγὼς μικρός· ὅταν δ’ εἰς\nτὰς χεῖρας λάβῃ τις, μεγάλην ἔχει διαφορὰν καὶ κατὰ τὴν\nἐπιφάνειαν καὶ κατὰ τὴν βρῶσιν. γίνεται δὲ τὸ πλεῖον κατὰ\nγῆς.’ μνημονεύει δ’ αὐτῶν καὶ Ποσειδώνιος ὁ φιλόσοφος ἐν τῇ\nἱστορίᾳ (FHG III 275)· ‘καὶ ἡμεῖς εἴδομεν\nπολλοὺς κατὰ τὸν ἀπὸ Δικαιαρχείας πλοῦν\nἐπὶ Νέαν πόλιν. νῆσος γάρ ἐστιν οὐ μακρὰν τῆς γῆς κατὰ τὰ\nτελευταῖς μέρη τῆς Δικαιαρχείας ὑπ’ ὀλίγων μὲν\nκατοικουμένη, πολλοὺς δὲ ἔχουσα τοὺς κουνίκλους τούτους.’\nκαλοῦνται δέ τινες καὶ χελιδονίαι λαγωοί. μνημονεύει\nΔίφιλος ἢ Καλλιάδης ἐν Ἀγνοίᾳ οὕτως (II 541\nK)· τί τοῦτο; ποδαπὸς οὗτος;Β. χελιδόνειος ὁ δασύπους, γλυκεῖα δ’ ἡ μίμαρκυς. Θεόπομπος δὲ ἐν τῇ κʹ τῶν ἱστοριῶν\n(FHG I 301) περὶ τὴν Βισαλτίαν φησὶ λαγωοὺς\nγίγνεσθαι δύο ἥπατα ἔχοντας.\nΣΥΟΣ δὲ ἀγρίου ἐπεισενεχθέντος, ὃς κατ’ οὐδὲν ἦν ἐλάττων\nτοῦ καλοῦ γραφομένου Καλυδωνίου, ‘προβάλλω, τὶς ἔφη, σοὶ\nζητεῖν, φροντιστὰ καὶ λογιστὰ Οὐλπιανέ, τίς ἱστόρηκε τὸν\nΚαλυδώνιον σῦν θήλειάν τε γεγονέναι καὶ λευκὸν τὴν χρόαν.’\nὃ δὲ σφόδρα φροντίσας καὶ τὸ προβληθὲν ἀποδιοπομπησάμενος\n‘ἀλλ’ ὑμεῖς γε, ἔφη, ἄνδρες γάστρωνες, εἰ μὴ κόρον ἤδη\nἔχετε τοσούτων ἐμπλησθέντες, ὑπερβάλλειν μοι δοκεῖτε πάντας\nτοὺς ἐπὶ πολυφαγίᾳ διαβοήτους γενομένους· καὶ τίνες εἰσὶν\nοὗτοι ζητεῖτε. προφέρεσθαι δὲ δίκαιόν ἐστιν ὑμᾶς σὺν τῷ σ σῦς ἐτυμώτερον· παρὰ τὸ σεύεσθαι\nγὰρ καὶ ὁρμητικῶς ἔχειν τὸ ζῷον εἴρηται. τέτριπται δὲ καὶ\nτὸ λέγειν χωρὶς τοῦ κατ’ ἀρχὰς σ\nὗς. οἳ δὲ σῦν εἰρῆσθαι οἱονεὶ θῦν, τὸν εἰς θυσίαν\nεὐθετοῦντα. νῦν δέ, εἰ δοκεῖ, ἀποκρίνασθέ μοι τίς\nμνημονεύει κατὰ τὸ σύνθετον ὁμοίως ἡμῖν\nσυάγρου ἐπὶ τοῦ συὸς τοῦ ἀγρίου. Σοφοκλῆς μὲν γὰρ ἐν\nἈχιλλέως Ἐρασταῖς ἐπὶ κυνὸς ἔταξε τοὔνομα ἀπὸ τοῦ σῦς\nἀγρεύειν, λέγων (fr. 159 N)· σὺ δ᾽, ὦ Σύαγρε, Πηλιωτικὸν τρέφος. παρ’ Ἡροδότῳ δὲ ὄνομα κύριον Σύαγρος Λάκων γένος,\nὁ πρὸς Γέλωνα τὸν Συρακόσιον πρεσβεύσας περὶ τῆς πρὸς τοὺς\nΜήδους συμμαχίας ἐν τῇ ἐβδόμῃ (c. 153). καὶ\nΑἰτωλῶν δὲ οἶδα στρατηγὸν Σύαγρον, οὗ μνημονεύει Φύλαρχος\nἐν τετάρτῃ ἱστοριῶν (FHG I 335).’ καὶ ὁ\nΔημόκριτος ἔφη· ‘ἀεί ποτε σύ, ὦ Οὐλπιανέ, οὐδενὸς\nμεταλαμβάνειν εἴωθας τῶν παρασκευαζομένων πρὶν μαθεῖν εἰ ἡ\nχρῆσις μὴ εἴη τῶν ὀνομάτων παλαιά. κινδυνεύεις οὖν ποτε διὰ\nταύτας τὰς φροντίδας ὥσπερ ὁ Κῷος Φιλητᾶς ζητῶν τὸν\nκαλούμενον ψευδολόγον τῶν λόγων ὁμοίως ἐκείνῳ διαλυθῆναι.\nἰσχνὸς γὰρ πάνυ τὸ σῶμα διὰ τὰς ζητήσεις γενόμενος\nἀπέθανεν, ὡς τὸ πρὸ τοῦ μνημείου αὐτοῦ ἐπίγραμμα δηλοῖ·\nξεῖνε, Φιλητᾶς εἰμί. λόγων ὁ ψευδόμενός μεὤλεσε καὶ νυκτῶν φροντίδες ἑσπέριοι.\nἵν’ οὖν μὴ καὶ σὺ ζητῶν τὸν σύαγρον ἀφαυανθῇς, μάθε ὅτι\nἈντιφάνης μὲν ἐν Ἁρπαζομένῃ οὕτως ὠνόμασε (II 27\nK)· λαβὼν ἐπανάξω σύαγρον εἰς τὴν οἰκίαντῆς νυκτὸς αὐτῆς καὶ λέοντα καὶ λύκον. Διονύσιος δὲ ὁ τύραννος ἐν τῷ Ἀδώνιδι (p.\n616 N)· νυμφῶν ὑπὸ σπήλυγγα τὸν αὐτόστεγον\nσύαγρον ἐκβόλειον εὔθηρον κλύειν,ᾧ πλεῖστ’ ἀπαρχὰς ἀκροθινιάζομαι. Λυγκεὺς δ’ ὁ Σάμιος ἐν τῇ πρὸς Ἀπολλόδωρον\nἐπιστολῇ γράφει οὕτως· ‘ἵνα τὰ μὲν αἴγεια τοῖς παισί, τὰ δὲ\nσυάγρεια μετὰ τῶν φίλων αὐτὸς ἔχῃς.’ καὶ Ἱππόλοχος δὲ ὁ\nΜακεδών, οὗ ἐμνημονεύσαμεν ἐν τοῖς πρὸ τούτων (IV 128\na), ἐν τῇ πρὸς τὸν προειρημένον Λυγκέα ἐπιστολῇ\nἐμνήσθη συάγρων πολλῶν. ἐπεὶ δὲ σὺ καὶ τὸ προβληθέν σοι\nἀποπροσπεποίησαι περὶ τῆς χρόας τοῦ Καλυδωνίου, συός εἴ τις\nαὐτὸν ἱστορεῖ λευκὸν τὴν χρόαν γεγονότα, ἐροῦμεν ἡμεῖς τὸν\nεἰπόντα· τὸ δὲ μαρτύριον ἀνίχνευσον σύ. πάλαι γὰρ τυγχάνω\nἀνεγνωκὼς τοὺς Κλεομένους τοῦ Ῥηγίνου διθυράμβους, ὧν ἐν τῷ\nἐπιγραφομένῳ Μελεάγρῳ τοῦτο ἱστόρηται (III 564\nB). οὐκ ἀγνοῶ δ’ ὅτι οἱ περὶ τὴν Σικελίαν\nκατοικοῦντες ἀσχέδωρον καλοῦσι τὸν σύαγρον. Αἰσχύλος γοῦν\nἐν Φορκίσι παρεικάζων τὸν Περσέα τῷ ἀγρίῳ τούτῳ συί φησιν\n(fr. 254)· ἔδυ δ’ ἐς ἄντρον ἀσχέδωρος ὥς. καὶ Σκίρας (εἷς δ’ ἐστὶν οὗτος τῆς Ἰταλικῆς\nκαλουμένης κωμῳδίας ποιητής, γένος Ταραντῖνος) ἐν Μελεάγρῳ\nφησίν· ἔνθ’ οὔτε ποιμὴν ἀξιοῖ νέμειν βοτὰοὔτ’ ἀσχέδωρος νεμόμενος καπρώζεται. ὅτι δὲ Αἰσχύλος διατρίψας ἐν Σικελίᾳ πολλαῖς\nκέχρηται φωναῖς Σικελικαῖς οὐδὲν θαυμαστόν.\nπεριεφέροντο καὶ ΕΡΙΦΟΙ πολλάκις ποικίλως ἐσκευασμένοι·\nἄλλοι δὲ καὶ πολὺ τοῦ ὀποῦ ἔχοντες,\nοἵτινες οὐ τὴν τυχοῦσαν ἡδονὴν παρεῖχον ἡμῖν. καὶ γὰρ τὸ\nτοῦ αἰγὸς κρέας τροφιμώτατόν ἐστι. Κλειτόμαχος γοῦν ὁ\nΚαρχηδόνιος οὐδενὸς δεύτερος τῶν ἀπὸ τῆς νέας Ἀκαδημείας\nκατὰ τὴν θεωρίαν ὢν Θηβαῖόν τινα ἀθλητὴν ὑπερβαλεῖν ἰσχύι\nφησὶ τοὺς καθ’ ἑαυτὸν κρέασιν αἰγείοις χρώμενον. εὔτονοι\nγὰρ καὶ γλίσχροι οἱ χυμοὶ καὶ πολὺν χρόνον\nὑπομένειν ἐν τοῖς ὄγκοις δυνάμενοι. ἐσκώπτετο δὲ ὁ ἀθλητὴς\nδιὰ τὴν ἀπὸ τῶν ἱδρώτων δυσωδίαν. τὰ δ’ ὕεια καὶ ἄρνεια\nκρέα ἀδιαπόνητα ταῖς ἕξεσιν ὑπάρχοντα ῥᾷστα φθείρεται διὰ\nτὴν πιμελήν.\nτὰ δὲ παρὰ τοῖς κωμῳδιοποιοῖς λεγόμενα δεῖπνα ἡδίστην ἀκοὴν\nπαρέχει τοῖς ὠσὶ μᾶλλον ἢ τῇ φάρυγγι, ὥσπερ τὰ παρὰ\nἈντιφάνει μὲν ἐν Ἀκεστρίᾳ (II 17 K)· κρέας δὲ τίνος ἥδιστ’ ἂν ἐσθίοις (φησίν) ; Β.\nτίνος;εἰς εὐτέλειαν. τῶν προβάτων μὲν οἷς ἔνιμήτ’ ἔρια μήτε τυρός, ἀρνός, φίλτατε.τῶν δ’ αἰγιδίων κατὰ ταὔθ’ ἃ μὴ τυρὸν ποιεῖ,ἐρίφου. διὰ τὴν ἐπικαρπίαν γὰρ τῶν ἁδρῶνταῦτ’ ἐσθίων τὰ φαῦλ’ ἀνέχομαι. ἐν δὲ Κύκλωπί φησι (II 65 K)· τῶν χερσαίων δ’ ὑμῖν ἥξειπαρ’ ἐμοῦ ταυτί·βοῦς ἀγελαῖος, τράγος ὑλιβάτης,αἲξ οὐρανία, κριὸς τομίας,κάπρος ἐκτομίας, ὗς οὐ τομίας,δέλφαξ, δασύπους, ἔριφοι, ....\nτυρὸς χλωρός, τυρὸς ξηρός,τυρὸς κοπτός, τυρὸς ξυστός,τυρὸς τμητός, τυρὸς πηκτός.\nΜνησίμαχος δ’ ἐν Ἱπποτρόφῳ τοιαῦτα παρασκευάζει (II\n437 K)· βαῖν’ ἐκ θαλάμων κυπαρισσορόφωνἔξω, Μάνη· στεῖχ’ εἰς ἀγορὰνπρὸς τοὺς Ἑρμᾶς,οὗ προσφοιτῶσ’ οἱ φύλαρχοι,τούς τε μαθητὰς τοὺς ὡραίους,οὓς ἀναβαίνειν ἐπὶ τοὺς ἵππουςμελετᾷ Φείδων καὶ καταβαίνειν·οἶσθ’ οὓς φράζω;τούτοις τοίνυν ἄγγελλ᾽, ὁτιὴψυχρὸν τοὔψον, τὸ ποτὸν θερμόν,ξηρὸν φύραμ᾽, ἄρτοι ξηροί·σπλάγχν’ ὀπτᾶται, χναῦμ’ ἥρπασται,κρέας ἐξ ἅλμης ἐξῄρηται,τόμος ἀλλᾶντος, τόμος ἠνύστρου,χορδῆς ἕτερος, φύσκης ἕτεροςδιαλαιμοτομεῖθ’ ὑπὸ τῶν ἔνδον·κρατὴρ ἐξερροίβδητ’ οἴνου·πρόποσις χωρεῖ· λέπεται κόρδαξ·ἀκολασταίνει νοῦς μειρακίων·πάντ’ ἐστ’ ἔνδον τὰ κάτωθεν ἄνω.μέμνησ’ ἃ λέγω, πρόσεχ’ οἷς φράζω.χάσκεις οὗτος;\nβλέψον δευρί· πῶς αὐτὰ φράσεις; αὐτίκ’ ἐρῶ σοι\nπάλιν ἐξ ἀρχῆς· ἥκειν ἤδη καὶ μὴ μέλλειν τῷ τε μαγείρῳ μὴ\nλυμαίνεσθ᾽, ὡς τῶν ὄψων ἑφθῶν ὄντων, ὀπτῶν ὄντων, ψυχρῶν\nὄντων, καθ’ ἕκαστα λέγων· βολβός, ἐλαία, σκόροδον, καυλός,\nκολοκύντη, ἔτνος, θρῖον, φυλλάς, θύννου τεμάχη, γλάνιδος,\nγαλεοῦ, ῥίνης, γόγγρου· φοξῖνος ὅλος, κορακῖνος ὅλος,\nμεμβράς, σκόμβρος, θυννίς, κωβιός, ἠλακατῆνες, κυνὸς\nοὐραῖον τῶν καρχαριῶν, νάρκη, βάτραχος, πέρκη, σαῦρος,\nτριχίας, φυκίς, βρίγκος, τρίγλη, κόκκυξ, τρυγών, σμύραινα,\nφάγρος, μύλλος, λεβίας, σπάρος, αἰολίας, θρᾷττα, χελιδών,\nκαρίς, τευθίς, ψῆττα, δρακαινίς, πουλυπόδειον, σηπία,\nὀρφώς, κάραβος, ἔσχαρος, ἀφύαι, βελόναι, κεστρεύς,\nσκορπίος, ἔγχελυς, ἄρκτος, κρέα τ’ ἄλλα (τὸ πλῆθος\nἀμύθητον) χηνός, χοίρου, βοός, ἀρνός, οἰός, κάπρου, αἰγός,\nἀλεκτρυόνος, νήττης, κίττης, πέρδικος, ἀλωπεκίου.\nκαὶ μετὰ δεῖπνον θαυμαστὸν ὅσ’ ἔστ᾽ἀγαθῶν πλήθη.πᾶς δὲ κατ’ οἴκους μάττει, πέττει,τίλλει, κόπτει, τέμνει, δεύει,χαίρει, παίζει, πηδᾷ, δειπνεῖ,πίνει, σκιρτᾷ, λορδοῖ, κεντεῖ βινεῖ.σεμναὶ δ’ αὐλῶν ἀγαναὶ φωναί,μολπά, κλαγγὰ θράττει, νεῖται πνεῖται.κούραν Κασίαςἀπὸ γᾶς ἁγίας, ἁλίας Συρίαςὀσμὴ σεμνὴ μυκτῆρα δονεῖλιβάνου, μάρου, σμύρνης, καλάμου,στύρακος, βάρου,λίνδου, κίνδου, κισθοῦ, μίνθου·τοιάδε δόμους ὁμίχλη κατέχειπάντων ἀγαθῶν ἀνάμεστος.\nἐπὶ τούτοις λεγομένοις παρηνέχθη ἡ ῥοδουντία καλουμένη\nλοπάς· περὶ ἧς ἐξετραγῴδησεν ὁ σοφὸς ἐκεῖνος μάγειρος, πρὶν\nκαὶ ἐπιδεῖξαι ὅ τι φέρει. διεχλεύαζέ τε τοὺς πάνυ μαγείρους\nγενομένους, ὧν καὶ μνημονεύων ἔφη· ‘τί τοιοῦτον ἐξεῦρεν ὁ\nπαρὰ Ἀνθίππῳ τῷ κωμικῷ μάγειρος, ὃσ ἐν τῷ\nἘγκαλυπτομένῳ τοιάδε ὠγκώσατο (IV 459 M)·\nΣόφων Ἀκαρνὰν καὶ Ῥόδιος Δαμόξενοςἐγένονθ’ ἑαυτῶν συμμαθηταὶ τῆς τέχνης·ἐδίδασκε δ’ αὐτοὺς Σικελιώτης Λάβδακος.οὗτοι τὰ μὲν παλαιὰ καὶ θρυλούμενα\nἀρτύματ’ ἐξήλειψαν ἐκ τῶν βιβλίων καὶ τὴν θυίαν\nἠφάνισαν ἐκ τοῦ μέσου, οἷον λέγω κύμινον, ὄξος, σίλφιον,\nτυρόν, κορίαννον, οἷς ὁ Κρόνος ἀρτύμασιν ἐχρῆτο, πάντ᾽\nἀφεῖλον εἶναί θ’ ὑπέλαβον τὸν τοῖς τοιούτοισ\nπαντοπώλην χρώμενον. αὐτοὶ δ’ ἔλαιον καὶ λοπάδα καινήν,\nπάτερ, πῦρ τ’ ὀξὺ καὶ μὴ πολλάκις φυσώμενον ἐποίουν· ἀπὸ\nτούτου πᾶν τὸ δεῖπνον εὐτρεπές. οὗτοί τε πρῶτοι δάκρυα καὶ\nπταρμὸν πολὺν ἀπὸ τῆς τραπέζης καὶ σίαλον ἀπήγαγον, τῶν τ᾽\nἐσθιόντων ἀνεκάθηραν τοὺς πόρους. ὁ μὲν οὖν Ῥόδιος πιών\nτιν’ ἅλμην ἀπέθανεν· παρὰ τὴν φύσιν γὰρ τὸ ποτὸν ἦν. Β.\nμάλ’ εἰκότως. Α. ὁ Σόφων δὲ πᾶσαν τὴν Ἰωνίαν ἔχει, ἐμὸς\nγενόμενος, ὦ πάτερ, διδάσκαλος. καὐτὸς φιλοσοφῶ καταλιπεῖν\nσυγγράμματα σπεύδων ἐμαυτοῦ καινὰ τῆς τέχνης. Β. παπαῖ· ἐμὲ\nκατακόψεις, οὐχ ὃ θύειν μέλλομεν. Α. τὸν ὄρθρον ἐν ταῖς\nχερσὶν ὄψει βιβλία ἔχοντα καὶ ζητοῦντα τὰ κατὰ\nτὴν τέχνην, οὐθὲν Διοδώρου διαφέροντ’ Ἀσπενδίου. γεύσω δ᾽,\nἐὰν βούλῃ, σὲ τῶν εὑρημένων· οὐ ταὐτὰ προσάγω πᾶσιν ἀεὶ\nβρώματα, τεταγμέν’ εὐθύς ἐστί μοι πρὸς τὸν βίον· ἕτερ’ ἐστὶ\nτοῖς ἐρῶσι καὶ τοῖς φιλοσόφοις καὶ τοῖς τελώναις. μειράκιον\nἐρωμένην\nἔχον πατρῴαν οὐσίαν κατεσθίει·τούτῳ παρέθηκα σηπίας καὶ τευθίδαςκαὶ τῶν πετραίων ἰχθύων τῶν ποικίλωνἐμβαμματίοις γλαφυροῖσι κεχορηγημένα·ὁ γὰρ τοιοῦτός ἐστιν οὐ δειπνητικός,πρὸς τῷ φιλεῖν δὲ τὴν διάνοιάν ἐστ’ ἔχων.τῷ φιλοσόφῳ παρέθηκα κωλέαν, πόδας·ἀδηφάγον τὸ ζῷον εἰς ὑπερβολήνἐστιν. τελώνῃ γλαῦκον, ἔγχελυν, σπάρον·ὅταν ἐγγὺς ᾖ δ’ ὅδ’ ὕστερος, ἀρτύω φακῆνκαὶ τὸ περίδειπνον τοῦ βίου λαμπρὸν ποιῶ.τὰ τῶν γερόντων στόματα διαφορὰν ἔχει,νωθρότερα πολλῷ δ’ ἐστὶν ἢ τὰ τῶν νέων.σίναπυ παρατίθημι τούτοις καὶ ποιῶχυλοὺς ἐχομένους δριμύτητος τὴν φύσιν,ἵνα διεγείρας πνευματῶ τὸν ἀέρα.ἰδὼν τὸ πρόσωπον γνώσομ’ οὗ ζητεῖ φαγεῖνἕκαστος ὑμῶν.\nκαὶ ὁ παρὰ Διονυσίῳ δὲ ἐν Θεσμοφόρῳ μάγειρος, ἄνδρες\nδαιταλεῖς, (οὐ χεῖρον γὰρ καὶ τούτου μνησθῆναι) τί φησίν\n(II 423 K) ;ʼ σφόδρα μοι κεχάρισαι, Σιμία, νὴ τοὺς θεούς,ταυτὶ προείπας· τὸν μάγειρον εἰδέναιπολὺ δεῖ γὰρ αἰεὶ πρότερον οἷς μέλλει ποιεῖντὸ δεῖπνον ἢ τὸ δεῖπνον ἐγχειρεῖν ποιεῖν.ἂν μὲν γὰρ ἕν τις τοῦτ’ ἐπιβλέψῃ μόνον,τοὔψον ποιῆσαι κατὰ τρόπον πῶς δεῖ, τίνα\nτρόπον παραθεῖναι δ’ ἢ πότ’ ἢ πῶς σκευάσαι\nδεῖ, μὴ προίδηται τοῦτο μηδὲ φροντίσῃ, οὐκέτι\nμάγειρος, ὀψοποιός ἐστι δέ. οὐ ταὐτὸ δ’ ἐστὶ τοῦτο, πολὺ\nδιήλλαχεν. .... στρατηγὸς πᾶς καλεῖθ’ ὃς ἂν λάβῃ δύναμιν, ὁ\nμέντοι δυνάμενος κἀν πράγμασιν ἀναστραφῆναι καὶ διαβλέψαι\nτί που στρατηγός ἐστιν, ἡγεμὼν δὲ θάτερον, οὕτως ἐφ’ ἡμῖν\nσκευάσαι μὲν ἢ τεμεῖν ἡδύσμαθ’ ἑψῆσαί τε καὶ φυσᾶν τὸ πῦρ ὁ\nτυχὼν δύναιτ’ ἄν· ὀψοποιὸς οὖν μόνον ἐστὶν ὁ τοιοῦτος, ὁ δὲ\nμάγειρος ἄλλο τι. συνιδεῖν τόπον, ὥραν, τὸν καλοῦντα, τὸν\nπάλιν δειπνοῦντα, πότε δεῖ καὶ τίν’ ἰχθὺν ἀγοράσαι, .......\nπάντα μὲν λήψει σχεδὸν αἰεὶ γάρ· οὐκ αἰεὶ δὲ τὴν τούτων\nχάριν ἔχεις ὁμοίαν οὐδ’ ἴσην τὴν ἡδονήν. Ἀρχέστρατος\nγέγραφέ τε καὶ δοξάζεται παρά τισιν οὕτως ὡς λέγων τι\nχρήσιμον. τὰ πολλὰ δ’ ἠγνόηκε κοὐδὲ ἓν λέγει. μὴ πάντ᾽\nἄκουε μηδὲ πάντα μάνθανε τῶν βιαίων ἔσθ’ ἕνεκα τὰ\nγεγραμμένα, κενὰ μᾶλλον ἢ ὅτε ἦν οὐδέπω γεγραμμένα. οὐδ᾽\nἔστιν εἰπεῖν περὶ μαγειρικῆς, ἐπεὶ εἶπ’ ἀρτίως\n...................\nὅρον γὰρ οὐκ ἔσχηκεν οὗ ὁ καιρόςαὐτὴ δ’ ἑαυτῆς ἐστι δεσπότης. ἐὰν δ᾽εὖ μὲν σὺ χρήσῃ τῇ τέχνῃ, τὸν τῆς τέχνηςκαιρὸν δ’ ἀπολέσῃς, παραπόλωλεν ἡ τέχνη.ΣΙΜ. ἄνθρωπε, μέγας εἶ. Α. τουτονὶ δ᾽, ὃν ἀρτίωςἔφης ἔχοντα πεῖραν ἥκειν πολυτελῶνπολλῶν τε δείπνων, ἐπιλαθέσθαι, Σιμία,πάντων ποιήσω, θρῖον ἂν δείξω μόνονπαραθῶ τε δεῖπνον ὄζον αὔρας Ἀττικῆς.ἐξ ἀντλίας ἥκοντα καὶ γέμοντ’ ἔτιφορτηγικῶν μοι βρωμάτων ἀγωνίαιςτἠμῇ ποιήσω νυστάσαι παροψίδι.’\nπρὸς ταῦτα Αἰμιλιανὸς ἔφη·‘βέλτιστε, πολλοῖς πολλὰ περὶ μαγειρικῆςεἰρημέν’ ἐστί κατὰ τοὺς Ἡγησίππου Ἀδελφούς (IV 479\nM)· σὺ οὖν ἢ δρῶν τι φαίνου καινὸν παρὰ τοὺς\nἔμπροσθεν ἢ μὴ κόπτ’ ἐμέ, καὶ δεῖξον ὃ φέρεις καὶ λέγε τί\nἐστι.’ καὶ ὅς· ‘καταφρονεῖς ὅτι μάγειρός εἰμι ἴσως· ὅσον\nἀπὸ ταύτης τῆς τέχνης εἴργασμ’ ἐγώ, κατὰ τὸν κωμικὸν\nΔημήτριον, ὃς ἐν τῷ ἐπιγραφομένῳ Ἀρεοπαγίτῃ ταῦτ’ εἴρηκεν\n(IV 539 M)· ὅσον ἀπὸ ταύτης τῆς τέχνης εἴργασμ’ ἐγώ,οὐδεὶς ὑποκριτής ἐσθ’ ὅλως εἰργασμένος.καπνιζομένη τυραννὶς αὕτη ᾽σθ’ ἡ τέχνη.\nἀβυρτακοποιὸς παρὰ Σέλευκον ἐγενόμην,παρ’ Ἀγαθοκλεῖ δὲ πρῶτος εἰσήνεγκ’ ἐγὼτῷ Σικελιώτῃ τὴν τυραννικὴν φακῆν.τὸ μέγιστον οὐκ εἴρηκα· Λαχάρους\nτινός,ὅτ’ ἦν ὁ λιμός, ἑστιῶντος τοὺς φίλους,ἀνάληψιν ἐποίησ’ εἰσενέγκας κάππαριν.’ ‘γυμνὴν ἐποίησεν Ἀθηνᾶν Λαχάρης, οὐδὲν ἐνοχλοῦσαν·\nσὲ δ’ ἐνοχλοῦντα νῦν ἐγώ, ὁ Αἰμιλιανὸς ἔφη,\nεἰ μὴ δείξεις ὅ τι φέρεις.’ καὶ ὃς μόλις ἔφη· ‘ῥοδωνιὰν\nκαλῶ μὲν τὴν λοπάδα ταύτην ἐγώ· ἐσκεύασται δ’ οὕτως, ἵνα\nκαὶ ἥδυσμα στεφανωτικὸν μὴ μόνον ἐπὶ τῆς κεφαλῆς λαβὼν\nσχῇς, ἀλλὰ καὶ ἔνδον σεαυτοῦ καὶ πανδαισίᾳ τὸ σωμάτιον πᾶν\nἑστιάσῃς. ῥόδα τὰ εὐοσμότατα ἐν ἴγδει τρίψας ἐπέβαλον\nἐγκεφάλους ὀρνίθων τε καὶ χοίρων ἑφθοὺς σφόδρα\nἐξινιασθέντας καὶ τῶν ᾠῶν τὰ χρυσᾶ, μεθ’ ἃ ἔλαιον, γάρον,\nπέπερι, οἶνον. καὶ ταῦτα διατρίψας ἐπιμελῶς ἐνέβαλον εἰς\nλοπάδα καινήν, ἁπαλὸν καὶ συνεχὲς διδοὺς τὸ πῦρ.’ καὶ ἅμα\nλέγων ἀναπετάσας τὴν λοπάδα τοσαύτην εὐωδίαν παρέσχε τῷ\nσυμποσίῳ, ὡς ἀληθῶς τινα τῶν παρόντων εἰπεῖν· Il. 14.173τοῦ καὶ κινυμένοιο Διὸς ποτὶ χαλκοβατὲς δῶἔμπης ἐς γαῖάν τε καὶ οὐρανὸν ἵκετ’ αὐτμή. τοσαύτη διεχύθη ἀπὸ τῶν ῥόδων εὐωδία.\nμετὰ ταῦτα περιενεχθεισῶν ὀρνίθων τε ὀπτῶν φακῆς τε καὶ πισῶν αὐταῖς χύτραις, ἔτι\nδὲ τῶν τοιούτων περὶ ὧν Φαινίας ὁ Ἐρέσιος ἐν τοῖς περὶ\nφυτῶν τάδε γράφει· ‘πᾶσα γὰρ χεδροπώδης ἥμερος φύσις\nἐνσπέρματος ἣ μὲν ἑψήσεως ἕνεκα σπείρεται, οἷον\nὁ κύαμος, πισός· ἐτνηρὸν γὰρ ἐκ τούτων ἕψημα\nγίνεται· τὰ δὲ πάλιν αὖθις λεκιθώδη, καθάπερ ἄρακος· τὸ δὲ\nφακῆς, οἷον ἀφάκη, φακός· τὸ δὲ χόρτου ἕνεκα τῶν τετραπόδων\nζῴων, οἷον ὄροβος μὲν ἀροτήρων βοῶν, ἀφάκη δὲ προβάτων.’\nπισοῦ δὲ τοῦ ὀσπρίου μνημονεύει καὶ Εὔπολις ἐν Χρυσῷ γένει.\nἩλιόδωρος δ’ ὁ περιηγητὴς ἐν αʹ περὶ ἀκροπόλεως\n(FHG IV 425) ‘τῆς τῶν πυρῶν, φησίν, ἑψήσεως\nἐπινοηθείσης οἱ μὲν παλαιοὶ πύανον, οἱ δὲ νῦν ὁλόπυρον\nπροσαγορεύουσιν.’ τοιούτων ἔτι πολλῶν λεγομένων ὁ\nΔημόκριτος ἔφη· ‘ἀλλὰ κἂν τῆς φακῆς ἐάσατε ἡμᾶς μεταλαβεῖν\nἢ αὐτῆς γε τῆς χύτρας, μὴ καὶ λίθοις τις ὑμῶν βεβλήσεται,\nκατὰ τὸν Θάσιον Ἡγήμονα.’ καὶ ὁ Οὐλπιανὸς ἔφη· ‘τίς δ’ αὕτη\nἡ λιθίνη βαλλητύς; Ἐλευσῖνι γὰρ τῇ ἐμῇ οἶδά τινα πανήγυριν\nἀγομένην καὶ καλουμένην Βαλλητύν· περὶ ἧς οὐκ ἄν τι εἴποιμι\nμὴ παρ’ ἑκάστου μισθὸν λαβών.’ ‘ἀλλ’ ἔγωγε, φησὶν ὁ\nΔημόκριτος, οὐκ ὢν ‘λαβάργυρος ὡρολογητὴς’ κατὰ τὸν Τίμωνος\nΠρόδικον (fr. 11 W) λέξω τὰ περὶ τοῦ\nἩγήμονος.\nΧαμαιλέων ὁ Ποντικὸς ἐν ἕκτῳ περὶ τῆς ἀρχαίας κωμῳδίας\n(fr. 18 Koepke) ‘Ἡγήμων ὁ Θάσιος\nὁ τὰς παρῳδίας γράψας Φακῆ ἐπεκαλεῖτο καὶ\nἐποίησεν ἔν τινι τῶν παρῳδιῶν·\nταῦτά μοι ὁρμαίνοντι παρίστατο Παλλὰς Ἀθήνη,χρυσῆν ῥάβδον ἔχουσα, καὶ ἤλασεν εἶπέ τε μῦθον·δεινὰ παθοῦσα, Φακῆ βδελυρή, χώρει ᾽ς τὸν ἀγῶνα.καὶ τότ’ ἐγὼ θάρσησα. εἰσῆλθε δέ ποτε καὶ εἰς τὸ θέατρον διδάσκων\nκωμῳδίαν λίθων ἔχων πλῆρες τὸ ἱμάτιον, οὓς βάλλων εἰς τὴν\nὀρχήστραν διαπορεῖν ἐποίησε τοὺς θεατάς. καὶ ὀλίγον\nδιαλιπὼν εἶπε· λίθοι μὲν οἵδε· βαλλέτω δ’ εἴ τις θέλει·ἀγαθὸν δὲ κἀν χειμῶνι κἀν θέρει φακῆ. εὐδοκίμει δ’ ὁ ἀνὴρ μάλιστα ἐν ταῖς παρῳδίαις καὶ\nπεριβόητος ἦν λέγων τὰ ἔπη πανούργως καὶ ὑποκριτικῶς καὶ\nδιὰ ταῦτα σφόδρα παρὰ τοῖς Ἀθηναίοις εὐδοκίμει. ἐν δὲ τῇ\nΓιγαντομαχίᾳ οὕτω σφόδρα τοὺς Ἀθηναίους ἐκήλησεν, ὡς ἐν\nἐκείνῃ τῇ ἡμέρᾳ πλεῖστα αὐτοὺς γελάσαι, καίτοι ἀγγελθέντων\nαὐτοῖς ἐν τῷ θεάτρῳ τῶν γενομένων περὶ Σικελίαν ἀτυχημάτων.\nοὐδεὶς ἀπέστη καίτοι σχεδὸν πᾶσι τῶν οἰκείων ἀπολωλότων.\nἔκλαιον οὖν ἐγκαλυψάμενοι, οὐκ ἀνέστησαν δ᾽, ἵνα μὴ\nγένωνται διαφανεῖς τοῖς ἀπὸ τῶν ἄλλων πόλεων θεωροῦσιν\nἀχθόμενοι τῇ συμφορᾷ· διέμειναν δ’ ἀκροώμενοι καίτοι καὶ\nαὐτοῦ τοῦ Ἡγήμονος, ὡς ἤκουσε, σιωπᾶν διεγνωκότος. καθ’ ὃν\nδὲ χρόνον θαλασσοκρατοῦντες Ἀθηναῖοι ἀνῆγον εἰς ἄστυ τὰς\nνησιωτικὰς δίκας γραψάμενός τις καὶ τὸν Ἡγήμονα δίκην\nἤγαγεν εἰς τὰς Ἀθήνας. ὃ δὲ παραγενόμενος καὶ συναγαγὼν\nτοὺς περὶ τὸν Διόνυσον τεχνίτας προσῆλθε μετ’ αὐτῶν\nἈλκιβιάδῃ βοηθεῖν ἀξιῶν. ὃ δὲ θαρρεῖν\nπαρακελευσάμενος εἰπών τε πᾶσιν ἕπεσθαι ἧκεν εἰς τὸ\nΜητρῷον, ὅπου τῶν δικῶν ἦσαν αἱ γραφαί, καὶ βρέξας τὸν\nδάκτυλον ἐκ τοῦ στόματος διήλειψε τὴν δίκην τοῦ Ἡγήμονος.\nἀγανακτοῦντες δ’ ὅ τε γραμματεὺς καὶ ὁ ἄρχων τὰς ἡσυχίας\nἤγαγον δι’ Ἀλκιβιάδην, φυγόντος δι’ εὐλάβειαν καὶ τοῦ τὴν\nδίκην γραψαμένου.’\nαὕτη παρ’ ἡμῶν, Οὐλπιανέ, ἡ βαλλητύς. σὺ δ’ ὅταν βουληθῇς\nἐρεῖς περὶ τῆς Ἐλευσῖνι.’ καὶ ὁ Οὐλπιανός· ‘ἀλλά με\nἀνέμνησας, καλὲ Δημόκριτε, μνησθεὶς χύτρας ποθοῦντα μαθεῖν\nπολλάκις τίς ἡ Τηλεμάχου καλουμένη χύτρα καὶ τίς ὁ\nΤηλέμαχος.’ καὶ ὁ Δημόκριτος ἔφη· ‘Τιμοκλῆς ὁ τῆς κωμῳδίας\nποιητὴς (ἦν δὲ καὶ τραγῳδίας) ἐν μὲν δράματι Λήθῃ φησί\n(II 461 K)· μετὰ τοῦτον αὐτῷ Τηλέμαχος συνετύγχανε.καὶ τοῦτον ἀσπασάμενος ἡδέως πάνυἔπειτα ‘χρῆσόν μοι σύ, φησί, τὰς χύτρας,ἐν αἷσιν ἕψεις τοὺς κυάμους.’ καὶ ταῦτά γεἔφη τε καὶ παριόντα Φείδιππον πάλιντὸν Χαιρεφίλου πόρρωθεν ἀπιδὼν τὸν παχὺνἐπόππυσ᾽, εἶτ’ ἐκέλευσε πέμπειν σαργάνας. ὅτι δὲ καὶ τῶν δήμων Ἀχαρνεὺς ὁ Τηλέμαχος ὁ αὐτὸς\nποιητής φησιν ἐν Διονύσῳ οὕτως (II 454 K)·\nὁ δ’ Ἀχαρνικὸς Τηλέμαχος ἔτι δημηγορεῖ.οὗτος δ’ ἔοικε τοῖς νεωνήτοις Σύροις.Β. πῶς ἢ τί πράττων; βούλομαι γὰρ εἰδέναι.Α. θανατηγὸν καλὴν χύτραν φέρει. ἐν δ’ Ἰκαρίοις σατύροις φησίν (II 459\nK)·\nὥστ’ ἔχειν οὐδὲν παρ’ ἡμῖν. νυκτερεύσας δ’ ἀθλίωςπρῶτα μὲν σκληρῶς καθεῦδον, εἶτα Θούδιπποςβδέωνπαντελῶς ἔπνιξεν ἡμᾶς, εἶθ’ ὁ λιμὸς ἥπτετο.ἐφέρετο πρὸς Δίωνα τὸν διάπυρον· ἀλλὰ γὰροὐδ’ ἐκεῖνος οὐθὲν εἶχε. πρὸς δὲ τὸν χρηστὸνδραμὼνΤηλέμαχον Ἀχαρνέα σωρόν τε κυάμων καταλαβὼνἁρπάσας τούτων ἐνέτραγον. ὁ δ’ ὄνος\nἡμᾶςὡς ὁρᾷ,..... ὁ Κηφισόδωρος περὶ τὸ βῆμ᾽, ἐπέρδετο. ἐκ τούτων δῆλόν ἐστιν ὅτι Τηλέμαχος κυάμων χύτρας\nἀεὶ σιτούμενος ἦγε Πυανέψια πορδὴν ἑορτήν.\nἔτνους δὲ κυαμίνου μνημονεύει Ἡνίοχος ὁ κωμικὸς ἐν Τροχίλῳ\nλέγων οὕτως (II 432)· πρὸς ἐμαυτὸν ἐνθυμούμενος, νὴ τοὺς θεούς,ὅσῳ διαφέρει σῦκα καρδάμων. σὺ δὲΠαύσωνι φὴς τὸ δεῖνα προσλελαληκέναι;Β. καὶ πρᾶγμά γ᾽ ἠρώτα με δυστράπελον\nπάνυ,ἔχον δὲ πολλὰς φροντίδων διεξόδους.Α. λέγ’ αὐτό· καὶ γὰρ οὐκ ἀγέλοιόν ἐστ’ ἴσως.Β. ἔτνος κυάμινον διότι τὴν μὲν γαστέραφυσᾷ, τὸ δὲ πῦρ οὔ. Α. χάριεν οἷς γινώσκεταιτὸ πρᾶγμα τοῦ Παύσωνος. ὡς δ’ ἀεί ποτε\nπερὶ τοὺς κυάμους ἔσθ’ οὗτος ὁ σοφιστὴς γέλως.\nτοιούτων οὖν πολλάκις λεγομένων ὕδωρ ἐφέρετο κατὰ χειρῶν.\nκαὶ πάλιν ὁ Οὐλπιανὸς ἐζήτει εἰ τὸ χέρνιβον εἴρηται,\nκαθάπερ ἡμεῖς λέγομεν ἐν τῇ συνηθείᾳ. καί τις αὐτῷ\nἀπήντησεν λέγων τὸ ἐν Ἰλιάδι · Il. 24.302ἦ ῥα καὶ ἀμφίπολον ταμίην ὤτρυν’ ὁ γεραιὸςχερσὶν ὕδωρ ἐπιχεῦαι ἀκήρατον· ἣ δὲ παρέστηχέρνιβον ἀμφίπολος πρόχοόν θ’ ἅμα χερσὶν\nἔχουσα. Ἀττικοὶ δὲ χερνίβιον λέγουσιν, ὡς Λυσίας ἐν τῷ κατὰ\nἈλκιβιάδου λέγων οὕτως (i. e. Andoc. 29)·\n‘τοῖς χρυσοῖς χερνιβίοις καὶ θυμιατηρίοις.’ χειρόνιπτρον δ᾽\nΕὔπολις ἐν Δήμοις (I 289 K)· κἄν τις τύχῃ πρῶτος δραμὼν εἴληφε χειρόνιπτρον·ἀνὴρ δ’ ὅταν τις ἀγαθὸς ᾖ καὶ χρήσιμος πολίτηςνικᾷ τε πάντασ χρηστὸς ὤν, οὐκ ἔστι\nχειρόνιπτρον. Ἐπίχαρμος δ’ ἐν Θεαροῖς εἴρηκε χειρόνιβα διὰ\nτούτων (p. 242 L)· κιθάρα, τρίποδες, ἅρματα, τράπεζαι χαλκίαι,χειρόνιβα, λοιβάσια, λέβητες χαλκίοι. ἡ πλείων δὲ χρῆσις κατὰ χειρὸς ὕδωρ εἴωθε λέγειν,\nὡς Εὔπολις ἐν Χρυσῷ γένει καὶ Ἀμειψίας Σφενδόνῃ Ἀλκαῖός τε\nἐν Ἱερῷ γάμῳ. πλεῖστον δ’ ἐστὶ τοῦτο. Φιλύλλιος δὲ ἐν Αὔγῃ\nκατὰ χειρῶν εἴρηκεν οὕτως (I 782 K)· καὶ δὴ δεδειπνήκασιν αἱ γυναῖκες· ἀλλ’ ἀφαιρεῖνὥρα ᾽στὶν ἤδη τὰς τραπέζας, εἶτα παρακορῆσαι,\nἔπειτα κατὰ χειρῶν ἑκάστῃ καὶ μύρον τι δοῦναι. Μένανδρος Ὑδρίᾳ (IV 208 M)· οἳ δὲ κατὰ χειρῶν λαβόντες περιμένουσι φίλτατοι.\nἈριστοφάνης δὲ ὁ γραμματικὸς ἐν τοῖς πρὸς τοὺς Καλλιμάχου\nπίνακας (p. 251 N) χλευάζει τοὺς οὐκ εἰδότας\nτὴν διαφορὰν τοῦ τε κατὰ χειρὸς καὶ τοῦ ἀπονίψασθαι. παρὰ\nγὰρ τοῖς παλαιοῖς τὸ μὲν πρὸ ἀρίστου καὶ δείπνου λέγεσθαι\nκατὰ χειρὸς, τὸ δὲ μετὰ ταῦτα ἀπονίψασθαι. ἔοικε δ’ ὁ\nγραμματικὸς τοῦτο πεφυλαχέναι παρὰ τοῖς Ἀττικοῖς, ἐπεί τοι\nὍμηρός πῃ μέν φησι Od. 1.138νίψασθαι· παρὰ δὲ ξεστὴν ἐτάνυσσε τράπεζαν. πῂ δέ· Od. 1.146τοῖσι δὲ κήρυκες μὲν ὕδωρ ἐπὶ χεῖρας ἔχευαν,σῖτον δὲ δμωαὶ παρενήνεον ἐν κανέοισι. καὶ Σώφρων ἐν γυναικείοις (fr. 23 Bo)·\n‘τάλαινα Κοικόα, κατὰ χειρὸς δοῦσα ἀπόδος πόχ’ ἁμῖν τὰν\nτράπεζαν.’ παρὰ μέντοι τοῖς τραγικοῖς καὶ τοῖς κωμικοῖς\nπαροξυτόνως ἀνέγνωσται χερνίβα· παρ’ Εὐριπίδῃ ἐν Ἡρακλεῖ\n(929)· εἰς χερνίβ’ ὡς βάψειεν Ἀλκμήνης γόνος. ἀλλὰ καὶ παρ’ Εὐπόλιδι ἐν Αἰξίν (I 262\nK)· αὐτοῦ τὴν χερνίβα παύσεις. ἐστὶ δὲ ὕδωρ εἰς ὃ ἀπέβαπτον δαλὸν ἐκ τοῦ βωμοῦ\nλαμβάνοντες ἐφ’ οὗ τὴν θυσίαν ἐπετέλουν· καὶ τούτῳ\nπεριρραίνοντες τοὺς παρόντας ἥγνιζον. χρὴ μέντοι\nπροπαροξυτόνως προφέρεσθαι. τὰ γὰρ τοιάδε ῥηματικὰ σύνθετα\nεἰς ψ λήγοντα γεγονότα παρὰ τὸν\nπαρακείμενον τὴν παραλήγουσαν τοῦ παρακειμένου φυλάσσουσιν, ἄν τε ἔχῃ τοῦτον διὰ τῶν\nδύο μμ λεγόμενον, βαρύνεται,\nλέλειμμαι αἰγίλιψ, τέτριμμαι οἰκότριψ, κέκλεμμαι βοίκλεψ,\nπαρὰ Σοφοκλεῖ Ἑρμῆς (fr. 927),\nβέβλεμμαι κατῶβλεψ, παρὰ Ἀρχελάῳ τῷ\nΧερρονησίτῃ ἐν τοῖς Ἰδιοφυέσιν. ἐν δὲ ταῖς πλαγίοις τὰ\nτοιαῦτα ἐπὶ τῆς αὐτῆς συλλαβῆς φυλάττειν τὴν τάσιν.\nἈριστοφάνης δ’ ἐν Ἥρωσι (I 472 K) χερνίβιον\nεἴρηκεν.\nἐχρῶντο δ’ εἰς τὰς χεῖρας ἀποπλύνοντες αὐτὰς καὶ σμήματι\nἀπορύψεως χάριν, ὡς παρίστησιν Ἀντιφάνης ἐν Κωρύκῳ\n(II 67 K)· ἐν ὅσῳ δ’ ἀκροῶμαί σου κέλευσόν μοί\nτιναφέρειν ἀπονίψασθαι. Β. δότω τις δεῦρ’ ὕδωρκαὶ σμῆμα. ἔτι δὲ καὶ εὐώδεσι τὰς χεῖρας κατεχρίοντο τὰς\nἀπομαγδαλίας ἀτιμάσαντες, ἃς Λακεδαιμόνιοι ἐκάλουν κυνάδας,\nὥς φησι Πολέμων ἐν τῇ περὶ ὀνομάτων ἀδόξων ἐπιστολῇ\n(fr. 77 Pr). περὶ δὲ τοῦ εὐώδεσι χρίεσθαι\nτὰς χεῖρας Ἐπιγένης ἢ Ἀντιφάνης φησὶν ἐν Ἀργυρίου ἀφανισμῷ\nοὕτως (II 26 K)· καὶ τότεπεριπατήσεις κἀπονίψει κατὰ τρόποντὰς χεῖρας εὐώδη λαβὼν τὴν γῆν. καὶ Φιλόξενος δ’ ἐν τῷ ἐπιγραφομένῳ Δείπνῳ φησίν\n(fr. 2, 39 B)· ἔπειτα δὲ παῖδες νίπτρ’ ἔδοσαν κατὰ χειρῶν,\nσμήμασιν ἰρινομίκτοις χλιεροθαλπὲς ὕδωρ\nἐπεγχέοντεςτόσσον ὅσον τις ἔχρῃζ᾽, ἐκτρίμματά τε\n....λαμπρὰσινδονυφῆ, δίδοσαν δὲ χρίματά τ᾽\nἀμβροσίοδμακαὶ στεφάνους ἰοθαλέας. Δρόμων δ’ ἐν Ψαλτρίᾳ (II 419 K)·\nἐπεὶ δὲ θᾶττον ἦμεν ἠριστηκότες,..... περιεῖλε τὰς τραπέζας, νίμματαἐπέχει τις, ἀπενιζόμεθα, τοὺς στεφάνους πάλιντοὺς ἑσπερίνους λαβόντες ἐστεφανούμεθα.\nἐκάλουν δ’ ἀπόνιπτρον τὸ ἀπόνιμμα τῶν χειρῶν καὶ τῶν ποδῶν.\nἈριστοφάνης (Ach. 616)· ὥσπερ ἀπόνιπτρον ἐκχέοντες ἑσπέρας. ἴσως δὲ καὶ τὴν λεκάνην οὕτως ἔλεγον, ἐν ᾧ τρόπῳ\nκαὶ χειρόνιπτρον. ἰδίως δὲ καλεῖται παρ’ Ἀθηναίοις ἀπόνιμμα\nἐπὶ τῶν εἰς τιμὴν τοῖς νεκροῖς γινομένων καὶ ἐπὶ τῶν τοὺς\nἐναγεῖς καθαιρόντων, ὡς καὶ Κλείδημος ἐν τῷ ἐπιγραφομένῳ\nἘξηγητικῷ. προθεὶς γὰρ περὶ ἐναγισμῶν γράφει τάδε\n(FHG I 363)· ‘ὄρυξαι βόθυνον πρὸς ἑσπέραν\nτοῦ σήματος. ἔπειτα παρὰ τὸν βόθυνον πρὸς ἑσπέραν βλέπε,\nὕδωρ κατάχεε λέγων τάδε· ὑμῖν ἀπόνιμμα οἷς χρὴ καὶ οἷς\nθέμις. ἔπειτα αὖθις μύρον κατάχεε.’ παρέθετο ταῦτα καὶ\nΔωρόθεος, φάσκων καὶ ἐν τοῖς τῶν Εὐπατριδῶν πατρίοις τάδε\nγεγράφθαι περὶ τῆς τῶν ἱκετῶν\nκαθάρσεως· ‘ἔπειτα ἀπονιψάμενος αὐτὸς καὶ οἱ ἄλλοι οἱ\nσπλαγχνεύοντες ὕδωρ λαβὼν κάθαιρε, ἀπόνιζε τὸ αἷμα τοῦ\nκαθαιρομένου καὶ μετὰ τὸ ἀπόνιμμα ἀνακινήσας εἰς ταὐτὸ\nἔγχεε.’\nχειρόμακτρον δὲ καλεῖται ᾧ τὰς χεῖρας ἀπεμάττοντο ὠμολίνῳ·\nὅπερ ἐν τοῖς προκειμένοις (p. 409e) Φιλόξενος\nὁ Κυθήριος ὠνόμασεν ἔκτριμμα. Ἀριστοφάνης Ταγηνισταῖς\n(I 521 K)· φέρε, παῖ, ταχέως κατὰ χειρὸς ὕδωρ,παράπεμπε τὸ χειρόμακτρον. σημειωτέον δὲ ὅτι καὶ μετὰ τὸ δειπνῆσαι κατὰ\nχειρὸς ἔλεγον, οὐχ ὡς Ἀριστοφάνης ὁ γραμματικός φησιν ὅτι\nπρὶν φαγεῖν οἱ Ἀττικοὶ κατὰ χειρὸς ἔλεγον, μετὰ δὲ τὸ\nδειπνῆσαι ἀπονίψασθαι (supra p. 408f).\nΣοφοκλῆς Οἰνομάῳ (fr. 429)· σκυθιστὶ χειρόμακτρον ἐκκεκαρμένος. καὶ Ἡρόδοτος ἐν δευτέρᾳ (c. 122).\nΞενοφῶν δ’ ἐν αʹ Παιδείας γράφει (3,\n5)· ‘ὅταν δὲ τούτων τινὸς θίγῃς, εὐθὺς ἀποκαθαίρῃ\nτὴν χεῖρα εἰς τὰ χειρόμακτρα, ὡς πάνυ ἀχθόμενος ὅτι\nκατάπλεά σοι ἀπ’ αὐτῶν ἐγένετο.’ Πολέμων δ’ ἐν ἕκτῳ τῶν\nπρὸς Ἀντίγονον καὶ Ἀδαῖον περὶ τῆς διαφορᾶς λέγει τοῦ κατὰ\nχειρὸς πρὸς τὸ νίψασθαι (fr. 62 Pr). Δημόνικος\nδ’ ἐν τῷ Ἀχελωνίῳ τὸ πρὸ τοῦ δείπνου κατὰ χειρός φησι διὰ\nτούτων (IV 570 M)· ἐσπουδάκει δ’ ἕκαστος ὡς ἂν ἑστιῶνἅμα τ’ ὀξύπεινον ἄνδρα καὶ Βοιώτιον.τὸ γοῦν κατὰ χειρὸς περιέγραψ᾽, εἴπας ὅτιμετὰ δεῖπνον αὐτῷ τοῦτο γίνεται λαβεῖν.\nὠμολίνου δὲ μέμνηται Κρατῖνος ἐν Ἀρχιλόχοις\n(I 14 K)· ‘ὠμολίνοις κόμη βρύουσ’ ἀτιμίας\nπλέως.’ Σαπφὼ δ’ ὅταν λέγῃ ἐν τῷ πέμπτῳ τῶν μελῶν πρὸς τὴν\nἈφροδίτην (fr. 44 B)· χειρόμακτρα δὲ καγγονωνπορφύρᾳ καταυταμενἀτατιΜνᾶσις πέμψ’ ἀπὺ Φωκάαςδῶρα τίμια καγγόνων, κόσμον λέγει κεφαλῆς τὰ χειρόμακτρα, ὡς καὶ\nἙκαταῖος δηλοῖ ἢ ὁ γεγραφὼς τὰς περιηγήσεις ἐν τῇ Ἀσίᾳ\nἐπιγραφομένῃ (FHG I 25)· ‘γυναῖκες δ’ ἐπὶ τῆς\nκεφαλῆς ἔχουσι χειρόμακτρα.’ Ἡρόδοτος δ’ ἐν τῇ\nβʹ φησί (c. 122)· ‘μετὰ δὲ ταῦτα\nἔλεγον τοῦτον τὸν βασιλέα ζωὸν καταβῆναι κάτω εἰς ὃν οἱ\nἝλληνες Ἅιδην νομίζουσι κἀκεῖθι συγκυβεύειν τῇ Δήμητρι, καὶ\nτὰ μὲν νικᾶν αὐτήν, τὰ δὲ ἑσσοῦσθαι ὑπ’ αὐτῆς· καί μιν\nπάλιν ἀναφικέσθαι δῶρον ἔχοντα παρ’ αὐτῆς χειρόμακτρον\nχρύσεον.’\nτὸν δὲ τῷ χερνίβῳ ῥάναντα παῖδα διδόντα κατὰ χειρὸς Ἡρακλεῖ\nὕδωρ, ὃν ἀπέκτεινεν ὁ Ἡρακλῆς κονδύλῳ, Ἑλλάνικος μὲν ἐν\nταῖς ἱστορίαις Ἀρχίαν φησὶ καλεῖσθαι· δι’ ὃν καὶ ἐξεχώρησε\nΚαλυδῶνος. ἐν δὲ τῷ δευτέρῳ τῆς Φορωνίδος Χερίαν αὐτὸν\nὀνομάζει (FHG I 45). Ἡρόδωρος δ’ ἐν\nἑπτακαιδεκάτῃ τοῦ καθ’ Ἡρακλέα λόγου (FHG II\n36) Εὔνομον. καὶ Κύαθον δὲ τὸν Πύλητος μὲν υἱόν,\nἀδελφὸν δὲ Ἀντιμάχου ἀπέκτεινεν ἄκων Ἡρακλῆς οἰνοχοοῦντα\nαὐτῷ, ὡς Νίκανδρος ἱστορεῖ ἐν δευτέρῳ\nΟἰταικῶν (fr. 17 Schn), ᾧ καὶ ἀνεῖσθαί φησι\nτέμενος ὑπὸ τοῦ Ἡρακλέους ἐν Προσχίῳ, ὃ μέχρι νῦν\nπροσαγορεύεσθαι Οἰνοχόου.\nἡμεῖς δ’ ἐνταῦθα καταπαύσαντες τὸν λόγον ἀρχὴν ποιησόμεθα\nτῶν ἑξῆς ἀπὸ τῆς τοῦ Ἡρακλέους ἀδηφαγίας.\nἈλλ’ ὥσπερ δείπνου γλαφυροῦ ποικίλην εὐωχίαντὸν ποιητὴν δεῖ παρέχειν τοῖς θεαταῖς τὸν σοφόν,ἵν’ ἀπίῃ τις τοῦτο φαγὼν καὶ πιών, ὅπερ λαβὼνχαίρει τις, καὶ σκευασία μὴ μί’ ᾖ τῆς\nμουσικῆς, Ἀστυδάμας ὁ τραγικὸς ἐν Ἡρακλεῖ σατυρικῷ (p.\n604 N), ἑταῖρε, φησί, Τιμόκρατες. φέρε εἴπωμεν\nἐνταῦθα τοῖς προειρημένοις τὰ ἀκόλουθα ὅτι ἦν καὶ ὁ Ἡρακλῆς\nἀδηφάγος. ἀποφαίνονται δὲ τοῦτο σχεδὸν πάντες ποιηταὶ καὶ\nσυγγραφεῖς. Ἐπίχαρμος μὲν ἐν Βουσίριδι λέγων (p. 223\nL)· πρῶτον μὲν αἴ κ’ ἔσθοντ’ ἴδοις νιν ἀποθάνοις.βρέμει μὲν ὁ φάρυγξ ἔνδοθ᾽, ἀραβεῖ δ’ ἁ γνάθος,ψοφεῖ δ’ ὁ γομφίος, τέτριγε δ’ ὁ κυνόδων,σίζει δὲ ταῖς ῥίνεσσι, κινεῖ δ’ οὔατα. Ἴων δ’ ἐν Ὀμφάλῃ ἐμφανίσας αὐτοῦ τὴν ἀδηφαγίαν\nἐπιφέρει (p. 571 N)· ὑπὸ δὲ τῆς εὐφημίας\nκατέπινε καὶ τὰ κᾶλα καὶ τοὺς ἄνθρακας. παρὰ Πινδάρου δὲ τοῦτ’ εἴληφεν εἰπόντος (fr.\n168 B)· ‘διαβοῶν θερμὰ δ’ εἰς ἀνθρακιὰν στέψαν\nπυρὶ δ’ εἰς ἀνθρακιὰν στέψαν πυρὶ δ᾽ ὑπνόων τε\nσώματα. καὶ τότ’ ἐγὼ σαρκῶν τ’ ἐνοπὰν ἠδ’ ὀστέων στεναγμὸν\nβαρὺν ην ἰδόντα διακρῖναι πολλὸς ἐν καιρῷ χρόνος.’ τοιοῦτον\nοὖν αὐτὸν ὑποστησάμενοι ταῖς ἀδηφαγίαις καὶ τῶν ὀρνέων\nἀποδεδώκασιν αὐτῷ τὸν λάρον τὸν προσαγορευόμενον\nβουφάγον.\nεἰσάγεται δὲ ὁ Ἡρακλῆς καὶ Λεπρεῖ περὶ πολυφαγίας ἐρίζων\nἐκείνου προκαλεσαμένου, καὶ νενίκηκεν. Ζηνόδοτος δ’ ἐν\nδευτέρῳ Ἐπιτομῶν Καύκωνός φησι τοῦ Ποσειδῶνος καὶ\nἈστυδαμείας τῆς Φόρβαντος γενέσθαι τὸν Λεπρέα, ὃν τὸν\nἩρακλέα κελεῦσαι δεθῆναι, ὅτε Αὐγέαν τὸν μισθὸν ἀπῄτει.\nἩρακλῆς δ’ ἐκτελέσας τοὺς ἄθλους ἔρχεται ἐπὶ Καύκωνας καὶ\nδεηθείσης Ἀστυδαμείας διαλύεται πρὸς τὸν Λεπρέα. καὶ μετὰ\nταῦτα ὁ Λεπρεὺς Ἡρακλεῖ ἐρίζει δίσκῳ καὶ ὕδατος ἀντλήσει\nκαὶ ὅστις ἀναλώσει θᾶττον ταῦρον, καὶ λείπεται πάντα. εἶτα\nθωρηχθεὶς προκαλεῖται Ἡρακλέα καὶ θνῄσκει ἐν τῇ μάχῃ.\nΜᾶτρις δ’ ἐν τῷ τοῦ Ἡρακλέους ἐγκωμίῳ καὶ εἰς πολυποσίαν\nφησὶ τὸν Ἡρακλέα προκληθῆναι ὑπὸ τοῦ Λεπρέως, καὶ πάλιν\nνικηθῆναι. τὰ αὐτὰ ἱστορεῖ καὶ ὁ Χῖος ῥήτωρ Καύκαλος, ὁ\nΘεοπόμπου τοῦ ἱστοριογράφου ἀδελφός, ἐν τῷ τοῦ Ἡρακλέους\nἐγκωμίῳ.\nκαὶ τὸν Ὀδυσσέα δὲ Ὅμηρος πολυφάγον καὶ λαίμαργον\nπαραδίδωσιν ὅταν λέγῃ (Od.\n7.215)·\nἀλλ’ ἐμὲ μὲν δορπῆσαι ἐάσατε κηδόμενόν περ·οὐ γάρ τι στυγερῇ ἐπὶ γαστέρι κύντερον ἄλλοἔπλετο, ἥ τ’ ἐκέλευσεν ἕο μνήσασθαι ἀνάγκῃκαὶ μάλα τειρόμενον καὶ ἐνιπλησθῆναι ἀνώγει. ὑπερβάλλουσα γὰρ ἐν τούτοις φαίνεται αὐτοῦ\nλαιμαργία μετὰ τοῦ μηδὲ ἐν δέοντι τὰ περὶ τῆς γαστρὸς\nγνωμολογεῖν. ἐχρῆν γάρ, εἰ καὶ ἐλίμωττεν, διακαρτερεῖν ἢ\nμετριάζειν τὰ περὶ τὴν τροφήν. τὸ δὲ τελευταῖον καὶ τὴν\nτελειοτάτην αὐτοῦ παρίστησι λαιμαργίαν καὶ γαστριμαργίαν· Od. 7.219ὡς καὶ ἐγὼ πένθος μὲν ἔχω φρεσίν· ἣ δὲ μάλ᾽\nαἰεὶἐσθέμεναι κέλεται καὶ πινέμεν, ἐκ δέ με πάντωνληθάνει ὅσσ’ ἔπαθον, καὶ ἐνιπλησθῆναι ἀνώγει. ταῦτα γὰρ οὐδ’ ἂν ἐκεῖνος ὁ Σαρδανάπαλλος εἰπεῖν\nποτε ἂν ἐτόλμησεν. γέρων τε ὢν ἤσθιεν ἁρπαλέως κρέα τ’ ἄσπετα καὶ μέθυ ἡδύ.\nΘεαγένης δ’ ὁ Θάσιος ἀθλητὴς ταῦρον μόνος κατέφαγεν, ὡς\nΠοσείδιππός φησιν ἐν ἐπιγράμμασι· καίπερ συνθεσίης ἔφαγόν ποτε Μῃόνιον βοῦν·πάτρη γὰρ βρώμην οὐκ ἂν ἐπέσχε ΘάσοςΘευγένει· ἅσσα φαγὼν ἔτ’ ἐπῄτεον. οὕνεκεν οὕτωχάλκεος ἑστήκω χεῖρα προισχόμενος. Μίλων δ’ ὁ Κροτωνιάτης, ὥς φησιν ὁ Ἱεραπολίτης\nΘεόδωρος ἐν τοῖς περὶ ἀγώνων (FHG IV 513),\nἤσθιε μνᾶς κρεῶν εἴκοσι καὶ τοσαύτας ἄρτων οἴνου τε τρεῖς\nχοᾶς ἔπινεν. ἐν δὲ Ὀλυμπίᾳ ταῦρον ἀναθέμενος τοῖς ὤμοις\nτετραέτη καὶ τοῦτον περιενέγκας τὸ στάδιον μετὰ ταῦτα\nδαιτρεύσας μόνος αὐτὸν κατέφαγεν ἐν μιᾷ\nἡμέρᾳ. Τίτορμός τε ὁ Αἰτωλὸς διηριστήσατο αὐτῷ βοῦν, ὡς\nἱστορεῖ ὁ Αἰτωλὸς Ἀλέξανδρος (p. 249 M).\nΦύλαρχος δέ φησιν ἐν τῇ γʹ τῶν ἱστοριῶν\n(FHG I 335) τὸν Μίλωνα ταῦρον καταφαγεῖν\nκατακλιθέντα πρὸ τοῦ βωμοῦ τοῦ Διός· διὸ καὶ ποιῆσαι εἰς\nαὐτὸν Δωριέα τὸν ποιητὴν τάδε· τοῖος ἔην Μίλων, ὅτ’ ἀπὸ χθονὸς ἤρατο βρῖθος,τετραέτη δαμάλην ἐν Διὸς εἰλαπίναις,ὤμοις δὲ κτῆνος τὸ πελώριον ὡς νέον ἄρναἤνεγκεν δι’ ὅλης κοῦφα πανηγύρεως.καὶ θάμβος μέν, ἀτὰρ τοῦδε πλέον ἤνυσε θαῦμαπρόσθεν Πισαίου, ξεῖνε, θυηπολίου·ὃν γὰρ ἐπόμπευσεν βοῦν ἄζυγον, εἰς κρέα τόνδεκόψας πάντα κατ’ οὖν μοῦνος ἐδαίσατό νιν. Ἀστυάναξ δ’ ὁ Μιλήσιος τρὶς Ὀλύμπια νικήσας κατὰ\nτὸ ἑξῆς παγκράτιον, κληθείς ποτε ἐπὶ δεῖπνον ὑπὸ\nἈριοβαρζάνου τοῦ Πέρσου καὶ ἀφικόμενος ὑπέσχετο φαγεῖν\nπάντα τὰ πᾶσι παρασκευασθέντα καὶ κατέφαγε. τοῦ Πέρσου δ᾽\nαὐτὸν ἀξιώσαντος, ὡς ὁ Θεόδωρος ἱστορεῖ (FHG IV\n513), ἄξιόν τι ποιῆσαι τῶν κατὰ τὴν ἰσχὺν φακὸν\nτῆς κλίνης περίχαλκον ὄντα κλάσας ἐξέτεινε μαλάξας.\nτελευτήσαντος δ’ αὐτοῦ καὶ κατακαυθέντος οὐκ ἐχώρησε μία\nὑδρία τὰ ὀστέα, μόλις δὲ δύο. καὶ τὰ τοῖς ἐννέα ἀνδράσι\nπαρεσκευασμένα παρὰ τῷ Ἀριοβαρζάνῃ εἰς τὸ δεῖπνον μόνον\nκαταφαγεῖν.\nκαὶ οὐδὲν παράδοξον τούτους τοὺς ἄνδρας ἀδηφάγους γενέσθαι·\nπάντες γὰρ οἱ ἀθλοῦντες μετὰ τῶν\nγυμνασμάτων καὶ ἐσθίειν πολλὰ διδάσκονται. διὸ καὶ\nΕὐριπίδης ἐν τῷ πρώτῳ Αὐτολύκῳ λέγει (fr. 284\nN)· κακῶν γὰρ ὄντων μυρίων καθ’ Ἑλλάδαοὐδὲν κάκιόν ἐστιν ἀθλητῶν γένους·οἳ πρῶτα μὲν ζῆν οὔτε μανθάνουσιν εὖοὔτ’ ἂν δύναιντο· πῶς γὰρ ὅστις ἔστ’ ἀνὴργνάθου τε δοῦλος νηδύος θ’ ἡσσημένος,κτήσαιτ’ ἂν ὄλβον εἰς ὑπερβολὴν πατρός;οὐδ’ αὖ πένεσθαι κἀξυπηρετεῖν τύχαιςοἷοί τ᾽· ἔθη γὰρ οὐκ ἐθισθέντες καλὰσκληρῶς διαλλάσσουσιν εἰς τἀμήχανα.λαμπροὶ δ’ ἐν ἥβῃ καὶ πόλεως ἀγάλματαφοιτῶσ᾽· ὅταν δὲ προσπέσῃ γῆρας πικρόν,τρίβωνες ἐκβαλόντες οἴχονται κρόκας.ἐμεμψάμην δὲ καὶ τὸν Ἑλλήνων νόμον,οἳ τῶν δ’ ἕκατι σύλλογον ποιούμενοιτιμῶσ’ ἀχρείους ἡδονὰς δαιτὸς χάριν.τί γὰρ παλαίσας εὖ, τί δ’ ὠκύπους ἀνὴρἢ δίσκον ἄρας ἢ γνάθον παίσας καλῶςπόλει πατρῴᾳ στέφανον ἤρκεσεν λαβών;πότερα μαχοῦνται πολεμίοισιν ἐν χεροῖνδίσκους ἔχοντες ἢ δι’ ἀσπίδων χερὶθείνοντες ἐκβαλοῦσι πολεμίους πάτρας;οὐδεὶς σιδήρου ταῦτα μωραίνει πέλαςστάς. ἄνδρας ... χρὴ σοφούς τε κἀγαθοὺςφύλλοις στέφεσθαι χὤστις ἡγεῖται πόλεικάλλιστα σώφρων καὶ δίκαιος ὢν ἀνήρ,\nὅστις τε μύθοις ἔργ’ ἀπαλλάσσει κακὰμάχας τ’ ἀφαιρῶν καὶ στάσεις. τοιαῦτα γὰρπόλει τε πάσῃ πᾶσί θ’ Ἕλλησιν καλά.\nταῦτ’ εἴληφεν ὁ Εὐριπίδης ἐκ τῶν τοῦ Κολοφωνίου ἐλεγείων\nΞενοφάνους οὕτως εἰρηκότος (fr. 2 B)· ἀλλ’ εἰ μὲν ταχυτῆτι ποδῶν νίκην τις ἄροιτοἢ πενταθλεύων, ἔνθα Διὸς τέμενοςπὰρ Πίσαο ῥοῇσ’ ἐν Ὀλυμπίῃ, εἴτε παλαίωνἢ καὶ πυκτοσύνην ἀλγινόεσσαν ἔχων,εἴτε τὸ δεινὸν ἄεθλον ὃ παγκράτιον καλέουσιν,ἀστοῖσίν κ’ εἴη κυδρότερος προσορᾶνκαί κε προεδρίην φανερὴν ἐν ἀγῶσιν ἄροιτοκαί κεν σίτησιν δημοσίων κτεάνωνἐκ πόλεως καὶ δῶρον ὅ οἱ κειμήλιον εἴη·εἴτε καὶ ἵπποισιν, ταῦτά κε πάντα λάχοι,οὐκ ἐὼν ἄξιος ὥσπερ ἐγώ. ῥώμης γὰρ ἀμείνωνἀνδρῶν ἠδ’ ἵππων ἡμετέρη σοφίη.ἀλλ’ εἰκῇ μάλα τοῦτο νομίζεται, οὐδὲ δίκαιονπροκρίνειν ῥώμην τῆς ἀγαθῆς σοφίης.οὔτε γὰρ εἰ πύκτης ἀγαθὸς λαοῖσι μετείηοὔτ’ εἰ πενταθλεῖν οὔτε παλαισμοσύνην,οὐδὲ μὲν εἰ ταχυτῆτι ποδῶν, τόπερ ἐστὶ πρότιμονῥώμης ὅσσ’ ἀνδρῶν ἔργ’ ἐν ἀγῶνι πέλει,τοὔνεκεν ἂν δὴ μᾶλλον ἐν εὐνομίῃ πόλις εἴη.σμικρὸν δ’ ἄν τι πόλει χάρμα γένοιτ’ ἐπὶ τῷ,εἴ τις ἀεθλεύων νικῷ Πίσαο παρ’ ὄχθας·οὐ γὰρ πιαίνει ταῦτα μυχοὺς πόλεως. πολλὰ δὲ καὶ ἄλλα ὁ Ξενοφάνης κατὰ τὴν ἑαυτοῦ σοφίαν ἐπαγωνίζεται, διαβάλλων ὡς\nἄχρηστον καὶ ἀλυσιτελὲς τὸ τῆς ἀθλήσεως εἶδος. καὶ ὁ Ἀχαιὸς\nδὲ ὁ Ἐρετριεὺς περὶ τῆς εὐεξίας τῶν ἀθλητῶν διηγούμενός\nφησι (p. 579 N)· γυμνοὶ γὰρ ὤθουν, φαιδίμους βραχίοναςἥβῃ σφριγῶντες ἐμπορεύονται, νέῳστίλβοντες ἄνθει καρτερὰς ἐπωμίδας·ἄδην δ’ ἐλαίου στέρνα καὶ ποδῶν κύτοςχρίουσιν ὡς ἔχοντες οἴκοθεν τρυφήν.\nἩράκλειτος δ’ ἐν τῷ Ξενίζοντι Ἑλένην φησί τινα γυναῖκα\nπλεῖστα βεβρωκέναι. Ποσείδιππος δ’ ἐν ἐπιγράμμασι\nΦυρόμαχον, εἰς ὃν καὶ τόδ’ ἐπέγραψε· Φυρόμαχον τὸν πάντα φαγεῖν βορόν, οἷα κορώνηνπαννυχικήν, αὕτη ῥωγὰς ἔχει κάπετοςχλαίνης ἐν τρύχει Πελληνίδος. ἀλλὰ σὺ τούτουκαὶ χρῖε στήλην, Ἀττικέ, καὶ στεφάνου,εἴ ποτέ σοι προκύων συνεκώμασεν. ἦλθε δ’ ὁ μαυρὰβλέψας ἐκ πελίων νωδὸς ἐπισκυνίων,ὁ τριχιδιφθερίας, μονολήκυθος· ἐκ γὰρ ἀγώνωντῶν τότε ληναικὴν ἦλθ’ ὑπὸ Καλλιόπην. Ἀμάραντος δὲ ὁ Ἀλεξανδρεὺς ἐν τοῖς περὶ σκηνῆς\nἩρόδωρόν φησι τὸν Μεγαρέα σαλπιγκτὴν γενέσθαι τὸ μὲν\nμέγεθος πηχῶν τριῶν καὶ ἡμίσους, εἶναι δὲ καὶ τὰς πλευρὰς\nἰσχυρόν· ἐσθίειν δὲ ἄρτων μὲν χοίνικας ἕξ, κρεῶν δὲ λίτρας\nεἴκοσιν οἵων ἂν εὑρήκῃ, πίνειν δὲ χοᾶς δύο καὶ σαλπίζειν\nἅμα σάλπιγξι δυσί. κοιμᾶσθαι δὲ ἔθος\nεἶχεν ἐπὶ λεοντῆς μόνης. ἐσήμαινε δὲ σαλπίζων μέγιστον.\nἌργος γοῦν πολιορκοῦντος Δημητρίου τοῦ Ἀντιγόνου καὶ οὐ\nδυναμένων τῶν στρατιωτῶν τὴν ἑλέπολιν προσαγαγεῖν τοῖς\nτείχεσι διὰ τὸ βάρος, ταῖς δύο σάλπιγξι σημαίνων ὑπὸ τῆς\nἁδρότητος τοῦ ἤχου τοὺς στρατιώτας ἠνάγκασε προθυμηθέντας\nπροσαγαγεῖν τὴν μηχανήν. ἐνίκησε δὲ τὴν περίοδον δεκάκις\nκαὶ ἐδείπνει καθήμενος, ὡς ἱστορεῖ Νέστωρ ἐν τοῖς\nθεατρικοῖς ὑπομνήμασι. καὶ γυνὴ δὲ ἐσάλπισεν Ἀγλαὶς ἡ\nΜεγακλέους ἐν τῇ πρώτῃ ἀχθείσῃ μεγάλῃ πομπῇ ἐν Ἀλεξανδρείᾳ\nτὸ πομπικόν, περιθέτην ἔχουσα καὶ λόφον ἐπὶ τῆς κεφαλῆς, ὡς\nδηλοῖ Ποσείδιππος ἐν ἐπιγράμμασιν. ἤσθιε δὲ καὶ αὐτὴ λίτρας\nμὲν κρεῶν δώδεκα, ἄρτων δὲ χοίνικας τέσσαρας καὶ ἔπινεν\nοἴνου χοᾶ.\nΛιτυέρσας δὲ ἦν μὲν υἱὸς Μίδου νόθος, Κελαινῶν δὲ τῶν ἐν\nΦρυγίᾳ βασιλεύς, ἄγριος ἰδέσθαι καὶ ἀνήμερος ἄνθρωπος,\nἀδηφάγος δ’ ἰσχυρῶς. λέγει δὲ περὶ αὐτοῦ Σωσίθεος ὁ\nτραγῳδιοποιὸς ἐν δράματι Δάφνιδι ἢ Λιτυέρσᾳ οὕτως (p.\n639, 6 N)· ἔσθει μὲν ἄρτους τρεῖς, ὄνους κανθηλίουςτρεῖς τῆς βραχείας ἡμέρας· πίνει δ’ ἕνακαλῶν μετρητὴν τὸν δεκάμφορον πίθον. τοιοῦτός ἐστι καὶ ὁ παρὰ Φερεκράτει ἢ Στράττιδι ἐν\nἈγαθοῖς, περὶ οὗ φησιν (I 145 K)· ἐγὼ κατεσθίω μόλις τῆς ἡμέραςπένθ’ ἡμιμέδιμν᾽, ἐὰν βιάζωμαι. Β. μόλις;\nὡς ὀλιγόσιτος ἦσθ’ ἄρ᾽, ὃς κατεσθίειςτῆς ἡμέρας μακρᾶς τριήρους σιτία. Ξάνθος δ’ ἐν τοῖς Λυδιακοῖς (FHG I\n38) Κάμβλητά φησι τὸν βασιλεύσαντα Λυδῶν πολυφάγον\nγενέσθαι καὶ πολυπότην, ἔτι δὲ γαστρίμαργον. τοῦτον οὖν\nποτε νυκτὸς τὴν ἑαυτοῦ γυναῖκα κατακρεουργήσαντα\nκαταφαγεῖν, ἔπειτα πρωὶ εὑρόντα τὴν χεῖρα τῆς γυναικὸς\nἐνοῦσαν ἐν τῷ στόματι ἑαυτὸν ἀποσφάξαι, περιβοήτου τῆς\nπράξεως γενομένης. περὶ δὲ Θυὸς τοῦ Παφλαγόνων βασιλέως ὅτι\nκαὶ αὐτὸς ἦν πολυφάγος προειρήκαμεν (IV 144\nf), παραθέμενοι Θεόπομπον ἱστοροῦντα ἐν τῇ πέμπτῃ\nκαὶ τριακοστῇ (FHG I 311). Ἀρχίλοχος δ’ ἐν\nΤετραμέτροις Χαρίλαν εἰς τὰ ὅμοια διαβέβληκεν (fr. 79\nB), ὡς οἱ κωμῳδιοποιοὶ Κλεώνυμον καὶ Πείσανδρον.\nπερὶ δὲ Χαιρίππου φησὶ Φοινικίδης ἐν Φυλάρχῳ οὕτως\n(IV 510 M)· τρίτον δὲ πρὸς τούτοισι τὸν σοφώτατονΧαίριππον. οὗτος, ὥσπερ οἶδας, ἐσθίειμέχρι ἂν διδῷ τις ἢ λάθῃ διαρραγείς.τοιοῦτ’ ἔχει ταμιεῖον ὥσπερ οἰκίας.\nΝικόλαος δ’ ὁ περιπατητικὸς ἐν τῇ τρίτῃ πρὸς ταῖς ἑκατὸν\nτῶν ἱστοριῶν (FHG III 415) Μιθριδάτην φησὶ τὸν\nΠοντικὸν βασιλέα προθέντα ἀγῶνα πολυφαγίας καὶ πολυποσίας\n(ἦν δὲ τὸ ἆθλον τάλαντον ἀργυρίου) ἀμφότερα νικῆσαι. τοῦ\nμέντοι ἄθλου ἐκστῆναι τῷ μετ’ αὐτὸν κριθέντι Καλαμόδρυι τῷ\nΚυζικηνῷ ἀθλητῇ. καὶ Τιμοκρέων δ’ ὁ Ῥόδιος ποιητὴς καὶ\nἀθλητὴς πένταθλος ἄδην ἔφαγε καὶ ἔπιεν, ὡς τὸ ἐπὶ τοῦ τάφου\nαὐτοῦ ἐπίγραμμα δηλοῖ (Simon. fr. 169 B)·\nπολλὰ πιὼν καὶ πολλὰ φαγὼν καὶ πολλὰ κάκ’ εἰπὼνἀνθρώπους κεῖμαι Τιμοκρέων Ῥόδιος. Θρασύμαχος δ’ ὁ Χαλκηδόνιος ἔν τινι τῶν προοιμίων\n(fr. 3 Tur) τὸν Τιμοκρέοντά φησιν ὡς μέγαν\nβασιλέα ἀφικόμενον καὶ ξενιζόμενον παρ’ αὐτῷ πολλὰ\nἐμφορεῖσθαι. πυθομένου δὲ τοῦ βασιλέως ὅ τι ἀπὸ τούτων\nἐργάζοιτο, εἶπε Περσῶν ἀναριθμήτους συγκόψειν. καὶ τῇ\nὑστεραίᾳ πολλοὺς καθ’ ἕνα νικήσας μετὰ τοῦτο ἐχειρονόμησε.\nπυνθανομένου δὲ τὴν πρόφασιν ὑπολείπεσθαι ἔφη τοσαύτας, εἰ\nπροσίοι τις, πληγάς. Κλέαρχος δ’ ἐν πέμπτῳ βίων (FHG\nII 307) Καντιβάρι φησὶ τῷ Πέρσῃ, ὁπότε κοπιάσειε\nτὰς σιαγόνας ἐσθίων, κεχηνότι καθάπερ εἰς ἄψυχον ἀγγεῖον\nεἰσαντλεῖν τὴν τροφὴν τοὺς οἰκείους. Ἑλλάνικος δ’ ἐν\nαʹ Δευκαλιωνείας (FHG I 48)\nἘρυσίχθονά φησι τὸν Μυρμιδόνος, ὅτι ἦν ἄπληστος βορᾶς,\nΑἴθωνα κληθῆναι. Πολέμων δ’ ἐν αʹ τῶν πρὸς\nΤίμαιον (fr. 39 Pr) παρὰ Σικελιώταις φησὶν\nἈδηφαγίας ἱερὸν εἶναι καὶ Σιτοῦς Δήμητρος ἄγαλμα, οὗ\nπλησίον ἱδρῦσθαι καὶ Ἱμαλίδος, καθάπερ ἐν Δελφοῖς ερμούχου,\nἐν δὲ Σκώλῳ τῷ Βοιωτιακῷ Μεγαλάρτου καὶ Μεγαλομάζου.\nκαὶ Ἀλκμὰν δ’ ὁ ποιητὴς ἑαυτὸν ἀδηφάγον εἶναι παραδίδωσιν\nἐν τῷ τρίτῳ διὰ τούτων (fr. 33)· καὶ ποκά τοι δώσω τρίποδος κύτος,ᾧ κ’ ἔνι ......... λε’ ἀγείρῃς.ἀλλ’ ἔτι νῦν γ’ ἄπυρος, τάχα δὲ πλέοςἔτνεος, οἷον ὁ παμφάγος Ἀλκμὰν\nἠράσθη χλιερὸν πεδὰ τὰς τροπάς.οὔ τι γὰρ ἠὺ τετυγμένον ἔσθει ...ἀλλὰ τὰ κοινὰ γάρ, ὥσπερ ὁ δᾶμος,ζατεύει. κἀν τῷ εʹ δὲ ἐμφανίζει αὑτοῦ τὸ\nἀδηφάγον λέγων οὕτως (fr. 76)· ὥρας δ’ ἔσηκε τρεῖς, θέροςκαὶ χεῖμα κὠπώραν τρίτανκαὶ τέτρατον τὸ ἦρ, ὅκασάλλει μέν, ἐσθίεν δ’ ἄδανοὐκ ἔστι. Ἀναξίλας δ’ ὁ κωμικὸς περὶ Κτησίου τινὸς\nδιαλεγόμενος ἐν Χρυσοχόῳ δράματί φησιν (II 273\nK)· ἤδη σχεδόν τι πάντα σοι πλὴν Κτησίου.δείπνου γὰρ οὗτος, ὡς λέγουσιν οἱ σοφοί,ἀρχήν, τελευτὴν δ’ οὐκ ἐπίσταται μόνος. κἀν Πλουσίοις (ib. p. 272)· διαρραγήτω χἄτερος δειπνῶν τις εὖ,μὴ Κτησίας μόνος. Β. τί γὰρ σὲ κωλύει;Α. δείπνου γὰρ οὗτος, ὡς λέγουσιν οἱ σοφοί,ἀρχήν, τελευτὴν δ’ ἔμαθεν οὐδεπώποτε. κἀν Χάρισι δὲ Κραναόν τινα συγκαταλέγει οὕτως αὐτῷ\n(p. 273)· οὐκ ἐτὸς ἐρωτῶσίν με προσιόντες τινές·ὄντως ὁ Κραναὸς Κτησίου κατεσθίειἔλαττον ἢ δειπνοῦσιν ἀμφότεροι συχνά;\nΦιλέταιρος δ’ ἐν Ἀταλάντῃ (II 230 K)·\nκἂν δέῃ, τροχάζω στάδια πλείω Σωτάδου,τὸν Ταυρέαν δὲ τοῖς πόνοις ὑπερβαλῶτὸν Κτησίαν τε τῷ φαγεῖν ὑπερδραμῶ. Ἀνάξιππος Κεραυνῷ (IV 464 M)· ὁρῶ γὰρ ἐκ παλαίστρας τῶν φίλωνπροσιόντα μοι Δάμιππον. Β. ἦ τοῦτον\nλέγειςτὸν πέτρινον, ὃν οἱ φίλοι καλοῦσί σοινυνὶ δι’ ἀνδρείαν Κεραυνόν; εἰκότως·ἀβάτους ποιεῖν γὰρ τὰς τραπέζας οἴομαιαὐτὸν κατασκήπτοντα αὐταῖς τῇ γνάθῳ. ἐν τούτοις ἐδήλωσεν ὁ κωμικὸς διότι καὶ τὸ δρᾶμα\nΚεραυνὸν ἀπ’ αὐτοῦ ἐπιγέγραφε. Θεόφιλος δ’ ἐν Ἐπιδαύρῳ\n(II 474 K)· Ἀτρεστίδας τις Μαντινεὺς λοχαγὸς ἦν,ἀνδρῶν ἁπάντων πλεῖστα δυνάμενος φαγεῖν. ἐν δὲ Παγκρατιαστῇ παραγαγὼν τὸν ἀθλητὴν ὡς πολλὰ\nἐσθίοντά φησιν (p. 475)· ἑφθῶν μὲν σχεδὸντρεῖς μνᾶς, Β. λέγ’ ἄλλο. Α. ῥυγχίον, κωλῆν,\nπόδαςτέτταρας ὑείους, Β. Ἡράκλεις. Α. βοὸς δὲ τρεῖς,ὄρνιθ᾽, Β. Ἄπολλον. λέγ’ ἕτερον. Α. σύκων δύομνᾶς. Β. ἐπέπιες δὲ πόσον; Α. ἀκράτου δώδεκακοτύλας. Β. Ἄπολλον, Ὧρε καὶ Σαβάζιε.\nκαὶ ἔθνη δὲ ὅλα εἰς πολυφαγίαν ἐκωμῳδεῖτο, ὡς τὸ Βοιωτόν.\nΕὔβουλος γοῦν ἐν Ἀντιόπῃ φησί (II 169 K)·\nπώνειν μὲν ἁμὲς καὶ φαγεῖν μάλ’ ἀνδρικοὶκαὶ καρτερεῖμεν, τοῖς δ’ Ἀθηναίοις λέγεινκαὶ μικρὰ φαγέμεν, τοὶ δὲ Θηβαῖοι μέγα. καὶ ἐν Εὐρώπῃ (p. 176)· κτίζε Βοιωτῶν πόλιν,ἀνδρῶν ἀρίστων ἐσθίειν δι’ ἡμέρας. καὶ ἐν Ἴωνι (p. 177)· οὕτω σφόδρ’ ἐστὶ τοὺς τρόπους Βοιώτιοςὥστ’ οὐδὲ δειπνῶν, ὡς λέγουσ᾽, ἐμπίπλαται. ἐν δὲ Κέρκωψι (p. 181)· μετὰ ταῦτα Θήβας ἦλθον, οὗ τὴν νύχθ’ ὅληντήν θ’ ἡμέραν δειπνοῦσι καὶ κοπρῶν’ ἔχειἐπὶ ταῖς θύραις ἕκαστος, οὗ πλήρει βροτῷοὐκ ἔστι μεῖζον ἀγαθόν· ὡς χεζητιῶνμακρὰν βαδίζων, πολλὰ δ’ ἐσθίων ἀνήρ,δάκνων τὰ χείλη παγγέλοιός ἐστ’ ἰδεῖν. ἐν δὲ τοῖς Μυσοῖς πρὸς τὸν Ἡρακλέα ποιεῖ τινα τάδε\nλέγοντα (p. 187)· σὺ μὲν τὸ Θήβης, ὡς λέγεις, πέδον λιπών,ἀνδρῶν ἀρίστων ἐσθίειν δι’ ἡμέραςὅλης τραχήλους καὶ κοπρῶνας πλησίον ... Δίφιλος δὲ ἐν Βοιωτίῳ (II 547 K)·\nοἷος ἐσθίειν πρὸ ἡμέραςἀρξάμενος ἢ πάλιν πρὸς ἡμέραν. Μνησίμαχος Βουσίριδι (II 436 K)·\nεἰμὶ γὰρ Βοιώτιος\nὀλίγα μὲν λαλῶν, Β. δίκαια ταῦτα. Α. πολλὰ δ᾽ἐσθίων. Ἄλεξις Τροφωνίῳ (II 383 K)· νῦν δ’ ἵνα μὴ παντελῶς Βοιώτιοιφαίνησθ’ εἶναι τοῖς διασύρειν ὑμᾶς εἰθισμένοις,ὡς ἀκίνητοι νῦν εἶναι βοᾶν καὶ πονεῖν μόνονκαὶ δειπνεῖν ἐπιστάμενοι διὰ τέλους τὴν νύχθ᾽\nὅλην,γυμνοῦθ’ αὑτοὺς θᾶττον ἅπαντες. Ἀχαιὸς δ’ ἐν Ἄθλοις (p. 579 N)·\nπότερα θεωροῖς εἴτ’ ἀγωνισταῖς λέγεις;Β. πόλλ’ ἐσθίουσιν, ὡς ἐπασκούντων τρόπος.Α. ποδαποὶ γάρ εἰσιν οἱ ξένοι; Β. Βοιώτιοι. ἐκ τούτων εἰκός ἐστι καὶ Ἐρατοσθένη ἐν ταῖς\nἐπιστολαῖς (p. 199 B) Πρεπέλαον φῆσαι\nἐρωτηθέντα τί αὐτῷ δοκοῦσιν εἶναι Βοιωτοὶ εἰπεῖν· ‘τί γὰρ\nἄλλο ἢ τοιαῦτα ἐλάλουν, οἷα ἂν καὶ τὰ ἀγγεῖα φωνὴν λαβόντα,\nὁπόσον ἕκαστος χωρεῖ. Πολύβιος δ’ ὁ Μεγαλοπολίτης ἐν τῇ\nεἰκοστῇ τῶν ἱστοριῶν φησιν (c. 4, 1. 6, 5) ὡς\nΒοιωτοὶ μεγίστην δόξαν λαβόντες κατὰ τὰ Λευκτρικὰ κατὰ\nμικρὸν ἀνέπεσον ταῖς ψυχαῖς καὶ ὁρμήσαντες ἐπ’ εὐωχίας καὶ\nμέθας διέθεντο καὶ κοινωνεῖα τοῖς φίλοις. πολλοὶ δὲ καὶ τῶν\nἐχόντων γενεὰς ἀπεμέριζον τοῖς συσσιτίοις τὸ πλέον μέρος\nτῆς οὐσίας, ὥστε πολλοὺς εἶναι Βοιωτῶν οἷς ὑπῆρχε δεῖπνα\nτοῦ μηνὸς πλείω τῶν εἰς τὸν μῆνα διατεταγμένων ἡμερῶν.\nδιόπερ Μεγαρεῖς μισήσαντες αὐτῶν τὴν\nτοιαύτην κατάστασιν ἀπένευσαν εἰς τοὺς Ἀχαιούς.\nκαὶ Φαρσάλιοι δὲ κωμῳδοῦνται ὡς πολυφάγοι. Μνησίμαχος γοῦν\nἐν Φιλίππῳ φησί (II 441 K)· τῶν Φαρσαλίωνἥκει τις, ἵνα καὶ τὰς τραπέζας\nκαταφάγῃ;Β. οὐδεὶς πάρεστιν. Α. εὖ γε δρῶντες. ἆρά πουὀπτὴν κατεσθίουσι πόλιν Ἀχαικήν; ὅτι δὲ καὶ πάντες Θετταλοὶ ὡς πολυφάγοι\nδιεβάλλοντο Κράτης φησὶν ἐν Λαμίᾳ (I 136 K)·\nἔπη τριπήχη Θετταλικῶς τετμημένα. τοῦτο δ’ εἶπεν ὡς τῶν Θετταλῶν μεγάλα κρέα\nτεμνόντων. Φιλέταιρος δ’ ἐν Λαμπαδηφόροις (II 233\nK)· καὶ χειροβαρὲς σαρκὸς ὑείας Θετταλότμητον κρέας. ἔλεγον δὲ καὶ Θετταλικὴν ἔνθεσιν τὴν μεγάλην.\nἝρμιππος Μοίραις (I 235 K)· ὁ Ζεὺς δὲ τούτων οὐδὲν ἐνθυμούμενοςμύων ξυνέπλαττε Θετταλικήν τιν’ ἔνθεσιν. ταῦτα δὲ καπανικὰ εἴρηκεν Ἀριστοφάνης ἐν\nΤαγηνισταῖς (I 519 K)· τί πρὸς τὰ Λυδῶν δεῖπνα καὶ τὰ Θετταλῶν;τὰ Θετταλικὰ μὲν πολὺ καπανικώτερα. οἷον τὰ ἁμαξιαῖα· Θετταλοὶ γὰρ τὰς ἀπήνας καπάνας\nἔλεγον. Ξέναρχος Σκύθαις (II 472 K)· ἑπτὰ δὲ καπάνας ἔτρεφον εἰς Ὀλύμπια.Β. τί λέγεις; καπάνας; πῶς;Α. καπάνας\nΘετταλοὶπάντες καλοῦσι τὰς ἀπήνας. Β. μανθάνω.\nΑἰγυπτίους δὲ Ἑκαταῖος ἀρτοφάγους φησὶν (FHG I 20) εἶναι κυλλήστιας\nἐσθίοντας, τὰς δὲ κριθὰς εἰς ποτὸν καταλέοντας. διὰ ταῦτα\nκαὶ Ἄλεξις ἐν τῷ περὶ αὐταρκείας ἔφη μετρίᾳ τροφῇ κεχρῆσθαι\nτὸν Βόκχοριν καὶ τὸν πατέρα αὐτοῦ Νεόχαβιν. καὶ Πυθαγόρας\nδ’ ὁ Σάμιος μετρίᾳ τροφῇ ἐχρῆτο, ὡς ἱστορεῖ Λύκων ὁ Ἰασεὺς\nἐν τῷ περὶ Πυθαγορείου βίου. οὐκ ἀπείχετο δὲ\nἐμψύχων, ὡς Ἀριστόξενος εἴρηκεν. Ἀπολλόδωρος δὲ ὁ\nἀριθμητικὸς καὶ θῦσαί φησιν αὐτὸν ἑκατόμβην ἐπὶ τῷ\nεὑρηκέναι ὅτι τριγώνου ὀρθογωνίου ἡ τὴν ὀρθὴν\nγωνίαν ὑποτείνουσα ἴσον δύναται ταῖς περιεχούσαις· ἡνίκα Πυθαγόρης τὸ περικλεὲς εὕρετο γράμμα,κλεινὸς ἐφ’ ᾧ κλεινὴν ἤγαγε βουθυσίην. ἦν δὲ καὶ ὀλιγοπότης ὁ Πυθαγόρας καὶ εὐτελέστατα\nδιεβίου, ὡς καὶ πολλάκις μέλιτι μόνῳ ἀρκεῖσθαι. τὰ\nπαραπλήσια δ’ ἱστορεῖται καὶ περὶ Ἀριστείδου καὶ\nἘπαμεινώνδου καὶ Φωκίωνος καὶ Φορμίωνος τῶν στρατηγῶν.\nΜάνιος δὲ Κούριος ὁ Ῥωμαίων στρατηγὸς ἐπὶ γογγυλίσι διεβίω\nπάντα τὸν χρόνον· καὶ Σαβίνων αὐτῷ πολὺ χρυσίον\nπροσπεμπόντων οὐκ ἔφη δεῖσθαι χρυσίου, ἕως ἂν τοιαῦτα\nδειπνῇ. ἱστορεῖ δὲ ταῦτα Μεγακλῆς ἐν τῷ περὶ ἐνδόξων ἀνδρῶν\n(FHG IV 443).\nτῶν δείπνων δὲ πολλοὶ τὰ μέτρια ἀσπάζονται, ὡς Ἄλεξις ἐν\nΦιλούσῃ παραδίδωσιν (II 390 K)· ἀλλ’ ἔγωγέ τοι τὰ δέοντ’ ἔχωντὰ περιττὰ μισῶ· τοῖς ὑπερβάλλουσι γὰρ\nτέρψις μὲν οὐκ ἔνεστι, πολυτέλεια δέ. Ψευδομένῳ (II 392 K)· τὰ περιττὰ μισῶ. τοῖς ὑπερβάλλουσι γὰρδαπάνη πρόσεστιν, ἡδονὴ δ’ οὐδ’ ἡτισοῦν. ἐν δὲ Συντρόφοις (II 376 K)· ὡς ἡδὺ πᾶν τὸ μέτριον· οὔθ’ ὑπεργέμωνἀπέρχομαι νῦν οὔτε κενός, ἀλλ’ ἡδέωςἔχων ἐμαυτοῦ. Μνησίθεος γάρ φησι δεῖνφεύγειν ἁπάντων τὰς ὑπερβολὰς ἀεί. Ἀρίστων δ’ ὁ φιλόσοφος ἐν Ἐρωτικῶν Ὁμοίων δευτέρῳ\nΠολέμωνά φησι τὸν Ἀκαδημαικὸν παραινεῖν τοῖς ἐπὶ δεῖπνον\nπορευομένοις φροντίζειν ὅπως ἡδὺν πότον ποιῶνται μὴ μόνον\nεἰς τὸ παρόν, ἀλλὰ καὶ εἰς τὴν αὔριον. Τιμόθεος δ’ ὁ\nΚόνωνος ἐκ τῶν πολυτελῶν καὶ στρατηγικῶν δείπνων\nπαραληφθεὶς ὑπὸ Πλάτωνος εἰς τὸ ἐν Ἀκαδημείᾳ συμπόσιον καὶ\nἑστιαθεὶς ἀφελῶς καὶ μουσικῶς ἔφη ὡς οἱ παρὰ Πλάτωνι\nδειπνοῦντες καὶ τῇ ὑστεραίᾳ καλῶς γίνονται. ὁ δ’ Ἡγήσανδρος\nἐν τοῖς ὑπομνήμασιν ἔφη (FHG IV 420) ὡς καὶ τῇ\nὑστεραίᾳ ὁ Τιμόθεος ἀπαντήσας τῷ Πλάτωνι εἶπεν· ‘ὑμεῖς, ὦ\nΠλάτων, εὖ δειπνεῖτε μᾶλλον εἰς τὴν ὑστεραίαν ἢ τὴν\nπαροῦσαν ἡμέραν.’ Πύρρων δ’ ὁ Ἠλεῖος τῶν γνωρίμων τινὸς\nαὐτὸν ὑποδεξαμένου πολυτελῶς μέν, .... δέ, ὡς\nὁ αὐτὸς ἱστορεῖ, ‘εἰς τὸ λοιπόν, εἶπεν, οὐχ\nἥξω πρὸς σέ, ἂν οὕτως ὑποδέχῃ, ἵνα μήτε ἐγὼ σὲ ἀηδῶς ὁρῶ\nκαταδαπανώμενον οὐκ ἀναγκαίως μήτε σὺ θλιβόμενος κακοπαθῇς.\nμᾶλλον γὰρ ἡμᾶς τῇ μεθ’ ἑαυτῶν συνουσίᾳ προσῆκόν ἐστιν\nεὐεργετεῖν ἢ τῷ πλήθει τῶν παρατιθεμένων, ὧν οἱ\nδιακονοῦντες τὰ πλεῖστα\nδαπανῶσιν.’\nἈντίγονος δ’ ὁ Καρύστιος ἐν τῷ Μενεδήμου βίῳ (p. 99\nWil) τὴν διάταξιν διηγούμενος τοῦ παρὰ τῷ\nφιλοσόφῳ συμποσίου φησὶν ὅτι ἠρίστα μὲν δεύτερος ἢ τρίτος\nκαθ’ αὑτόν· κἆτ’ ἔδει καὶ τοὺς λοιποὺς παρεῖναι\nδεδειπνηκότας. ἦν γὰρ τὸ τοῦ Μενεδήμου τοιοῦτον ἄριστον.\nμετὰ δὲ ταῦτα εἰσεκάλουν τοὺς παραγινομένους· ὧν, ὡς\nἔοικεν, ὅτε προτερήσειαν ἔνιοι τῆς ὥρας, ἀνακάμπτοντες παρὰ\nτὰς θύρας ἀνεπυνθάνοντο τῶν ἐξιόντων παίδων τί τὸ\nπαρακείμενον εἴη καὶ πῶς ἔχοι τῆς τοῦ χρόνου συμμετρίας τὸ\nἄριστον. ὅτε μὲν οὖν ἀκούσειαν λάχανον ἢ τάριχος,\nἀνεχώρουν, ὅτε δ’ ὅτι κρεᾴδιον, εἰσῄεσαν εἰς τὸν ἐπὶ τοῦτο\nπαρεσκευασμένον οἶκον. ἦν δὲ τοῦ μὲν θέρους ἡτοιμασμένη\nψίαθος ἐφ’ ἑκάστης κλίνης, τοῦ δὲ χειμῶνος κώδιον·\nπροσκεφάλαιον δὲ αὐτὸν φέρειν ἕκαστον ἔδει. τὸ δὲ\nπεριαγόμενον ποτήριον οὐ μεῖζον ἦν κοτυλιαίου, τράγημα δὲ\nθέρμος μὲν ἢ κύαμος συνεχῶς, ποτὲ δὲ καὶ τῶν ὡρίων\nεἰσεφέρετό τι, τοῦ μὲν θέρους ἄπιος ἢ ῥόα, τοῦ δ’ ἔαρος\nὦχροι, κατὰ δὲ τὴν χειμερινὴν ὥραν ἰσχάδες. μαρτυρεῖ δὲ καὶ\nπερὶ τούτων Λυκόφρων ὁ Χαλκιδεὺς γράψας σατύρους Μενέδημον,\nἐν οἷς φησιν ὁ Σιληνὸς πρὸς τοὺς σατύρους (p. 636\nN)· παῖδες κρατίστου πατρὸς ἐξωλέστατοι,ἐγὼ μὲν ὑμῖν, ὡς ὁρᾶτε, στρηνιῶ·δεῖπνον γὰρ οὔτ’ ἐν Καρίᾳ, μὰ τοὺς θεούς,οὔτ’ ἐν Ῥόδῳ τοιοῦτον οὔτ’ ἐν Λυδίᾳκατέχω δεδειπνηκώς. Ἄπολλον, ὡς καλόν.\nκαὶ προελθών· ἀλλὰ κυλίκιονὑδαρὲς ὁ παῖς περιῆγε τοῦ πεντωβόλου,ἀτρέμα παρεξεστηκός· ὅ τ’ ἀλιτήριοςκαὶ δημόκοινος ἐπεχόρευε δαψιλὴςθέρμος, πενήτων καὶ τρικλίνου συμπότης. ἑξῆς δέ φησιν ὅτι ζητήσεις ἦσαν παρὰ πότον· τράγημα γὰρὁ σωφρονιστὴς πᾶσιν ἐν μέσῳ λόγος. ἱστορεῖται δὲ καὶ ὅτι πολλάκις συνόντας αὐτοὺς ἐπὶ\nπλεῖον ‘ὁ ὄρνις κατελάμβανε τὴν ἕω καλῶν, τοῖσι δὲ οὐδέπω\nκόρος.’\nἈρκεσίλαος δ’ ἑστιῶν τινας, καὶ ἐλλιπόντων τῶν ἄρτων\nνεύσαντος τοῦ παιδὸς ὡς οὐκ ἔτ’ εἰσίν, ἀνακαγχάσας καὶ τὼ\nχεῖρε συγκροτήσας ‘οἷόν τι, ἔφη, τὸ συμπόσιόν ἐστιν ἡμῶν,\nἄνδρες φίλοι· ἄρτους ἐπιλελήσμεθ’ ἀρκοῦντας πρίασθαι. τρέχε\nδή, παῖ.’ καὶ τοῦτ’ ἔλεγεν αὐτὸς γελῶν· καὶ τῶν παρόντων δ᾽\nἅθρους ἐξεχύθη γέλως καὶ διαγωγὴ πλείων ἐνέπεσεν καὶ\nδιατριβή, ὥστε ἥδυσμα γενέσθαι τῷ συμποσίῳ τὴν τῶν ἄρτων\nἔνδειαν. ἄλλοτε δὲ ὁ Ἀρκεσίλαος Ἀπελλῇ τῷ γνωρίμῳ προστάξας\nκαθυλίσαι τὸν οἶνον, ἐπειδὴ διὰ τὴν ἀπειρίαν ἐκεῖνος τὰ μὲν\nἐτάραττεν, τὰ δ’ ἐξέχει, καὶ πολὺ θολώτερος ἐφαίνετο ὁ\nοἶνος, ὑπομειδιάσας ἔφη· ‘ἐγὼ δὲ καθυλίσαι προσέταξα\nἀνθρώπῳ μηδὲν ἑωρακότι ἀγαθὸν ὥσπερ οὐδ’ ἐγώ. ἀνάστηθι οὖν\nσύ, Ἀρίδεικες· σὺ δὲ ἀπελθὼν τὰ ἑκτὰ\nτρύπα.’ ταῦτα δ’ οὕτως εὔφραινε καὶ ἐξιλάρου τοὺς παρόντας\nὡς εὐθυμίας πληροῦσθαι.\nοἱ δὲ νῦν συνάγοντες ἐπὶ τὰ δεῖπνα καὶ μάλιστα οἱ ἀπὸ τῆς\nκαλῆς Ἀλεξανδρείας βοῶσι, κεκράγασι, βλασφημοῦσι τὸν\nοἰνοχόον, τὸν διάκονον, τὸν μάγειρον· κλαίουσι δ’ οἱ παῖδες\nτυπτόμενοι κονδύλοις ἄλλος ἄλλοθεν. καὶ οὐχ οἷον οἱ\nκεκλημένοι μετὰ πάσης ἀηδίας δειπνοῦσιν, ἀλλὰ κἂν τύχῃ\nθυσία τις οὖσα, παρακαλυψάμενος ὁ θεὸς οἰχήσεται καταλιπὼν\nοὐ μόνον τὸν οἶκον, ἀλλὰ καὶ τὴν πόλιν ἅπασαν. γελοῖον γάρ\nἐστιν αὐτὸν τὸν εὐφημίαν κηρύξαντα καταρᾶσθαι τῇ\nγυναικὶ καὶ τοῖς τέκνοις. καὶ τοῖς δειπνοῦσι δ’ ἂν εἴποι ὁ\nτοιοῦτος (B 381)· νῦν δ’ ἔρχεσθ’ ἐπὶ δεῖπνον, ἵνα ξυνάγωμεν Ἄρηα. τῷ γὰρ τοιούτῳ ὁ οἶκος (Soph. OT\n4)ὁμοῦ μὲν θυμιαμάτων γέμει,ὁμοῦ δὲ παιάνων τε καὶ στεναγμάτων. τούτων λεχθέντων ἔφη τις τῶν παρόντων·\n‘παραιτητέον εἰς ταῦτ’ ἀποβλέποντάς ἐστι τὸ γαστρίζεσθαι.\n‘ἀτελὲς γὰρ δεῖπνον οὐ ποιεῖ παροινίαν,’ ὡς Ἄμφις φησὶν ἐν\nΠανί (II 244 K), οὐδὲ ὕβρεις καὶ\nπροπηλακισμούς, ὡς Ἄλεξις ἐν Ὀδυσσεῖ ὑφαίνοντι μαρτυρεῖ διὰ\nτούτων (II 354 K)· φιλεῖ γὰρ ἡ μακρὰ συνουσίακαὶ τὰ συμπόσια τὰ πολλὰ καὶ καθ’ ἡμέραν ποιεῖνσκῶψιν, ἡ σκῶψις δὲ λυπεῖ πλεῖον ἢ τέρπει πολύ.τοῦ κακῶς λέγειν γὰρ ἀρχὴ γίνετ᾽· ἂν δ’ εἴπῃς\nἅπαξ,εὐθὺς ἀντήκουσας· ἤδη λοιδορεῖσθαι λείπεται,\nεἶτα τύπτεσθαι δέδεικται καὶ παροινεῖν. ταῦτα γὰρκατὰ φύσιν πέφυκεν οὕτως· καὶ τί μάντεως ἔδει;\nκαὶ Μνησίμαχος δὲ ἐν Φιλίππῳ διὰ τὸν ὑπερβάλλοντα κόρον ἐν\nτοῖς δείπνοις παράγει τι συμπόσιον πολέμου παρασκευὴν\nἐπαγγελλόμενον καὶ ὡς ἀληθῶς κατὰ τὸν χαριέστατον Ξενοφῶντα\n(Hell. 3, 4, 17) πολέμου ἐργαστήριον. λέγει\nδ’ οὕτως (II 441 K)· ἆρ’ οἶσθα σύὁτιὴ πρὸς ἄνδρας ἐστί σοι μαχητέον,οἳ τὰ ξίφη δειπνοῦμεν ἠκονημένα,ὄψον δὲ δᾷδας ἡμμένας καταπίνομεν;ἐντεῦθεν εὐθὺς ἐπιφέρει τραγήματαἡμῖν ὁ παῖς μετὰ δεῖπνον ἀκίδας Κρητικάς,ὥσπερ ἐρεβίνθους, δορατίων τε λείψανακατεαγότ᾽, ἀσπίδας δὲ προσκεφάλαια καὶθώρακας ἔχομεν, πρὸς ποδῶν δὲ σφενδόναςκαὶ τόξα, καταπέλταισι δ’ ἐστεφανώμεθα. καὶ ὁ Κολοφώνιος δὲ Φοῖνιξ φησίν (fr. 3\nB)· Νίνου κάδοι μάχαιρα καὶ κύλιξ αἰχμή,κόμη δὲ τόξα, δήιοι δὲ κρητῆρες,ἵπποι δ’ ἄκρητος κἀλαλὴ ‘μύρον χεῖτε’. ἐν δὲ τῷ Παρασίτῳ Ἄλεξις περὶ πολυφάγου τινὸς\nδιαλεγόμενός φησι (II 364 K)· καλοῦσι δ’ αὐτὸν πάντες οἱ νεώτεροιΠαράσιτον ὑποκόρισμα· τῷ δ’ οὐδὲν μέλει.δειπνεῖ δ’ ἄφωνος Τήλεφος, νεύων μόνονπρὸς τοὺς ἐπερωτῶντάς τι, ὥστε πολλάκις\nαὐτὸν ὁ κεκληκὼς τὰ Σαμοθρᾴκι’ εὔχεταιλῆξαι πνέοντα καὶ γαληνίσαι ποτέ.χειμὼν ὁ μειρακίσκος ἐστὶ τοῖς φίλοις. Δίφιλος δ’ ἐν Ἡρακλεῖ περί τινος τῶν ὁμοίων\nδιαλεγόμενος διέξεισιν (II 556 K)· ἐμὲ μὲν οὐχ ὁρᾷς πεπωκόταἤδη τ’ ἀκροθώρακ’ ὄντα καὶ θυμούμενον,τονδὶ δὲ ναστὸν Ἀστίωνος μείζοναἤδη σχεδὸν δωδέκατον ἠριστηκότα; διὸ καλῶς ἔλεγεν ὁ Βορυσθενίτης Βίων οὐ δεῖν ἀπὸ\nτῆς τραπέζης τὰς ἡδονὰς πορίζεσθαι, ἀλλ’ ἀπὸ τοῦ φρονεῖν. ὁ\nδ’ Εὐριπίδης φησί (fr. 212 N)· φαύλῃ διαίτῃ προσβαλὼν ἥσθη στόμα, ὡς τῆς ἀπὸ τῶν προσφορῶν τέρψεως περὶ τὸ στόμα\nμᾶλλον γινομένης. Αἰσχύλος τ’ ἐν Φινεῖ (fr. 253\nN)· καὶ ψευδόδειπνα πολλὰ μαργώσης γνάθουἐρρυσίαζον στόματος ἐν πρώτῃ χαρᾷ. ἐν Σθενεβοίᾳ δ’ ὁ Εὐριπίδης περὶ εὐτελείας λέγων\n(fr. 672)· βίος δὲ πορφυροῦς θαλάσσιος,οὐκ εὐτράπεζος, ἀλλ’ ἐπάκτιοι φάτναι.ὑγρὰ δὲ μήτηρ, οὐ πεδοστιβὴς τροφὸςθάλασσα· τήνδ’ ἀροῦμεν, ἐκ ταύτης βίοςβρόχοισι καὶ πέδαισιν οἴκαδ’ ἔρχεται.\nμέγα γὰρ ἀνθρώποις κακὸν ἡ γαστήρ, περὶ ἧς φησιν Ἄλεξις ἐν\nΣυναποθνῄσκουσι (II 374 K)· μάθοις τ’ ἂν οἷον ἀνθρώποις κακόν\nἐστιν ἡ γαστήρ, διδάσκει δ’ οἷ’ ἀναγκάζει θ’ ὅσα.εἴ τις ἀφέλοι τοῦτ’ ἀφ’ ἡμῶν τὸ μέρος ἀπὸ τοῦσώματος,οὔτ’ ἂν ἀδικοῖτ’ οὐδὲν οὐδεὶς οὔθ’ ὑβρίζοι τἂν\nἑκών.νῦν δὲ διὰ ταύτην ἅπαντα γίνεται τὰ δυσχερῆ. Δίφιλος δ’ ἐν Παρασίτῳ (II 560 K)·\nεὖ γ’ ὁ κατάχρυσος εἶπε πόλλ’ Εὐριπίδης,νικᾷ δὲ (fr. 907 N) ‘χρεία μ’ ἡ\nταλαίπωρός τέ μουγαστήρ.’ ταλαιπωρότερον οὐδέν ἐστι γὰρτῆς γαστρός· εἰς ἣν πρῶτον ἐμβαλεῖς ὅσ᾽\nἂνοὐχ ἕτερον εἰσ ἀγγεῖον. ἐν πήρᾳ φέροιςἄρτους ἄν, ἀλλ’ οὐ ζωμόν, ἢ διαφθερεῖς.εἰς σπυρίδα μάζας ἐμβαλεῖς, ἀλλ’ οὐ φακῆν·οἰνάριον εἰς λάγυνον, ἀλλ’ οὐ κάραβον.εἰς τὴν θεοῖς ἐχθρὰν δὲ ταύτην εἰσφόρειπάνθ’ ἑαυτοῖς μηδὲν ὁμολογούμενα.κοὐ προστίθημι τἄλλα, διότι πανταχοῦδιὰ τὴν τάλαιναν πάντα ταῦτα γίνεται. καὶ Κράτης δ’ ὁ κυνικός, ὥς φησι Σωσικράτης ἐν\nταῖς Διαδοχαῖς, ἐπερράπισε Δημήτριον τὸν Φαληρέα σὺν τῇ\nπήρᾳ τῶν ἄρτων καὶ λάγυνον πέμψαντα οἴνου· ‘εἴθε γάρ, ἔφη,\nτὰς κρήνας καὶ ἄρτους ἦν φέρειν.’ Στίλπων δ’ οὐ κατεπλάγη\nτὴν ἐγκράτειαν καταφαγὼν σκόροδα καὶ κατακοιμηθεὶς ἐν τῷ\nτῆς Μητρὸς τῶν θεῶν ἱερῷ· ἀπείρητο δὲ τῷ τούτων τι φαγόντι\nμηδὲ εἰσιέναι. ἐπιστάσης δὲ αὐτῷ τῆς\nθεοῦ κατὰ τοὺς ὕπνους καὶ εἰπούσης ὅτι ‘φιλόσοφος ὤν, ὦ\nΣτίλπων, παραβαίνεις τὰ νόμιμα’, καὶ τὸν δοκεῖν\nἀποκρίνασθαι κατὰ τοὺς ὕπνους· ‘σὺ δέ μοι πάρεχε\nἐσθίειν καὶ σκορόδοις οὐ χρήσομαι.’\nἐπὶ τούτοις ὁ Οὐλπιανὸς ἔφη· ‘ἐπεὶ δεδείπναμεν (εἴρηκε δὲ\nοὕτως Ἄλεξις ἐν Κουρίδι (II 334 K)· ‘ἐπεὶ\nπάλαι δεδείπναμεν’, Εὔβουλος Προκρίδι (II 195\nK)· ‘ἡμεῖς δ’ οὐδέπω δεδείπναμεν’ καὶ πάλιν· ‘ὃν\nχρὴ δεδειπνάναι πάλαι,’ καὶ Ἀντιφάνης ἐν Λεωνίδῃ (II\n70 K)· ἀλλὰ πρὶν δεδειπνάναιἡμᾶς παρέσται, καὶ Ἀριστοφάνης ἐν Προαγῶνι (I 511\nK)· ὥρα βαδίζειν μοὐστὶν ἐπὶ τὸν δεσπότην·ἤδη γὰρ αὐτοὺς οἴομαι δεδειπνάναι, καὶ ἐν Δαναίσιν (p. 455)· ἤδη παροινεῖς ἐσ ἐμὲ πρὶν δεδειπνάναι, καὶ Πλάτων Σοφισταῖς (I 638 K) καὶ\nἘπικράτης ὁ Ἀμβρακιώτησ — μέσης δ’ ἐστὶ κωμῳδίας ποιητήσ —\nἐν Ἀμαζόσιν (II 282 K)· δεδειπνάναι γὰρ ἅνδρες εὐκαίρως πάνυδοκοῦσί μοι. καὶ ἠρίσταμεν δ’ εἴρηκεν Ἀριστοφάνης ἐν\nΤαγηνισταῖς (I 520 K)· ὑποπεπώκαμεν .., ὦνδρες, καὶ καλῶς ἠρίσταμεν, καὶ Ἕρμιππος ἐν Στρατιώταις (I 242\nK)· ‘ἠριστάναι\nκαὶ παριστάναι τουτί’, Θεόπομπος Καλλαίσχρῳ\n(I 738 K)· ἠρίσταμεν· δεῖ γὰρ συνάπτειν τὸν λόγον. καταριστᾶν δὲ εἴρηκεν ἐν τῷ Πολιτικῷ Ἀντιφῶν οὕτως\n(fr. 79 Tur)· ‘ὅτ’ ἄν τις πράγματα τὰ\nἑαυτοῦ ἢ τὰ τῶν φίλων κατηρίστηκεν.’ παραδεδειπνημένος δ᾽\nεἴρηκεν Ἄμφις ἐν Πλάνῳ οὕτως (II 245 K)·\n‘παραδεδειπνημένος, παῖδες, πάλαι.ʼ) —\n‘τοῖς οὖν θεοῖς’ κατὰ τὸν Πλάτωνα, ὡς ἐν Φιλήβῳ φησίν\n(p. 61 bc), ‘εὐχόμενοι κεραννύωμεν, εἴτε\nΔιόνυσος εἴθ’ Ἥφαιστος εἴθ’ ὅστις θεῶν ταύτην τὴν τιμὴν\nεἴληχε τῆς συγκράσεως. καθάπερ γὰρ ἡμῖν οἰνοχόοις τισὶν\nπαρεστᾶσιν κρῆναι, καὶ μέλιτος μὲν ἂν ἀπεικάζοι τις τὴν τῆς\nἡδονῆς, τὴν δὲ τῆς φρονήσεως νηφαντικὴν καὶ ἄοινον αὐστηροῦ\nτινος καὶ ὑγιεινοῦ ὕδατος· ἃς προθυμητέον ὡς κάλλιστα\nσυμμιγνύναι.’ ὥρα οὖν πίνειν ἡμῖν ἐστι, καὶ τῶν παίδων τις\nἐκ τοῦ κυλικείου τῶν ποτηρίων παραφερέτω· ὁρῶ γὰρ πλῆθος\nκαλῶν καὶ ποικίλων ἐκπωμάτων.’ δοθέντος οὖν ποτηρίου\nμεγάλου ἔφη· ‘ἀλλ’ ἀκρατέστερόν μοι, ὦ παῖ, τῷ κυάθῳ πληρῶν\nἔγχει εἰς τὴν κύλικα, μὴ κατὰ τὸν κωμῳδιοποιὸν Ἀντιφάνην,\nὃς ἐν Διδύμοις φησί (II 44 K)· τὸ ποτήριόν μοι τὸ μέγα προσφέρει λαβών.ἐνεχεάμην ἄκρατον· ‘ἔγχει, παιδίον,κυάθους θεῶν τε καὶ θεαινῶν μυρίους·ἔπειτ’ ἐπὶ τούτοις πᾶσι τῆς σεμνῆς θεᾶςκαὶ τοῦ γλυκυτάτου βασιλέως διμοιρίαν.’\nἐμοὶ οὖν, ὦ παῖ, ζωρότερον κέραιρε· οὔπω γὰρ\nλέγομεν περὶ ἀριθμοῦ κυάθων. δείξω δὲ ὅτι καὶ ὁ κύαθος\nεἴρηται καὶ τὸ ἀκρατέστερον, καὶ περὶ οἰνοχόων.\nπρότερον δέ μοι λελέξεται περὶ τοῦ ζωρότερον. Ἀντιφάνης\nΜελανίωνι (II 72 K)· τοῦτον ἐγὼ κρίνω μετανιπτρίδα τῆς Ὑγιείαςπίνειν ζωροτέρῳ χρώμενον οἰνοχόῳ. ἐν δὲ Λάμπωνι (p. 68)· ὁ δεῖν’ Ἰᾶπυξ, κέρασον εὐζωρέστερον. Ἔφιππος Ἐφήβοις (II 255 K)· φιάλην ἑκατέρᾳἔδωκε κεράσας ζωρότερον Ὁμηρικῶς. τινὲς δὲ καὶ τὸ παρ’ Ὁμήρῳ (I 203)\n‘ζωρότερον δὲ κέραιρε’ οὐκ ἄκρατον σημαίνειν φασίν, ἀλλὰ\nθερμόν, ἀπὸ τοῦ ζωτικοῦ καὶ τῆς ζέσεως· ἑταίρων γὰρ\nπαρόντων νέον ἐξ ὑπαρχῆς κεράννυσθαι κρατῆρα οὐκ\nἄτοπον. ἄλλοι δὲ τὸ εὔκρατον, ὥσπερ τὸ δεξιτερὸν ἀντὶ τοῦ\nδεξιοῦ. τινὲς δέ, ἐπεὶ οἱ ἐνιαυτοὶ ὧροι λέγονται καὶ τὸ ζα ὅτι μέγεθος ἢ πλῆθος σημαίνει,\nζωρὸν τὸν πολυέτη λέγεσθαι. Δίφιλος δ’ ἐν Παιδερασταῖς\nφησιν (II 559 K)· ἔγχεον σὺ δὴ πιεῖν.Β. εὐζωρότερόν γε νὴ Δί᾽, ὦ παῖ, δός· τὸ γὰρὑδαρὲς ἅπαν τοῦτ’ ἐστι τῇ ψυχῇ κακόν. Θεόφραστος δ’ ἐν τῷ περὶ μέθης (v. 116\nW) ζωρότερόν φησιν εἶναι τὸ κεκραμένον,\nπαρατιθέμενος Ἐμπεδοκλέους τάδε (v. 182 St)·\nαἶψα δὲ θνητὰ φύοντο, τὰ πρὶν μάθον ἀθάνατ’ εἶναι,\n\nζωρά τε τὰ πρὶν ἄκρητα, διαλλάσσοντα κελεύθους.\nκύαθον δ’ ἐπὶ τοῦ ἀντλητῆρος Πλάτων εἴρηκεν ἐν Φάωνι οὕτως\n(I 650 K)· τῷ στόματι τὸν κύαθον ὧδ’ εἰληφότες. καὶ ἐν Πρέσβεσι (I 633 K)· κυάθους ὅσους ἐκλέπτεθ’ ἑκάστοτε. Ἄρχιππος Ἰχθύσι (I 683 K)· κύαθον ἐπριάμην παρὰ Δαισίου. τοιοῦτόν ἐστιν καὶ τὸ ἐν Εἰρήνῃ Ἀριστοφάνους\n(v. 540)· ὑπωπιασμέναιἁπαξάπασαι καὶ κυάθους προσκείμεναι· τὰ γὰρ ὑπώπια τοῖς κυάθοις περιθλώμενα ἀμαυροῦται.\nμνημονεύει τοῦ κυάθου καὶ Ξενοφῶν ἐν πρώτῳ Παιδείας\n(3, 9) καὶ Κρατῖνος, ἔτι δ’ Ἀριστοφάνης\nπολλαχοῦ καὶ Εὔβουλος ἐν Ὀρθάννῃ. Φερεκράτης δ’ ἐν Λήροις\n‘ἀργυροῦν κύαθον’ ὠνόμασε (I 174 K). Τίμων δ᾽\nἐν δευτέρῳ Σίλλων ἀρυσαίνας κέκληκε τοὺς κυάθους φάσκων\nοὑτωσί (fr. 46 W)· ‘ἀπληστοίνους τ᾽\nἀρυσαίνας,’ ἀπὸ τοῦ ἀρύσασθαι ὀνομάσας. καλοῦνται δὲ καὶ\nἀρυστῆρες καὶ ἀρύστιχοι. Σιμωνίδης (fr. 25 B)·\nἔδωκεν οὐδεὶς οὐδ’ ἀρυστῆρα τρυγός. Ἀριστοφάνης δ’ ἐν Σφηξίν (v. 855)·\nἐγὼ γὰρ εἶχον τούσδε τοὺς ἀρυστίχους. Φρύνιχος Ποαστρίαις (I 381 K)·\n‘κύλικ’ ἀρύστιχον.’ ἔνθεν καὶ ἡ ἀρύταινα. ἔλεγον δὲ καὶ\nἔφηβον τὸ τοιοῦτον σκεῦος, ὡς Ζηνοφάνης ἐν τῷ\nΣυγγενικῷ. Πολύβιος δ’ ἐν τῇ ἐνάτῃ τῶν ἱστοριῶν (c.\n45) καὶ ποταμόν τινα\nἀναγράφει Κύαθον καλούμενον περὶ Ἀρσινόην πόλιν\nΑἰτωλίας.\nτῷ δὲ ἀκρατέστερον Ὑπερείδης κέχρηται ἐν τῷ κατὰ\nΔημοσθένους (p. 21 B2) γράφων οὕτως· ‘εἰ μέν\nτις ἀκρατέστερον ἔπιεν, ἐλύπει σέ.’ τούτῳ ὅμοιόν ἐστι τὸ ἀνιηρέστερονOd. 2.190 καὶ τὸ ἐν Ἡλιάσιν Αἰσχύλου (fr. 69)\n‘ἀφθονέστερον λίβα.’ καὶ Ἐπίχαρμος δὲ ἐν Πύρρᾳ (p.\n250 L) εὐωνέστερον ἔφη. καὶ ἐν τῷ κατὰ Δημάδου δὲ\nὁ Ὑπερείδης εἴρηκε (fr. 89 B) ‘ῥᾳδιεστέραν τὴν\nπόλιν.’ τῷ δὲ κεραννύειν κέχρηται Πλάτων μὲν ἐν Φιλήβῳ\n(p. 61 c)· ‘τοῖς δὴ θεοῖς, ὦ Πρώταρχε,\nεὐχόμενοι κεραννύωμεν.’ καὶ Ἀλκαῖος ἐν Ἱερῷ γάμῳ (I\n759 K)· ‘κεραννύουσιν ἀφανίζουσί τε.’ Ὑπερείδης\nΔηλιακῷ (fr. 72 B)· ‘καὶ τὸν κρατῆρα τὸν\nΠανιώνιον κοινῇ οἱ Ἕλληνες κεραννύουσιν.’ ᾠνοχόουν τε παρὰ\nτοῖς ἀρχαίοις οἱ εὐγενέστατοι παῖδες, ὡς ὁ τοῦ Μενελάου\nυἱός· Od. 15.141ᾠνοχόει δ’ υἱὸς Μενελάου κυδαλίμοιο. καὶ Εὐριπίδης δ’ ὁ ποιητὴς ἐν παισὶν ᾠνοχόησε.\nΘεόφραστος γοῦν ἐν τῷ περὶ μέθης φησί (fr. 119\nW)· ‘πυνθάνομαι δ’ ἔγωγε καὶ Εὐριπίδην τὸν\nποιητὴν οἰνοχοεῖν Ἀθήνησι τοῖς ὀρχησταῖς καλουμένοις.\nὠρχοῦντο δὲ οὗτοι περὶ τὸν τοῦ Ἀπόλλωνος νεὼν τοῦ Δηλίου\nτῶν πρώτων ὄντες Ἀθηναίων καὶ ἐνεδύοντο ἱμάτια τῶν\nΘηραικῶν. ὁ δὲ Ἀπόλλων οὗτός ἐστιν ᾧ τὰ Θαργήλια ἄγουσι,\nκαὶ διασῴζεται Φλυῆσιν ἐν τῷ δαφνηφορείῳ γραφὴ περὶ\nτούτων.’ τὰ αὐτὰ ἱστορεῖ καὶ Ἱερώνυμος ὁ Ῥόδιος\nἈριστοτέλους ὢν μαθητής, καὶ οὗτος ἐν\nτῷ περὶ μέθης. Σαπφώ τε ἡ καλὴ πολλαχοῦ Λάριχον τὸν ἀδελφὸν\nἐπαινεῖ ὡς οἰνοχοοῦντα ἐν τῷ πρυτανείῳ τοῖς Μυτιληναίοις.\nκαὶ παρὰ Ῥωμαίοις δὲ οἱ εὐγενέστατοι τῶν παίδων τὴν\nλειτουργίαν ταύτην ἐκτελοῦσιν ἐν ταῖς δημοτελέσι τῶν\nθυσιῶν, πάντα τοὺς Αἰολεῖς μιμούμενοι, ὡς καὶ κατὰ τοὺς\nτόνους τῆς φωνῆς.\nτοσαύτη δ’ ἦν ἡ τῶν παλαιοτέρων τρυφὴ περὶ τὰς πολυτελείας\nὥστε μὴ μόνον οἰνοχόους ἔχειν, ἀλλὰ καὶ οἰνόπτας. ἀρχὴ γοῦν\nἐστιν οἱ οἰνόπται παρὰ Ἀθηναίοις, ἧς μνημονεύει ἐν ταῖς\nΠόλεσιν Εὔπολις ἐν τούτοις (I 314 K)· οὓς δ’ οὐκ ἂν εἵλεσθ’ οὐδ’ ἂν οἰνόπτας πρὸ τοῦ,νυνὶ στρατηγοὺς ..... ὦ πόλις, πόλις,ὡς εὐτυχὴς εἶ μᾶλλον ἢ καλῶς φρονεῖς. οἱ δὲ οἰνόπται οὗτοι ἐφεώρων τὰ ἐν τοῖς δείπνοις,\nεἰ κατ’ ἴσον πίνουσιν οἱ συνόντες. καὶ ἦν ἡ ἀρχὴ εὐτελής,\nὡς ὁ ῥήτωρ φησὶ Φιλῖνος ἐν τῇ Κροκωνιδῶν διαδικασίᾳ\n(II 319 Tur)· καὶ ὅτι τρεῖς ἦσαν οἱ\nοἰνόπται, οἵτινες καὶ παρεῖχον τοῖς δειπνοῦσι λύχνους καὶ\nθρυαλλίδας. ἐκάλουν δέ τινες τούτους καὶ ὀφθαλμούς. παρὰ δὲ\nἘφεσίοις οἱ οἰνοχοοῦντες ᾔθεοι τῇ τοῦ Ποσειδῶνος ἑορτῇ\nταῦροι ἐκαλοῦντο, ὡς Ἀμερίας φησί. Ἑλλησπόντιοι δ᾽\nἐπεγχύτην ὀνομάζουσι τὸν οἰνοχόον καὶ τὴν κρεανομίαν\nκρεωδαισίαν, ὥς φησι Δημήτριος ὁ Σκήψιος ἐν ἕκτῳ καὶ\nεἰκοστῷ τοῦ Τρωικοῦ διακόσμου (fr. 16 Gaede).\nτοῖς δὲ θεοῖς οἰνοχοοῦσάν τινες ἱστοροῦσι τὴν Ἁρμονίαν, ὡς\nΚαπίτων ἱστορεῖ ὁ ἐποποιός, Ἀλεξανδρεὺς δὲ γένος, ἐν\nδευτέρῳ Ἐρωτικῶν. Ἀλκαῖος δὲ καὶ τὸν\nἙρμῆν εἰσάγει αὐτῶν οἰνοχόον (fr. 8 B), ὡς καὶ\nΣαπφὼ λέγουσα (fr. 51)· κῆ δ’ ἀμβροσίας μὲνκρατὴρ ἐκέκρατο,Ἑρμᾶς δ’ ἕλεν ὄλπινθεοῖς οἰνοχοῆσαι.\nοἱ δὲ παλαιοὶ τοὺς πρὸς ταῖς ὑπηρεσίαις ταύταις κήρυκας\nἐκάλουν. Ὅμηρος· Il. 3.245κήρυκες δ’ ἀνὰ ἄστυ φέρον θεῶν ὅρκια πιστά,ἄρνε δύω καὶ οἶνον ἐύφρονα, καρπὸν ἀρούρης,ἀσκῷ ἐν αἰγείῳ· φέρε δὲ κρητῆρα φαεινὸνκῆρυξ Ἰδαῖος ἠδὲ χρύσεια κύπελλα. καὶ πάλιν (268)· ἀτὰρ κήρυκες ἀγαυοὶὅρκια πιστὰ θεῶν σύναγον, κρητῆρι δὲ οἶνονμίσγον, ἀτὰρ βασιλεῦσιν ὕδωρ ἐπὶ χεῖρας· ἔχευαν. Κλείδημος δὲ (FHG I 359) τοὺς\nμαγείρους κήρυκάς φησι καλεῖσθαι. καὶ τὴν Ἥβην δέ τινες\nἀνέπλασαν οἰνοχοοῦσαν αὐτοῖς, ἴσως διὰ τὸ ἡβητήρια\nκαλεῖσθαι τὰ συμπόσια. Κλεινοῦς δὲ τῆς οἰνοχόου Πτολεμαίου\nτοῦ βασιλέως, ἐπίκλην δὲ Φιλαδέλφου, μνημονεύει Πτολεμαῖος\nὁ τοῦ Ἀγησάρχου ἐν τῇ τρίτῃ τῶν περὶ Φιλοπάτορα ἱστοριῶν\n(FHG III 67). Πολύβιος δὲ ἐν τῇ\nτεσσαρεσκαιδεκάτῃ τῶν ἱστοριῶν (c. 11) καὶ\nἀνδριάντας αὐτῆς ἐν Ἀλεξανδρείᾳ ἑστάναι φησὶ κατὰ πολλὰ\nμέρη τῆς πόλεως μονοχίτωνας, ῥυτὸν κρατοῦντας ἐν ταῖς\nχερσίν.’\nἐπὶ τούτοις τοῖς λόγοις ἐκπίνων τὸ ποτήριον ὁ Οὐλπιανὸς ἔφη· ‘τήνδ’ ἐγὼμεστὴν ἅπαξ ἐπονομάσας προπίομαισυγγενέσι πίστωμα φιλίας.’ πρὸς ὃν ἔτι πίνοντα τῶν παρόντων τις προσέθηκε τὰ\nλειπόμενα ἰαμβεῖα· πιὼν ἐρῶτὰ λοιπά· πνίγομαι γάρ. ἀλλ’ ἐπιρρόφει. καὶ ὁ Οὐλπιανὸς ἐκπιὼν ἔφη· ‘ταῦτα μὲν Κλέαρχος ἐν\nΚιθαρῳδῷ (IV 562 M). ἐγὼ δὲ κατὰ τοὺς Ἄμφιδος\nἘρίθους παρακελεύομαι (II 241 K)· ὁ παῖς σοβείτω τοῖς ποτηρίοις συχνούς. καί· πίμπλα σὺ μὲν ἐμοί, σοὶ δ’ ἐγὼ δώσω πιεῖν·ἀμυγδαλῆ μὲν παιζέτω παρ’ ἀμυγδαλῆν. ταῦτα δ’ ἔφη Ξέναρχος ἐν Διδύμοις (II 468\nK).’ αἰτούντων οὖν τῶν μὲν πλέον οἴνου, τῶν δὲ\nἴσον ἴσῳ φασκόντων κίρνασθαι, καὶ εἰπόντος τινὸς Ἄρχιππον\nεἰρηκέναι ἐν δευτέρῳ Ἀμφιτρύωνι (I 679 K)·\nτίς ἐκέρασε σφῶν, ὦ κακόδαιμον, ἴσον ἴσῳ; καὶ Κρατῖνος ἐν Πυτίνῃ (I 69 K)·\nτὸν δ’ ἴσον ἴσῳ φέροντ᾽· ἐγὼ δ’ ἐκτήκομαι, ἔδοξε πᾶσι λέγειν περὶ τῶν κράσεων τῶν παρὰ τοῖς\nἀρχαίοις.\nκαί τινος εἰπόντος ὅτι Μένανδρος ἐν Ἥρωι ἔφη (IV 129\nM)· χοῦς κεκραμένου\nοἴνου· λαβὼν ἔκπιθι τοῦτον, ὁ Δημόκριτος ἔφη· ‘Ἡσίοδος μέν, ὦ ἑταῖροι,\nπαραινεῖ (opp. 596)\nτρὶς ὕδατος προχέειν, τὸ δὲ τέτρατον ἱέμεν οἴνου. δι’ ὃν\nκαὶ Ἀναξίλας ἐν Νηρεῖ ἔφη (II 271 K)· καίτοι πολύ γ’ ἐσθ’ ἥδιον. οὐ γὰρ ἄν ποτεἔπινον ἂν τρί’ ὕδατος, οἴνου δ’ ἓν\nμόνον. Ἄλεξις δ’ ἐν Τιτθῇ ἔτι σωφρονικώτερον κιρνάναι\nπαρακελεύεται (II 380 K)· ἰδού γάρ, πάρεστιν οἶνος· οὐκοῦν ἐγχέωκρίτωνα; Β. πολὺ βέλτιον ἕνα καὶ τέτταρας.Α. ὑδαρῆ λέγεις· ὅμως δὲ ταύτην ἐκπιὼνλέγ’ εἴ τι καινόν, διατριβήν τε τῷ πότῳποιῶμεν. καὶ Διοκλῆς ἐν Μελίσσαις (I 768 K)·\nπῶς δὲ καὶ κεκραμένονπίνειν τὸν οἶνον δεῖ με; Β. τέτταρα καὶ δύο.’ ἡ δ’ οὖν κρᾶσις αὕτη παρὰ τὸ ἔθος οὖσα ἐπέμνησε\nτάχα καὶ τὴν θρυλουμένην παροιμίαν· ἢ πέντε πίνειν ἢ τρί’ ἢ μὴ τέτταρα. ἢ γὰρ δύο πρὸς πέντε πίνειν φασὶ δεῖν ἢ ἕνα πρὸς\nτρεῖς. περὶ δὲ ταύτης τῆς κράσεως Ἴων ὁ ποιητὴς ἐν τῷ περὶ\nΧίου φησὶν (FHG II 50) ὅτι εὑρὼν ὁ μάντις\nΠαλαμήδην ἐμαντεύσατο πλοῦν ἔσεσθαι τοῖς Ἕλλησι πίνουσιν\nτρεῖς πρὸς ἕνα κυάθους. οἳ δ’ ἐπιτεταμένως χρώμενοι τῷ ποτῷ δύο οἴνου ἔπινον πρὸς\nπέντε ὕδατος. Νικοχάρης γοῦν ἐν Ἀμυμώνῃ πρὸς τοὔνομα παίζων\nἔφη (I 770 K)· Οἰνόμαος οὗτος, χαῖρε πέντε καὶ δύο·κἀγώ τε καὶ σὺ συμπόται γενοίμεθα. τὰ παραπλήσια εἴρηκε καὶ ἐν Λημνίαις (p.\n773). Ἀμειψίας δ’ ἐν Ἀποκοτταβίζουσιν (I\n671 K)· ἐγὼ δὲ Διόνυσος πᾶσιν ὑμῖν εἰμὶ πέντε καὶ\nδύο. Εὔπολις Αἰξί (I 260 K)· Διόνυσε, χαῖρε· μή τι πέντε καὶ δύο; Ἕρμιππος Θεοῖς (I 230 K)· ἔπειθ’ ὅταν πινώμεθ’ ἢ διψώμεθα,εὐχόμεθα πρὸς τοῦθ’ ὁ ‘οἶνος, ὦ κέρας, γενοῦ.’οὐκ ἀστου καὶ πηλουγω φέρω παίζων ἅμα,καυθεὶς γεγένηται τοῦτο πέντε καὶ δύο.\nπαρὰ δὲ Ἀνακρέοντι εἷς οἴνου πρὸς δύο ὕδατος (fr. 63\nB)· ἄγε δὴ φέρ’ ἡμίν, ὦ παῖ,κελέβην, ὅκως ἄμυστινπροπίω, τὰ μὲν δέκ’ ἐγχέαςὕδατος, τὰ πέντε δ’ οἴνουκυάθους, ὡς ἀνυβρίστωςἀνὰ δηὖτε βασσαρήσω. καὶ προελθὼν τὴν ἀκρατοποσίαν Σκυθικὴν καλεῖ\nπόσιν· ἄγε δηὖτε, μηκέθ’ οὕτωπατάγῳ τε κἀλαλητῷ\nΣκυθικὴν πόσιν παρ’ οἴνῳμελετῶμεν, ἀλλὰ καλοῖσ᾽ὑποπίνοντες ἐν ὕμνοις. καὶ Λακεδαιμόνιοι δ᾽, ὥς φησιν Ἡρόδοτος ἐν τῇ ἕκτῃ\n(c. 84), Κλεομένη τὸν βασιλέα Σκύθαις\nὁμιλήσαντα καὶ ἀκρατοπότην γενόμενον ἐκ τῆς μέθης φασὶ\nμανῆναι. καὶ αὐτοὶ δ’ οἱ Λάκωνες ὅταν βούλωνται\nἀκρατέστερον πίνειν, ἐπισκυθίσαι λέγουσι. Χαμαιλέων γοῦν ὁ\nἩρακλεώτης ἐν τῷ περὶ μέθης περὶ τούτων οὕτως γράφει\n(fr. 31 Koepke)· ‘ἐπεὶ καὶ Κλεομένη τὸν\nΣπαρτιάτην φασὶν οἱ Λάκωνες μανῆναι διὰ τὸ Σκύθαις\nὁμιλήσαντα μαθεῖν ἀκρατοποτεῖν. ὅθεν ὅταν βούλωνται πιεῖν\nἀκρατέστερον, ‘ἐπισκύθισον’ λέγουσιν.’ Ἀχαιὸς δ’ ἐν Αἴθωνι\nσατυρικῷ τοὺς σατύρους ποιεῖ δυσχεραίνοντας ἐπὶ τῷ ὑδαρῆ\nπίνειν καὶ λέγοντας (p. 580 N)· μῶν Ἁχελῷος ἦν κεκραμένος πολύς;Β. ἀλλ’ οὐδὲ λεῖξαι τοῦδε τῷ γένει θέμις.Α. καλῶς μὲν οὖν ἄγειν .... Σκύθῃ πιεῖν.\nἦσαν δ’ αἱ τῶν ἀκρατοποτῶν ἐπιχύσεις, ὥς φησι Θεόφραστος ἐν\nτῷ περὶ μέθης (fr. 118 W), οὐ παλαιαί· ἀλλ’ ἦν\nἀπ’ ἀρχῆς τὸ μὲν σπένδειν ἀποδεδομένον τοῖς θεοῖς, ὁ δὲ\nκότταβος τοῖς ἐρωμένοις. ἐχρῶντο γὰρ ἐπιμελῶς τῷ\nκοτταβίζειν ὄντος τοῦ παιγνίου Σικελικοῦ, καθάπερ καὶ\nἈνακρέων ὁ Τήιος πεποίηκε (fr. 53 B)·\nΣικελὸν κότταβον ἀγκύλῃ λατάζων. διὸ καὶ τὰ σκολιὰ καλούμενα μέλη τῶν ἀρχαίων\nποιητῶν πλήρη ἐστί· λέγω δ’ οἷον καὶ Πίνδαρος πεποίηκε\n(fr. 128)· Χάριτάς τ’ Ἀφροδισίων ἐρώτων,ὄφρα σὺνχειμαμάρωι μεθύων Ἀγάθωνι δὲ βάλωκότταβον. τοῖς δὲ τετελευτηκόσι τῶν φίλων ἀπένεμον τὰ\nπίπτοντα τῆς τροφῆς ἀπὸ τῶν τραπεζῶν· διὸ καὶ Εὐριπίδης\nπερὶ τῆς Σθενεβοίας φησίν, ἐπειδὴ νομίζει τὸν Βελλεροφόντην\nτεθνάναι (fr. 667 N)· πεσὸν δέ νιν λέληθεν οὐδὲν ἐκ χερός,ἀλλ’ εὐθὺς αὐδᾷ ‘τῷ Κορινθίῳ ξένῳ’.\nοὐκ ἐμέθυον δ’ οἱ πάλαι, ἀλλὰ καὶ Πιττακὸς Περιάνδρῳ τῷ\nΚορινθίῳ παρῄνει μὴ μεθύσκεσθαι μηδὲ κωμάζειν, ἵν᾽, ἔφη, μὴ\nγνωσθῇς οἷος ὢν τυγχάνεις, ἀλλ’ οὐχ οἷος προσποιῇ. κάτοπτρον (γὰρ) εἴδους χαλκός ἐστ᾽, οἶνος δὲ νοῦ(Aesch. fr. 384 N). διὸ καὶ καλῶς οἱ παροιμιαζόμενοι λέγουσι τὸν οἶνον\nοὐκ ἔχειν πηδάλια. Ξενοφῶν γοῦν ὁ Γρύλου παρὰ Διονυσίῳ ποτὲ\nτῷ Σικελιώτῃ πίνειν ἀναγκάζοντος τοῦ οἰνοχόου προσαγορεύσας\nὀνομαστὶ τὸν τύραννον ‘τί δή, ἔφη, ὦ Διονύσιε, οὐχὶ καὶ ὁ\nὀψοποιὸς ἀγαθὸς ὢν καὶ ποικίλος ἀναγκάζει ἡμᾶς εὐωχουμένους\nἐσθίειν καὶ μὴ βουλομένους, ἀλλὰ κοσμίως ἡμῖν παρατίθησι\nτὴν τράπεζαν σιγῶν;’ καὶ ὁ Σοφοκλῆς δὲ ἐν σατυρικῷ φησιν ὡς\nἄρα (fr. 655 N)\nτὸ πρὸς βίανπίνειν ἴσον κακὸν πέφυκε τῷ διψῆν βίᾳ. ὅθεν εἴρηται καὶ τὸ οἶνος ἄνωγε γέροντα καὶ οὐκ ἐθέλοντα χορεύειν. Σθένελός τε ὁ ποιητὴς οὐ κακῶς εἴρηκεν· οἶνος καὶ φρονέοντας ἐς ἀφροσύνας ἀναβάλλει. ὁ δὲ Φωκυλίδης ἔφη (fr. 11 B)· χρὴ δ’ ἐν συμποσίῳ κυλίκων περινισομενάωνἡδέα κωτίλλοντα καθήμενον οἰνοποτάζειν. ἔτι δὲ καὶ νῦν τοῦτο παραμένει παρ’ ἐνίοις τῶν\nἙλλήνων. ἐπεὶ δὲ τρυφᾶν ἤρξαντο καὶ χλιδῶσι, κατερρύησαν\nἀπὸ τῶν δίφρων ἐπὶ τὰς κλίνας καὶ λαβόντες σύμμαχον τὴν\nἀνάπαυσιν καὶ ῥᾳστώνην ἀνειμένως ἤδη καὶ ἀτάκτως ἐχρῶντο τῇ\nμέθῃ, ὁδηγούσης οἶμαι τῆς παρασκευῆς εἰς τὰς ἡδονάς.\nδιὸ καὶ Ἡσίοδος ἐν ταῖς Ἠοίαις εἶπεν (fr. 157\nRz)· οἷα Διώνυσος δῶκ’ ἀνδράσι χάρμα καὶ ἄχθος,ὅστις ἄδην πίνῃ, οἶνος δέ οἱ ἔπλετο μάργος,σὺν δὲ πόδας χεῖράς τε δέει γλῶσσάν τε νόον τεδεσμοῖς ἀφράστοισι· φιλεῖ δέ ἑ μαλθακὸς ὕπνος. καὶ Θέογνις δέ φησιν (477)· ἥκω δ’ ὡς οἶνος χαριέστατος ἀνδρὶ πεπόσθαι,οὔτε τι νήφων εἴμ’ οὔτε λίαν μεθύων.ὃς δ’ ἂν ὑπερβάλλῃ πόσιος μέτρον, οὐκ ἔτ’ ἐκεῖνοςτῆς αὑτοῦ γλώσσης καρτερὸς οὐδὲ νόου·\nμυθεῖται δ’ ἀπάλαμνα, τὰ νήφοσι γίγνεται αἰσχρά·αἰδεῖται δ’ ἔρδων οὐδὲν ὅταν μεθύῃ,τὸ πρὶν ἐὼν σώφρων τε καὶ ἤπιος. ἀλλὰ σὺ ταῦταγινώσκων μὴ πῖν’ οἶνον ὑπερβολάδην,πρὶν μεθύειν ἄρξῃ δ᾽, ἀπανίστασο, μή σε βιάσθωγαστήρ, ὥστε κακὸν λάτριν ἐφημέριον. Ἀνάχαρσίς τε ὁ σοφὸς ἐπιδεικνύμενος τὴν τῆς\nἀμπέλου δύναμιν τῷ τῶν Σκυθῶν βασιλεῖ καὶ τὰ κλήματα αὐτῆς\nδεικνὺς ἔλεγεν ὡς εἰ μὴ καθ’ ἕκαστον ἔτος ἔτεμνον οἱ\nἝλληνες τὴν ἄμπελον, ἤδη κἂν ἐν Σκύθαις ἦν.\nοὐ καλῶς δὲ οἱ πλάττοντες καὶ γράφοντες τὸν Διόνυσον, ἔτι\nτε οἱ ἄγοντες ἐπὶ τῆς ἁμάξης διὰ μέσης τῆς ἀγορᾶς\nοἰνωμένον. ἐπιδείκνυνται γὰρ τοῖς θεαταῖς ὅτι καὶ τοῦ θεοῦ\nκρείττων ἐστὶν ὁ οἶνος. καίτοι γ’ οὐδ’ ἄν, οἶμαι, ἄνθρωπος\nσπουδαῖος τοῦθ’ ὑπομείνειεν. εἰ δ’ ὅτι κατέδειξεν ἡμῖν τὸν\nοἶνον, διὰ τοῦτο ποιοῦσιν αὐτὸν οὕτως διακείμενον, δῆλον\nὅτι καὶ τὴν Δήμητρα θερίζουσαν ἢ ἐσθίουσαν ποιήσουσιν. ἐπεὶ\nκαὶ τὸν Αἰσχύλον ἐγὼ φαίην ἂν τοῦτο διαμαρτάνειν· πρῶτος\nγὰρ ἐκεῖνος καὶ οὐχ, ὡς ἔνιοί φασιν, Εὐριπίδης παρήγαγε τὴν\nτῶν μεθυόντων ὄψιν εἰς τραγῳδίαν. ἐν γὰρ τοῖς Καβίροις\nεἰσάγει τοὺς περὶ τὸν Ἰάσονα μεθύοντας. ἃ δ’ αὐτὸς ὁ\nτραγῳδιοποιὸς ἐποίει ταῦτα τοῖς ἥρωσι περιέθηκε· μεθύων\nγοῦν ἔγραφε τὰς τραγῳδίας. διὸ καὶ Σοφοκλῆς αὐτῷ μεμφόμενος\nἔλεγεν ὅτι ‘ὦ Αἰσχύλε, εἰ καὶ τὰ δέοντα ποιεῖς, ἀλλ’ οὖν\nοὐκ εἰδώς γε ποιεῖς,’ ὡς ἱστορεῖ Χαμαιλέων ἐν τῷ περὶ\nΑἰσχύλου (fr. 22 Koepke). ἀγνοοῦσί τε οἱ\nλέγοντες πρῶτον Ἐπίχαρμον ἐπὶ τὴν σκηνὴν παραγαγεῖν\nμεθύοντα, μεθ’ ὃν Κράτητα ἐν Γείτοσι.\nκαὶ Ἀλκαῖος δὲ ὁ μελοποιὸς καὶ Ἀριστοφάνης ὁ κωμῳδιοποιὸς\nμεθύοντες ἔγραφον τὰ ποιήματα, πολλοὶ δὲ καὶ ἄλλοι\nμεθυσκόμενοι λαμπρότερον ἐν τῷ πολέμῳ ἠγωνίσαντο. παρὰ δὲ\nΛοκροῖς τοῖς Ἐπιζεφυρίοις εἴ τις ἄκρατον ἔπιε μὴ\nπροστάξαντος ἰατροῦ θεραπείας ἕνεκα, θάνατος ἦν ἡ ζημία\nΖαλεύκου τὸν νόμον θέντος. παρὰ δὲ Μασσαλιήταις ἄλλος νόμος\nτὰς γυναῖκας ὑδροποτεῖν. ἐν δὲ Μιλήτῳ ἔτι καὶ νῦν φησι\nΘεόφραστος (fr. 117 W) τοῦτ’ εἶναι τὸ νόμιμον.\nπαρὰ δὲ Ῥωμαίοις οὔτε οἰκέτης οἶνον ἔπινεν οὔτε γυνὴ\nἐλευθέρα οὔτε τῶν ἐλευθέρων οἱ ἔφηβοι μέχρι τριάκοντα ἐτῶν.\nἄτοπος δὲ ὁ Ἀνακρέων ὁ πᾶσαν αὑτοῦ τὴν ποίησιν ἐξαρτήσας\nμέθης. τῇ γὰρ μαλακίᾳ καὶ τῇ τρυφῇ ἐπιδοὺς ἑαυτὸν ἐν τοῖς\nποιήμασι διαβέβληται, οὐκ εἰδότων τῶν πολλῶν ὅτι νήφων ἐν\nτῷ γράφειν καὶ ἀγαθὸς ὢν προσποιεῖται μεθύειν οὐκ οὔσης\nἀνάγκης.\nοἱ δὲ ἀγνοοῦντες τὴν τοῦ οἴνου δύναμιν τὸν Διόνυσον\nφάσκουσιν μανιῶν εἶναι αἴτιον τοῖς ἀνθρώποις, βλασφημοῦντες\nοὐ μετρίως. ὅθεν ὁ Μελανιππίδης ἔφη (fr. 4 B)·\nπάντες δ’ ἀπεστύγεον ὕδωρ,τὸ πρὶν ἐόντες ἀίδριες οἴνου.τάχα δὴ τάχα τοὶ μὲν οὖν ἀπωλαυοντο,τοὶ δὲ παράπληκτον χέον ὀμφάν. Ἀριστοτέλης δ’ ἐν τῷ περὶ μέθης (p. 118\nR) φησίν· ‘εἰ ὁ οἶνος μετρίως ἀφεψηθείη,\nπινόμενος ἧττον μεθύσκει· τὴν γὰρ δύναμιν ἀφεψηθέντος αὐτοῦ\nἀσθενεστέραν γίγνεσθαι· μεθύσκονταί τε, φησίν, οἱ\nγεραίτεροι τάχιστα δι’ ὀλιγότητα καὶ\nἀσθένειαν τοῦ περὶ αὐτοὺς ἐνυπάρχοντος φύσει θερμοῦ. καὶ οἱ\nπαντελῶς δὲ νέοι τάχιον μεθύσκονται διὰ τὸ πλῆθος τοῦ\nἐνυπάρχοντος θερμοῦ· τῷ γὰρ ἐκ τοῦ οἴνου προσγινομένῳ\nκρατοῦνται ῥᾳδίως. μεθύσκονται δὲ κἀν τοῖς ἀλόγοις ζῴοις\nὕες μὲν σταφυλῆς στεμφύλων χορτασθέντες καὶ τὸ τῶν κοράκων\nκαὶ τῶν κυνῶν γένος τὴν οἰνοῦτταν καλουμένην φαγόντα\nβοτάνην, πίθηκος δὲ καὶ ἐλέφας πιόντες οἶνον. διὸ καὶ τὰς\nθήρας ποιοῦνται τῶν πιθήκων καὶ τῶν κοράκων μεθυσθέντων,\nτῶν μὲν οἴνῳ, τῶν δὲ τῇ οἰνούττῃ.’\nτὸ δ’ ἐνδελεχῶς μεθύειν, φησὶ Κρώβυλος ἐν Ἀπολιπούσῃ\n(IV 566 M), τίν’ ἡδονὴν ἔχει,ἀποστεροῦντα ζῶνθ’ ἑαυτὸν τοῦ φρονεῖν,ὃ μέγιστον ἡμῶν ἀγαθὸν ἔσχεν ἡ φύσις; καὶ Ἄλεξις δὲ ἐν τῇ τοῦ Φρυγίου διασκευῇ φησιν\n(II 390 K)· εἰ τοῦ μεθύσκεσθαι πρότερον τὸ κραιπαλᾶνπαρεγίνεθ’ ἡμῖν, οὐδ’ ἂν εἷς οἶνόν ποτεπροσίετο πλείω τοῦ μετρίου. νυνὶ δὲ τὴντιμωρίαν οὐ προσδοκῶντες τῆς μέθηςἥξειν προχείρως τοὺς ἀκράτους πίνομεν. τὸν δὲ Σαμαγόρειον οἶνον καλούμενόν φησιν ὁ\nἈριστοτέλης (p. 119 R) ἀπὸ τριῶν κοτυλῶν\nκερασθεισῶν μεθύσκειν ὑπὲρ τεσσαράκοντα ἄνδρας.’\nταῦτ’ εἰπὼν ὁ Δημόκριτος καὶ πιὼν ἔφη·\n‘τούτοις εἴ τις ἀντιλέγειν ἔχει, παρίτω. ἀκούσεται γὰρ κατὰ\nτὸν Εὔηνον (fr. 1, 4 B)· σοὶ μὲν ταῦτα δοκοῦντ’ ἔστω, ἐμοὶ δὲ τάδε. ἐγὼ δ’ ἐπεὶ παρεξέβην περὶ τῶν ἀρχαίων κράσεων\nδιαλεγόμενος, ἐπαναλήψομαι τὸν λόγον τὰ ὑπὸ Ἀλκαίου τοῦ\nμελοποιοῦ λεχθέντα ἐπὶ νοῦν βαλλόμενος· φησὶ γάρ που οὗτος\n(fr. 41, 4 B)· ἔγχεε κέρναις ἕνα καὶ δύο. ἐν τούτοις γάρ τινες οὐ τὴν κρᾶσιν οἴονται λέγειν\nαὐτόν, ἀλλὰ σωφρονικὸν ὄντα καθ’ ἕνα κύαθον ἄκρατον πίνειν\nκαὶ πάλιν κατὰ δύο. τοῦτο δὲ ὁ Ποντικὸς Χαμαιλέων\nἐκδέδεκται τῆς Ἀλκαίου φιλοινίας ἀπείρως ἔχων. κατὰ γὰρ\nπᾶσαν ὥραν καὶ πᾶσαν περίστασιν πίνων ὁ ποιητὴς οὗτος\nεὑρίσκεται· χειμῶνος μὲν ἐν τούτοις (fr. 34\nB)· ὕει μὲν ὁ Ζεύς, ἐκ δ’ ὀρανῶ μέγαςχειμών, πεπάγασιν δ’ ὑδάτων ῥοαί ....κάββαλλε τὸν χειμῶν᾽, ἐπὶ μὲν τιθεὶςπῦρ, ἐν δὲ κέρναις οἶνον ἀφειδέωςμελιχρόν, αὐτὰρ ἀμφὶ κόρσᾳμαλθακὸν ἀμφι .... γνόφαλλον. θέρους δέ (fr. 39)· τέγγε πνεύμονας οἴνῳ· τὸ γὰρ ἄστρον περιτέλλεται·ἁ δ’ ὥρα χαλεπά, πάντα δὲ δίψαισ’ ὑπὸ καύματος. τοῦ δ’ ἔαρος (fr. 45)· ἦρος ἀνθεμόεντος ἐπάιον ἐρχομένοιο.\nκαὶ προελθών· ἐν δὲ κέρνατε τῶ μελιαδέος ὅττι τάχιστακρατῆρα. ἐν δὲ τοῖς συμπτώμασιν (fr. 35)·\nοὐ χρὴ κακοῖσι θυμὸν ἐπιτρέπην.προκόψομεν γὰρ οὐδὲν ἀσάμενοι,ὦ Βυκχί· φάρμακον δ’ ἄριστονοἶνον ἐνεικαμένοις μεθύσθην. ἐν δὲ ταῖς εὐφρόναις (fr. 20)· νῦν χρὴ μεθύσθην καί τινα πρὸς βίανπώνην, ἐπειδὴ κάτθανε Μυρσίλος. καὶ καθόλου δὲ συμβουλεύων φησίν (fr.\n44)· μηδὲν ἄλλο φυτεύσῃς πρότερον δένδριον ἀμπέλω. πῶς οὖν ἔμελλεν ὁ ἐπὶ τοσοῦτον φιλοπότης νηφάλιος\nεἶναι καὶ καθ’ ἕνα καὶ δύο κυάθους πίνειν; αὐτὸ γοῦν τὸ\nποιημάτιον, φησὶ Σέλευκος, ἀντιμαρτυρεῖ τοῖς οὕτως\nἐκδεχομένοις. φησὶ γάρ (fr. 41)· πίνωμεν· τί τὰ λύχν’ ὀμμένομεν; δάκτυλος ἁμέρα.κὰδ δ’ ἄειρε κυλίχναις μεγάλαις αιταποικιλα·οἶνον γὰρ Σεμέλας καὶ Διὸς υἱὸς λαθικαδέαἀνθρώποισιν ἔδωκ᾽. ἔγχεε κέρναις ἕνα καὶ δύοπλέαις κὰκ κεφαλᾶς· ἁ δ’ ἁτέρα τὰν ἁτέραν\nκύλιξὠθήτω, ἕνα πρὸς δύο ῥητῶς κιρνάναι κελεύων.\nὁ δ’ Ἀνακρέων ἔτι ζωρότερον ἐν οἷς φησι (fr. 42\nB)·\nκαθαρῇ δ’ ἐν κελέβῃ πέντε τε καὶ τρεῖς\nἀναχείσθω. Φιλέταιρος δ’ ἐν Τηρεῖ δύο ὕδατος πρὸς τρεῖς\nἀκράτου. λέγει δὲ οὕτως (II 234 K)πεπωκέναι δοκεῖ τὸν κατὰ δύοκαὶ τρεῖς ἀκράτου. Φερεκράτης δ’ ἐν Κοριαννοῖ δύο ὕδατος πρὸς\nτέσσαρας οἴνου, λέγων ὧδε (I 164 K)· ἄποτος, ὦ Γλύκη.Β. ὑδαρῆ ᾽νέχεέν σοι; Α. παντάπασι μὲν οὖν ὕδωρ.Β. τί εἰργάσω; πῶς, ὦ κατάρατε, ἐνέχεας;ΓΛ. δύ’ ὕδατος, ὦ μάμμη. Β. τί δ’ οἴνου; ΓΛ.τέτταρας.Β. ἔρρ’ ἐς κόρακας· βατράχοισιν οἰνοχοεῖν σε δεῖ. Ἔφιππος δ’ ἐν Κίρκῃ τρεῖς πρὸς τέτταρας (II\n255 K)· οἶνον πίοις ἂν ἀσφαλέστερον πολὺὑδαρῆ. Β. μὰ τὴν γῆν, ἀλλὰ τρία καὶ τέτταρα.Α. οὕτως ἄκρατον, εἰπέ μοι, πίῃ; Β. τί φής;\nἴσον ἴσῳ δὲ Τιμοκλῆς ἐν Κονισάλῳ (II 461\nK)·πατάξω τ’ ἴσον ἴσῳ ποτηρίοιςμεγάλοις ἅπασαν τὴν ἀλήθειαν φράσαι. καὶ Ἄλεξις ἐν Δορκίδι ἢ Ποππυζούσῃ (II 317\nK)· τρεῖς φιλοτησίας ἐγὼμεστὰς προπίνω ἴσον ἴσῳ κεκραμένας. καὶ Ξέναρχος ἢ Τιμοκλῆς ἐν Πορφύρᾳ (II 471\nK)· μὰ τὸν Διόνυσον, ὃν σὺ λάπτεις ἴσον\nἴσῳ. Σώφιλος δ’ ἐν Ἐγχειριδίῳ (II 445 K)·\n\nσυνεχὴς ἄκρατος ἐδίδοτ’ ἴσον ἴσῳ. πάλιντὴν μείζον’ ᾔτουν. Ἄλεξις Τοκιστῇ ἢ Καταψευδομένῳ (II 381\nK)· μὴ παντελῶς αὐτῷ δίδουὑδαρῆ, κατανοεῖς; ἴσον ἴσῳ μικροῦ. ΤΡ. καλῶς.Β. ἡδύ γε τὸ πῶμα. ποταπὸς ὁ Βρόμιος, Τρύφη;ΤΡ. Θάσιος. Β. ὅμοιον καὶ δίκαιον τοὺς ξένουςπίνειν ξενικόν, τοὺς δ’ ἐγγενεῖς ἐπιχώριον. ἐν δὲ Ὑποβολιμαίῳ (II 386 K)· ἀπνευστί τ’ ἐκπιὼνὡς ἄν τις ἥδιστ’ ἴσον ἴσῳ κεκραμένον. Μένανδρος Ἀδελφοῖς· ὀκτώ τις ὑποχεῖν ἀνεβόα καὶ δώδεκακυάθους, ἕως κατέσεισε φιλοτιμούμενος. κατασείειν δὲ ἔλεγον ἐπὶ τῶν ἐν τοῖς πότοις\nπροπινόντων, τὴν μεταφορὰν λαμβάνοντες ἀπὸ τῶν τοὺς καρποὺς\nκατασειόντων. Ἄλεξις δ’ ἐν Ἀποκοπτομένῃ (II 305\nK)· οὐ συμποσίαρχος ἦν γάρ, ἀλλὰ δήμιοςὁ Χαιρέας, κυάθους προπίνων εἴκοσιν.\nΔιόδωρος δ’ ὁ Σινωπεὺς ἐν Αὐλητρίδι (II 420\nK)·ἐπὰν κυάθους πίνῃ τις, ὦ Κρίτων, δέκαἀεὶ παρ’ ἕκαστον ἐνδελεχῶς τὸ\nποτήριον,πίνει τὸ λοιπόν, τοὺς λογισμοὺς δ’ ἐξεμεῖ·ταῦτα σκόπει πρὸς σαυτόν. οὐκ ἀγλαφύρως δὲ Λύσανδρος ὁ Σπαρτιάτης, ὥς φησιν\nἩγήσανδρος ἐν ὑπομνήμασι (FHG IV 417), τὸν\nοἶνον ὑδαρῆ πωλούντων τῶν καπήλων ἐν τῷ\nστρατοπέδῳ, κεκραμένον ἐκέλευσεν αὐτὸν πωλεῖν, ἵν’ αὐτὸν\nἀκρατέστερον ὠνοῖντο. τὸ παραπλήσιον καὶ Ἄλεξις εἴρηκεν ἐν\nΑἰσώπῳ οὕτως (II 299 K)· κομψόν γε τοῦτ’ ἐστὶν παρ’ ὑμῖν, ὦ Σόλων,ἐν ταῖς Ἀθήναις δεξιῶς θ’ εὑρημένον.ΣΟ. τὸ ποῖον; Α. ἐν τοῖς συμποσίοις οὐ πίνετεἄκρατον. ΣΟ. οὐ γὰρ ῥᾴδιον· πωλοῦσι γὰρἐν ταῖς ἁμάξαις εὐθέως κεκραμένον,οὐχ ἵνα τι κερδαίνωσι, τῶν δ’ ὠνουμένωνπρονοούμενοι τοῦ τὰς κεφαλὰς ὑγιεῖς ἔχεινἐκ κραιπάλης. τοῦτ’ ἐσθ᾽, ὁρᾷς, Ἑλληνικὸςπότος, μετρίοισι χρωμένους ποτηρίοιςλαλεῖν τι καὶ ληρεῖν πρὸς αὑτοὺς ἡδέως.τὸ μὲν γὰρ ἕτερον λουτρόν ἐστιν, οὐ πότος,ψυκτῆρι πίνειν καὶ κάδοις·Α. θάνατος μὲν οὖν.\n‘πίνειν δ’ εἰς μέθην, φησὶν ἐν ἕκτῳ Νόμων (p.\n775b) Πλάτων, οὔτε ἄλλοθί που πρέπει πλὴν ἐν ταῖς τοῦ\nτὸν οἶνον δόντος θεοῦ ἑορταῖς οὐδ’ ἀσφαλές, οὔτ’ οὖν περὶ\nγάμους ἐσπουδακότα, ἐν οἷς ἔμφρονα εἶναι πρέπει μάλιστα\nνύμφην καὶ νυμφίον μεταβολὴν βίου οὐ μικρὰν μεταλλάτοντας,\nἅμα δὲ καὶ τὸ γεννώμενον ὅπως ὅτι μάλιστα ἐξ ἐμφρόνων αἰεὶ\nγίγνηται. σχεδὸν γὰρ ἄδηλον ὁποία νὺξ ἢ φῶς αὐτὸ γεννήσει.’\nκἀν τῷ αʹ δὲ τῶν Νόμων φησί (p.\n637d)· ‘μέθης δὲ αὐτῆς, ὥσπερ Λυδοὶ χρῶνται καὶ\nΠέρσαι καὶ Καρχηδόνιοι καὶ Κελτοὶ καὶ\nἼβηρες καὶ Θρᾷκες καὶ τὰ τοιαῦτα γένη, καθάπερ ὑμεῖς, ὦ\nΛακεδαιμόνιοι, τὸ παράπαν ἀπέχεσθε. Σκύθαι δὲ καὶ Θρᾷκες\nἀκράτῳ παντάπασι χρώμενοι, γυναῖκές τε καὶ πάντες αὐτοί,\nκαὶ κατὰ τῶν ἱματίων καταχεόμενοι καλὸν καὶ εὔδαιμον\nἐπιτήδευμα ἐπιτηδεύειν νενομίκασι. Πέρσαι δὲ καὶ σφόδρα μὲν\nχρῶνται καὶ ταῖς ἄλλαις τρυφαῖς, ἃς ὑμεῖς ἀποβάλλετε, ἐν\nτάξει δὲ μᾶλλον τούτων.’\nἔπινον οἱ πολλοὶ καὶ ἄλφιτα ἐπιβάλλοντες τῷ\nοἴνῳ, ὡς ὁ Δελφὸς Ἡγήσανδρος φησίν (FHG IV\n418). Ἐπίνικος γοῦν, Μνησιπτολέμου ἀνάγνωσιν\nποιησαμένου τῶν ἱστοριῶν, ἐν αἷς ἐγέγραπτο ὡς Σέλευκος\nἐπηλφίτωσε, γράψας δρᾶμα Μνησιπτόλεμον καὶ κωμῳδῶν αὐτὸν\nκαὶ περὶ τῆς πόσεως ταῖς ἐκείνου χρώμενος φωναῖς ἐποίησε\nλέγοντα (IV 505 M)· ἐπ’ ἀλφίτου πίνοντα τοῦ θέρους ποτὲἰδὼν Σέλευκον ἡδέως τὸν βασιλέαἔγραψα καὶ παρέδειξα τοῖς πολλοῖς ὅτικἂν τὸ τυχὸν ᾖ πραγμάτιον ἢ σφόδρ’ εὐτελές,σεμνὸν δύναται τοῦθ’ ἡ δύναμις ἡ ᾽μὴ ποιεῖν.‘γέροντα Θάσιον τόν τε γῆς ἀπ’ Ἀτθίδοςἑσμὸν μελίσσης τῆς ἀκραχόλου γλυκὺνσυγκυρκανήσας ἐν σκύφῳ χυτῆς λίθου,Δήμητρος ἀκτῇ πᾶν γεφυρώσας ὑγρόν,κατῃσίμωσα πῶμα, καύματος λύσιν.’ ὁ δ’ αὐτὸς ἱστορεῖ κἀν Θηράσι ταῖς νήσοις ἐπιπάττοντας λέκιθον ἀντὶ ἀλφίτου πίνειν,\nκαὶ λέγεσθαι ταύτην τὴν πόσιν καλλίονα τῆς ἐξ ἀλφίτων.\nπροπόσεις δὲ τὰς γινομένας ἐν τοῖς συμποσίοις\nΛακεδαιμονίοις οὐκ ἦν ἔθος ποιεῖν οὐδὲ φιλοτησίας διὰ\nτούτων πρὸς ἀλλήλους ποιεῖσθαι. δηλοῖ δὲ ταῦτα Κριτίας ἐν\nτοῖς ἐλεγείοις (fr. 2 B)· καὶ τόδ’ ἔθος Σπάρτῃ μελέτημά τε κείμενόν ἐστιπίνειν τὴν αὐτὴν οἰνοφόρον κύλικα,μηδ’ ἀποδωρεῖσθαι προπόσεις ὀνομαστὶ λέγονταμηδ’ ἐπὶ δεξιτερὰν χεῖρα κύκλῳ θιάσου ...ἄγγεα Λυδὴ χεὶρ εὗρ’ Ἀσιατογενὴςκαὶ προπόσεις ὀρέγειν ἐπιδέξια καὶ προκαλεῖσθαιἐξονομακλήδην ᾧ προπιεῖν ἐθέλει.εἶτ’ ἀπὸ τοιούτων πόσεων γλώσσας τε λύουσινεἰς αἰσχροὺς μύθους σῶμά τ’ ἀμαυρότεροντεύχουσιν· πρὸς δ’ ὄμματ’ ἀχλὺς ἀμβλωπὸς ἐφίζει·λῆστις δ’ ἐκτήκει μνημοσύνην πραπίδων·νοῦς δὲ παρέσφαλται· δμῶες δ’ ἀκόλαστον ἔχουσινἦθος· ἐπεισπίπτει δ’ οἰκοτριβὴς δαπάνη.οἱ Λακεδαιμονίων δὲ κόροι πίνουσι τοσοῦτονὥστε φρέν’ εἰς ἱλαρὰν ἐλπίδα πάντας ἄγεινεἴς τε φιλοφροσύνην γλῶσσαν μέτριόν τε γέλωτα.τοιαύτη δὲ πόσις σώματί τ’ ὠφέλιμοςγνώμῃ τε κτήσει τε· καλῶς δ’ εἰς ἔργ’ Ἀφροδίτηςπρός θ’ ὕπνον ἥρμοσται, τὸν καμάτων λιμένα,πρὸς τὴν τερπνοτάτην τε θεῶν θνητοῖς Ὑγίειαν,\nκαὶ τὴν Εὐσεβίης γείτονα Σωφροσύνην. ἑξῆς τε πάλιν φησίν· αἱ γὰρ ὑπὲρ τὸ μέτρον κυλίκων προπόσεις παραχρῆματέρψασαι λυποῦσ’ εἰς τὸν ἅπαντα χρόνον.ἡ Λακεδαιμονίων δὲ δίαιθ’ ὁμαλῶς διάκειται,ἔσθειν καὶ πίνειν σύμμετρα πρὸς τὸ φρονεῖνκαὶ τὸ πονεῖν εἶναι δυνατούς· οὔκ ἐστ’ ἀπότακτοςἡμέρα οἰνῶσαι σῶμ’ ἀμέτροισι πότοις.\nφίλοινος δ’ ἐστὶν ὁ πρὸς οἶνον ἕτοιμος, φιλοπότης δὲ ὁ πρὸς\nπότους, κωθωνιστὴς δὲ ὁ μέχρι μέθης. πλεῖστον δὲ ἔπινε τῶν\nμὲν ἡρώων Νέστωρ ὁ τριγέρων· φανερῶς γὰρ αὐτὸς προσέκειτο\nτῶν ἄλλων μᾶλλον τῷ οἴνῳ καὶ τοῦ Ἀγαμέμνονος αὐτοῦ, ὃν ὡς\nπολυπότην ἐπιπλήσσει ὁ Ἀχιλλεύς (\nIl. 1.225). ὁ δὲ Νέστωρ καὶ τῆς μεγίστης μάχης\nἐνεστηκυίας οὐκ ἀπέχεται καὶ τοῦ πίνειν. φησὶ\nγοῦν Ὅμηρος· Il. 14.1Νέστορα δ’ οὐκ ἔλαθεν ἰαχὴ πίνοντά περ ἔμπης. καὶ μόνου δὲ τούτου τῶν ἡρώων τὸ ποτήριον\nἡρμήνευκεν, ὡς τὴν Ἀχιλλέως ἀσπίδα. ἐστρατεύετο γὰρ μετ᾽\nαὐτοῦ καθάπερ καὶ τῆς ἀσπίδος ἐκείνης, ἧς φησιν ὁ Ἕκτωρ καὶ\nμέχρι οὐρανοῦ ἥκειν τὸ κλέος (Il.\n8.192). οὐκ ἂν ἁμάρτοι δέ τις καὶ τὸ ποτήριον\nαὐτοῦ λέγων φιάλην Ἄρεως κατὰ τὸν Ἀντιφάνους Καινέα, ἐν ᾧ\nλέγεται οὕτως (II 55 K)· εἶτ’ ἤδη δὸς φιάλην τὸ ὅπλον Ἄρεως,κατὰ Τιμόθεον (fr. 16), ξυστόν τε βέλος.\n\nἀλλὰ μὴν καὶ διὰ τὴν φιλοποσίαν ὁ Νέστωρ καὶ παρ᾽\nἈχιλλέως φιάλην λαμβάνει δῶρον ἐν τῷ ἐπὶ Πατρόκλῳ\nἐπιτελουμένῳ ἀγῶνι (Il.\n21.616), οὐχ ὅτι καὶ οὐχὶ τῷ νικηθέντι ἔδωκε\nδέπας ὁ Ἀχιλλεύς (τοῖς γὰρ φιλοπόταις οὐ παρέπεται τὸ νικᾶν\nδιὰ τὸ ῥᾴθυμον) ἢ ὅτι διὰ δίψαν μάλιστα λείπονται οἱ πύκται\nδιὰ τὸ βαρεῖσθαι τὰς χεῖρας ἀνατείνοντες. ὁ δὲ Εὔμηλος\nλαμβάνει θώρακα (v. 560) δραμὼν ἆθλον\nἐπισφαλῶς καὶ ἀμυχθείς, ἀσφαλείας ὅπλον.\nτῆς δὲ δίψης οὐδέν ἐστι πολυποθητότερον. διόπερ καὶ τὸ\nἌργος πολυδίψιον ὁ ποιητὴς ἔφη, τὸ πολυπόθητον διὰ τὸν\nχρόνον. τὸ δίψος γὰρ πᾶσιν ἰσχυρὰν ἐπιθυμίαν ἐμποιεῖ τῆς\nπεριττῆς ἀπολαύσεως. διὸ καὶ ὁ Σοφοκλῆς φησι (fr. 692\nN)· διψῶντι γάρ τοι πάντα προσφέρων σοφὰοὐκ ἂν πλέον τέρψειας ἢ πιεῖν διδούς. καὶ ὁ Ἀρχίλοχος (fr. 68 B)· μάχης δὲ τῆς σῆς, ὥστε διψέων πιεῖν,ὣς ἐρέω. καὶ τῶν τραγικῶν δέ τις ἔφη (fr. adesp. 69\nN)· ἴσχειν κελεύω χεῖρα διψῶσαν φόνου. καὶ Ἀνακρέων (fr. 57 B)· φίλη γὰρ εἶς ξείνοις· ἔασον δέ με διψῶντα πιεῖν. καὶ Ξενοφῶν δ’ ἐν τῷ τρίτῳ τῆς Παιδείας ποιεῖ τὸν\nΚῦρον τάδε λέγοντα (V 1, 1)· ‘ἐγὼ ὑμῖν διψῶ\nχαρίσασθαι.’ Πλάτων δ’ ἐν τῇ Πολιτείᾳ (VIII 562\nc)· ‘ὅταν οἶμαι δημοκρατουμένη πόλις ἐλευθερίας\nδιψήσασα κακῶν οἰνοχόων προστατούντων τύχῃ καὶ πορρωτέρω\nτοῦ δέοντος ἀκράτου μεθυσθῇ.’\nἔπινε δὲ καὶ Πρωτέας ὁ Μακεδὼν πλεῖστον, ὥς φησιν Ἔφιππος\nἐν τῷ περὶ τῆς Ἀλεξάνδρου καὶ Ἡφαιστίωνος ταφῆς (p.\n126 M), καὶ εὐρώστῳ τῷ σώματι διῆγε, καίτοι τῷ\nπιεῖν ἐγγεγυμνασμένος ὤν. Ἀλέξανδρος γοῦν αἰτήσας ποτὲ\nποτήριον δίχουν καὶ πιὼν προὔπιε τῷ Πρωτέᾳ. καὶ ὃς λαβὼν\nκαὶ πολλὰ ὑμνήσας τὸν βασιλέα ἔπιεν, ὡς ὑπὸ πάντων\nκροταλισθῆναι. καὶ μετ’ ὀλίγον τὸ αὐτὸ ποτήριον αἰτήσας ὁ\nΠρωτέας καὶ πάλιν πιὼν προὔπιε τῷ βασιλεῖ. ὁ δὲ Ἀλέξανδρος\nλαβὼν ἔσπασε μὲν γενναίως, οὐ μὴν ὑπήνεγκεν, ἀλλ’ ἀπέκλινεν\nἐπὶ τὸ προσκεφάλαιον ἀφεὶς τῶν χειρῶν τὸ ποτήριον. καὶ ἐκ\nτούτου νοσήσας ἀπέθανε, τοῦ Διονύσου, φησί, μηνίσαντος\nαὐτῷ, διότι τὴν πατρίδα αὐτοῦ τὰς Θήβας ἐπολιόρκησεν. ἔπινε\nδὲ ὁ Ἀλέξανδρος πλεῖστον, ὡς καὶ ἀπὸ τῆς μέθης συνεχῶς\nκοιμᾶσθαι δύο ἡμέρας καὶ δύο νύκτας. δηλοῦται δὲ τοῦτο ἐν\nταῖς Ἐφημερίσιν αὐτοῦ, ἃς ἀνέγραψαν Εὐμένης τε ὁ Καρδιανὸς\nκαὶ Διόδοτος ὁ Ἐρυθραῖος (p. 121 M). Μένανδρος\nδὲ ἐν Κόλακί φησι (IV 152 M)· κοτύλας χωροῦν δέκαἐν Καππαδοκίᾳ κόνδυ χρυσοῦν, Στρουθία,τρὶς ἐξέπιον μεστόν γ᾽. ΣΤΡ. Ἀλεξάνδρου πλέοντοῦ βασιλέως πέπωκας. Α. οὐκ ἔλαττον, οὐμὰ τὴν Ἀθηνᾶν. ΣΤΡ. μέγα γε. Νικοβούλη δὲ ἢ ὁ ἀναθεὶς ταύτῃ τὰ συγγράμματά\nφησιν (p. 157 M) ὅτι παρὰ Μηδείῳ τῷ Θεσσαλῷ\nδειπνῶν ὁ Ἀλέξανδρος εἴκοσιν οὖσιν ἐν τῷ συμποσίῳ πᾶσι προὔπιε, παρὰ πάντων τὰ ἴσα λαμβάνων,\nκαὶ ἀναστὰς ἐκ τοῦ συμποσίου μετ’ οὐ πολὺ\nἀνεπαύετο. Καλλισθένης δὲ ὁ σοφιστής, ὡς Λυγκεὺς ὁ Σάμιός\nφησιν ἐν τοῖς ἀπομνημονεύμασι καὶ Ἀριστόβουλος καὶ Χάρης ἐν\nταῖς ἱστορίαις (p. 116 M), ἐν τῷ συμποσίῳ τοῦ\nἈλεξάνδρου τῆς τοῦ ἀκράτου κύλικος εἰς αὐτὸν ἐλθούσης ὡς\nδιωθεῖτο, εἰπόντος τέ τινος αὐτῷ ‘διὰ τί οὐ πίνεις;’ ‘οὐδὲν\nδέομαι, ἔφη, Ἀλεξάνδρου πιὼν τοῦ Ἀσκληπιοῦ δεῖσθαι’.\nΔαρεῖος δὲ ὁ τοὺς μάγους ἀνελὼν ἐπιγεγραμμένον εἶχεν ἐπὶ\nτοῦ μνήματος· ‘ἠδυνάμην καὶ οἶνον πίνειν πολὺν καὶ τοῦτον\nφέρειν καλῶς.’ Κτησίας δὲ παρ’ Ἰνδοῖς φησιν (fr. 55\nM) οὐκ εἶναι τῷ βασιλεῖ μεθυσθῆναι. παρὰ δὲ\nΠέρσαις τῷ βασιλεῖ ἐφίεται μεθύσκεσθαι μιᾷ ἡμέρᾳ, ἐν ᾗ\nθύουσι τῷ Μίθρῃ. γράφει δὲ οὕτως περὶ τούτου Δοῦρις ἐν τῇ\nἑβδόμῃ τῶν ἱστοριῶν (FHG II 472)· ‘ἐν μόνῃ τῶν\nἑορτῶν τῶν ἀγομένων ὑπὸ Περσῶν τῷ Μίθρῃ βασιλεὺς μεθύσκεται\nκαὶ τὸ Περσικὸν ὀρχεῖται· τῶν δὲ λοιπῶν οὐδεὶς κατὰ τὴν\nἈσίαν, ἀλλὰ πάντες ἀπέχονται κατὰ τὴν ἡμέραν ταύτην τῆς\nὀρχήσεως. Πέρσαι γὰρ ὥσπερ ἱππεύειν οὕτω καὶ ὀρχεῖσθαι\nμανθάνουσι καὶ νομίζουσι τὴν ἐκ τῆς ἐργασίας ταύτης κίνησιν\nἐμμελῆ τινα λαμβάνειν γυμνασίαν τῆς τοῦ σώματος ῥώμης.’ εἰς\nτοσοῦτον δὲ Ἀλέξανδρος ἐμέθυεν, ὥς φησι Καρύστιος ὁ\nΠεργαμηνὸς ἐν ἱστορικοῖς ὑπομνήμασιν (FHG IV\n357), ὡς καὶ ἐπὶ ὄνων ἅρματος κωμάζειν· ἐποίουν\nδὲ τοῦτο, φησί, καὶ οἱ τῶν Περσῶν βασιλεῖς· μήποτ’ οὖν διὰ\nτοῦτο οὐδὲ πρὸς τὰ ἀφροδίσια εἶχεν ὁρμήν· ἐξυδαροῦσθαι γάρ\nφησιν ὁ Ἀριστοτέλης ἐν τοῖς φυσικοῖς\nπροβλήμασι (cf. Rose Ar. ps. p. 236) τῶν\nτοιούτων τὴν γονήν· Ἱερώνυμός τε ἐν ταῖς Ἐπιστολαῖς\n(fr. 10 Hill) Θεόφραστόν φησι λέγειν ὅτι\nἈλέξανδρος οὐκ εὖ διέκειτο πρὸς τὰ ἀφροδίσια. Ὀλυμπιάδος\nγοῦν καὶ παρανακλινάσης αὐτῷ Καλλιξείναν τὴν Θετταλὴν\nἑταίραν περικαλλεστάτην οὖσαν, συνειδότος τοῦτο καὶ τοῦ\nΦιλίππου (εὐλαβοῦντο γὰρ μὴ γύννις εἴη), πολλάκις ᾔτει αὐτῇ\nτὸν Ἀλέξανδρον συγγενέσθαι.\nκαὶ Φίλιππος δ’ ὁ τοῦ Ἀλεξάνδρου πατὴρ φιλοπότης ἦν, ὡς\nἱστορεῖ Θεόπομπος ἐν τῇ ἕκτῃ καὶ εἰκοστῇ τῶν ἱστοριῶν\n(FHG I 308). κἀν ἄλλῳ δὲ μέρει τῆς ἱστορίας\n(p. 329) γράφει· ‘Φίλιππος ἦν τὰ μὲν φύσει\nμανικὸς καὶ προπετὴς ἐπὶ τῶν κινδύνων, τὰ δὲ διὰ μέθην· ἦν\nγὰρ πολυπότης καὶ πολλάκις μεθύων ἐξεβοήθει.’ ἐν δὲ τῷ\nτρίτῃ καὶ πεντηκοστῇ περὶ τῶν ἐν Χαιρωνείᾳ γενομένων εἰπὼν\nκαὶ ὡς ἐπὶ δεῖπνον ἐκάλεσε τοὺς παραγενομένους τῶν Ἀθηναίων\nπρέσβεις φησίν (ib. 323)· ‘ὁ δὲ Φίλιππος\nἀποχωρησάντων ἐκείνων εὐθέως μετεπέμπετό τινας τῶν ἑταίρων,\nκαλεῖν δ’ ἐκέλευε τὰς αὐλητρίδας καὶ Ἀριστόνικον τὸν\nκιθαρῳδὸν καὶ Δωρίωνα τὸν αὐλητὴν καὶ τοὺς ἄλλους τοὺς\nεἰθισμένους αὐτῷ συμπίνειν· περιήγετο γὰρ πανταχοῦ τοὺς\nτοιούτους ὁ Φίλιππος καὶ κατασκευασάμενος ἦν ὄργανα πολλὰ\nσυμποσίου καὶ συνουσίας. ὢν γὰρ φιλοπότης καὶ τὸν τρόπον\nἀκόλαστος καὶ βωμολόχους εἶχε περὶ αὑτὸν συχνοὺς καὶ τῶν\nπερὶ τὴν μουσικὴν ὄντων καὶ τῶν τὰ γέλοια λεγόντων. πιὼν δὲ\nτὴν νύκτα πᾶσαν καὶ μεθυσθεὶς πολὺ καὶ\nπατάξας ἀφεὶς ἅπαντας τοὺς ἄλλους ἀπαλλάττεσθαι ἤδη πρὸς\nἡμέραν ἐκώμαζεν ὡς τοὺς πρέσβεις τοὺς τῶν Ἀθηναίων.’\nΚαρύστιος δὲ ἐν τοῖς ἱστορικοῖς ὑπομνήμασιν (FHG IV\n357) ‘ὅτε, φησί, μεθύειν προῃρεῖτο Φίλιππος,\nτοῦτ’ ἔλεγε ‘χρὴ πίνειν· Ἀντίπατρος γὰρ ἱκανός ἐστι νήφων.’\nκυβεύοντος δέ ποτε αὐτοῦ καί τινος ἀγγείλαντος ὡς\nἈντίπατρος πάρεστι, διαπορήσας ὦσεν ὑπὸ τὴν κλίνην τὸν\nἄβακα.’\nφιλοπότας δὲ καὶ μεθύσους καταλέγει Θεόπομπος Διονύσιον τὸν\nνεώτερον, Σικελίας τύραννον, ὃν καὶ τὰς ὄψεις ὑπὸ τοῦ οἴνου\nδιαφθαρῆναι. Ἀριστοτέλης δ’ ἐν τῇ Συρακοσίων Πολιτείᾳ\n(p. 528 R) καὶ συνεχῶς φησιν αὐτὸν ἔσθ’ ὅτε\nἐπὶ ἡμέρας ἐνενήκοντα μεθύειν· διὸ καὶ ἀμβλυωπότερον\nγενέσθαι τὰς ὄψεις. Θεόφραστος δέ φησι καὶ τοὺς ἑταίρους\nαὐτοῦ κολακεύοντας τὴν τυραννίδα προσποιεῖσθαι μὴ βλέπειν\nκαὶ ὑπ’ αὐτοῦ τοῦ Διονυσίου χειραγωγεῖσθαι καὶ μήτε τὰ\nπαρατιθέμενα τῶν ἐδεσμάτων μήτε τὰς κύλικας ὁρᾶν· διὸ\nκληθῆναι Διονυσιοκόλακας. ἔπινε δὲ πλεῖστον καὶ Νυσαῖος ὁ\nτυραννήσας Συρακοσίων καὶ Ἀπολλοκράτης· Διονυσίου δὲ τοῦ\nπροτέρου οὗτοι υἱοί, ὡς ὁ Θεόπομπος ἱστορεῖ ἐν τῇ\nμʹ κἀν τῇ ἑξῆς τῶν ἱστοριῶν (FHG I\n313). γράφει δὲ οὕτως περὶ τοῦ Νυσαίου· ‘Νυσαῖος\nὁ τυραννήσας ὕστερον Συρακοσίων ὥσπερ ἐπὶ θανάτῳ\nσυνειλημμένος καὶ προειδὼς ὅτι μῆνας ὀλίγους ἤμελλε\nἐπιβιώσεσθαι γαστριζόμενος καὶ μεθύων διῆγεν.’ ἐν δὲ τῇ\nτριακοστῇ ἐνάτῃ φησίν (p.\n312)· ‘Ἀπολλοκράτης ὁ Διονυσίου τοῦ τυράννου υἱὸς\nἀκόλαστος ἦν καὶ φιλοπότης· καὶ τῶν κολακευόντων τινὲς\nαὐτὸν παρεσκεύαζον ὡς ἔνι μάλιστα ἀλλοτριώτατα πρὸς τὸν\nπατέρα διακεῖσθαι.’ καὶ Ἱππαρῖνον δὲ τὸν Διονυσίου φησὶν\nὑπὸ μέθης τυραννοῦντα ἀποσφαγῆναι. περὶ δὲ τοῦ Νυσαίου καὶ\nτάδε γράφει (p. 312)· ‘Νυσαῖος ὁ Διονυσίου τοῦ\nπροτέρου υἱὸς κύριος τῶν ἐν Συρακούσαις γενόμενος πραγμάτων\nκατεσκευάσατο τέθριππον καὶ τὴν ἐσθῆτα τὴν ποικίλην\nἀνέλαβεν, ἔτι δὲ καὶ τὴν ὀψοφαγίαν καὶ τὴν οἰνοφλυγίαν καὶ\nτὴν τῶν παίδων καὶ τὴν τῶν γυναικῶν ὕβριν καὶ τὴν τῶν ἄλλων\nὅσα συντελῆ τούτοις πέφυκε καὶ τὴν δίαιταν διῆγεν οὕτως.’\nἐν δὲ τῇ τεσσαρακοστῇ πέμπτῃ ὁ αὐτὸς περὶ Τιμολάου λέγων\nτοῦ Θηβαίου φησίν (p. 318)· ‘οὐκ ὀλίγων γὰρ\nἤδη γενομένων ἀσελγῶν περὶ τὸν βίον τὸν καθ’ ἡμέραν καὶ\nτοὺς πότους οὐδένα νομίζω τῶν ἐν ταῖς πολιτείαις ὄντων οὔτ᾽\nἀκρατέστερον οὔτε λιχνότερον οὔτε δοῦλον γεγονέναι μᾶλλον\nτῶν ἡδονῶν, εἰ μή, ὥσπερ εἶπον, Τιμόλαον.’ ἐν δὲ τῇ τρίτῃ\nκαὶ εἰκοστῇ περὶ Χαριδήμου τοῦ Ὠρείτου διηγούμενος, ὃν\nἈθηναῖοι πολίτην ἐποιήσαντο, φησίν (p. 304)·\n‘τήν τε γὰρ δίαιταν ἑωρᾶτο τὴν καθ’ ἡμέραν ἀσελγῆ καὶ\nτοιαύτην ποιούμενος ὥστε πίνειν καὶ μεθύειν αἰεί, καὶ\nγυναῖκας ἐλευθέρας ἐτόλμα διαφθείρειν· καὶ εἰς τοσοῦτον\nπροῆλθεν ἀκρασίας ὥστε μειράκιόν τι παρὰ τῆς βουλῆς τῆς τῶν\nὈλυνθίων αἰτεῖν ἐπεχείρησεν, ὃ τὴν μὲν ὄψιν ἦν εὐειδὲς καὶ\nχάριεν, ἐτύγχανε δὲ μετὰ Δέρδου τοῦ\nΜακεδόνος αἰχμάλωτον γεγενημένον.’\nἔπινε δὲ πλεῖστον καὶ Ἀρκαδίων (ἄδηλον δ’ εἰ ὁ Φιλίππῳ\nδιεχθρεύσας), ὡς τὸ ἐπίγραμμα δηλοῖ, ὅπερ ἀνέγραψε Πολέμων\nἐν τῷ περὶ τῶν κατὰ πόλεις ἐπιγραμμάτων (fr. 79\nPr)· τοῦ πολυκώθωνος τοῦτ’ ἠρίον Ἀρκαδίωνοςἄστεος ὤρθωσαν τᾷδε παρ’ ἀτραπιτῷυἱῆες Δόρκων καὶ Χαρμύλος. ἔφθιτο δ’ ὡνήρ,ὤνθρωπ᾽, ἐκ χανδῆς ζωροποτῶν κύλικος. Ἐρασίξενον δέ τινα πεπωκέναι πλεῖστόν φησι τὸ ἐπ᾽\nαὐτῷ ἐπίγραμμα (A. P. VII 454)· οὐ βαθὺν οἰνοπότην Ἐρασίξενον ἡ δὶς ἐφεξῆςἀκρήτου φανερῶς ᾤχετ’ ἔχουσα κύλιξ. ἔπινε δὲ πλεῖστον καὶ Ἀλκέτας ὁ Μακεδών, ὥς φησιν\nἌριστος ὁ Σαλαμίνιος (p. 154 M), καὶ Διότιμος\nὁ Ἀθηναῖος. οὗτος δὲ καὶ Χώνη ἐπεκαλεῖτο· ἐντιθέμενος γὰρ\nτῷ στόματι χώνην ἀπαύστως ἔπινεν ἐπιχεομένου οἴνου· ὅθεν\nκαὶ Χώνη ἐπεκλήθη, ὥς φησι Πολέμων. Κλεομένης δὲ ὁ\nΛακεδαιμόνιος ὅτι καὶ ἀκρατοπότης ἦν προείρηται (p.\n427 b)· ὅτι δὲ διὰ μέθην ἑαυτὸν καὶ μαχαίρᾳ\nκατέτεμεν Ἡρόδοτος ἱστόρησε (VI 75). καὶ\nἈλκαῖος δ’ ὁ ποιητὴς φιλοπότης ἦν, ὡς προεῖπον. Βάτων δ’ ὁ\nΣινωπεὺς ἐν τοῖς περὶ Ἴωνος τοῦ ποιητοῦ (FHG IV\n350) φιλοπότην φησὶ γενέσθαι καὶ ἐρωτικώτατον τὸν\nἼωνα. καὶ αὐτὸς δὲ ἐν τοῖς ἐλεγείοις ἐρᾶν μὲν ὁμολογεῖ\nΧρυσίλλης τῆς Κορινθίας, Τελέου δὲ θυγατρός· ἧς καὶ\nΠερικλέα τὸν Ὀλύμπιον ἐρᾶν φησι\nΤηλεκλείδης ἐν Ἡσιόδοις (I 214 K). Ξέναρχος δ᾽\nὁ Ῥόδιος διὰ τὴν πολυποσίαν Μετρητὴς ἐπεκαλεῖτο· μνημονεύει\nαὐτοῦ Εὐφορίων ὁ ἐποποιὸς ἐν Χιλιάσι (fr. 44\nM).\nΧάρης δ’ ὁ Μυτιληναῖος ἐν ταῖς περὶ Ἀλέξανδρον ἱστορίαις\n(p. 118 M) περὶ Καλάνου εἰπὼν τοῦ Ἰνδοῦ\nφιλοσόφου, ὅτι ῥίψας ἑαυτὸν εἰς πυρὰν νενημένην ἀπέθανε,\nφησὶν ὅτι καὶ ἐπὶ τῷ μνήματι αὐτοῦ διέθηκεν Ἀλέξανδρος\nγυμνικὸν ἀγῶνα καὶ μουσικὸν ἐγκωμίων. ‘ἔθηκε δέ, φησί, καὶ\nδιὰ τὴν φιλοινίαν τῶν Ἰνδῶν καὶ ἀκρατοποσίας ἀγῶνα, καὶ ἦν\nἆθλον τῷ μὲν πρώτῳ τάλαντον, τῷ δὲ δευτέρῳ τριάκοντα μναῖ\nκαὶ τῷ τρίτῳ δέκα. τῶν οὖν πιόντων τὸν οἶνον παραχρῆμα μὲν\nἐτελεύτησαν ὑπὸ τοῦ ψύχους τριάκοντα καὶ πέντε, μικρὸν δὲ\nδιαλιπόντες ἐν ταῖς σκηναῖς ἕξ. ὁ δὲ πλεῖστον πιὼν καὶ\nνικήσας ἔπιε μὲν ἀκράτου χοᾶς τέσσαρας καὶ τὸ τάλαντον\nἔλαβεν, ἐπεβίωσε δὲ ἡμέρας τέσσαρας· ἐκαλεῖτο δὲ Πρόμαχος.’\nΤίμαιος δέ φησιν (FHG I 225) ὡς ‘Διονύσιος ὁ\nτύραννος τῇ τῶν Χοῶν ἑορτῇ τῷ πρώτῳ ἐκπιόντι χοᾶ ἆθλον\nἔθηκε στέφανον χρυσοῦν· καὶ ὅτι πρῶτος ἐξέπιε Ξενοκράτης ὁ\nφιλόσοφος καὶ λαβὼν τὸν χρυσοῦν στέφανον καὶ ἀναλύων τῷ\nἙρμῇ τῷ ἱδρυμένῳ ἐπὶ τῆς αὐλῆς ἐπέθηκεν, ᾧπερ εἰώθει καὶ\nτοὺς ἀνθινοὺς ἑκάστοτε ἐπιτιθέναι στεφάνους ἑσπέρας\nἀπαλλασσόμενος ὡς αὑτόν. καὶ ἐπὶ τούτῳ ἐθαυμάσθη.’ τὴν δὲ\nτῶν Χοῶν ἑορτὴν τὴν Ἀθήνησιν ἐπιτελουμένην Φανόδημός φησι\n(FHG I 368) Δημοφῶντα τὸν βασιλέα ....\nβουλόμενον ὑποδέξασθαι παραγενόμενον τὸν Ὀρέστην Ἀθήναζε. πρὸς δὲ τὰ ἱερὰ οὐ θέλων αὐτὸν\nπροσιέναι οὐδ’ ὁμόσπονδον γενέσθαι μήπω δικασθέντα ἐκέλευσε\nσυγκλεισθῆναί τε τὰ ἱερὰ καὶ χοᾶ οἴνου ἑκάστῳ παρατεθῆναι,\nτῷ πρώτῳ ἐκπιόντι εἰπὼν ἆθλον δοθήσεσθαι πλακοῦντα.\nπαρήγγειλέ τε καὶ τοῦ πότου παυσαμένους τοὺς μὲν στεφάνους\nοἷς ἐστεφάνωντο πρὸς τὰ ἱερὰ μὴ τιθέναι διὰ τὸ ὁμορόφους\nγενέσθαι τῷ Ὀρέστῃ, περὶ δὲ τὸν χοᾶ τὸν ἑαυτοῦ ἕκαστον\nπεριθεῖναι καὶ τῇ ἱερείᾳ ἀποφέρειν τοὺς στεφάνους πρὸς τὸ\nἐν Λίμναις τέμενος, ἔπειτα θύειν ἐν τῷ ἱερῷ τὰ ἐπίλοιπα.\nκαὶ ἔκτοτε τὴν ἑορτὴν κληθῆναι Χοᾶς. τῇ δὲ ἑορτῇ τῶν Χοῶν\nἔθος ἐστὶν Ἀθήνησι πέμπεσθαι δῶρά τε καὶ τοὺς μισθοὺς τοῖς\nσοφισταῖς, οἵπερ καὶ αὐτοὶ συνεκάλουν ἐπὶ ξένια τοὺς\nγνωρίμους, ὥς φησιν Εὐβουλίδης ὁ διαλεκτικὸς ἐν δράματι\nΚωμασταῖς οὕτως (II 431 K)· σοφιστιᾷς, κάκιστε, καὶ Χοῶν δέῃτῶν μισθοδώρων, οὐκ ἀδείπνων ἐν τρυφῇ.\nἈντίγονος δ’ ὁ Καρύστιος ἐν τῷ περὶ τοῦ Διονυσίου βίου τοῦ\nἩρακλεώτου τοῦ ἐπικληθέντος Μεταθεμένου φησὶ (p. 126\nWil) τὸν Διονύσιον τοῖς οἰκέταις συνεορτάζοντα ἐν\nτῇ τῶν Χοῶν ἑορτῇ καὶ μὴ δυνάμενον διὰ γῆρας χρῆσθαι ᾗ\nπαρειλήφεσαν ἑταίρᾳ ὑποστρέψαντα εἰπεῖν πρὸς τοὺς\nσυνδειπνοῦντας· Od. 22.152οὐ δύναμαι τανύσαι, λαβέτω δὲ καὶ ἄλλος. ἦν δὲ ὁ Διονύσιος ἔτι ἐκ νέου, ὥς φησι Νικίας ὁ Νικαεὺς ἐν ταῖς Διαδοχαῖς, πρὸς τὰ\nἀφροδίσια ἐκμανὴς καὶ πρὸς τὰς δημοσίας εἰσῄει παιδίσκας\nἀδιαφόρως. καί ποτε πορευόμενος μετά τινων γνωρίμων ὡς\nἐγένετο κατὰ τὸ παιδισκεῖον, εἰς ὃ τῇ προτεραίᾳ παρεληλυθὼς\nὤφειλε χαλκοῦς, ἔχων τότε κατὰ τύχην ἐκτείνας τὴν χεῖρα\nπάντων ὁρώντων ἀπεδίδου. Ἀνάχαρσις δ’ ὁ Σκύθης παρὰ\nΠεριάνδρῳ τεθέντος ἄθλου περὶ τοῦ πίνειν ᾔτησε τὸ\nνικητήριον πρῶτος μεθυσθεὶς τῶν συμπαρόντων, ὡς ὄντος\nτέλους τούτου καὶ τῆς ἐν τῷ πότῳ νίκης ὥσπερ καὶ τῆς ἐν τῷ\nτρέχειν. Λακύδης δὲ καὶ Τίμων οἱ φιλόσοφοι κληθέντες πρός\nτινα τῶν γνωρίμων ἐπὶ δύο ἡμέρας καὶ βουλόμενοι\nσυμπεριφέρεσθαι τοῖς παροῦσιν ἔπινον προθυμότερον. τῇ μὲν\nοὖν πρώτῃ τῶν ἡμερῶν ὁ Λακύδης ἀπῄει πρότερος ἐπιπολάσαντος\nαὐτῷ τοῦ ποτοῦ, καὶ ὁ Τίμων ὁρῶν αὐτὸν ἀπιόντα ἔφη· Il. 23.393ἠράμεθα μέγα κῦδος, ἐπέφνομεν Ἕκτορα δῖον. τῇ δ’ ὑστεραίᾳ προαπιόντος τοῦ Τίμωνος διὰ τὸ μὴ\nδυνηθῆναι ἐκπιεῖν τὴν προποθεῖσαν αὐτῷ κύλικα ὁ Λακύδης\nἰδὼν αὐτὸν ἐπανάγοντα εἶπε· Il. 6.127δυστήνων δέ τε παῖδες ἐμῷ μένει ἀντιόωσιν.\nΜυκερῖνον δὲ τὸν Αἰγύπτιον ὁ Ἡρόδοτος ἱστορεῖ διὰ τῆς\nδευτέρας (c. 133) ἀκούσαντα παρὰ τῶν μάντεων\nὅτι ὀλιγοχρόνιός ἐστι, λύχνα ποιησάμενον πολλὰ ὁπότε\nγένοιτο νὺξ πίνειν καὶ εὐπαθεῖν οὔτε ἡμέρας οὔτε νυκτὸς\nἀνιέντα· καὶ εἰς τὰ ἕλεα δὲ καὶ τὰ ἄλση νεμόμενον, ἔτι τε\nὅπου πύθοιτο ἡβητήρια εἶναι μεθύσκεσθαι. καὶ Ἄμασιν δὲ τὸν\nκαὶ αὐτὸν Αἰγυπτίων βασιλέα Ἡρόδοτος πολλὰ πεπωκέναι φησίν.\nἙρμείας δ’ ὁ Μηθυμναῖος ἐν τρίτῃ\nΣικελικῶν (FHG II 80) φιλοπότην φησὶ γενέσθαι\nΝικοτέλη τὸν Κορίνθιον. Φαινίας δὲ ὁ Ἐρέσιος ἐν τῷ\nἐπιγραφομένῳ Τυράννων ἀναίρεσις ἐκ τιμωρίας Σκόπαν φησὶ\n(FHG II 298) τὸν Κρέοντος μὲν υἱόν, Σκόπα\nδὲ τοῦ παλαιοῦ ὑιδοῦν φιλοποτοῦντα διατελέσαι καὶ τὴν\nἐπάνοδον τὴν ἀπὸ τῶν συμποσίων ποιεῖσθαι ἐπὶ θρόνου\nκαθήμενον καὶ ὑπὸ τεσσάρων βασταζόμενον οὕτως οἴκαδε\nἀπιέναι. Φύλαρχος δὲ ἐν τῇ ἕκτῃ τῶν ἱστοριῶν (FHG I\n336) Ἀντίοχόν φησι τὸν βασιλέα φίλοινον γενόμενον\nμεθύσκεσθαί τε καὶ κοιμᾶσθαι ἐπὶ πλέον, εἶθ’ ἑσπέρας πάλιν\nἀφυπνιζόμενον ἐπιπίνειν. ‘ἐχρημάτιζέ τε, φησί, νήφων μὲν\nβραχέα τελέως, μεθύων δὲ τὰ πολλά. διὸ περὶ αὐτὸν δύο ἦσαν\nοἱ διοικοῦντες τὴν βασιλείαν, Ἄριστος καὶ Θεμίσων, Κύπριοι\nμὲν γένος καὶ ἀδελφοί, ἐρώμενοι δὲ ἀμφότεροι τοῦ\nἈντιόχου.’\nπολυπότης δὲ ἦν καὶ Ἀντίοχος ὁ βασιλεὺς ὁ κληθεὶς Ἐπιφανής,\nὁ ὁμηρεύσας παρὰ Ῥωμαίοις, ὃν ἱστορεῖ Πτολεμαῖος ὁ\nΕὐεργέτης ἐν τῷ τρίτῳ τῶν ὑπομνημάτων κἀν τῷ πέμπτῳ\n(FHG III 186) φάσκων αὐτὸν εἰς τοὺς\nἸνδικοὺς κώμους καὶ μέθας τραπέντα πολλὰ ἀναλίσκειν. καὶ τὰ\nπεριλειπόμενα δὲ τῶν χρημάτων μεθ’ ἡμέραν κωμάζων ὁτὲ μὲν\nἐξέχει, ἄλλοτε δὲ ἐν ταῖς δημοσίαις ὁδοῖς ἱστάμενος ἔλεγε·\n‘τίνι ἡ τύχη δίδωσι, λαβέτω.’ καὶ ῥίψας τὸ ἀργύριον ᾤχετο.\nπολλάκις δὲ καὶ πλεκτὸν στέφανον ῥόδων ἔχων ἐπὶ τῆς κεφαλῆς\nκαὶ χρυσοϋφῆ τήβενναν φορῶν μόνος ἐρέμβετο λίθους ὑπὸ μάλης\nἔχων, οἷς ἔβαλλε τῶν ἰδιωτῶν τοὺς ἀκολουθοῦντας αὐτῷ ἐλούετο δὲ καὶ εἰς τοὺς κοινοὺς\nλουτρῶνας μύροις ἀλειφόμενος, ὅτε καί ποτε συνιδών τις\nαὐτὸν ἰδιώτης ἔφη ‘μακάριος εἶ, ὦ βασιλεῦ, πολυτελὲς\nὄζεις.’ καὶ ὃς ἡσθεὶς ‘ἐγώ σε, φησίν, ὑπέρκορον τούτου\nποιήσω.’ καὶ κατὰ τῆς κεφαλῆς αὐτοῦ ὑδρίσκην ὑπὲρ δύο χοᾶς\nἔχουσαν παχέος μύρου καταχυθῆναι ἐκέλευσεν, ὡς καὶ τὸ\nπλῆθος τῶν ἀγοραιοτέρων εἰς τὸ ἐκχυθὲν συγκυλισθῆναι.\nὀλίσθου τε γενομένου αὐτός τε ὁ Ἀντίοχος ἔπεσε καγχάζων καὶ\nοἱ πλεῖστοι τῶν λουομένων τὸ αὐτὸ ἔπασχον. Πολύβιος δ’ ἐν\nτῇ ἕκτῃ καὶ εἰκοστῇ (c. 1) τῶν ἱστοριῶν καλεῖ\nαὐτὸν Ἐπιμανῆ καὶ οὐκ Ἐπιφανῆ διὰ τὰς πράξεις· ‘οὐ μόνον\nγὰρ μετὰ δημοτῶν ἀνθρώπων κατέβαινεν εἰς ὁμιλίας, ἀλλὰ καὶ\nμετὰ τῶν παρεπιδημούντων ξένων καὶ τῶν εὐτελεστάτων\nσυνέπινεν. εἰ δὲ καὶ τῶν νεωτέρων, φησί, αἴσθοιτό τινας\nσυνευωχουμένους ὁπουδήποτε, παρῆν μετὰ κερατίου καὶ\nσυμφωνίας, ὥστε τοὺς πολλοὺς διὰ τὸ παράδοξον ἀνισταμένους\nφεύγειν. πολλάκις δὲ καὶ τὴν βασιλικὴν ἐσθῆτα ἀποβαλὼν\nτήβενναν ἀναλαβὼν περιῄει τὴν ἀγοράν.’\nἐν δὲ τῇ πρώτῃ καὶ τριακοστῇ ὁ αὐτὸς Πολύβιός φησι\n(c. 4) συντελοῦντα αὐτὸν ἐν τῇ Ἀντιοχείᾳ\nἀγῶνας συγκαλέσαι πάντας Ἕλληνας καὶ τῶν βουλομένων τοὺς\nπολλοὺς ἐπὶ τὴν θέαν. καὶ πλείστων παραγινομένων ἐν τοῖς\nγυμνασίοις, πάντας ἐκ χρυσῶν ὁλκείων ἤλειφε κροκίνῳ μύρῳ καὶ κινναμωμίνῳ καὶ ναρδίνῳ\nκαὶ ἀμαρακίνῳ καὶ ἰρίνῳ. καὶ συγκαλῶν αὐτοὺς εἰς εὐωχίαν\nποτὲ μὲν χίλια τρίκλινα, ποτὲ δὲ χίλια πεντακόσια\nσυνεπλήρου μετὰ πολυτελεστάτης κατασκευῆς. καὶ ὁ χειρισμὸς\nτῆς διακονίας δι’ αὐτοῦ ἐγίνετο· κατὰ γὰρ τὰς εἰσόδους\nἐφιστάμενος οὓς μὲν εἰσῆγεν, οὓς δ’ ἀνέκλινεν, καὶ τοὺς\nδιακόνους δὲ τοὺς τὰς παραθέσεις εἰσφέροντας αὐτὸς εἰσῆγε,\nκαὶ περιπορευόμενος οὗ μὲν προσεκάθιζεν, οὗ δὲ\nπροσανέπιπτε. καὶ ποτὲ μὲν ἀποθέμενος μεταξὺ τὸν ψωμόν,\nποτὲ δὲ τὸ ποτήριον ἀνεπήδα καὶ μετανίστατο καὶ περιῄει τὸν\nπότον προπόσεις λαμβάνων ὀρθὸς ἄλλοτε παρ’ ἄλλοις, ἅμα δὲ\nτοῖς ἀκροάμασι προσπαίζων. καὶ ὑπὸ τῶν μίμων εἰσεφέρετο\nὅλος συγκεκαλυμμένος καὶ ἐτίθετο εἰς τὴν γῆν ὡς εἷς ὢν τῶν\nμίμων· καὶ τῆς συμφωνίας προκαλουμένης ὁ βασιλεὺς\nἀναπηδήσας ὠρχεῖτο καὶ προσέπαιζε τοῖς μίμοις, ὥστε πάντας\nαἰσχύνεσθαι. τοιαῦτα ἀπεργάζεται τοὺς ταλαιπώρους ἡ πρὸς τῇ\nμέθῃ ἀπαιδευσία.’ φιλοπότης δ’ ἦν καὶ ὁ ὁμώνυμος αὐτῷ\nἈντίοχος, ὁ ἐν Μηδίᾳ πρὸς Ἀρσάκην πολεμήσας, ὡς ἱστορεῖ\nΠοσειδώνιος ὁ Ἀπαμεὺς ἐν τῇ ἑκκαιδεκάτῃ τῶν ἱστοριῶν\n(FHG III 259). ἀναιρεθέντος γοῦν αὐτοῦ τὸν\nἈρσάκην θάπτοντα αὐτὸν λέγειν· ‘ἔσφηλέν σε, Ἀντίοχε, θάρσος\nκαὶ μέθη· ἤλπιζες γὰρ ἐν μεγάλοις ποτηρίοις τὴν Ἀρσάκου\nβασιλείαν ἐκπιεῖν.’\n‘Ἀντίοχος δὲ ὁ μέγας ἐπικαλούμενος, ὃν Ῥωμαῖοι καθεῖλον, ὡς ἱστορεῖ Πολύβιος ἐν τῇ εἰκοστῇ\n(c. 8), παρελθὼν εἰς Χαλκίδα τῆς Εὐβοίας\nσυνετέλει γάμους, πεντήκοντα μὲν ἔτη\nγεγονὼς καὶ δύο τὰ μέγιστα τῶν ἔργων ἀνειληφώς, τήν τε τῶν\nἙλλήνων ἐλευθέρωσιν, ὡς αὐτὸς ἐπηγγέλλετο, καὶ τὸν πρὸς\nῬωμαίους πόλεμον. ἐρασθεὶς οὖν παρθένου Χαλκιδικῆς κατὰ τὸν\nτοῦ πολέμου καιρὸν ἐφιλοτιμήσατο γῆμαι αὐτήν, οἰνοπότης ὢν\nκαὶ μέθαις χαίρων· ἦν δ’ αὕτη Κλεοπτολέμου μὲν θυγάτηρ ἑνὸς\nτῶν ἐπιφανῶν, κάλλει δὲ πάσας ὑπερβάλλουσα· καὶ τοὺς γάμους\nσυντελῶν ἐν τῇ Χαλκίδι αὐτόθι διέτριψε τὸν χειμῶνα, τῶν\nἐνεστώτων οὐδ’ ἡντινοῦν ποιούμενος πρόνοιαν. ἔθετο δὲ καὶ\nτῇ παιδὶ ὄνομα Εὔβοιαν. ἡττηθεὶς οὖν τῷ πολέμῳ ἔφυγεν εἰς\nἜφεσον μετὰ τῆς νεογάμου.’ ἐν δὲ τῇ δευτέρᾳ ὁ αὐτὸς\nΠολύβιος ἱστορεῖ (c. 4) Ἄγρωνα τὸν Ἰλλυριῶν\nβασιλέα ἡσθέντα ἐπὶ τῷ νενικηκέναι τοὺς μέγα φρονοῦντας\nΑἰτωλοὺς πολυπότην ὄντα καὶ εἰς μέθας καὶ εὐωχίας τραπέντα\nπλευρίτιδι ληφθέντα ἀποθανεῖν. ἐν δὲ τῇ ἐνάτῃ καὶ εἰκοστῇ\n(c. 13) ὁ αὐτὸς Γενθίωνά φησι τὸν τῶν\nἸλλυριῶν βασιλέα διὰ τὴν πολυποσίαν πολλὰ ποιεῖν ἀσελγῆ\nκατὰ τὸν βίον, νύκτωρ τε αἰεὶ καὶ μεθ’ ἡμέραν μεθύοντα.\nἀποκτείναντα δὲ καὶ Πλεύρατον τὸν ἀδελφὸν γαμεῖν μέλλοντα\nτὴν Μονουνίου θυγατέρα αὐτὸν γῆμαι τὴν παῖδα καὶ ὠμῶς\nχρῆσθαι τοῖς ἀρχομένοις. καὶ Δημήτριον δέ φησι, τὸν ἐκ τῆς\nῬώμης τὴν ὁμηρείαν διαφυγόντα, ἐν τῇ τρίτῃ καὶ τριακοστῇ\n(c. 19) βασιλεύσαντα Σύρων πολυπότην ὄντα\nτὸ πλεῖστον τῆς ἡμέρας μεθύσκεσθαι. Ὀροφέρνην τε ὀλίγον\nχρόνον Καππαδοκίας βασιλεύσαντα καὶ παριδόντα τὰς πατρίους ἀγωγάς φησιν ἐν τῇ τριακοστῇ\nδευτέρᾳ (c. 25) εἰσαγαγεῖν τὴν Ἰακὴν καὶ\nτεχνιτικὴν ἀσωτίαν.\nδιόπερ ὁ θειότατος Πλάτων καλῶς νομοθετεῖ ἐν τῷ δευτέρῳ\n(p. 666 a) ‘τοὺς παῖδας μέχρι ἐτῶν\nὀκτωκαίδεκα τὸ παράπαν οἴνου μὴ γεύεσθαι· οὐ γὰρ χρὴ πῦρ\nἐπὶ πῦρ ὀχετεύειν· οἴνου δὲ μετρίου γεύεσθαι μέχρι\nτριάκοντα ἐτῶν, μέθης δὲ καὶ πολυοινίας τὸ παράπαν τὸν νέον\nἀπέχεσθαι· τετταράκοντα δὲ ἐπιβαίνοντα ἐτῶν ἐν τοῖς\nσυσσιτίοις εὐωχηθέντα καλεῖν τούς τε ἄλλους θεοὺς καὶ δὴ\nκαὶ Διόνυσον παρακαλεῖν εἰς τὴν τῶν πρεσβυτῶν\nτελετὴν ἅμα καὶ παιδιάν, ἣν τοῖς ἀνθρώποις ἐπίκουρον τῆς\nτοῦ γήρως αὐστηρότητος ἐδωρήσατο τὸν οἶνον φάρμακον, ὥστε\nἀνηβᾶν ἡμᾶς καὶ δυσθυμίας λήθην γίγνεσθαι.’ καὶ ἑξῆς δέ\nφησι (672 b)· ‘λόγος καὶ φήμη ὑπορρεῖ, ὡς ὁ\nθεὸς οὗτος ὑπὸ τῆς μητρυιᾶς Ἥρας διεφορήθη τῆς ψυχῆς τὴν\nγνώμην· διὸ τάς τε βακχείας καὶ τὴν μανικὴν πᾶσαν ἐμβάλλει\nχορείαν τιμωρούμενος, ὅθεν καὶ τὸν οἶνον ἐπὶ τοῦτ’ αὐτὸ\nδεδώρηται.’\nΦάλαικος δ’ ἐν τοῖς ἐπιγράμμασι γυναῖκά τινα ἀναγράφει\nπολυπότιν Κλεὼ ὄνομα (Mein. del. p. 71)·\nχρυσῷ τὸν κροκόεντα περιζώσασα χιτῶνατόνδε Διωνύσῳ δῶρον ἔδωκε Κλεώ,οὕνεκα συμποσίοισι μετέπρεπεν· ἶσα δὲ πίνεινοὔτις οἱ ἀνθρώπων ἤρισεν οὐδαμά πω. ὅτι δὲ φίλοινον τὸ τῶν γυναικῶν γένος κοινόν. οὐκ\nἀχαρίτως δὲ καὶ ὁ Ξέναρχος ἐν τῷ\nΠεντάθλῳ γυναῖκά τινα παράγει φρικτότατον ὅρκον ὀμνύουσαν\nτόνδε (II 470 K)· ἐμοὶ γένοιτο σοῦ ζώσης, τέκνον,ἐλευθέριον πιοῦσαν οἶνον ἀποθανεῖν. παρὰ Ῥωμαίοις δέ, ὥς φησι Πολύβιος ἐν τῇ ἕκτῃ\n(c. 2, 5), ἀπείρηται γυναιξὶ πίνειν οἶνον·\nτὸ δὲ καλούμενον πάσσον πίνουσι. τοῦτο δὲ ποιεῖται μὲν ἐκ\nτῆς ἀσταφίδος καί ἐστι παραπλήσιος πινόμενος τῷ Αἰγοσθενεῖ\nτῷ γλυκεῖ καὶ τῷ Κρητικῷ· διὸ πρὸς τὸ κατεπεῖγον τοῦ δίψους\nχρῶνται αὐτῷ. λαθεῖν δ’ ἐστὶν ἀδύνατον τὴν γυναῖκα πιοῦσαν\nοἶνον· πρῶτον μὲν γὰρ οὐδ’ ἔχει οἴνου κυρείαν ἡ γυνή· πρὸς\nδὲ τούτοις φιλεῖν δεῖ τοὺς συγγενεῖς τοὺς ἑαυτῆς καὶ τοὺς\nτοῦ ἀνδρὸς ἕως ἐξανεψιῶν καὶ τοῦτο ποιεῖν καθ’ ἡμέραν,\nὁπόταν ἴδῃ πρῶτον. λοιπὸν ἀδήλου τῆς ἐντυχίας οὔσης τίσιν\nἀπαντήσει φυλάσσεται· τὸ γὰρ πρᾶγμα κἂν γεύσηται μόνον οὐ\nπροσδεῖ διαβολῆς. Ἄλκιμος δ’ ὁ Σικελιώτης ἐν τῇ\nἐπιγραφομένῃ τῶν βίβλων Ἰταλικῇ (FHG IV 296)\nπάσας φησὶ τὰς ἐν Ἰταλίᾳ γυναῖκας μὴ πίνειν οἶνον ἀπὸ\nτοιαύτης αἰτίας· ‘Ἡρακλῆς περὶ τὴν Κροτωνιᾶτιν γενόμενος\nἐπεὶ πρός τινα οἰκίαν οὖσαν παρὰ τὴν ὁδὸν διψῶν ἀφίκετο,\nπροσελθὼν ᾔτει πιεῖν ἐντεῦθεν. ἔτυχε δ’ ἡ γυνὴ τοῦ τὴν\nοἰκίαν κεκτημένου πίθον οἴνου λαθραίως ὑποίξασα· καὶ πρὸς\nμὲν τὸν ἄνδρα δεινὸν ἔφη ποιήσειν αὐτόν, εἰ ξένου χάριν τὸν\nπίθον τοῦτον ἀνοίξειεν, ὕδωρ δ’ ἐκέλευσεν αὐτὸν προσενεγκεῖν. Ἡρακλῆς δ’ ἐπὶ θύραις ἑστὼς καὶ\nἀκούσας ταῦτα τὸν μὲν ἄνδρα αὐτῆς σφόδρα ἐπῄνεσεν, ὃν\nἐκέλευσεν αὐτὸν παρελθόντα εἴσω σκοπεῖν τὸν πίθον. καὶ ὃς\nεἰσελθὼν λίθινον εὗρε τὸν πίθον γεγονότα. τοῦτο δὲ τὸ\nσημεῖον ἔτι καὶ νῦν ἐστιν ἐν .... ταῖς ἐπιχωρίαις γυναιξὶν\nπάσαις ἐν αἰσχρῷ κεῖσθαι τὸ πίνειν οἶνον διὰ τὴν\nπροκειμένην αἰτίαν.’\nοἷαι δ’ εἰσὶ παρὰ τοῖς Ἕλλησι μεθύουσαι αἱ γυναῖκες\nπαραδίδωσιν Ἀντιφάνης μὲν ἐν τῇ Ἀκοντιζομένῃ οὕτω (II\n19 K)· γείτων ἐστί τιςκάπηλος· οὗτος εὐθὺς ὅταν ἔλθω ποτὲδιψῶσα, μόνος οἶδ’ ὥς γ’ ἐμοὶ κεράννυται.οὔθ’ ὑδαρὲς οὔτ’ ἄκρατον οἶδ’ ἐγώ ποτεπιοῦσα. καὶ ἐν Μύστιδι· γυναῖκες δέ εἰσιν αἱ διαλεγόμεναι\n(II 78 K)· βούλει καὶ σύ, φιλτάτη, πιεῖν;Β. καλῶς ἔχει μοι. Α. τοιγαροῦν ἐμοὶ\nφέρε.μέχρι γὰρ τριῶν δεῖν φασι τιμᾶν τοὺς\nθεούς. Ἄλεξις δὲ Ὀρχηστρίδι (II 358)· γυναιξὶ δ’ ἀρκεῖ πάντ᾽, ἐὰν οἶνος παρῇπίνειν διαρκής. Β. ἀλλὰ μήν, νὴ τὼ θεώ,ἔσται γ’ ὅσον ἂν βουλώμεθ᾽, ἔσται καὶ μάλαἡδύς γ᾽, ὀδόντας οὐκ ἔχων, ἤδη σαπρός,λέγων, γέρων γε δαιμονίως. Α. ἀσπάζομαι\nγραῦν σφίγγα· πρὸς ἐμὲ .... ὡς αἰνίγματα·λέγε καὶ τὰ λοιπά. ἐν δὲ Δὶς πενθοῦντι (II 316 K)\nΖωπύρας τινὸς μνημονεύων φησί· καὶ Ζωπύρα,οἰνηρὸν ἀγγεῖον. Ἀντιφάνης Βάκχαις (II 35 K)· ἐπεὶ δὲ τοῦτ’ οὐκ ἔστι, κακοδαίμων σφόδραὅστις γαμεῖ γυναῖκα, πλὴν ἐν τοῖς Σκύθαις·ἐκεῖ μόνον γὰρ οὐδὲ φύετ’ ἄμπελος. Ξέναρχος Πεντάθλῳ (II 470 K)· ὅρκον δ’ ἐγὼ γυναικὸς εἰς οἶνον γράφω.\nΠλάτων Φάωνι διηγούμενος ὅσα διὰ τὸν οἶνον συμβαίνει ταῖς\nγυναιξί φησιν (I 648 K)· εἶεν, γυναῖκες, ὡς ὑμῖν πάλαιοἶνον γενέσθαι τὴν ἄνοιαν εὔχομαι.ὑμῖν γὰρ οὐδέν, καθάπερ ἡ παροιμία,ἐν τῷ καπήλῳ νοῦς ἐνεῖναί μοι δοκεῖ.εἰ γὰρ Φάωνα δεῖσθ’ ἰδεῖν, προτέλεια δεῖὑμᾶς ποιῆσαι πολλὰ πρότερον τοιαδί·πρῶτα μὲν ἐμοὶ γὰρ κουροτρόφῳ προθύεταιπλακοῦς ἐνόρχης, ἄμυλος ἐγκύμων, κίχλαιἑκκαίδεχ’ ὁλόκληροι μέλιτι διαμεμιγμέναι,λαγῷα δώδεκ’ ἐπισέληνα. τἄλλα δὲἤδη τάδ’ εὐτελέστατ’ ἐστ᾽· ἄκουε δή.βολβῶν μὲν Ὀρθάννῃ τρί’ ἡμιεκτέα,\nΚονισάλῳ δὲ καὶ παραστάταιν δυοῖνμύρτων πινακίσκος χειρὶ παρατετιλμένων·λύχνων γὰρ ὀσμὰς οὐ φιλοῦσι δαίμονες.πύργης τετάρτης κυσί τε καὶ κυνηγέταις,Λόρδωνι δραχμή, Κυβδάσῳ τριώβολον,ἥρῳ Κέλητι δέρμα καὶ θυλήματα.ταῦτ’ ἐστι τἀναλώματ᾽. εἰ μὲν οὖν τάδεπροσοίσετ᾽, εἰσέλθοιτ’ ἄν· εἰ δὲ μή, μάτηνἔξεστιν ὑμῖν διὰ κενῆς βινητιᾶν. Ἀξιόνικος δ’ ἐν Φιλίννῃ φησί (II 414\nK)· γυναικὶ δὴ πίστευε μὴ πίνειν ὕδωρ.\nκαὶ ὅλα δὲ ἔθνη περὶ μέθας διατρίβοντα μνήμης ἠξίωται.\nΒαίτων γοῦν ὁ Ἀλεξάνδρου βηματιστὴς ἐν τῷ ἐπιγραφομένῳ\nΣταθμοὶ τῆς Ἀλεξάνδρου πορείας (p. 134 M) καὶ\nἈμύντας ἐν τοῖς Σταθμοῖς (p. 136 M) τὸ τῶν\nΤαπύρων ἔθνος φησὶν οὕτω φίλοινον εἶναι ὡς καὶ ἀλείμματι\nἄλλῳ μηδενὶ χρῆσθαι ἢ τῷ οἴνῳ. τὰ δ’ αὐτὰ ἱστορεῖ καὶ\nΚτησίας ἐν τῷ περὶ τῶν κατὰ τὴν Ἀσίαν φόρων (fr. 97\nM). οὗτος δὲ καὶ δικαιοτάτους αὐτοὺς λέγει εἶναι.\nἉρμόδιος δὲ ὁ Λεπρεάτης ἐν τῷ περὶ τῶν παρὰ Φιγαλεῦσι\nνομίμων (FHG IV 411) φιλοπότας φησὶ γενέσθαι\nΦιγαλεῖς Μεσσηνίοις ἀστυγείτονας ὄντας καὶ ἀποδημεῖν\nἐθισθέντας. Φύλαρχος δ’ ἐν ἕκτῃ (FHG I 336)\nΒυζαντίους οἰνόφλυγας ὄντας ἐν τοῖς καπηλείοις οἰκεῖν,\nἐκμισθώσαντας τοὺς ἑαυτῶν θαλάμους μετὰ τῶν γυναικῶν τοῖς\nξένοις, πολεμίας σάλπιγγος οὐδὲ ἐν ὕπνοις ὑπομένοντας\nἀκοῦσαι. διὸ καὶ πολεμουμένων ποτὲ\nαὐτῶν καὶ οὐ προσκαρτερούντων τοῖς τείχεσι Λεωνίδης ὁ\nστρατηγὸς ἐκέλευσε τὰ καπηλεῖα ἐπὶ τῶν τειχῶν σκηνοπηγεῖν,\nκαὶ μόλις ποτὲ ἐπαύσαντο λιποτακτοῦντες, ὥς φησι Δάμων ἐν\nτῷ περὶ Βυζαντίου (FHG IV 377)· Μένανδρος δ᾽\nἐν Ἀρρηφόρῳ ἢ Αὐλητρίδι (IV 88 M)· πάντας μεθύσους τοὺς ἐμπόρουςποεῖ τὸ Βυζάντιον. ὅλην ἐπίνομεντὴν νύκτα διὰ σὲ καὶ σφόδρ’ ἄκρατον, μοὶ δοκῶ·ἀνίσταμαι γοῦν τέτταρας κεφαλὰς ἔχων. κωμῳδοῦνται δὲ ὡς μέθυσοι Ἀργεῖοι μὲν καὶ\nΤιρύνθιοι ὑπὸ Ἐφίππου ἐν Βουσίριδι (II 251 K).\nποιεῖ δὲ τὸν Ἡρακλέα λέγοντα· οὐκ οἶσθά μ’ ὄντα, πρὸς θεῶν, ΤιρύνθιονἈργεῖον; οἳ μεθύοντες αἰεὶ τὰς μάχαςπάσας μάχονται. Β. τοιγαροῦν φεύγουσ’ ἀεί. Μιλησίους δ’ Εὔβουλος ἐν Κατακολλωμένῳ ὑβριστὰς\nεἶναί φησι μεθυσθέντας (II 181 K). Πολέμων δὲ\nἐν τῷ περὶ τῶν κατὰ πόλεις ἐπιγραμμάτων περὶ Ἠλείων λέγων\nπαρατίθεται τόδε τὸ ἐπίγραμμα (fr. 80 Pr)·\nἮλις καὶ μεθύει καὶ ψεύδεται· οἷος ἑκάστουοἶκος, τοιαύτη καὶ συνάπασα πόλις.\nΘεόπομπος δ’ ἐν τῇ δευτέρᾳ καὶ εἰκοστῇ (FHG I\n304) περὶ Χαλκιδέων ἱστορῶν τῶν ἐν Θρᾴκῃ φησίν·\n‘ἐτύγχανον γὰρ τῶν μὲν βελτίστων ἐπιτηδευμάτων ὑπερορῶντες,\nἐπὶ δὲ τοὺς πότους καὶ ῥᾳθυμίαν καὶ πολλὴν ἀκολασίαν\nὡρμηκότες ἐπιεικῶς.’ ὅτι δ’ εἰσὶ πάντες\nοἱ Θρᾷκες πολυπόται κοινόν. διὸ καὶ Καλλίμαχος\nἔφη (fr. 109)· καὶ γὰρ ὃ Θρηικίην μὲν ἀπέστυγε χανδὸν ἄμυστινοἰνοποτεῖν, ὀλίγῳ δ’ ἥδετο κισσυβίῳ. ἐν δὲ τῇ πεντηκοστῇ ὁ Θεόπομπος περὶ Μηθυμναίων\nτάδε λέγει (FHG I 321)· ‘καὶ τὰ μὲν ἐπιτήδεια\nπροσφερομένους πολυτελῶς, μετὰ τοῦ κατακεῖσθαι καὶ πίνειν,\nἔργον δ’ οὐδὲν ἄξιον τῶν ἀναλωμάτων ποιοῦντας. ἔπαυσεν οὖν\nαὐτοὺς τούτων Κλεομένης ὁ τύραννος, ὁ καὶ τὰς μαστροποὺς\nτὰς εἰθισμένας προαγωγεύειν τὰς ἐλευθέρας γυναῖκας\nκαὶ τρεῖς ἢ τέτταρας τὰς ἐπιφανέστατα\nπορνευομένας ἐνδήσας εἰς σάκκους καταποντίσαι τισὶν\nπροστάξας.’ καὶ Ἕρμιππος δὲ ἐν τοῖς περὶ τῶν ἑπτὰ σοφῶν\nΠερίανδρον τὸ αὐτὸ ποιῆσαι. ἐν δὲ τῇ δευτέρᾳ τῶν Φιλιππικῶν\n(FHG I 284) ‘Ἰλλυριοί, φησί, δειπνοῦσι\nκαθήμενοι καὶ πίνουσιν, ἄγουσι δὲ καὶ τὰς γυναῖκας εἰς τὰς\nσυνουσίας· καὶ καλὸν αὐταῖς προπίνειν οἷς ἂν τύχωσι τῶν\nπαρόντων. ἐκ δὲ τῶν συμποσίων αὗται τοὺς ἄνδρας ἀπάγουσι.\nκαὶ κακόβιοι δὲ πάντες εἰσὶ καὶ ζώννυνται τὰς κοιλίας\nζώναις πλατείαις ὅταν πίνωσι. καὶ τοῦτο μὲν πρῶτον μετρίως\nποιοῦσιν, ἐπειδὰν δὲ σφοδρότερον πίνωσι, μᾶλλον αἰεὶ\nσυνάγουσι τὴν ζώνην. Ἀρδιαῖοι δέ, φησί, κέκτηνται\nπροσπελατῶν ὥσπερ εἱλώτων τριάκοντα μυριάδας. καθ’ ἑκάστην\nδὲ ἡμέραν μεθύουσιν καὶ ποιοῦνται\nσυνουσίας καὶ διάκεινται πρὸς ἐδωδὴν καὶ πόσιν\nἀκρατέστερον. διὸ καὶ Κελτοὶ πολεμοῦντες αὐτοῖς καὶ εἰδότες\nαὐτῶν τὴν ἀκρασίαν παρήγγειλαν ἅπασι τοῖς στρατιώταις\nδεῖπνον ὡς λαμπρότατον παρασκευάσαντας κατὰ σκηνὴν ἐμβαλεῖν\nεἰς τὰ σιτία πόαν τινὰ φαρμακώδη δυναμένην διακόπτειν τὰς\nκοιλίας καὶ διακαθαίρειν. γενομένου δὲ τούτου οἳ μὲν αὐτῶν\nκαταληφθέντες ὑπὸ τῶν Κελτῶν ἀπώλοντο, οἳ δὲ καὶ εἰς τοὺς\nποταμοὺς αὑτοὺς ἔρριψαν, ἀκράτορες τῶν γαστέρων\nγενόμενοι.’\nτοιαῦτα πολλὰ ἐφεξῆς καταλέξαντος τοῦ Δημοκρίτου ὁ\nΠοντιανὸς ἔφη πάντων τούτων εἶναι τῶν δεινῶν μητρόπολιν τὸν\nοἶνον, δι’ ὃν καὶ τὰς μέθας καὶ τὰς μανίας, ἔτι δὲ καὶ τὰς\nπαροινίας γίνεσθαι· ‘οὗ τοὺς ἐκπαθῶς μεταλαμβάνοντας οὐ\nκακῶς ὁ Χαλκοῦς ἐπικαλούμενος Διονύσιος ἐν τοῖς ἐλεγείοις\nκυλίκων ἐρέτας ἔφη (fr. 5 B)· καί τινες οἶνον ἄγοντες ἐν εἰρεσίᾳ Διονύσουσυμποσίου ναῦται καὶ κυλίκων ἐρέται.... περὶ τοῦδε· τὸ γὰρ φίλον οὐκ ἀπόλωλε. Ἄλεξις δ’ ἐν Κουρίδι περί τινος πλέον πίνοντος\nδιαλεγόμενός φησιν (II 334 K)· ὁ μὲν οὖν ἐμὸς υἱός, οἷον ὑμεῖς ἀρτίωςεἴδετε, τοιοῦτος γέγονεν, Οἰνοπίων τις ἢΜάρων τις ἢ Κάπηλος ἤ τις Τιμοκλῆς·μεθύει γάρ· οὐδὲν ἕτερον. ὁ δ’ ἕτεροσ — τί ἂντύχοιμ’ ὀνομάσας; βῶλος, ἄροτρον, γηγενὴςἄνθρωπος. χαλεπὸν οὖν ἐστιν, ἄνδρες φίλοι, τὸ μεθύειν· καὶ\nκαλῶς πρὸς τοὺς οὕτως λάπτοντας τὸν\nοἶνον ὁ αὐτὸς Ἄλεξις ἐν Ὀπώρᾳ (ἑταίρας δ’ ὄνομα τὸ δρᾶμα\nἔχει) φησίν (II 358 K)· οἶνον πολὺνοὐ κεκραμένον σὺ πίνεις μεστὸς ὢν κοὐκ\nἐξεμεῖς. κἀν Δακτυλίῳ (p. 312)· εἶτ’ οὐχ ἁπάντων ἐστὶ τὸ μεθύειν κακὸνμέγιστον ἀνθρώποισι καὶ βλαβερώτατον; κἀν Ἐπιτρόπῳ δ’ ἔφη (p. 323)· πολὺς γὰρ οἶνος πόλλ’ ἁμαρτάνειν ποεῖ. Κρώβυλός τ’ ἐν Ἀπολιπούσῃ (IV 566 M)·\nτὸ γὰρ ἐνδελεχῶς μεθύειν τίν’ ἡδονὴν ἔχει;ἀποστεροῦντα ζῶνθ’ ἑαυτὸν τοῦ φρονεῖν,ὃ μέγιστον ἡμῶν ἀγαθὸν ἔσχεν ἡ φύσις. οὐ χρὴ οὖν μεθύειν. καὶ γὰρ ‘ὅταν\nδημοκρατουμένη πόλις, φησὶν ὁ Πλάτων ἐν ηʹ\nΠολιτείας (p. 562c) ἐλευθερίας διψήσασα κακῶν\nοἰνοχόων προστατούντων τύχῃ καὶ πορρωτέρω τοῦ δέοντος\nἀκράτου αὐτῆς μεθυσθῇ, τοὺς ἄρχοντας δή, ἂν μὴ πάνυ πρᾷοι\nὦσι καὶ πολλὴν παρέχωσι τὴν ἐλευθερίαν, κολάζει αἰτιωμένη\nὡς μιαρούς τε καὶ ὀλιγαρχικούς, τοὺς δὲ κατηκόους τῶν\nἀρχόντων προπηλακίζει.’ ἐν δὲ τῷ τῶν Νόμων ἕκτῳ φησί\n(p. 773c)· ‘τὴν πόλιν εἶναι δεῖ δίκην\nκεκραμένην κρατῆρος, οὗ μαινόμενος μὲν ὁ οἶνος ἐγκεχυμένος\nζεῖ, κολαζόμενος δὲ ὑπὸ νήφοντος ἑτέρου θεοῦ καλὴν\nκοινωνίαν λαβὼν ἀγαθὸν πῶμα καὶ μέτριον ἀπεργάζεται.’\nτὸ γὰρ παροινεῖν ἐκ τοῦ μεθύειν γίνεται· διὸ καὶ Ἀντιφάνης\nἐν Ἀρκαδίᾳ φησίν (II 26 K)\nοὔτε γὰρ νήφοντα δεῖοὐδαμοῦ, πάτερ, παροινεῖν, οὔθ’ ὅταν πίνειν δέῃνοῦν ἔχειν. ὅστις δὲ μεῖζον ἢ κατ’ ἄνθρωπον\nφρονεῖ,μικρῷ πεποιθὼς ἀθλίῳ νομίσματιεἰς ἄφοδον ἐλθὼν ὅμοιον πᾶσιν αὑτὸν ὄψεται ...ἂν σκοπῇ τὰ τῶν ἰατρῶν τοῦ βίου τεκμήριατὰς φλέβας θ᾽ ὅποι φέρονται, τὰς ἄνω καὶ\nτὰς κάτωτεταμένας, δι’ ὧν ὁ θνητὸς πᾶς κυβερνᾶται βίος. ἐν δὲ Αἰόλῳ διαβάλλων ὅσα δεινὰ πράττουσιν οἱ\nπλέον πίνοντές φησι (p. 17)· Μακαρεὺς ἔρωτι τῶν ὁμοσπόρων μιᾶςπληγεὶς τέως μὲν ἐπεκράτει τῆς συμφορᾶςκατεῖχέ θ’ αὑτόν· εἶτα παραλαβών ποτεοἶνον στρατηγόν, ὃς μόνος θνητῶν ἄγειτὴν τόλμαν εἰς τὸ πρόσθε τῆς εὐβουλίας,νύκτωρ ἀναστὰς ἔτυχεν ὧν ἠβούλετο. καλῶς οὖν ἄρα καὶ Ἀριστοφάνης Ἀφροδίτης γάλα τὸν\nοἶνον ἔφη εἰπών (I 543 K)· ἡδύς γε πίνειν οἶνος Ἀφροδίτης γάλα, ὃν πολὺν σπῶντες ἔνιοι παρανόμων ἀφροδισίων ὄρεξιν\nλαμβάνουσιν.\nἩγήσανδρος δ’ ὁ Δελφὸς καὶ ἐξοίνους τινὰς κέκληκε λέγων\nοὕτως (FHG IV 417)· ‘Κόμων καὶ Ῥοδοφῶν τῶν ἐν\nῬόδῳ πολιτευσαμένων ὄντες ἦσαν ἔξοινοι. καὶ ὁ Κόμων εἰς\nκυβευτὴν σκώπτων τὸν Ῥοδοφῶντα ἔλεγεν· Il. 8.102ὦ γέρον, ἦ μάλα δή σε νέοι τείρουσι κυβευταί. Ῥοδοφῶν τε ἐκείνῳ τὴν περὶ τὰς γυναῖκας\nσπουδὴν καὶ τὴν ἀκρασίαν ὠνείδιζεν\nοὐδεμιᾶς ἀπεχόμενος λοιδορίας.’ Θεόπομπος δ’ ἐν τῇ\nἑκκαιδεκάτῃ τῶν ἱστοριῶν περὶ ἄλλου Ῥοδίου διαλεγόμενός\n(FHG I 300) φησι· ‘τοῦ δὲ Ἡγησιλόχου τὰ μὲν\nἀχρείου γεγονότος ὑπὸ οἰνοφλυγίας καὶ κύβων καὶ παντάπασιν\nοὐκ ἔχοντος ἀξίωμα παρὰ τοῖς Ῥοδίοις, ἀλλὰ διαβεβλημένου\nδιὰ τὴν ἀσωτίαν τὴν τοῦ βίου καὶ παρὰ τοῖς ἑταίροις καὶ\nπαρὰ τοῖς ἄλλοις πολίταις.’ εἶθ’ ἑξῆς λέγων περὶ τῆς\nὀλιγαρχίας ἣν κατεστήσατο μετὰ τῶν φίλων ἐπιφέρει· ‘καὶ\nπολλὰς μὲν γυναῖκας εὐγενεῖς καὶ τῶν πρώτων ἀνδρῶν ᾔσχυναν,\nοὐκ ὀλίγους δὲ παῖδας καὶ νεανίσκους διέφθειραν· εἰς τοῦτο\nδὲ προέβησαν ἀσελγείας, ὥστε καὶ κυβεύειν ἠξίωσαν πρὸς\nἀλλήλους περὶ τῶν γυναικῶν τῶν ἐλευθέρων καὶ διωμολογοῦντο\nτοὺς ἐλάττω τοῖς ἀστραγάλοις βάλλοντας ἥντινα χρὴ τῶν\nπολιτίδων τῷ νικῶντι εἰς συνουσίαν ἀγαγεῖν, οὐδεμίαν\nὑπεξαιρούμενοι πρόφασιν, ἀλλ’ ὅπως ἂν ἕκαστος\nεἴη δυνατὸς πείθων ἢ βιαζόμενος, οὕτω προστάττοντες ἄγειν.\nκαὶ ταύτην τὴν κυβείαν ἔπαιζον μὲν καὶ τῶν ἄλλων Ῥοδίων\nτινές, ἐπιφανέστατα δὲ καὶ πλειστάκις αὐτὸς ὁ Ἡγησίλοχος ὁ\nπροστατεῖν τῆς πόλεως ἀξιῶν.’ ‘Ἀνθέας δὲ ὁ Λίνδιος,\nσυγγενὴς δὲ εἶναι φάσκων Κλεοβούλου τοῦ σοφοῦ, ὥς φησι\nΦιλόμνηστος ἐν τῷ περὶ τῶν ἐν Ῥόδῳ Σμινθείων (FHG IV\n477), πρεσβύτερος καὶ εὐδαίμων ἄνθρωπος εὐφυής τε\nπερὶ ποίησιν ὢν πάντα τὸν βίον ἐδιονυσίαζεν, ἐσθῆτά τε.\nΔιονυσιακὴν φορῶν καὶ πολλοὺς τρέφων συμβάκχους, ἐξῆγέν τε\nκῶμον αἰεὶ μεθ’ ἡμέραν καὶ νύκτωρ. καὶ\nπρῶτος εὗρε τὴν διὰ τῶν συνθέτων ὀνομάτων ποίησιν, ᾗ\nἈσωπόδωρος ὁ Φλιάσιος ὕστερον ἐχρήσατο ἐν τοῖς καταλογάδην\nἰάμβοις. οὗτος δὲ καὶ κωμῳδίας ἐποίει καὶ ἄλλα πολλὰ ἐν\nτούτῳ τῷ τρόπῳ τῶν ποιημάτων, ἃ ἐξῆρχε τοῖς μεθ’ αὑτοῦ\nφαλλοφοροῦσι.’\nτούτων ἀκούσας ὁ Οὐλπιανὸς ‘ὁ δὲ πάροινος, ἔφη, καλέ μου\nΠοντιανέ, παρὰ τίνι κεῖται;’ καὶ ὃς ἔφη· ἀπολεῖς μ’ ἐρωτῶν — κατὰ τὸν καλὸν Ἀγάθωνα(fr. 13 N) —καὶ σὺ χὠ νέος τρόπος,ἐν οὐ πρέποντι τοῖς λόγοισι χρώμενος. ἐπεὶ δὲ πάντων ἡμᾶς εὐθύνας σοι διδόναι κέκριται,\nἈντιφάνης ἐν Λυδῷ εἴρηκε (II 70 K)· Κολχὶς ἄνθρωπος πάροινος. σὺ δὲ παροινῶν καὶ μεθύων οὐδέπω κόρον ἔχεις οὐδ᾽\nἐπὶ νοῦν λαμβάνεις ὅτι ὑπὸ μέθης ἀπέθανεν Εὐμένης ὁ\nΠεργαμηνὸς ὁ Φιλεταίρου τοῦ Περγάμου βασιλεύσαντος\nἀδελφιδοῦς, ὡς ἱστορεῖ Κτησικλῆς ἐν τρίτῳ Χρόνων (FHG\nIV 375). ἀλλ’ οὐ Περσεὺς ὁ ὑπὸ Ῥωμαίων\nκαθαιρεθείς· κατ’ οὐδὲν γὰρ τὸν πατέρα Φίλιππον. ἐμιμήσατο.\nοὔτε γὰρ περὶ γυναῖκας ἐσπουδάκει οὔτε φίλοινος ἦν, ἀλλὰ\nκαὶ οὐ μόνον αὐτὸς μέτριον ἔπινε δειπνῶν, ἀλλὰ καὶ οἱ\nσυνόντες αὐτῷ φίλοι, ὡς ἱστορεῖ Πολύβιος ἐν τῇ ἕκτῃ καὶ\nεἰκοστῇ (om. Hu). σὺ δέ, ὦ Οὐλπιανέ,\nἀρρυθμοπότης μὲν εἶ κατὰ τὸν Φλιάσιον Τίμωνα — οὕτως γὰρ\nἐκεῖνος ὠνόμασε τοὺς τὸν πολὺν σπῶντας οἶνον ἄκρατον ἐν τῷ\nδευτέρῳ τῶν Σίλλων (fr. 46 W)· ἠὲ βαρὺν βουπλῆγα τομώτερον ἢ Λυκόοργος,\nὅς ῥα Διωνύσου ἀρρυθμοπότας ἐπέκοπτεν,ἐκ δὲ ῥυτὰ ῥίπτασκεν ἀπληστοίνους τ’ ἀρυταίνασ — οὐ ποτικὸς δέ. ὠνόμασε δὲ ποτικὸν Ἀλκαῖος\nΓανυμήδει οὕτως (I 758 K).... ὅτι δὲ τὸ\nμεθύειν καὶ τὰς ὄψεις ἡμῶν πλανᾷ σαφῶς ἔδειξεν Ἀνάχαρσις\nδι’ ὧν εἴρηκε, δηλώσας ὅτι ψευδεῖς δόξαι τοῖς μεθύουσι\nγίγνονται. συμπότης γάρ τις ἰδὼν αὐτοῦ τὴν γυναῖκα ἐν τῷ\nσυμποσίῳ ἔφη· ‘ὦ Ἀνάχαρσι, γυναῖκα γεγάμηκας αἰσχράν.’ καὶ\nὃς ἔφη· ‘πάνυ γε κἀμοὶ δοκεῖ· ἀλλά μοι ἔγχεον, ὦ παῖ,\nποτήριον ἀκρατέστερον, ὅπως αὐτὴν καλὴν ποιήσω.’\nμετὰ ταῦτα ὁ Οὐλπιανὸς προπιών τινι τῶν ἑταίρων ἔφη· ‘ἀλλὰ\nκατὰ τὸν Ἀντιφάνην, ὦ φιλότης ὃς ἐν Ἀγροίκοις φησίν\n(II 13 K)· ὅλην μύσας ἔκπινε. Β. μέγα τὸ φορτίον.Α. οὐχ ὅστις αὐτῆς ἐστιν ἐμπείρως ἔχων, πῖθι οὖν, ὦ ἑταῖρε. καὶ μὴ μεστὰς ἀεὶἕλκωμεν, — ὁ αὐτός φησιν Ἀντιφάνης ἐν τῷ Τραυματίᾳ\n(II 101 K) — ἀλλὰ καὶ λογίσκος εἰς μέσονπαταξάτω τις καί τι καὶ μελίσκιον,στροφὴ λόγων παρελθέτω τις. ἡδύ τοιἐστὶν μεταβολὴ παντὸς ἔργου πλὴν ἑνός ....παραδίδου δ’ ἑξῆς ἐμοὶ\nτὸν ἀρκεσίγυιον, ὡς ἔφασκ’ Εὐριπίδης.Β. Εὐριπίδης γὰρ τοῦτ’ ἔφασκεν; Α. ἀλλὰ τίς;Β. Φιλόξενος δήπουθεν. Α. οὐθὲν διαφέρει,ὦ ᾽τάν· ἐλέγχεις μ’ ἕνεκα συλλαβῆς μιᾶς.’ καὶ ὃς ‘τὸ δὲ πῖθι τίς εἴρηκεν;’ ‘ἀπεσκοτώθης,\nφίλτατε,’ ἔφη ὁ Οὐλπιανός, ‘σπάσας οἴνου τοσοῦτον. παρὰ\nΚρατίνῳ ἔχεις ἐν Ὀδυσσεῦσι (I 57 K)· τῆ νῦν τόδε πῖθι λαβὼν ἤδη καὶ τοὔνομά μ’ εὐθὺς\nἐρώτα. καὶ Ἀντιφάνης ἐν Μύστιδι (II 77 K)·\nσὺ δ’ ἀλλὰ πῖθι. Β. τοῦτο μέν σοι πείσομαι·καὶ γὰρ ἐπαγωγόν, ὦ θεοί, τὸ σχῆμά πωςτῆς κύλικός ἐστιν ἄξιόν τε τοῦ κλέουςτοῦ τῆς ἑορτῆς. οὗ μὲν ἦμεν ἄρτι γὰρἐξ ὀξυβαφίων κεραμεῶν ἐπίνομεν·τούτῳ δέ, τέκνον, πολλὰ κἀγάθ’ οἱ θεοὶτῷ δημιουργῷ δοῖεν ὃς ἐποίησέ σε,τῆς συμμετρίας καὶ τῆς ἀφελείας οὕνεκα. καὶ Δίφιλος ἐν Βαλανείῳ (II 546 K)·\nἔγχεον μεστήν· τὸ θνητὸν περικάλυπτε τῷ θεῷ.πῖθι· ταῦτα γὰρ παρ᾽ ἡμῶν Διὸς ἑταιρείου,\nπάτερ. Ἀμειψίας Σφενδόνῃ (I 675 K)· λαγὸν ταράξας πῖθι τὸν θαλάσσιον. Μένανδρος Αὐλητρίσι (IV 90 M)· ἐλλέβορον ἤδη πώποτ’ ἔπιες, Σωσία;ΣΩ. ἅπαξ. Α. πάλιν νυν πῖθι· μαίνει γὰρ κακῶς.\nπίομαι δὲ ἄνευ τοῦ ῡ λεκτέον, ἐκτείνοντας δὲ τὸ ῑ. οὕτω γὰρ\nἔχει καὶ τὸ Ὁμηρικόν· Il. 13.493πιόμεν’ ἐκ βοτάνης. καὶ Ἀριστοφάνης Ἱππεῦσιν (v. 1289)·\nοὔποτ’ ἐκ ταὐτοῦ μεθ’ ἡμῶν πίεται\nποτηρίου. καὶ ἐν ἄλλοις (fr. 597 K)· πικρότατον οἶνον τήμερον πίει τάχα.\nὡς ἀπὸ τοῦ πιοῦμαι ἐνίοτε δὲ καὶ συστέλλουσι τὸ\nῑ, ὡς Πλάτων ἐν Ταῖς ἀφ’ ἱερῶν (I 603 K)·\nοὐδ’ ὅστις αὐτῆς ἐκπίεται τὰ χρήματα. καὶ ἐν Σύρφακι (p. 642)· ‘καὶ πίεσθ᾽\nὕδωρ πολύ.’ πίε δὲ δισυλλάβως Μένανδρος ἐν Ἐγχειριδίῳ\n(IV 113 M)· πίε. Β. πιεῖν ἀναγκάσωτὴν ἱερόσυλον πρῶτα. καὶ τῆ πίεOd. 9.347· καὶ πῖνε καὶ σὺ οὖν, ὦ ἑταῖρε, κατὰ τὸν\nἌλεξιν, ὃς ἐν Διδύμοις φησί (II 315 K)· τούτῳ πρόπιθ᾽, ἵνα καὐτὸς ἄλλῳ καὶ γένηται ἡ παρ’ Ἀνακρέοντι καλουμένη ἐπίστιος.\nφησὶ γὰρ ὁ μελοποιός (fr. 90 B)· μηδ’ ὥστε κῦμα πόντιονλάλαζε, τῇ πολυκρότῃσὺν Γαστροδώρῃ καταχύδηνπίνουσα τὴν ἐπίστιον. τοῦτο δ’ ἡμεῖς ἀνίσωμά φαμεν.\nσὺ δὲ πιὼν μὴ φοβηθῇς ὡς εἰς τοὐπίσω μέλλων καταπεσεῖσθαι·\nτοῦτο γὰρ παθεῖν οὐ δύνανται οἱ τὸν κατὰ Σιμωνίδην πίνοντες\n‘οἶνον ἀμύντορα δυσφροσυνᾶν’ (fr. 86). ἀλλ᾽,\nὥς φησιν Ἀριστοτέλης ἐν τῷ περὶ\nμέθης (p. 118 R), εἰς τὰ νῶτα καταπίπτουσιν οἱ\nτὸν κρίθινον πεπωκότες, ὃν πῖνον καλοῦσι, λέγων οὕτως·\n‘πλὴν ἴδιόν τι συμβαίνει περὶ τὰς τῶν κριθῶν, τὸ καλούμενον\nπῖνον. ὑπὸ μὲν γὰρ τῶν λοιπῶν τε καὶ μεθυστικῶν οἱ\nμεθυσθέντες ἐπὶ πάντα τὰ μέρη πίπτουσι· καὶ γὰρ ἐπὶ τὰ\nἀριστερὰ καὶ δεξιὰ καὶ πρηνεῖς καὶ ὕπτιοι. μόνοι δὲ οἱ τῷ\nπίνῳ μεθυσθέντες εἰς τοὐπίσω καὶ ὕπτιοι κλίνονται.’ τὸν δὲ\nκρίθινον οἶνον καὶ βρῦτόν τινες καλοῦσιν, ὡς Σοφοκλῆς ἐν\nΤριπτολέμῳ (fr. 549 N)· βρῦτον δὲ τὸν χερσαῖον οὐ δυεῖν. καὶ Ἀρχίλοχος (fr. 32 B)· ὥσπερ παρ᾽ αὐλῷ βρῦτον ἢ Θρῆιξ ἀνὴρἢ Φρὺξ ἔβρυζε, κύβδα δ’ ἦν πονευμένη. μνημονεύει τοῦ πώματος Αἰσχύλος ἐν Λυκούργῳ\n(fr. 120 N)· κἀκ τῶνδ’ ἔπινε βρῦτον ἰσχναίνων χρόνῳκἀσεμνοκόμπει τοῦτ’ ἐν ἀνδρείᾳ στέγῃ. Ἑλλάνικος δ’ ἐν Κτίσεσι καὶ ἐκ ῥιζῶν, φησι\nκατασκευάζεται τὸ βρῦτον γράφων ὧδε (FHG I\n59)· ‘πίνουσι δὲ βρῦτον ἔκ τινων ῥιζῶν, καθάπερ οἱ\nΘρᾷκες ἐκ τῶν κριθῶν.’ Ἑκαταῖος δ’ ἐν δευτέρῳ περιηγήσεως\nεἰπὼν περὶ Αἰγυπτίων ὡς ἀρτοφάγοι εἰσὶν ἐπιφέρει (FHG\nI 20)· ‘τὰς κριθὰς ἐς τὸ πῶμα καταλέουσιν.’ ἐν δὲ\nτῇ τῆς Εὐρώπης περιόδῳ Παίονάς φησι (om.\nFHG) πίνειν βρῦτον ἀπὸ τῶν\nκριθῶν καὶ παραβίην ἀπὸ κέγχρου καὶ κόνυζαν. ‘ἀλείφονται\nδέ, φησίν, ἐλαίῳ ἀπὸ γάλακτος.’ καὶ ταῦτα μὲν ταύτῃ.\n‘τῷ δ’ ἡμετέρῳ χορῷ οἶνος φίλος θυρσοφόρος μέτα πρεσβεύων Διόνυσος,’ φησὶν Ἴων ὁ Χῖος ἐν τοῖς\nἐλεγείοις (fr. 1 B)· αὕτη γὰρ πρόφασις παντοδαπῶν λογίων·αἵ τε Πανελλήνων ἀγοραὶ θαλίαι τε ἀνάκτων,ἐξ οὗ βοτρυόεσσ’ οἰνὰς ὑποχθόνιονπτόρθον ἀνασχομένη θαλερῷ ἐπτύξατο πήχειαἰθέρος· ὀφθαλμῶν δ’ ἐξέθορον πυκινοὶπαῖδες, φωνήεντες ὅταν πέσῃ ἄλλος ἐπ’ ἄλλῳ,πρὶν δὲ σιωπῶσιν. παυσάμενοι δὲ βοῆςνέκταρ ἀμέλγονται, μόνον ὄλβιον ἀνθρώποισιξυνόν, τοῦ χαίρειν φάρμακον αὐτοφυές.τοῦ θαλίαι φίλα τέκνα φιλοφροσύναι τε χοροί τε·τῶν ἀγαθῶν βασιλεὺς οἶνος ἔδειξε φύσιν.τοῦ σὺ πάτερ, Διόνυσε, φιλοστεφάνοισιν ἀρέσκωνἀνδράσιν, εὐθύμων συμποσίων πρύτανι, χαῖρε. δίδου δ’ αἰῶνα, καλῶν ἐπιήρανε ἔργων,\nπίνειν καὶ παίζειν καὶ τὰ δίκαια φρονεῖν. Ἄμφις δ’ ἐν Φιλαδέλφοις ἐπαινῶν τὸν τῶν φιλοποτῶν\nφησι βίον (II 246 K)· κατὰ πόλλ’ ἐπαινῶ μᾶλλον ἡμῶν τὸν βίοντὸν τῶν φιλοποτῶν ἤπερ ὑμῶν τῶν μόνονἐν τῷ μετώπῳ νοῦν ἔχειν εἰωθότων.\nἡ μὲν γὰρ ἐπὶ τοῦ συντετάχθαι διὰ τέλουςφρόνησις οὖσα διὰ τὸ λεπτῶς καὶ πυκνῶςπάντ’ ἐξετάζειν δέδιεν ἐπὶ τὰ πράγματαὁρμᾶν προχείρως, ἣ δὲ διὰ τὸ μὴ σαφῶςτί ποτ’ ἀφ’ ἑκάστου πράγματος συμβήσεταιδιαλελογίσθαι δρᾷ τι καὶ νεανικὸνκαὶ θερμόν.’\nμέλλοντος δέ τι τούτοις προστιθέναι τοῦ Οὐλπιανοῦ ὁ\nΑἰμιλιανὸς ἔφη· ‘ὥρα ἡμῖν, ἄνδρες φίλοι, ζητεῖν τι καὶ περὶ\nγρίφων, ἵνα τι κἂν βραχὺ διαστῶμεν ἀπὸ τῶν ποτηρίων, οὐ\nκατὰ τὴν Καλλίου τοῦ Ἀθηναίου ἐπιγραφομένην γραμματικὴν\nτραγῳδίαν. ἀλλ’ ἡμεῖς ζητήσωμεν πρότερον μὲν τίς ὁ ὅρος τοῦ\nγρίφου, τίνα δὲ Κλεοβουλίνη ἡ Λινδία προὔβαλλεν ἐν τοῖς\nαἰνίγμασιν — ἱκανῶς γὰρ εἴρηκε περὶ αὐτῶν ὁ ἑταῖρος ἡμῶν\nΔιότιμος ὁ Ὀλυμπηνός, ἀλλὰ πῶς οἱ κωμῳδιοποιοὶ αὐτῶν\nμέμνηνται, καὶ τίνα κόλασιν ὑπέμενον οἱ μὴ λύσαντες.’ καὶ ὁ\nΛαρήνσιος ἔφη· ‘ὁ μὲν Σολεὺς Κλέαρχος οὕτως ὁρίζεται\n(FHG II 321)· ‘γρῖφος πρόβλημά ἐστι\nπαιστικόν, προστακτικὸν τοῦ διὰ ζητήσεως εὑρεῖν τῇ διανοίᾳ\nτὸ προβληθὲν τιμῆς ἢ ἐπιζημίου χάριν εἰρημένον.’ ἐν δὲ τῷ\nπερὶ γρίφων ὁ αὐτὸς Κλέαρχός φησιν ἑπτὰ εἴδη εἶναι γρίφων.\n‘ἐν γράμματι μέν, οἷον ἐροῦμεν ἀπὸ τοῦ ἄλφα, ὡς ὄνομά τι\nἰχθύος ἢ φυτοῦ, ὁμοίως δὲ κἂν ἔχειν τι κελεύῃ τῶν γραμμάτων\nἢ μὴ ἔχειν, καθάπερ οἱ ἄσιγμοι καλούμενοι τῶν γρίφων· ὅθεν\nκαὶ Πίνδαρος πρὸς τὸ σ ἐποίησεν ᾠδήν (cf. fr. 79\nB), οἱονεὶ γρίφου τινὸς ἐν μελοποιίᾳ\nπροβληθέντος. ἐν συλλαβῇ δὲ λέγονται γρῖφοι, οἷον ἐροῦμεν\nἔμμετρον ὁτιδήποτε οὗ ἡγεῖται βα,\nοἷον βασιλεύς, ἢ ὧν ἔχει τελευτὴν τὸ\nναξ, ὡς Καλλιάναξ, ἢ ὧν τὸν λέοντα καθηγεῖσθαι,\nοἷον Λεωνίδης, ἢ ἔμπαλιν τελικὸν εἶναι, οἷον Θρασυλέων. ἐν\nὀνόματι δέ, οἷον ἐροῦμεν ὀνόματα ἁπλᾶ ἢ σύνθετα δισύλλαβα,\nοὗ μορφή τις ἐμφαίνεται τραγικὴ ἢ πάλιν ταπεινή, ἢ ἄθεα\nὀνόματα, οἷον Κλεώνυμος, ἢ θεοφόρα, οἷον Διονύσιος, καὶ\nτοῦτο ἤτοι ἐξ ἑνὸς θεοῦ ἢ πλεόνων, οἷον Ἑρμαφρόδιτος· ἢ ἀπὸ\nΔιὸς ἄρχεσθαι, Διοκλῆς, ἢ Ἑρμοῦ, Ἑρμόδωρος· ἢ λήγειν εἰ\nτύχοι εἰς νικος. οἱ δὲ μὴ εἰπόντες\nὡς προσετάττετο ἔπινον τὸ ποτήριον.’ καὶ ὁ μὲν Κλέαρχος\nοὕτως ὡρίσατο· τί δέ ἐστι τοῦτο τὸ ποτήριον, καλέ μου\nΟὐλπιανέ, ζήτει.\nπερὶ δὲ τῶν γρίφων Ἀντιφάνης μὲν ἐν Κνοιθιδεῖ ἢ Γάστρωνί\nφησιν (II 60 K)· ἐγὼ πρότερον μὲν τοὺς κελεύοντας λέγεινγρίφους παρὰ πότον ᾠόμην ληρεῖν σαφῶς,λέγοντας οὐδέν· ὁπότε προστάξειέ τιςεἰπεῖν ἐφεξῆς ὅ τι φέρων τις μὴ φέρει,ἐγέλων νομίζων λῆρον οὐκ ἂν γενόμενονοὐδέποτέ γ᾽, οἶμαι, πρᾶγμα παντελῶς λέγειν,ἐνέδρας δ’ ἕνεκα. νυνὶ δὲ τοῦτ’ ἔγνωχ’ ὅτιἀληθὲς ἦν· φέρομεν γὰρ ἄνθρωποι δέκαἔρανόν τιν᾽, οὐ φέρει δὲ τούτων τὴν φορὰν\nοὐδείς. σαφῶς οὖν ὅ τι φέρων τις μὴ φέρει,τοῦτ’ ἔστιν, ἦν θ’ ὁ γρῖφος ἐνταῦθα ῥέπων.καὶ τοῦτο μὲν δὴ κἄστι συγγνώμην ἔχον·ἀλλ’ οἷα λογοποιοῦσιν ἐν τῷ πράγματιοἱ τἀργύριον μὴ κατατιθέντες, ὡς σφόδραὁ Φίλιππος ἦν ἄρ’ εὐτυχής τις, νὴ Δία. ἐν δὲ Ἀφροδισίῳ (II 31 K)· πότερ’ ὅταν μέλλω λέγειν σοι τὴν χύτραν,\nχύτρανλέγωἢ τροχοῦ ῥύμαισι τευκτὸν κοιλοσώματον κύτος,πλαστὸν ἐκ γαίης, ἐν ἄλλῃ μητρὸς ὀπτηθὲν στέγῃ,νεογενοῦς ποίμνης δ’ ἐν αὑτῇ πνικτὰ\nγαλατοθρέμμονα,τακεροχρῶτ’ εἴδη κύουσαν; Β. Ἡράκλεις, ἀποκτενεῖςἆρά μ᾽, εἰ μὴ γνωρίμως μοι πάνυ φράσεις κρεῶνχύτραν.Α. εὖ λέγεις. ξουθῆς μελίσσης νάμασιν δὲ συμμιγῆμηκάδων αἰγῶν ἀπόρρουν θρόμβον, ἐγκαθειμένονεἰς πλατὺ στέγαστρον ἁγνῆς παρθένου Δηοῦς κόρης,λεπτοσυνθέτοις τρυφῶντα μυρίοις καλύμμασιν,ἢ σαφῶς πλακοῦντα φράζω σοι; Β. πλακοῦνταβούλομαι.Α. Βρομιάδος δ’ ἱδρῶτα πηγῆς; Β. οἶνον εἰπὲσυντεμών.Α. λιβάδα νυμφαίαν δροσώδη; Β. παραλιπὼν ὕδωρφάθι.\nΑ. κασιόπνουν δ’ αὔραν δι’ αἴθρας; Β. σμύρνανεἰπέ, μὴ μακράν.Α. μηδὲ τοιοῦτ’ ἄλλο μηδέν; Β. μηδὲ τοὔμπαλινλέγων,ὅτι δοκεῖ τοῦτ’ ἔργον εἶναι μεῖζον, ὥς φασίν\nτινες,αὐτὸ μὲν μηδέν, παρ’ αὐτὸ δ’ ἄλλα συστρέφεινπυκνά.\nκαὶ Ἄλεξις δὲ ἐν Ὕπνῳ τοιούτους γρίφους προβάλλει (II\n385 K)· οὐ θνητὸς οὐδ’ ἀθάνατος, ἀλλ’ ἔχων τινὰσύγκρασιν, ὥστε μήτ’ ἐν ἀνθρώπου μέρειμήτ’ ἐν θεοῦ ζῆν, ἀλλὰ φύεσθαί τ’ ἀεὶκαινῶς φθίνειν τε τὴν παρουσίαν πάλιν,ἀόρατος ὄψιν, γνώριμος δ’ ἅπασιν ὤν.Β. αἰεὶ σὺ χαίρεις, ὦ γύναι, μ’ αἰνίγμασι —Α. καὶ μὴν ἁπλᾶ γε καὶ σαφῆ λέγω μαθεῖν.Β. τίς οὖν τοιαύτην παῖς ἔχων ἔσται φύσιν;Α. ὕπνος, βροτείων, ὦ κόρη, παυστὴρ πόνων. Εὔβουλος δ’ ἐν Σφιγγοκαρίωνι τοιούτους γρίφους\nπροβάλλει, αὐτὸς καὶ ἐπιλύων αὐτούς (II 201\nK)· ἔστι λαλῶν ἄγλωσσος, ὁμώνυμος ἄρρενι θῆλυς,οἰκείων ἀνέμων ταμίας, δασύς, ἄλλοτε λεῖος,ἀξύνετα ξυνετοῖσι λέγων, νόμον ἐκ νόμου ἕλκων·ἓν δ’ ἐστὶν καὶ πολλὰ καὶ ἂν τρώσῃ τις ἄτρωτος.τί ἐστι τοῦτο; τί ἀπορεῖς; Β. Καλλίστρατος.Α. πρωκτὸς μὲν οὖν οὗτος. Β. σὺ δὲ ληρεῖς ἔχων.\nΑ. οὗτος γὰρ αὑτός ἐστιν ἄγλωττος λάλος,ἓν ὄνομα πολλοῖς, τρωτὸς ἄτρωτος, δασὺςλεῖος. τί βούλει; πνευμάτων πολλῶν φύλαξ ... —ἀττελεβόφθαλμος, μὴ πρόστομος, ἀμφικέφαλος,αἰχμητής, παίδων ἀγόνων γόνον ἐξαφανίζων. ἰχνεύμων Αἰγύπτιος· τῶν γὰρ κροκοδείλων οὗτος ᾠὰ λαμβάνωνπρὶν θηριοῦσθαι τὸν γόνον καταγνύει,ἔπειτ’ ἀφανίζει. διότι δ’ ἔστ᾽\nἀμφίστομος,κεντεῖ κάτωθεν, τοῖς δὲ χείλεσιν δάκνων .. —οἶδ’ ἐγὼ ὃς νέος ὤν ἐστιν βαρύς, ἂν δὲ γέρων ᾖ,ἄπτερος ὢν κούφως πέταται καὶ γῆν ἀφανίζει. πάππος ἀπ’ ἀκάνθης· οὗτος γὰρ νέος μὲν ὢν ἕστηκεν ἐν τῷ σπέρματι,ὅταν δ’ ἀποβάλῃ τοῦτο, πέτεται κοῦφος ὤν,δήπουθεν ὑπὸ τῶν παιδίων φυσώμενος. —ἔστιν ἄγαλμα βεβηκὸς ἄνω, τὰ κάτω δὲ κεχηνός,εἰς πόδας ἐκ κεφαλῆς τετρημένον ὀξὺ διαπρό,ἀνθρώπους τίκτον κατὰ τὴν πυγὴν ἕν’ ἕκαστον,ὧν οἳ μὲν μοίρας ἔλαχον βίου, οἳ δὲ πλανῶνται.αὐτὸ δ’ ἕκαστος ἔχων αὐτὸν, καλέω δὲ φυλάττειν. ταῦτα δ’ ὅτι κληρωτικὸν σημαίνει ὑμεῖς διακρίνατε,\nἵνα μὴ πάντα παρὰ τοῦ Εὐβούλου λαμβάνωμεν.\nἈντιφάνης δ’ ἐν τῷ Προβλήματί φησιν (II 92\nK)·ἰχθύσιν ἀμφίβληστρον ἀνὴρ πολλοῖς περιβάλλεινοἰηθεὶς μεγάλῃ δαπάνῃ μίαν εἵλκυσε πέρκην·\nκαὶ ταύτην ψευσθεὶς ἄλλην κεστρεὺς ἴσον αὐτὴνἦγεν. βουλομένη δ’ ἕπεται πέρκη μελανούρῳ.Β. κεστρεύς, ἀνήρ, μελάνουρος, οὐκ οἶδ’ ὅ τι\nλέγεις·οὐδὲν λέγεις γάρ. Α. ἀλλ’ ἐγὼ σαφῶς φράσω.ἔστι τις ὃς τὰ μὲν ὄντα διδοὺς οὐκ οἶδε δεδωκὼςοἷσι δέδωκ’ οὐδ’ αὐτὸς ἔχων ὧν οὐδὲν ἐδεῖτο.Β. διδούς τις οὐκ ἔδωκεν οὐδ’ ἔχων ἔχει;οὐκ οἶδα τούτων οὐδέν. Α. οὐκοῦν ταῦτα καὶὁ γρῖφος ἔλεγεν. ὅσα γὰρ οἶσθ’ οὐκ οἶσθα νῦνοὐδ’ ὅσα δέδωκας οὐδ’ ὅσ’ ἀντ’ αὐτῶν ἔχεις.τοιοῦτο τοῦτ’ ἦν. Β. τοιγαροῦν κἀγώ τιναεἰπεῖν πρὸς ὑμᾶς βούλομαι γρῖφον. Α. λέγε.Β. πίννη καὶ τρίγλη φωνὰς ἰχθῦ δύ’ ἔχουσαιπόλλ’ ἐλάλουν, περὶ ὧν δὲ πρὸς ὅν τ’ ᾤοντο λέγειν\nτι,οὐκ ἐλάλουν· οὐδὲν γὰρ ἐμάνθανεν, ὥστε πρὸςὃν μὲνἦν αὐταῖς ὁ λόγος, πρὸς δ’ αὑτὰς πολλὰ λαλούσαςαὐτὰς ἀμφοτέρας ἡ Δημήτηρ ἐπιτρίψαι.\nἐν δὲ Σαπφοῖ ὁ Ἀντιφάνης αὐτὴν τὴν ποιήτριαν προβάλλουσαν\nποιεῖ γρίφους τόνδε τὸν τρόπον, ἐπιλυομένου τινὸς οὕτως. ἣ\nμὲν γάρ φησιν (II 95 K)· ἔστι φύσις θήλεια βρέφη σῴζουσ’ ὑπὸ κόλποιςαὑτῆς, ὄντα δ’ ἄφωνα βοὴν ἵστησι γεγωνὸνκαὶ διὰ πόντιον οἶδμα καὶ ἠπείρου διὰ πάσηςοἷς ἐθέλει θνητῶν, τοῖς δ’ οὐδὲ παροῦσιν ἀκούεινἔξεστιν· κωφὴν δ’ ἀκοῆς αἴσθησιν ἔχουσιν. ταῦτά τις ἐπιλυόμενός φησιν·\nἡ μὲν φύσις γὰρ ἣν λέγεις ἐστὶν πόλις,βρέφη δ’ ἐν αὑτῇ διατρέφει τοὺς ῥήτορας.οὗτοι κεκραγότες δὲ τὰ διαπόντιατἀκ τῆς Ἀσίας καὶ τἀπὸ Θρᾴκης λήμματαἕλκουσι δεῦρο. νεμομένων δὲ πλησίοναὐτῶν κάθηται λοιδορουμένων τ’ ἀεὶὁ δῆμος οὐδὲν οὔτ’ ἀκούων οὔθ’ ὁρῶν.Σ. ..... πῶς γὰρ γένοιτ’ ἄν, ὦ πάτερ,ῥήτωρ ἄφωνος; Β. ἢν ἁλῷ τρὶς παρανόμων.καὶ μὴν ἀκριβῶς ᾠόμην ἐγνωκέναιτὸ ῥηθέν. ἀλλὰ δὴ λέγε. ἔπειτα ποιεῖ τὴν Σαπφὼ διαλυομένην τὸν γρῖφον\nοὕτως· θήλεια μέν νύν ἐστι φύσις ἐπιστολή,βρέφη δ’ ἐν αὑτῇ περιφέρει τὰ γράμματα·ἄφωνα δ’ ὄντα ταῦτα τοῖς πόρρω λαλεῖοἷς βούλεθ᾽· ἕτερος δ’ ἂν τύχῃ τις πλησίονἑστὼς ἀναγιγνώσκοντος οὐκ ἀκούσεται.\nΔίφιλος δ’ ἐν Θησεῖ (II 557 K) τρεῖς ποτε\nκόρας Σαμίας φησὶν Ἀδωνίοισιν γριφεύειν παρὰ πότον·\nπροβαλεῖν δ’ αὐταῖσι τὸν γρῖφον, τί πάντων ἰσχυρότατον; καὶ\nτὰν μὲν εἰπεῖν ‘ὁ σίδηρος,’ καὶ φέρειν τούτου λόγου τὰν\nἀπόδειξιν, διότι τούτῳ πάντ’ ὀρύσσουσίν τε καὶ τέμνουσι καὶ\nχρῶντ’ εἰς ἅπαντα. εὐδοκιμούσᾳ δ’ ἐπάγειν τὰν δευτέραν\nφάσκειν τε τὸν χαλκέα πολὺ κρείττω φέρειν ἰσχύν· ἐπεὶ\nτοῦτον κατεργαζόμενον καὶ τὸν σίδαρον\nτὸν σφοδρὸν κάμπτειν, μαλάσσειν, ὅ τι ἂν χρήζῃ ποεῖν. τὰν\nδὲ τρίταν ἀποφῆναι πέος ἰσχυρότατον πάντων, διδάσκειν δ᾽\nὅτι καὶ τὸν χαλκέα στένοντα πυγίζουσι τούτῳ. Ἀχαιὸς δ’ ὁ\nἘρετριεὺς γλαφυρὸς ὢν ποιητὴς περὶ τὴν σύνθεσιν ἔσθ’ ὅτε\nκαὶ μελαίνει τὴν φράσιν καὶ πολλὰ αἰνιγματωδῶς ἐκφέρει,\nὥσπερ ἐν Ἴριδι σατυρικῇ. λέγει γάρ (p. 582 N)·\nλιθάργυρος δ᾽ὄλπη παρῃωρεῖτο χρίματος πλέατὸν Σπαρτιάτην γραπτὸν κύρβιν ἐν διπλῷ ξύλῳ. τὸν γὰρ λευκὸν ἱμάντα βουληθεὶς εἰπεῖν, ἐξ οὗ ἡ\nἀργυρᾶ λήκυθος ἐξήρτητο, Σπαρτιάτην γραπτὸν ἔφη κύρβιν ἀντὶ\nτοῦ Σπαρτιᾶτιν σκυτάλην. ὅτι δὲ λευκῷ ἱμάντι περιειλοῦντες\nτὴν σκυτάλην οἱ Λάκωνες ἔγραφον ἃ ἠβούλοντο εἴρηκεν ἱκανῶς\nἈπολλώνιος ὁ Ῥόδιος ἐν τῷ περὶ Ἀρχιλόχου (fr. 22\nMich). καὶ Στησίχορος δ’ ἐν Ἑλένῃ (fr. 30\nB) ‘λιθάργυρον ποδονιπτῆρα’ ἔφη. Ἴων δὲ ἐν\nΦοίνικι ἢ Καινεῖ δρυὸς ἱδρῶτα εἴρηκε τὸν ἰξὸν ἐν τούτοις\n(p. 574 N)· δρυός μ’ ἱδρὼςκαὶ θαμνομήκης ῥάβδος ἥ τ’ Αἰγυπτίαβόσκει λινουλκὸς χλαῖνα, θήραγρος πέδη.\nΘεοδέκτην δὲ τὸν Φασηλίτην φησὶν Ἕρμιππος ἐν τοῖς περὶ τῶν\nἸσοκράτους μαθητῶν (FHG III 51) ἱκανώτατον\nγεγονέναι ἀνευρεῖν τὸν προβληθέντα γρῖφον καὶ αὐτὸν προβαλεῖν ἑτέροις ἐπιδεξίως, οἷον τὸν\nπερὶ τῆς σκιᾶς. ἔφη γὰρ εἶναί τινα φύσιν, ἣ περὶ τὴν\nγένεσιν καὶ φθίσιν ἐστὶ μεγίστη, περὶ δὲ τὴν ἀκμὴν\nἐλαχίστη. λέγει δ’ οὕτως (p. 627 N)· τίς φύσις οὔθ’ ὅσα γαῖα φέρει τροφὸς οὔθ’ ὅσαπόντοςοὔτε βροτοῖσιν ἔχει γυίων αὔξησιν ὁμοίαν,ἀλλ’ ἐν μὲν γενέσει πρωτοσπόρῳ ἐστὶ μεγίστη,ἐν δὲ μέσαις ἀκμαῖς μικρά, γήρᾳ δὲ πρὸς αὐτῷμορφῇ καὶ μεγέθει μείζων πάλιν ἐστὶν ἁπάντων. κἀν τῷ Οἰδίποδι δὲ τῇ τραγῳδίᾳ τὴν νύκτα καὶ τὴν\nἡμέραν εἴρηκεν αἰνιττόμενος (p. 623 N)· εἰσὶ κασίγνηται διτταί, ὧν ἡ μία τίκτειτὴν ἑτέραν, αὐτὴ δὲ τεκοῦσ’ ὑπὸ τῆσδε τεκνοῦται. τοιοῦτόν τι καὶ Καλλισθένης ἐν ταῖς Ἑλληνικαῖς\nφησιν (p. 15 M), ὡς Ἀρκάδων πολιορκούντων\nΚρῶμνον (πολίχνιον δ’ ἐστὶν ἱδρυμένον πλησίον Μεγάλης\nπόλεως) Ἱππόδαμος ὁ Λάκων εἷς ὢν τῶν πολιορκουμένων\nδιεκελεύετο τῷ παρὰ Λακεδαιμονίων πρὸς αὐτοὺς ἥκοντι\nκήρυκι, δηλῶν ἐν αἰνιγμῷ τὴν περὶ αὐτοὺς κατάστασιν,\nἀπαγγέλλειν τῇ μητρὶ λύεσθαι τὸ γύναιον δέχ’ ἡμερῶν τὸ ἐν\nἈπολλωνίῳ δεδεμένον, ὡς οὐκ ἔτι λύσιμον ἐσόμενον ἐὰν αὗται\nπαρέλθωσι. καὶ διὰ ταύτης τῆς γνώμης ἐμήνυεν σαφῶς τὸ\nμήνυμα. αὕτη γάρ ἐστιν ἐν τῷ Ἀπολλωνίῳ παρὰ τὸν τοῦ\nἈπόλλωνος θρόνον διὰ γραφῆς ἀπομεμιμημένος Λιμὸς ἔχων\nγυναικὸς μορφήν. φανερὸν οὖν ἐγένετο πᾶσιν ὅτι δέκα ἡμέρας\nἔτι καρτερῆσαι δύνανται οἱ πολιορκούμενοι διὰ τὸν λιμόν. συνέντες οὖν οἱ Λάκωνες τὸ\nλεχθὲν ἐβοήθησαν κατὰ κράτος τοῖς ἐν τῇ Κρώμνῃ.\nπολλοὶ δὲ τῶν γρίφων καὶ τοιοῦτοί τινές\nεἰσιν οἷον·ἄνδρ’ εἶδον πυρὶ χαλκὸν ἐπ’ ἀνέρι κολλήσανταοὕτω συγκόλλως ὥστε σύναιμα ποιεῖν. τοῦτο δὲ σημαίνει σικύας προσβολήν. καὶ τὸ\nΠανάρκους δ’ ἐστὶ τοιοῦτον, ὥς φησι Κλέαρχος ἐν τῷ περὶ\nγρίφων (i. s. p. 322), ὅτι βάλοι ‘ξύλῳ τε καὶ\nοὐ ξύλῳ καθημένην ὄρνιθα καὶ οὐκ ὄρνιθα ἀνήρ τε κοὐκ ἀνὴρ\nλίθῳ τε καὶ οὐ λίθῳ.’ τούτων γάρ ἐστι τὸ μὲν νάρθηξ, τὸ δὲ\nνυκτερίς, τὸ δὲ εὐνοῦχος, τὸ δὲ κίσηρις. καὶ Πλάτων δ’ ἐν\nπέμπτῳ Νόμων (reip. p. 479 b) μνημονεύει· τοὺς\nτῶν τεχνυδρίων φιλοσόφους τοῖς ἐν ταῖς ἑστιάσεσιν ἔφη\nἐπαμφοτερίζουσιν ἐοικέναι καὶ τῷ τῶν παίδων αἰνίγματι τῷ\nπερὶ τοῦ εὐνούχου τῆς βολῆς πέρι τῆς νυκτερίδος, ᾧ καὶ ἐφ᾽\nοὗ αὐτὸν αὐτὴν αἰνίττονται βαλεῖν.\nκαὶ τὰ Πυθαγόρου δὲ αἰνίγματα τοιαῦτά ἐστιν, ὥς φησι\nΔημήτριος ὁ Βυζάντιος ἐν τετάρτῳ περὶ ποιημάτων· ‘καρδίαν\nμὴ ἐσθίειν’ ἀντὶ τοῦ ἀλυπίαν ἀσκεῖν. ‘πῦρ μαχαίρᾳ μὴ\nσκαλεύειν’ ἀντὶ τοῦ τεθυμωμένον ἄνδρα μὴ ἐριδαίνειν· πῦρ\nγὰρ ὁ θυμός, ἡ δὲ ἔρις μάχαιρα. ‘ζυγὸν μὴ ὑπερβαίνειν’ ἀντὶ\nτοῦ πᾶσαν πλεονεξίαν φεύγειν καὶ στυγεῖν, ζητεῖν δὲ τὸ\nἴσον. ‘λεωφόρους ὁδοὺς μὴ στείχειν’ ἀντὶ τοῦ\nγνώμῃ τῶν πολλῶν μὴ ἀκολουθεῖν· εἰκῇ γὰρ ἕκαστος\nὅ τι ἂν δόξῃ ἀποκρίνεται· τὴν δ’ εὐθεῖαν ἄγειν ἡγεμόνι\nχρώμενον τῷ νῷ. ‘μὴ καθῆσθαι ἐπὶ χοίνικα’ ἀντὶ τοῦ μὴ σκοπεῖν τὰ ἐφ’ ἡμέραν, ἀλλὰ τὴν\nἐπιοῦσαν ἀεὶ προσδέχεσθαι. ‘ἀποδημοῦντα ἐπὶ τοῖς ὅροις\nμὴ ἐπιστρέφεσθαι·‘ ὅρια γὰρ καὶ πέρας ζωῆς ὁ\nθάνατος· τοῦτον οὖν οὐκ ἐᾷ μετὰ λύπης καὶ φροντίδος\nπροσίεσθαι.\nτῷ δὲ Θεοδέκτῃ παραπλησίως ἔπαιζε γρίφους καὶ Δρομέας ὁ\nΚῷος, ὥς φησι Κλέαρχος, καὶ Ἀριστώνυμος ὁ ψιλοκιθαριστής,\nἔτι δὲ Κλέων ὁ μίμαυλος ἐπικαλούμενος, ὅσπερ καὶ τῶν\nἸταλικῶν μίμων ἄριστος γέγονεν αὐτοπρόσωπος ὑποκριτής· καὶ\nγὰρ Νυμφοδώρου περιῆν ἐν τῷ μνημονευομένῳ μίμῳ. τούτου δὲ\nκαὶ Ἰσχόμαχος ὁ κῆρυξ ἐγένετο ζηλωτής, ὃς ἐν τοῖς κύκλοις\nἐποιεῖτο τὰς μιμήσεις· ὡς δ’ εὐδοκίμει, μεταβὰς ἐν τοῖς\nθαύμασιν ὑπεκρίνετο μίμους. τοιοῦτοι δ’ ἦσαν οὓς ἐποίουν\nγρίφους, οἷον ἀγροίκου τινὸς ὑπερπλησθέντος καὶ κακῶς\nἔχοντος, ὡς ἠρώτα αὐτὸν ὁ ἰατρὸς μὴ εἰς ἔμετον ἐδείπνησεν,\n‘οὐκ ἔγωγε,’ εἰπεῖν, ‘ἀλλ’ εἰς τὴν κοιλίαν.’ καὶ πτωχῆς\nτινος τὴν γαστέρα πονούσης, ἐπεὶ ὁ ἰατρὸς ἐπυνθάνετο μὴ ἐν\nγαστρὶ ἔχει, ‘πῶς γάρ,’ εἶπε, ‘τριταία μὴ βεβρωκυῖα;’ τῶν\nἈριστωνυμ......ων δ’ ἦν εὐπαρύφων λόγων. καὶ ὁ\nΣωσιφάνης ὁ ποιητὴς εἰς Κηφισοκλέα τὸν ὑποκριτὴν εἶπεν\nλοιδορῶν αὐτὸν ὡς εὐρύστομον· ‘ἐνέβαλον γὰρ ἄν σου, φησίν,\nεἰς τὰ ἰσχία λίθον, εἰ μὴ καταρραίνειν ἔμελλον τοὺς\nπεριεστηκότας.’ ἀρχαιότατος δ’ ἐστὶ λογικὸς γρῖφος καὶ τῆς\nτοῦ γριφεύειν φύσεως οἰκειότατος· ‘τί πάντες οὐκ\nἐπιστάμενοι διδάσκομεν;’ καί ‘τί ταὐτὸν οὐδαμοῦ καὶ\nπανταχοῦ;’ καὶ πρὸς τούτοις ‘τί ταὐτὸν\nἐν οὐρανῷ καὶ ἐπὶ γῆς καὶ ἐν θαλάττῃ;’ τοῦτο δ’ ἐστὶν\nὁμωνυμία· καὶ γὰρ ἄρκτος καὶ ὄφις καὶ αἰετὸς καὶ κύων ἐστὶν\nἐν οὐρανῷ καὶ ἐν γῇ καὶ ἐν θαλάσσῃ. τὸ δὲ χρόνον σημαίνει·\nἅμα γὰρ παρὰ πᾶσιν ὁ αὐτὸς καὶ οὐδαμοῦ διὰ τὸ μὴ ἐν ἑνὶ\nτόπῳ τὴν φύσιν ἔχειν. τὸ δὲ προάγον ἐστὶ ψυχὰς ἔχειν· τοῦτο\nγὰρ οὐθεὶς ἡμῶν ἐπιστάμενος διδάσκει τὸν πλησίον.\nὁ δὲ Ἀθηναῖος Καλλίας (ἐζητοῦμεν γὰρ ἔτι πρότερον\n(VII 276a) περὶ αὐτοῦ) μικρὸν ἔμπροσθεν\nγενόμενος τοῖς χρόνοις Στράττιδος ἐποίησε τὴν καλουμένην\nγραμματικὴν θεωρίαν οὕτω διατάξας. πρόλογος μὲν αὐτῆς ἐστιν\nἐκ τῶν στοιχείων, ὃν χρὴ λέγειν ἐκ τῶν στοιχείων\nδιαιροῦντας κατὰ τὰς παραγραφὰς καὶ τὴν τελευτὴν\nκαταστροφικῶς ποιουμένους εἰς τἄλφα· .. ἄλφα, βῆτα, γάμμα, δέλτα, θεοῦ γὰρ\nεἶ,ζῆτ᾽, ἦτα, θῆτ᾽, ἰῶτα, κάππα, λάβδα, μῦ,νῦ, ξεῖ, τὸ οὖ, πεῖ, ῥῶ, τὸ σίγμα, ταῦ, τὸ\nὖ,παρὸν φεῖ χεῖ τε τῷ ψεῖ εἰς τὸ ὦ. ὁ χορὸς δὲ γυναικῶν ἐκ τῶν σύνδυο πεποιημένος αὐτῷ\nἐστιν ἔμμετρος ἅμα καὶ μεμελοπεποιημένος τόνδε τὸν τρόπον·\nβῆτα ἄλφα βᾱ, βῆτα εἶ βε, βῆτα ἦτα\nβη, βῆτα ἰῶτα βῑ, βῆτα οὖ βο, βῆτα ὖ βῡ, βῆτα ὦ βω, καὶ πάλιν ἐν ἀντιστρόφῳ τοῦ\nμέλους καὶ τοῦ μέτρου γάμμα ἄλφα, γάμμα εἶ, γάμμα ἦτα,\nγάμμα ἰῶτα, γάμμα οὖ, γάμμα ὖ, γάμμα ὦ, καὶ ἐπὶ τῶν λοιπῶν\nσυλλαβῶν ὁμοίως ἑκάστων τό τε μέτρον\nκαὶ τὸ μέλος ἐν ἀντιστρόφοις ἔχουσι πᾶσαι ταὐτόν. ὥστε τὸν\nΕὐριπίδην μὴ μόνον ὑπονοεῖσθαι τὴν Μήδειαν ἐντεῦθεν\nπεποιηκέναι πᾶσαν, ἀλλὰ καὶ τὸ μέλος αὐτὸ μετενηνοχότα\nφανερὸν εἶναι. τὸν δὲ Σοφοκλέα διελεῖν φασιν ἀποτολμῆσαι τὸ\nποίημα τῷ μέτρῳ τοῦτ’ ἀκούσαντα καὶ ποιῆσαι ἐν τῷ Οἰδίποδι\nοὕτως (v. 332)· ἐγὼ οὔτ’ ἐμαυτὸν οὔτε σ’ ἀλγυνῶ. τί\nταῦτ᾽ἄλλωσ ἐλέγχεις; διόπερ οἱ λοιποὶ τὰς ἀντιστρόφους ἀπὸ τούτου\nπαρεδέχοντο πάντες, ὡς ἔοικεν, εἰς τὰς τραγῳδίας. καὶ μετὰ\nτὸν χορὸν εἰσάγει πάλιν ἐκ τῶν φωνηέντων ῥῆσιν οὕτως (ἣν\nδεῖ κατὰ τὰς παραγραφὰς ὁμοίως τοῖς πρόσθεν λέγοντα\nδιαιρεῖν, ἵν’ ἡ τοῦ ποιήσαντος ὑπόκρισις σῴζηται κατὰ τὴν\nδύναμιν)· ἄλφα μόνον, ὦ γυναῖκες, εἶ τε δεύτερονλέγειν μόνον χρὴ καὶ τρίτον μόνον γ’ ἐρεῖςἦτ’ ἄρα φήσω τὸ τέταρτόν τ’ αὖ μόνονἰῶτα, πέμπτον οὖ, τό θ’ ἕκτον ὖ μόνονλέγε. λοίσθιον δὲ φωνῶ σοι τὸ ὦτῶν ἑπτὰ φωνῶν, ἑπτὰ δ’ ἐν μέτροις μόνον.καὶ τοῦτο λέξασ’ εἶτα δὴ σαυτῇ λάλει.\nδεδήλωκε δὲ καὶ διὰ τῶν ἰαμβείων γράμμα πρῶτος οὗτος\nἀκολαστότερον μὲν κατὰ τὴν διάνοιαν, πεφρασμένον δὲ τὸν\nτρόπον τοῦτον· κύω γὰρ, ὦ γυναῖκες. ἀλλ’ αἰδοῖ, φίλαι,ἐν γράμμασι σφῷν τοὔνομ’ ἐξερῶ βρέφους.\nὀρθὴ μακρὰ γραμμή ᾽στιν· ἐκ δ’ αὐτῆς μέσηςμικρὰ παρεστῶσ’ ἑκατέρωθεν ὑπτία.ἔπειτα κύκλος πόδας ἔχων βραχεῖς δύο. ὅθεν ὕστερον, ὡς ἂν ὑπονοήσειέ τις,\nΜαιάνδριος μὲν ὁ συγγραφεὺς μικρὸν διὰ τῆς ἑρμηνείας τῇ\nμιμήσει παρεγκλίνας συνέγραψεν ἓν τῶν παραγγελμάτων\n(FHG II 337) φορτικώτερον τοῦ ῥηθέντος,\nΕὐριπίδης δὲ τὴν ἐν τῷ Θησεῖ τὴν ἐγγράμματον ἔοικε ποιῆσαι\nῥῆσιν. βοτὴρ δ’ ἐστὶν ἀγράμματος αὐτόθι δηλῶν τοὔνομα τοῦ\nΘησέως ἐπιγεγραμμένον οὕτως (fr. 385 N)·\nἐγὼ πέφυκα γραμμάτων μὲν οὐκ ἴδρις,μορφὰς δὲ λέξω καὶ σαφῆ τεκμήρια.κύκλος τις ὡς τόρνοισιν ἐκμετρούμενος·οὗτος δ’ ἔχει σημεῖον ἐν μέσῳ σαφές.τὸ δεύτερον δὲ πρῶτα μὲν γραμμαὶ δύο,ταύτας διείργει δ’ ἐν μέσαις ἄλλη μία.τρίτον δὲ βόστρυχός τις ὣς εἱλιγμένος,τὸ δ’ αὖ τέταρτον ἣ μὲν εἰς ὀρθὸν μία,λοξαὶ δ’ ἐπ’ αὐτῆς τρεῖς κατεστηριγμέναιεἰσίν. τὸ πέμπτον δ’ οὐκ ἐν εὐμαρεῖ φράσαι·γραμμαὶ γάρ εἰσιν ἐκ διεστώτων δύο,αὗται δὲ συντρέχουσιν εἰς μίαν βάσιν.τὸ λοίσθιον δὲ τῷ τρίτῳ προσεμφερές. τὸ δ’ αὐτὸ πεποίηκε καὶ Ἀγάθων ὁ τραγῳδιοποιὸς ἐν\nτῷ Τηλέφῳ. ἀγράμματος γάρ τις κἀνταῦθα δηλοῖ τὴν τοῦ Θησέως\nἐπιγραφὴν οὕτως (p. 593 N)· γραφῆς ὁ πρῶτος ἦν μεσόμφαλος κύκλος·\nὀρθοί τε κανόνες ἐζυγωμένοι δύο,Σκυθικῷ τε τόξῳ τὸ τρίτον ἦν\nπροσεμφερές.ἔπειτα τριόδους πλάγιος ἦν προσκείμενος·ἐφ’ ἑνός τε κανόνος ἦσαν ἐζυγωμένοι\nδύο.ὅπερ δὲ τρίτον ἦν καὶ τελευταῖον πάλιν. καὶ Θεοδέκτης δ’ ὁ Φασηλίτης ἄγροικόν τινα\nἀγράμματον παράγει καὶ τοῦτον τὸ τοῦ Θησέως ὄνομα\nδιασημαίνοντα (p. 624 N)· γραφῆς ὁ πρῶτος ἦν μαλακόφθαλμος κύκλῳ.ἔπειτα δισσοὶ κανόνες ἰσόμετροι πάνυ·τούτους δὲ πλάγιος διαμέτρου συνδεῖ κανών.τρίτον δ’ ἑλικτῷ βοστρύχῳ προσεμφερές.ἔπειτα τριόδους πλάγιος ὣς ἐφαίνετο,πέμπται δ’ ἄνωθεν ἰσόμετροι ῥάβδοι δύο,αὗται δὲ συντείνουσιν εἰς βάσιν μίαν.ἕκτον δ’ ὅπερ καὶ πρόσθεν εἶπον βόστρυχος. καὶ Σοφοκλῆς δὲ τούτῳ παραπλήσιον ἐποίησεν ἐν\nἈμφιαράῳ σατυρικῷ τὰ γράμματα παράγων ὀρχούμενον (fr.\n118 N).\nΝεοπτόλεμος δὲ ὁ Παριανὸς ἐν τῷ περὶ ἐπιγραμμάτων ἐν\nΧαλκηδόνι φησὶν ἐπὶ τοῦ Θρασυμάχου τοῦ σοφιστοῦ μνήματος\nἐπιγεγράφθαι τόδε τὸ ἐπίγραμμα· τοὔνομα θῆτα ῥῶ ἄλφα σὰν ὖ μῦ ἄλφα χεῖ οὖ σάν,πατρὶς Χαλκηδών· ἡ δὲ τέχνη σοφίη. τὸ δὲ Καστορίωνος τοῦ Σολέως, ὡς ὁ Κλέαρχός φησιν,\nεἰς τὸν Πᾶνα ποίημα τοιοῦτόν ἐστι· τῶν ποδῶν ἕκαστος ὅλοις ὀνόμασιν περιειλημμένος\nπάντας ὁμοίως ἡγεμονικοὺς καὶ ἀκολουθητικοὺς ἔχει τοὺς\nπόδας, οἷον (III 635 B)· σὲ τὸν βολαῖς νιφοκτύποις δυσχείμερονναίονθ’ ἕδραν, θηρονόμε Πάν, χθόν’ Ἀρκάδωνκλήσω γραφῆι τῆιδ’ ἐν σοφῆι πάγκλειτ’ ἔπησυνθείς, ἄναξ, δύσγνωστα μὴ σοφῶι κλύειν,μουσοπόλε θήρ, κηρόχυτον ὃς μείλιγμ’ ἱεῖς, καὶ τὰ λοιπὰ τὸν αὐτὸν τρόπον. τούτων δὲ ἕκαστον\nτῶν ποδῶν, ὡς ἂν τῇ τάξει θῇς, τὸ αὐτὸ μέτρον ἀποδώσει,\nοὕτως· σὲ τὸν βολαῖς νιφοκτύποις δυσχείμερον,νιφοκτύποις σὲ τὸν βολαῖς δυσχείμερον. καὶ ὅτι τῶν ποδῶν ἕκαστός ἐστι ἑνδεκαγράμματος.\nἔστι καὶ μὴ τοῦτον τὸν τρόπον ἀλλ’ ἑτέρως ποιῆσαι, ὥστε\nπλείω πρὸς τὴν χρῆσιν ἐκ τοῦ ἑνὸς ἔχειν οὕτω λέγοντας·\nμέτρον φράσον μοι τῶν ποδῶν μέτρον\nλαβών.λαβὼν μέτρον μοι τῶν ποδῶν μέτρον φράσον.οὐ βούλομαι γὰρ τῶν ποδῶν μέτρον λαβεῖν.λαβεῖν μέτρον γὰρ τῶν ποδῶν οὐ βούλομαι.\nΠίνδαρος δὲ πρὸς τὴν ἀσιγμοποιηθεῖσαν ᾠδήν, ὡς ὁ αὐτός φησι\nΚλέαρχος, οἱονεὶ γρίφου τινὸς ἐν μελοποιίᾳ προβληθέντος, ὡς\nπολλῶν τούτῳ προσκρουόντων διὰ τὸ ἀδύνατον εἶναι ἀποσχέσθαι\nτοῦ σίγμα καὶ διὰ τὸ μὴ δοκιμάζειν, ἐποίησε (fr. 79\nB)·\nπρὶν μὲν εἷρπε σχοινοτένειά τ’ ἀοιδὰκαὶ τὸ σὰν κίβδηλον ἀνθρώποις. ταῦτα σημειώσαιτ’ ἄν τις πρὸς τοὺς νοθεύοντας\nΛάσου τοῦ Ἑρμιονέως τὴν ἄσιγμον ᾠδήν, ἥτις ἐπιγράφεται\nΚένταυροι. καὶ ὁ εἰς τὴν Δήμητρα δὲ τὴν ἐν Ἑρμιόνῃ ποιηθεὶς\nτῷ Λάσῳ ὕμνος ἄσιγμός ἐστιν, ὥς φησιν Ἡρακλείδης ὁ Ποντικὸς\nἐν τρίτῳ περὶ μουσικῆς, οὗ ἐστιν ἀρχή (III 376\nB)· Δάματρα μέλπω Κόραν τε Κλυμένοι’ ἄλοχον.\nἔστιν εὐπορῆσαι καὶ ἄλλων γρίφων (III 666\nB)·ἐν Φανερᾷ γενόμαν, πάτραν δέ μου ἁλμυρὸν ὕδωρἀμφὶς ἔχει· μήτηρ δ’ ἔστ’ ἀριθμοῖο πάις. Φανερᾷ μὲν οὖν λέγει τῇ Δήλῳ, ἥτις ὑπὸ θαλάσσης\nπεριέχεται, μήτηρ δ’ ἡ Λητώ, ἥτις Κοίου ἐστὶ θυγάτηρ·\nΜακεδόνες δὲ τὸν ἀριθμὸν κοῖον προσαγορεύουσι. καὶ ἐπὶ τῆς\nπτισάνης (III 668 B)· κριθῆς ἀφλοίου χυλὸν ὀργάσας πίε. πεποίηται δὲ τῆς πτισάνης τοὔνομα ἀπὸ τοῦ πτίσσειν\nκαὶ ἀνεῖν. καὶ ἐπὶ τοῦ κοχλίου· φέρεται δὲ τοῦτο καὶ ἐν\nτοῖς Τεύκρου Ὁρισμοῖς· ζῷον ἄπουν ἀνάκανθον ἀνόστεον ὀστρακόνωτονὄμματά τ’ ἐκκύπτοντα προμήκεα κεἰσκύπτοντα. Ἀντιφάνης δ’ ἐν Αὑτοῦ ἐρῶντί φησι (II 30\nK)· τροφαλίδας τε λινοσάρκους. μανθάνεις; τυρὸνλέγω. Ἀναξανδρίδης Αἰσχρᾷ (II 137 K)·\nἀρτίως διηρτάμηκε, καὶ τὰ μὲν διανεκῆ\nσώματος μέρη δαμάζετ’ ἐν πυρικτίτῳ στέγᾳ·Τιμόθεος ἔφη ποτ᾽, ἄνδρες, τὴν χύτραν οἶμαι\nλέγων. Τιμοκλῆς δ’ ἐν Ἥρωσιν (II 457 K)·\nὡς δ’ ἦν ἠρμένηβίου τιθήνη, πολεμία λιμοῦ, φύλαξφιλίας, ἰατρὸς ἐκλύτου βουλιμίας,τράπεζα. Β. περιέργως γε, νὴ τὸν\nοὐρανόν·ἐξὸν φράσαι τράπεζα συντόμως. Πλάτων δ’ ἐν τῷ Ἀδώνιδι χρησμὸν δοθῆναι λέγων\nΚινύρᾳ ὑπὲρ Ἀδώνιδος τοῦ υἱοῦ φησιν (I 601 K)·\nὦ Κινύρα, βασιλεῦ Κυπρίων, ἀνδρῶν δασυπρώκτων,παῖς σοι κάλλιστος μὲν ἔφυ θαυμαστότατός τεπάντων ἀνθρώπων, δύο δ’ αὐτὸν δαίμον’ ὀλεῖτον,ἣ μὲν ἐλαυνομένη λαθρίοις ἐρετμοῖς, ὃ δ’ ἐλαύνων. λέγει δ’ Ἀφροδίτην καὶ Διόνυσον· ἀμφότεροι γὰρ\nἤρων τοῦ Ἀδώνιδος. καὶ τὸ τῆς Σφιγγὸς δὲ αἴνιγμα\nἈσκληπιάδης ἐν τοῖς Τραγῳδουμένοις τοιοῦτον εἶναί φησιν\n(A. P. XIV 64)· ἔστι δίπουν ἐπὶ γῆς καὶ τετράπον, οὗ μία φωνή,καὶ τρίπον, ἀλλάσσει δὲ φύσιν μόνον ὅσσ’ ἐπὶ\nγαῖανἑρπετὰ γίνονται καὶ ἀν’ αἰθέρα καὶ κατὰ πόντον·ἀλλ’ ὁπόταν πλείστοισιν ἐρειδόμενον ποσὶ βαίνῃ,ἔνθα τάχος γυίοισιν ἀφαυρότατον πέλει αὑτοῦ.\nγριφώδη δ’ ἐστὶ καὶ Σιμωνίδῃ ταῦτα πεποιημένα, ὥς φησι\nΧαμαιλέων ὁ Ἡρακλεώτης ἐν τῷ περὶ Σιμωνίδου (fr. 172\nB)\nμιξονόμου τε πατὴρ ἐρίφου καὶ σχέτλιος ἰχθὺςπλησίον ἠρείσαντο καρήατα· παῖδα δὲ νυκτὸςδεξάμενοι βλεφάροισι Διωνύσοιο ἄνακτοςβουφόνον οὐκ ἐθέλουσι τιθηνεῖσθαι θεράποντα. φασὶ δ’ οἳ μὲν ἐπί τινος τῶν ἀρχαίων ἀναθημάτων ἐν\nΧαλκίδι τοῦτ’ ἐπιγεγράφθαι, πεποιῆσθαι δ’ ἐν αὐτῷ τράγον\nκαὶ δελφῖνα, περὶ ὧν εἶναι τὸν λόγον τοῦτον. οἳ δὲ εἰς\nἐπιτόνιον ψαλτήριον δελφῖνα καὶ τράγον εἰργασμένον\nεἰρῆσθαι, καὶ εἶναι τὸν βουφόνον καὶ τοῦ Διονύσου θεράποντα\nτὸν διθύραμβον. οἳ δέ φασιν ἐν Ἰουλίδι τὸν τῷ Διονύσῳ\nθυόμενον βοῦν ὑπό τινος τῶν νεανίσκων παίεσθαι πελέκει.\nπλησίον δὲ τῆς ἑορτῆς οὔσης εἰς χαλκεῖον δοθῆναι τὸν\nπέλεκυν· τὸν οὖν Σιμωνίδην ἔτι νέον ὄντα βαδίσαι πρὸς τὸν\nχαλκέα κομιούμενον αὐτόν. ἰδόντα δὲ καὶ τὸν τεχνίτην\nκοιμώμενον καὶ τὸν ἀσκὸν καὶ τὸν καρκίνον εἰκῇ κείμενον καὶ\nἐπαλλήλως ἔχοντα τὰ ἔμπροσθεν, οὕτως ἐλθόντα εἰπεῖν πρὸς\nτοὺς συνήθεις τὸ προειρημένον πρόβλημα. τὸν μὲν γὰρ τοῦ\nἐρίφου πατέρα τὸν ἀσκὸν εἶναι, σχέτλιον δὲ ἰχθὺν τὸν\nκαρκίνον, νυκτὸς δὲ παῖδα τὸν ὕπνον, βουφόνον δὲ καὶ\nΔιονύσου θεράποντα τὸν πέλεκυν. πεποίηκε δὲ καὶ ἕτερον\nἐπίγραμμα ὁ Σιμωνίδης, ὃ παρέχει τοῖς ἀπείροις τῆς ἱστορίας\nἀπορίαν (fr. 173)· φημὶ τὸν οὐκ ἐθέλοντα φέρειν τέττιγος ἄεθλοντῷ Πανοπηιάδῃ δώσειν μέγα δεῖπνον Ἐπειῷ. λέγεται δὲ ἐν τῇ Καρθαίᾳ διατρίβοντα αὐτὸν\nδιδάσκειν τοὺς χορούς. εἶναι δὲ τὸ χορηγεῖον ἄνω πρὸς\nἈπόλλωνος ἱερῷ μακρὰν τῆς θαλάσσης. ὑδρεύεσθαι οὖν καὶ τοὺς ἄλλους καὶ τοὺς περὶ τὸν\nΣιμωνίδην κάτωθεν, ἔνθα ἦν ἡ κρήνη. ἀνακομίζοντος δ’ αὐτοῖς\nτὸ ὕδωρ ὄνου, ὃν ἐκάλουν Ἐπειὸν διὰ τὸ μυθολογεῖσθαι τοῦτο\nδρᾶν ἐκεῖνον καὶ ἀναγεγράφθαι ἐν τῷ τοῦ Ἀπόλλωνος ἱερῷ τὸν\nΤρωικὸν μῦθον, ἐν ᾧ ὁ Ἐπειὸς ὑδροφορεῖ τοῖς Ἀτρείδαις, ὡς\nκαὶ Στησίχορός φησιν (fr. 18)· ᾤκτειρε γὰρ αὐτὸν ὕδωρ ἀεὶ φορέοντα Διὸς κούραβασιλεῦσιν. ὑπαρχόντων οὖν τούτων ταχθῆναί φασι τῷ μὴ\nπαραγινομένῳ τῶν χορευτῶν εἰς τὴν ὡρισμένην ὥραν παρέχειν\nτῷ ὄνῳ χοίνικα κριθῶν. τοῦτ’ οὖν κἀν τῷ ποιήματι λέγεσθαι,\nκαὶ εἶναι τὸν μὲν οὐ φέροντα τὸ τοῦ τέττιγος ἄεθλον τὸν οὐκ\nἐθέλοντα ᾄδειν, Πανοπηιάδην δὲ τὸν ὄνον, μέγα δὲ δεῖπνον\nτὴν χοίνικα τῶν κριθῶν.\nτοιοῦτόν ἐστι καὶ τὸ Θεόγνιδος τοῦ ποιητοῦ\n(1230)· ἤδη γάρ με κέκληκε θαλάσσιος οἴκαδε νεκρός,τεθνηκὼς ζῳῷ φθεγγόμενος στόματι. σημαίνει γὰρ κόχλον. τοιοῦτον δ’ ἐστὶν καὶ τὸ\nῥήματα λέγειν ἀνθρώπων ὀνόμασιν ὅμοια, οἷον (p. 664\nN)· λαβὼν ἀριστόνικον ἐν μάχῃ κράτος. καὶ τὸ περιφερόμενον· πέντ’ ἄνδρες δέκα ναυσὶ κατέδραμον εἰς ἕνα χῶρον,ἐν δὲ λίθοις ἐμάχοντο, λίθον δ’ οὐκ ἦν ἀνελέσθαι·δίψῃ δ’ ἐξώλλυντο, ὕδωρ δ’ ὑπερεῖχε γενείου.\nτίνα δὲ κόλασιν ὑπέμενον Ἀθήνησιν οἱ μὴ λύσαντες τὸν\nπροτεθέντα γρῖφον, εἴ γε ἔπινον φιάλην\nἅλμῃ κεκερασμένην, ὡς καὶ ὁ Κλέαρχος προεῖπεν ἐν\nτῷ ὅρῳ; κἀν τῷ πρώτῳ δὲ περὶ παροιμιῶν γράφει οὕτως· ‘τῶν\nγρίφων ἡ ζήτησις οὐκ ἀλλοτρία φιλοσοφίας ἐστί, καὶ οἱ\nπαλαιοὶ τὴν τῆς παιδείας ἀπόδειξιν ἐν τούτοις ἐποιοῦντο.\nπροέβαλλον γὰρ παρὰ τοὺς πότους οὐχ ὥσπερ οἱ νῦν ἐρωτῶντες\nἀλλήλους, τίς τῶν ἀφροδισιαστικῶν συνδυασμῶν ἢ τίς ἢ ποῖος\nἰχθὺς ἥδιστος ἢ τίς ἀκμαιότατος, ἔτι δὲ τίς μετ’ Ἀρκτοῦρον\nἢ μετὰ Πλειάδα ἢ τίς μετὰ Κύνα μάλιστα βρωτός. καὶ ἐπὶ\nτούτοις ἆθλα μὲν τοῖς νικῶσι φιλήματα μίσους ἄξια τοῖς\nἐλευθέραν αἴσθησιν ἔχουσι, ζημίαν δὲ τοῖς ἡττηθεῖσιν\nτάττουσιν ἄκρατον πιεῖν, ὃν ἥδιον τῆς ὑγιείας πίνουσι·\nκομιδῇ γάρ ἐστι ταῦτά γέ τινος τοῖς Φιλαινίδος καὶ τοῖς\nἈρχεστράτου συγγράμμασιν ἐνῳκηκότος, ἔτι δὲ περὶ τὰς\nκαλουμένας Γαστρολογίας ἐσπουδακότος· ἀλλὰ μᾶλλον τὰς\nτοιαύτας, τῷ πρώτῳ ἔπος ἢ ἰαμβεῖον εἰπόντι τὸ\nἐχόμενον ἕκαστον λέγειν καὶ τῷ κεφάλαιον εἰπόντι ἀντειπεῖν\nτὸ ἑτέρου ποιητοῦ τινος, ὅτι εἰς τὴν αὐτὴν εἶπε\nγνώμην· ἔτι δὲ λέγειν ἕκαστον ἰαμβεῖον. πρός τε τούτοις\nἕκαστον εἰπεῖν ὅσων ἂν προσταχθῇ συλλαβῶν ἔμμετρον, καὶ ὅσα\nἀπὸ τῆς τῶν γραμμάτων καὶ συλλαβῶν ἔχεται θεωρίας. ὁμοίως\nδὲ τοῖς εἰρημένοις ἡγεμόνος ἑκάστου λέγειν ὄνομα τῶν ἐπὶ\nΤροίαν ἢ τῶν Τρώων, καὶ πόλεως ὄνομα τῶν ἐν τῇ Ἀσίᾳ λέγειν\nἀπὸ τοῦ δοθέντος γράμματος, τὸν δ’ ἐχόμενον τῶν ἐν τῇ\nΕὐρώπῃ καὶ τοὺς λοιποὺς ἐναλλάξαι, ἄν τε\nἙλληνίδος ἄν τε βαρβάρου τάξῃ τις. ὥστε τὴν παιδιὰν μὴ\nἄσκεπτον οὖσαν μηνύματα γίνεσθαι τῆς ἑκάστου πρὸς παιδείαν\nοἰκειότητος· ἐφ’ οἷς ἆθλον ἐτίθεσαν στέφανον καὶ εὐφημίαν,\nοἷς μάλιστα γλυκαίνεται τὸ φιλεῖν ἀλλήλους.’\nταῦτα μὲν οὖν Κλέαρχος εἴρηκε. καὶ ἃ προβάλλειν δεῖ τοιαῦτά\nτινα εἶναι ἡγοῦμαι· στίχον εἰπεῖν Ὁμηρικὸν ἀπὸ τοῦ ἄλφα\nἀρχόμενον καὶ εἰς τὸ αὐτὸ στοιχεῖον καταλήγοντα· ἀγχοῦ δ’ ἱσταμένη ἔπεα πτερόεντα προσηύδα (Il. 4.92).ἀλλ’ ἄγε νῦν μάστιγα καὶ ἡνία σιγαλόεντα (Il. 5.226).ἀσπίδας εὐκύκλους λαισήιά τε πτερόεντα (Il. 5.453). καὶ πάλιν ὁμοίως ἰαμβεῖα (com. IV 607\nM)· ἀγαθὸς ἀνὴρ λέγοιτ’ ἂν ὁ φέρων τἀγαθά.ἀγαθὸς ἂν εἴη χὠ φέρων καλῶς κακά. Ὁμηρικοὶ ἀπὸ τοῦ ε ἐπὶ τὸ\nε· εὗρε Λυκάονος υἱὸν ἀμύμονά τε κρατερόν τε (Il. 4.89).ἐν πόλει ὑμετέρῃ, ἐπεὶ οὐκ ἄρ’ ἔμελλον ἔγωγε (Il. 5.686). ὁμοίως καὶ ἰαμβεῖα (com. IV 608 M)·\nεὐκαταφρόνητός ἐστι πενία, Δερκύλε.ἐπὶ τοῖς παροῦσι τὸν βίον .. διάπλεκε. Ὁμήρου ἀπὸ η ἐπὶ τὸ η· ἣ μὲν ἄρ’ ὣς εἰποῦσ’ ἀπέβη γλαυκῶπις Ἀθήνη (Il. 5.133).ἣ δ’ ἐν γούνασι πῖπτε Διώνης δῖ’ Ἀφροδίτη (Il. 5.370). ἴαμβοι (com. IV 608 M)· ἡ τῶν φίλων σοι πίστις ἔστω κεκριμένη. ἀπὸ τοῦ ῑ ἐπὶ τὸ ῑ Ὁμήρου· Ἰλίου ἐξαπολοίατ’ ἀκήδεστοι καὶ ἄφαντοι (Il. 6.60).\nἹππόλοχος δέ μ’ ἔτικτε καὶ ἐκ τοῦ φημι γενέσθαι\n(206)· ἀπὸ τοῦ σ εἰς τὸ σ· συμπάντων Δαναῶν, οὐδ’ ἢν Ἀγαμέμνονα εἴπῃς (Il. 1.90).σοφός ἐστιν ὁ φέρων τἀπὸ τῆσ τύχης\nκαλῶς. ἀπὸ τοῦ ω εἰς τὸ ω· ὡς δ’ ὅτ’ ἀπ’ Οὐλύμπου νέφος ἔρχεται οὐρανὸν εἴσω(Il. 16.364).ὠρθωμένην πρὸς ἅπαντα τὴν ψυχὴν ἔχω. προβάλλειν δὲ δεῖ καὶ στίχους ἀσίγμους οἷον (Il. 7.364).\nπάντ’ ἐθέλω δόμεναι καὶ ἔτ’ οἰκόθεν ἄλλ’ ἐπιθεῖναι. καὶ\nπάλιν στίχους Ὁμηρικοὺς ἀπὸ τῆς πρώτης συλλαβῆς καὶ τῆς\nἐσχάτης δηλοῦντας ὄνομα οἷον (B 557. 628.\n732)· Αἴας δ’ ἐκ Σαλαμῖνος ἄγεν δύο καὶ δέκα νῆας.Αἴασ.Φυλείδης, ὃν τίκτε Διὶ φίλος ἱππότα Φυλεύς.Φυλεύσ.ἰητῆρ’ ἀγαθώ, Ποδαλείριος ἠδὲ Μαχάων. Ἴων εἰσὶ καὶ ἄλλοι στίχοι Ὁμηρικοὶ δηλοῦντες σκευῶν\nὀνόματα ἀπὸ τῆς πρώτης καὶ ἐσχάτης συλλαβῆς οἷον· ὀλλυμένων Δαναῶν ὀλοφύρεται ἐν φρεσὶ θυμός.(Il. 8.202)\nὅλμος.μυθεῖται κατὰ μοῖραν ἅπερ κ’ οἴοιτο καὶ ἄλλος.(Od. 17.580)\nμύλος.λυγρὸς ἐὼν μή που τι κακὸν καὶ μεῖζον ἐπαύρῃ.(Od. 18.107) λύρη. ἄλλοι στίχοι δηλοῦντες ἀπὸ τῆς ἀρχῆς καὶ τοῦ\nτέλους τῶν ἐδωδίμων τί· ἀργυρόπεζα Θέτις, θυγάτηρ ἁλίοιο γέροντος.\n(Il. 1.538)\nἄρτος. μή τι σὺ ταῦτα ἕκαστα διείρεο μηδὲ μετάλλα. (Il. 1.550) μῆλα.\nἐπεὶ δὲ ἱκανὴν παρέκβασιν πεποιήμεθα περὶ τῶν γρίφων,\nλεκτέον ἤδη καὶ τίνα κόλασιν ὑπέμενον οἱ μὴ λύσαντες τὸν\nπροτεθέντα γρῖφον. ἔπινον οὗτοι ἅλμην παραμισγομένην τῷ\nαὑτῶν ποτῷ καὶ ἔδει μὴ προσενέγκασθαι τὸ ποτήριον ἀπνευστί,\nὡς Ἀντιφάνης δηλοῖ ἐν Γανυμήδει διὰ τούτων (II 41\nK)· οἴμοι περιπλοκὰςλίαν ἐρωτᾷς. Β. ἀλλ’ ἐγὼ σαφῶς φράσω·τῆς ἁρπαγῆς τοῦ παιδὸς εἰ ξύνοισθά τι,ταχέως λέγειν χρὴ πρὶν κρέμασθαι. Α. πότερά μοιγρῖφον προβάλλεις τοῦτον εἰπεῖν, δέσποτα,τῆς ἁρπαγῆς τοῦ παιδὸς εἰ ξύνοιδά τι,ἢ τί δύναται τὸ ῥηθέν; Β. ἔξω τις δότωἱμάντα ταχέως. Α. οἷον οὐκ ἔγνων ἴσως·ἔπειτα τοῦτο ζημιοῖς με; μηδαμῶς·ἅλμης δ’ ἐχρῆν τι παραφέρειν ποτήριον.Β. οἶσθ’ οὖν ὅπως δεῖ τοῦτό σ’ ἐκπιεῖν; Α. ἐγὼκομιδῇ γε. Β. πῶς; Α. ἐνέχυρον ἀποφέροντάσου—Β. οὔκ, ἀλλ’ ὀπίσω τὼ χεῖρε ποιήσαντα δεῖἕλκειν ἀπνευστί.\nτοσαῦτα καὶ περὶ τῶν γρίφων εἰπόντων τῶν δειπνοσοφιστῶν,\nἐπειδὴ καὶ ἡμᾶς ἑσπέρα καταλαμβάνει ἀναπεμπαζομένους τὰ\nεἰρημένα, τὸν περὶ τῶν ἐκπωμάτων λόγον\nεἰς αὔριον ἀναβαλώμεθα. κατὰ γὰρ τὸν Μεταγένους Φιλοθύτην\n(I 708 K)κατ’ ἐπεισόδιον μεταβάλλω τὸν λόγον, ὡς ἂνπολλαῖσι παροψίσι καὶ καιναῖς εὐωχήσω τὸ θέατρον, περὶ τῶν ἐκπωμάτων τὸν λόγον ἑξῆς ποιούμενος.\nἌγε δή, τίς ἀρχὴ τῶν λόγων γενήσεται; κατὰ τὸν κωμῳδιοποιὸν Κηφισόδωρον (I 802\nK), ἑταῖρε Τιμόκρατες. συναχθέντων γὰρ ἡμῶν καθ᾽\nὥραν μετὰ σπουδῆς διὰ τὰ ἐκπώματα ὁ Οὐλπιανός, ἔτι\nκαθημένων ἁπάντων, πρὶν καί τι διαλεχθῆναι ἔφη· ‘παρὰ μὲν\nτῷ Ἀδράστῳ, ἄνδρες φίλοι, καθίσαντες οἱ ἀριστεῖς\nδειπνοῦσιν, ὁ δὲ Πολύιδος ἱερὰ θύων ἐν ὁδῷ παραπορευόμενον\nτὸν Πετεὼ κατέσχεν καὶ κατακλίνας ἐν τῇ πόᾳ θαλλίαν τε\nκατακλάσας ἀντὶ τραπέζης παρέθηκε τῶν τυθέντων. καὶ τῷ\nΑὐτολύκῳ ἐλθόντι ‘Ἰθάκης ἐς πίονα δῆμον’ ἡ τροφὸς καθημένῳ\nδηλονότι — οὕτως γὰρ ἐδείπνουν οἱ τότε — τὸν Ὀδυσσέα, φησὶν\nὁ ποιητής (Od. 19.399),\n[παῖδα νέον γεγαῶτα κιχήσατο θυγατέρος ἧς,τόν ῥά οἱ Εὐρύκλεια φίλοις ἐπὶ γούνασι θῆκεπαυομένῳ δόρποιο] ἐκάθισεν ἐπὶ τῶν γονάτων καὶ οὐχὶ παρὰ τοῖς\nγόνασιν ἔστησεν. ἡμεῖς οὖν μὴ διατρίβωμεν, ἀλλ’ ἤδη\nκατακλινώμεθα, ἵν’ ἡμῖν ὁ Πλούταρχος περὶ ὧν ἐπαγγέλλεται\nποτηρίων ἀποδοὺς τὸν λόγον καὶ τὰς κύλικας πλήρεις ἅπασι προπίῃ.\nποτήρια δὲ πρῶτον οἶδα ὀνομάσαντα τὸν Ἀμόργιον ποιητὴν\nΣιμωνίδην ἐν Ἰάμβοις οὕτως (fr. 26 B)· ἀπὸ τράπεζαν εἷλέ νιν ποτήρια. καὶ ὁ τὴν Ἀλκμαιωνίδα δὲ ποιήσας φησίν (p.\n76 Ki)· νέκυς δὲ χαμαιστρώτου ἐπὶ τείναςεὐρείης στιβάδος παρέθηκ’ αὐτοῖσι θάλειανδαῖτα ποτήριά τε, στεφάνους δ’ ἐπὶ κρασὶν ἔθηκεν. ἅπερ ὠνομάσθη ἀπὸ τῆς πόσεως, ὡς τὸ ἔκπωμα οἱ\nἈττικοί, ἐπεὶ ὑδροποτεῖν καὶ οἰνοποτεῖν λέγουσιν.\nἈριστοφάνης ἐν Ἱππεῦσιν (198)· γαμφηλαῖσι δράκοντα κοάλεμον αἱματοπώτην. κἀν τῷ αὐτῷ δὲ ἔφη (124)· πολλῷ γ’ ὁ Βάκις διεχρῆτο τῷ ποτηρίῳ. καὶ Φερεκράτης ἐν Τυραννίδι (I 187 fr. 143,\n10 K)· ἣ δὲ κρείττων ἡ μί’ ἐστὶ χιλίων\nποτηρίων. ὁ δὲ Ἀνακρέων ἔφη (fr. 97 B4)· οἰνοπότης δὲ πεποίημαι. ἔστι δὲ τὸ ῥῆμα καὶ παρὰ τῷ ποιητῇ· οἰνοποτάζων\nγὰρ εἴρηκε (Il. 20.84). καὶ\nΣαπφὼ δ’ ἐν τῷ βʹ ἔφη (fr. 67)·\nπολλὰ δ’ ἀνάριθμα ποτήριακαλαιφις. καὶ Ἀλκαῖος (fr. 52)· ἐκ δὲ ποτήριονπώνης Διννομένῃ παρίσδων.\nτιμᾶται δὲ καὶ ἐν Ἀχαίᾳ Δημήτηρ ποτηριοφόρος κατὰ\nτὴν Ἀνθέων χῶραν, ὡς Αὐτοκράτης ἱστορεῖ ἐν βʹ\nἈχαικῶν (FHG IV 346).\nἄξιον δὲ εἶναι νομίζω ζητῆσαι ὑμᾶς πρὸ τοῦ καταλόγου τῶν\nποτηρίων, ὧν πλῆρές ἐστι τὸ κυλικεῖον τοδί — εἴρηται γὰρ\nοὕτως ἡ τῶν ποτηρίων σκευοθήκη παρ’ Ἀριστοφάνει μὲν ἐν\nΓεωργοῖς (I 418 K)· ὥσπερ κυλικείου τοὐθόνιον προπέπταται. ἔστι καὶ παρὰ Ἀναξανδρίδῃ ἐν Μελιλώτῳ (II\n145 K). Εὔβουλος δ’ ἐν Λήδᾳ (ib.\n185)· ὡσπερεὶ σπονδὴν διδοὺςἐν τῷ κυλικείῳ συντέτριφε τὰ ποτήρια. κἀν Ψαλτρίᾳ δ’ ἔφη (ib. 206)· τὰ κυλικεῖα δὲἐξεῦρεν ἡμῖν. ἐν δὲ Σεμέλῃ ἢ Διονύσῳ (ib. 197)·\nἙρμῆς ὁ Μαίας λίθινος, ὃν προσεύγμασινἐν τῷ κυλικείῳ λαμπρὸν ἐκτετριμμένον ... Κρατῖνος δ’ ὁ νεώτερος ἐν Χείρωνι (ib.\n291)· πολλοστῷ δ’ ἔτειἐκ τῶν πολεμίων οἴκαδ’ ἥκω, συγγενεῖςκαὶ φράτερας καὶ δημότας εὑρὼν μόλιςεἰς τὸ κυλικεῖον ἐνεγράφην· Ζεὺς ἔστι μοιἑρκεῖος, ἔστι φρατέριος, τὰ τέλη τελῶ —\nἄξιον δ’ ἐστὶ ζητῆσαι εἰ οἱ ἀρχαῖοι μεγάλοις ἔπινον\nποτηρίοις. Δικαίαρχος μὲν γὰρ ὁ Μεσσήνιος, ὁ Ἀριστοτέλους\nμαθητής, ἐν τῷ περὶ Ἀλκαίου (FHG II 247)\nμικροῖς φησιν αὐτοὺς ἐκπώμασι κεχρῆσθαι καὶ ὑδαρέστερον πεπωκέναι. Χαμαιλέων δ’ ὁ Ἡρακλεώτης ἐν τῷ\nπερὶ Μέθης, εἴ γε τῆς φωνῆς μνημονεύω, φησίν (fr. 32\nKöpke)· ‘εἰ δὲ οἱ ταῖς ἐξουσίαις χρώμενοι καὶ τῷ\nπλουτεῖν προτιμῶσι τὴν μέθην ταύτην, οὐδὲν θαυμαστόν. οὐκ\nἔχοντες γὰρ ἑτέραν ἡδονὴν ταύτης καλλίω οὐδὲ μᾶλλον εὐχερῆ\nκαταφεύγουσιν εἰκότως ἐπὶ τὸν οἶνον. ὅθεν δὴ καὶ τὰ μεγάλα\nτῶν ἐκπωμάτων ἐπιχώρια γέγονε τοῖς δυνάσταις. οὐ γὰρ\nπαλαιὸν οὐδὲ τοῦτό γέ ἐστι παρὰ τοῖς Ἕλλησιν, ἀλλὰ νεωστὶ\nεὑρέθη πεμφθὲν ἐκ τῶν βαρβάρων. ἐκεῖνοι γὰρ ἀπεστερημένοι\nτῆς παιδείας ὁρμῶσιν ἐπὶ τὸν πολὺν οἶνον καὶ πορίζονται\nτροφὰς περιέργους καὶ παντοίας. ἐν δὲ τοῖς περὶ τὴν Ἑλλάδα\nτόποις οὔτ’ ἐν γραφαῖς οὔτ’ ἐπὶ τῶν πρότερον εὑρήσομεν\nποτήριον εὐμέγεθες εἰργασμένον πλὴν τῶν ἐπὶ τοῖς ἡρωικοῖς.\nτὸ γὰρ ῥυτὸν ὀνομαζόμενον μόνοις τοῖς ἥρωσιν ἀπεδίδοσαν. ὃ\nκαὶ δόξει τισὶν ἔχειν ἀπορίαν, εἰ μή τις ἄρα φήσειε διὰ τὴν\nὀξύτητα τῆς ἐπιφανείας τῶν δαιμόνων καταδειχθῆναι τοῦτο.\nχαλεποὺς γὰρ καὶ πλήκτας τοὺς ἥρωας νομίζουσι καὶ μᾶλλον\nνύκτωρ ἢ μεθ’ ἡμέραν. ὅπως οὖν μὴ διὰ τὸν τρόπον, ἀλλὰ διὰ\nτὴν μέθην φαίνωνται τοιοῦτοι, δημιουργοῦσιν αὐτοὺς πίνοντας\nἐκπώμασι μεγάλοις. καί μοι δοκοῦσι λέγειν οὐ κακῶς οἱ\nφάσκοντες τὸ μέγα ποτήριον φρέαρ ἀργυροῦν εἶναι.’ ἐν\nτούτοις ἀγνοεῖν ἔοικεν ὁ Χαμαιλέων ὅτι οὔκ ἐστι μικρὸν τὸ\nπαρ’ Ὁμήρῳ (Od. 9.346)\nδιδόμενον τῷ Κύκλωπι ὑπ’ Ὀδυσσέως κισσύβιον. οὐ γὰρ ἂν τρὶς πιὼν οὕτως κατηνέχθη ὑπὸ\nμέθης τηλικοῦτος ὤν. ἦν οὖν καὶ τότε μεγάλα ποτήρια, εἰ μὴ\nαἰτιάσεταί τις τὴν δύναμιν τοῦ οἴνου, ἣν αὐτὸς Ὅμηρος\n(Od. 9.208) ἐξηγήσατο, ἢ\nτὸ ἄηθες τῆς πόσεως τοῦ Κύκλωπος, ἐπεὶ τὰ πολλὰ\nἐγαλακτοπότει. ἢ τάχα καὶ βαρβαρικὸν ἦν τὸ ἔκπωμα, εἴπερ\nμέγα ἦν, ἐκ τῆς Κικόνων εἰλημμένον λείας. τί οὖν ἔχομεν\nλέγειν περὶ τοῦ Νέστορος ποτηρίου, ὃ μόλις ἂν νέος βαστάσαι\nἴσχυεν, Νέστωρ δ’ ὁ γέρων ἀμογητὶ ἄειρεIl. 11.637, περὶ οὗ καὶ αὐτοῦ διδάξει τι ἡμᾶς ὁ Πλούταρχος. ὥρα\nοὖν κατακλίνεσθαι.\nκαὶ κατακλιθέντων ‘ἀλλὰ μήν’, ὁ Πλούταρχος ἔφη, ‘κατὰ τὸν\nΦλιάσιον ποιητὴν Πρατίναν (fr. 3 B4). οὐ γᾶν αὐλακισμέναν ἀρῶν, ἀλλ’ ἄσκαφον ματεύων, κυλικηγορήσων ἔρχομαι, οὐ τῶν Κυλικράνων εἷς\nὑπάρχων, οὓς χλευάζων Ἕρμιππος ὁ κωμῳδιοποιὸς ἐν τοῖς\nἸάμβοις φησίν (I 246 K)· εἰς τὸ Κυλικράνων βαδίζων σπληνόπεδον ἀφικόμην·εἶδον οὖν τὴν Ἡράκλειαν καὶ μάλ’ ὡραίαν πόλιν. Ἡρακλεῶται δ’ εἰσὶν οὗτοι οἱ ὑπὸ τῇ Οἴτῃ\nκατοικοῦντες, ὥς φησι Νίκανδρος ὁ Θυατειρηνός, ὀνομασθῆναι\nφάσκων αὐτοὺς ἀπό τινος Κύλικος γένος Λυδοῦ, ἑνὸς τῶν\nἩρακλεῖ συστρατευσαμένων. μνημονεύει δ’ αὐτῶν καὶ Σκυθῖνος\nὁ Τήιος ἐν τῇ ἐπιγραφομένῃ Ἱστορίῃ λέγων οὕτως (FHG\nIV 491)· ‘Ἡρακλῆς λαβὼν Εὔρυτον καὶ τὸν υἱὸν\nἔκτεινε φόρους πρήσσοντας παρ’ Εὐβοέων.\nΚυλικρῆνας ἐξεπόρθησε λῃζομένους καὶ αὐτόθι πόλιν ἐδείματο\nἩράκλειαν τὴν Τρηχινίαν καλεομένην.’ Πολέμων δ’ ἐν τῷ πρώτῳ\nτῶν πρὸς Ἀδαῖον καὶ Ἀντίγονόν φησιν οὕτως (fr. 56\nPr)· ‘τῆς δ’ Ἡρακλείας τῆς ὑπὸ τὴν Οἴτην καὶ\nΤραχῖνος τῶν οἰκητόρων μεθ’ Ἡρακλέους τινὲς ἀφικόμενοι ἐκ\nΛυδίας Κυλικρᾶνες, οἳ δ’ Ἀθαμᾶνες, ἀφ’ ὧν οἱ τόποι\nδιαμένουσιν· οἷς οὐδὲ τῆς πολιτείας μετέδοσαν οἱ Ἡρακλεῶται\nσυνοικοῦσιν, ἀλλοφύλους ὑπολαβόντες. Κυλικρᾶνες δὲ\nλέγονται, ὅτι τοὺς ὤμους κεχαραγμένοι κύλικας ἦσαν.’\nοἶδα δὲ καὶ Ἑλλάνικον ἐν Ἐθνῶν Ὀνομασίαις λέγοντα\n(FHG I 57) ὅτι Λιβύων τῶν Νομάδων τινὲς\nοὐδὲν ἄλλο κέκτηνται ἢ κύλικα καὶ μάχαιραν καὶ ὑδρίαν, καὶ\nὅτι οἰκίας ἔχουσιν ἐξ ἀνθερίκου πεποιημένας μικρὰς ὅσον\nσκιᾶς ἕνεκα, ἃς καὶ περιφέρουσιν ὅπου ἂν πορεύωνται.\nπολλοῖς δὲ καὶ ὁ ἐν Ἰλλυριοῖς τόπος διαβόητός ἐστιν ὁ\nκαλούμενος Κύλικες, παρ’ ᾧ ἐστι τὸ Κάδμου καὶ Ἁρμονίας\nμνημεῖον, ὡς ἱστορεῖ Φύλαρχος ἐν τῇ δευτέρᾳ καὶ εἰκοστῇ τῶν\nἹστοριῶν (FHG I 345). καὶ Πολέμων δ’ ἐν τῷ\nπερὶ τοῦ Μορύχου (fr. 75 Pr) ἐν Συρακούσαις\nφησὶν ἐπ’ ἄκρᾳ τῇ νήσῳ πρὸς τῷ Γῆς Ὀλυμπίας ἱερῷ ἐκτὸς τοῦ\nτείχους ἐσχάραν τινὰ εἶναι, ἀφ’ ἧς, φησί, τὴν κύλικα\nναυστολοῦσιν ἀναπλέοντες μέχρι τοῦ γενέσθαι τὴν ἐπὶ τοῦ νεὼ\nτῆς Ἀθηνᾶς ἀόρατον ἀσπίδα· καὶ οὕτως\nἀφιᾶσιν εἰς τὴν θάλασσαν κεραμέαν κύλικα, καθέντες εἰς\nαὐτὴν ἄνθεα καὶ κηρία καὶ λιβανωτὸν ἄτμητον καὶ ἄλλα ἄττα\nμετὰ τούτων ἀρώματα.\nὁρῶν οὖν ὑμῶν καὶ αὐτὸς τὸ συμπόσιον κατὰ τὸν Κολοφώνιον\nΞενοφάνη πλῆρες ὂν πάσης θυμηδίας (fr. 1 B4)·\nνῦν γὰρ δὴ ζάπεδον καθαρὸν καὶ χεῖρες ἁπάντωνκαὶ κύλικες· πλεκτοὺς δ’ ἀμφιτιθεῖ στεφάνους,ἄλλος δ’ εὐῶδες μύρον ἐν φιάλῃ παρατείνει·κρατὴρ δ’ ἕστηκεν μεστὸς ἐυφροσύνης·ἄλλος δ’ οἶνος ἕτοιμος, ὃς οὔποτέ φησι προδώσειν,μείλιχος ἐν κεράμοις, ἄνθεος ὀσδόμενος·ἐν δὲ μέσοις ἁγνὴν ὀδμὴν λιβανωτὸς ἵησι·ψυχρὸν δ’ ἐστὶν ὕδωρ καὶ γλυκὺ καὶ καθαρόν.πάρκεινται δ’ ἄρτοι ξανθοὶ γεραρή τε τράπεζατυροῦ καὶ μέλιτος πίονος ἀχθομένη·βωμὸς δ’ ἄνθεσιν ἀν τὸ μέσον πάντῃ πεπύκασται,μολπὴ δ’ ἀμφὶς ἔχει δώματα καὶ θαλίη.χρὴ δὲ πρῶτον μὲν θεὸν ὑμνεῖν εὔφρονας ἄνδραςεὐφήμοις μύθοις καὶ καθαροῖσι λόγοις·σπείσαντας δὲ καὶ εὐξαμένους τὰ δίκαια δύνασθαιπρήσσειν (ταῦτα γὰρ ὦν ἐστι προχειρότερον)οὐχ ὕβρις πίνειν ὁπόσον κεν ἔχων ἀφίκοιοοἴκαδ’ ἄνευ προπόλου, μὴ πάνυ γηραλέος.\nἀνδρῶν δ’ αἰνεῖν τοῦτον ὃς ἐσθλὰ πιὼν ἀναφαίνῃ,ὡς οἱ μνημοσύνη, καὶ τὸν ὃς ἀμφ’ ἀρετῆς.οὔτι μάχας διέπειν Τιτήνων οὐδὲ Γιγάντωνοὐδέ τι Κενταύρων, πλάσματα τῶν\nπροτέρων,ἢ στάσιας σφεδανάς, τοῖς οὐδὲν χρηστὸν ἔνεστι,θεῶν δὲ προμηθείην αἰὲν ἔχειν ἀγαθόν.\nκαὶ ὁ χαρίεις δ’ Ἀνακρέων φησίν (fr. 94\nB4)·οὐ φιλέω ὃς κρητῆρι παρὰ πλέῳ οἰνοποτάζωννείκεα καὶ πόλεμον δακρυόεντα λέγῃ,ἀλλ’ ὅστις Μουσέων τε καὶ ἀγλαὰ δῶρ’ Ἀφροδίτηςσυμμίσγων ἐρατῆς μνήσεται εὐφροσύνης. καὶ Ἴων δὲ ὁ Χῖός φησιν (fr. 2 B)·\nχαιρέτω ἡμέτερος βασιλεύς, σωτήρ τε πατήρ τε·ἡμῖν δὲ κρητῆρ’ οἰνοχόοι θέραπεςκιρνάντων προχύταισιν ἐν ἀργυρέοις· ὁ δὲ χρυσὸςοἶνον ἔχων χειρῶν νιζέτω εἰς ἔδαφος.σπένδοντες δ’ ἁγνῶς Ἡρακλέι τ’ Ἀλκμήνῃ τε,Προκλέι Περσείδαις τ᾽, ἐκ Διὸς ἀρχόμενοι,πίνωμεν, παίζωμεν, ἴτω διὰ νυκτὸς ἀοιδή,ὀρχείσθω τις, ἑκὼν δ’ ἄρχε φιλοφροσύνης.ὅντινα δ’ εὐειδὴς μίμνει θήλεια πάρευνος,κεῖνος τῶν ἄλλων κυδρότερον πίεται. ἐποιοῦντο δὲ καὶ οἱ ἑπτὰ καλούμενοι σοφοὶ\nσυμποτικὰς ὁμιλίας. ‘παραμυθεῖται γὰρ ὁ\nοἶνος καὶ τὴν τοῦ γήρως δυσθυμίαν’ φησὶ Θεόφραστος ἐν τῷ\nπερὶ Μέθης (fr. 120 W).\nδιόπερ συνιοῦσι καὶ ἡμῖν ἐπὶ τὰς Διονυσιακὰς ταύτας λαλιὰς\nοὐδεὶς ἂν εὐλόγως φθονήσαι νοῦν ἔχων, κατὰ τοὺς Ἀλέξιδος\nΤαραντίνους (II 377 K), οἳ τῶν πέλαςοὐδέν’ ἀδικοῦμεν οὐδέν. ἆρ’ οὐκ οἶσθ᾽\nὅτιτὸ καλούμενον ζῆν τοῦτο διατριβῆς χάρινμόνον ἐστὶν ὑποκόρισμα τῆς ἀνθρωπίνηςμοίρας; ἐγὼ γάρ, εἰ μὲν εὖ τις ἢ κακῶςφήσει με κρίνειν, οὐκ ἔχοιμ’ ἄν σοι\nφράσαι·ἔγνωκα γοῦν οὕτως ἐπισκοπούμενοςεἶναι μανιώδη πάντα τἀνθρώπων ὅλως,ἀποδημίας δὲ τυγχάνειν ἡμᾶς αἰεὶτοὺς ζῶντας, ὥσπερ εἰς πανήγυρίν τιναἀφειμένους ἐκ τοῦ θανάτου καὶ τοῦ σκότουςεἰς τὴν διατριβὴν εἰς τὸ φῶς τε τοῦθ᾽, ὃ δὴὁρῶμεν. ὃς δ’ ἂν πλεῖστα γελάσῃ καὶ πίῃκαὶ τῆς Ἀφροδίτης ἀντιλάβηται τὸν χρόνοντοῦτον ὃν ἀφεῖται, κἂν τύχῃ γ᾽, ἐράνου τινός,πανηγυρίσας ἥδιστ’ ἀπῆλθεν οἴκαδε. καὶ κατὰ τὴν καλὴν οὖν Σαπφώ (fr. 5\nB4)· ἐλθέ, Κύπρι,χρυσίαισιν ἐν κυλίκεσσιν ἁβρῶς\nσυμμεμιγμένον θαλίαισι νέκταροἰνοχοοῦσα τούτοις τοῖς ἑταίροις ἐμοῖς τε καὶ σοῖς.\nπρὸς οὓς λεκτέον ὅτι τρόποι εἰσὶ πόσεων κατὰ πόλεις ἴδιοι,\nὡς Κριτίας παρίστησιν ἐν τῇ Λακεδαιμονίων Πολιτείᾳ\n(FHG II 68) διὰ τούτων· ‘ὁ μὲν Χῖος καὶ\nΘάσιος ἐκ μεγάλων κυλίκων ἐπιδέξια, ὁ δ’ Ἀττικὸς ἐκ μικρῶν\nἐπιδέξια, ὁ δὲ Θετταλικὸς ἐκπώματα προπίνει ὅτῳ ἂν\nβούλωνται μεγάλα. Λακεδαιμόνιοι δὲ τὴν παρ’ αὑτῷ ἕκαστος\nπίνει, ὁ δὲ παῖς ὁ οἰνοχόος ὅσον ἂν ἀποπίῃ.’ τοῦ δ᾽\nἐπιδέξια πίνειν μνημονεύει καὶ Ἀναξανδρίδης ἐν Ἀγροίκοις\nοὕτως (II 135 K)· τίνα δὴ παρεσκευασμένοιπίνειν τρόπον ἐστὲ νυνί, λέγεθ᾽. Β. ὅντινα τρόπονἡμεῖς; τοιοῦτον οἷον ἂν καὶ σοὶ δοκῇ.Α. βούλεσθε δήπου τὸν ἐπιδέξι᾽, ὦ πάτερ,λέγειν ἐπὶ τῷ πίνοντι. Β. τὸν ἐπιδέξιαλέγειν; Ἄπολλον, ὡσπερεὶ τεθνηκότι.\nπαραιτητέον δ’ ἡμῖν τὰ κεράμεα ποτήρια. καὶ γὰρ Κτησίας\n‘παρὰ Πέρσαις, φησίν (fr. 51 M), ὃν ἂν\nβασιλεὺς ἀτιμάσῃ, κεραμέοις χρῆται.’ Χοιρίλος δ’ ὁ ἐποποιός\nφησι (fr. 9 Ki)· χερσὶν ὄλβον ἔχω κύλικος τρύφος ἀμφὶς ἐαγός,\nἀνδρῶν δαιτυμόνων ναυάγιον, οἷά τε πολλὰπνεῦμα Διωνύσοιο πρὸς Ὕβριος ἔκβαλεν ἀκτάς. ἐγὼ δὲ εὖ οἶδα ὅτι ἥδιστα πολλάκις ἐστὶ τὰ κεράμεα\nἐκπώματα, ὡς καὶ τὰ παρ’ ἡμῖν ἐκ τῆς Κόπτου καταγόμενα·\nμετὰ γὰρ ἀρωμάτων συμφυραθείσης τῆς γῆς ὀπτᾶται. καὶ\nἈριστοτέλης δὲ ἐν τῷ περὶ Μέθης (fr. 96 R) ‘αἱ\nῬοδιακαί, φησί, προσαγορευόμεναι χυτρίδες διά τε τὴν ἡδονὴν\nεἰς τὰς μέθας παρεισφέρονται καὶ διὰ τὸ θερμαινομένας τὸν\nοἶνον ἧττον ποιεῖν μεθύσκειν. σμύρνης γὰρ καὶ σχοίνου καὶ\nτῶν τοιούτων ἑτέρων εἰς ὕδωρ ἐμβληθέντων ἕψονται καὶ\nπαραχεόντων εἰς τὸν οἶνον ἧττον μεθύσκουσιν.’ κἀν ἄλλῳ δὲ\nμέρει φησίν (fr. 97)· ‘αἱ Ῥοδιακαὶ χυτρίδες\nγίνονται σμύρνης, σχοίνου, ἀνήθου, κρόκου, βαλσάμου,\nἀμώμου, κινναμώμου συνεψηθέντων· ἀφ’ ὧν τὸ γινόμενον τῷ\nοἴνῳ παραχυθὲν οὕτω τὰσ μέθας ἵστησιν ὥστε καὶ\nτῶν ἀφροδισίων παραλύειν τὰ πνεύματα πέττον.’\nοὐ δεῖ οὖν ἡμᾶς ἐκμανῶς πίνειν ἀποβλέποντας εἰς τὸ πλῆθος\nτῶν καλῶν τούτων καὶ παντοδαπῶν κατὰ τὰς τέχνας ἐκπωμάτων.\nτὴν δὲ μανίαν τοὺς πολλούς φησιν ὁ Χρύσιππος ἐν τῇ\nΕἰσαγωγικῇ περὶ ἀγαθῶν καὶ κακῶν Πραγματείᾳ τοῖς πλείστοις\nπροσάπτειν. καλεῖσθαι γοῦν τὴν μὲν γυναικομανίαν, τὴν δ᾽\nὀρτυγομανίαν. ‘τινὲς δὲ καὶ δοξομανεῖς καλοῦσι τοὺς\nφιλοδόξους, καθάπερ τοὺς φιλογύνας γυναικομανεῖς καὶ τοὺς φιλόρνιθας ὀρνιθομανεῖς, τὸ αὐτὸ\nσημαινόντων τῶν ὀνομάτων τούτων. ὥστε καὶ τὰ λοιπὰ μὴ\nἀλλοτρίως καλεῖσθαι τὸν τρόπον τοῦτον. καὶ γὰρ ὁ φίλοψος\nκαὶ ὁ ὀψοφάγος οἷον ὀψομανής ἐστι καὶ ὁ φίλοινος οἰνομανὴς\nκαὶ ὡσαύτως ἐπὶ τῶν ὁμοίων, οὐκ ἀλλοτρίως τῆς μανίας\nκειμένης ἐπ’ αὐτοῖς ὡς ἁμαρτάνουσι μανικῶς καὶ τῆς ἀληθείας\nἐπὶ πλεῖστον ἀπαρτωμένοις.’\nἡμεῖς οὖν, ὡς καὶ παρ’ Ἀθηναίοις ἐγίνετο, ἅμα ἀκροώμενοι\nτῶν γελωτοποιῶν τούτων καὶ μίμων, ἔτι δὲ τῶν ἄλλων τεχνιτῶν\nὑποπίνωμεν. λέγει δὲ περὶ τούτων ὁ Φιλόχορος οὑτωσί\n(FHG I 411)· ‘Ἀθηναῖοι τοῖς Διονυσιακοῖς\nἀγῶσι τὸ μὲν πρῶτον ἠριστηκότες καὶ πεπωκότες ἐβάδιζον ἐπὶ\nτὴν θέαν καὶ ἐστεφανωμένοι ἐθεώρουν, παρὰ δὲ τὸν ἀγῶνα\nπάντα οἶνος αὐτοῖς ᾠνοχοεῖτο καὶ τραγήματα παρεφέρετο, καὶ\nτοῖς χοροῖς εἰσιοῦσιν ἐνέχεον πίνειν καὶ διηγωνισμένοις ὅτ᾽\nἐξεπορεύοντο ἐνέχεον πάλιν· μαρτυρεῖν δὲ τούτοις καὶ\nΦερεκράτη τὸν κωμικόν (I 202 K), ὅτι μέχρι τῆς\nκαθ’ ἑαυτὸν ἡλικίας οὐκ ἀσίτους εἶναι τοὺς θεωροῦντας.’\nΦανόδημος δὲ (FHG I 368) πρὸς τῷ ἱερῷ φησι τοῦ\nἐν Λίμναις Διονύσου τὸ γλεῦκος φέροντας τοὺς Ἀθηναίους ἐκ\nτῶν πίθων τῷ θεῷ κιρνάναι, εἶτ’ αὐτοὺς προσφέρεσθαι· ὅθεν\nκαὶ Λιμναῖον κληθῆναι τὸν Διόνυσον, ὅτι μιχθὲν τὸ γλεῦκος\nτῷ ὕδατι τότε πρῶτον ἐπόθη κεκραμένον. διόπερ ὀνομασθῆναι\nτὰς πηγὰς Νύμφας καὶ τιθήνας τοῦ Διονύσου, ὅτι\nτὸν οἶνον αὐξάνει τὸ ὕδωρ κιρνάμενον. ἡσθέντες οὖν τῇ\nκράσει ἐν ᾠδαῖς ἔμελπον τὸν Διόνυσον,\nχορεύοντες καὶ ἀνακαλοῦντες Εὔαν τε καὶ Διθύραμβον καὶ\nΒακχευτὰν καὶ Βρόμιον. καὶ Θεόφραστος δ’ ἐν τῷ περὶ Μέθης\n(fr. 121 W) φησὶν ὅτι ‘τοῦ Διονύσου τροφοὶ\nαἱ Νύμφαι κατ’ ἀλήθειαν. αἱ γὰρ ἄμπελοι πλεῖστον ὑγρὸν\nχέουσι τεμνόμεναι καὶ κατὰ φύσιν δακρύουσι.’ διόπερ καὶ\nΕὐριπίδης ἕνα τῶν τοῦ Ἡλίου ἵππων φησὶν εἶναι (fr.\n896 N)Βακχίου φιλανθέμουΑἴθοπα πεπαίνοντ’ ὀρχάτους ὀπωρινούς·ἐξ οὗ βροτοὶ καλοῦσιν οἶνον αἴθοπα. καὶ Ὀδυσσεὺς ὤπασεν Od. 9.208μελιηδέα οἶνον ἐρυθρόν,ἓν δέπας ἐμπλήσας, ὕδατος δ’ ἀνὰ εἴκοσι μέτραχεῦ᾽· ὀδμὴ δ’ ἡδεῖα ἀπὸ κρητῆρος ὀδώδει. Τιμόθεος δ’ ἐν Κύκλωπι (fr. 5 B4)·\nἔγχευε δ’ ἓν μὲν δέπας κίσσινον μελαίναςσταγόνος ἀμβρότας ἀφρῷ βρυάζον·εἴκοσιν δὲ μέτρ’ ἐνέχευ᾽, ἀναμίσγωναἷμα Βακχίου νεορρύτοισι δακρύοισι Νυμφᾶν.\nοἶδα δέ τινας, ἄνδρες θιασῶται, καὶ μέγα φρονήσαντας οὐχ\nοὕτως ἐπὶ πλούτῳ ὡς ἐπὶ τῷ κεκτῆσθαι πολλὰ ἐκπώματα ἀργυρᾶ\nτε καὶ χρυσᾶ. ὧν εἷς ἐστι καὶ Πυθέας ὁ Ἀρκὰς ἐκ Φιαλείας,\nὃς καὶ ἀποθνῄσκων οὐκ ὤκνησεν ὑποθέσθαι\nτοῖς οἰκείοις ἐπιγράψαι αὐτοῦ τῷ μνήματι τάδε· Πυθέα μνῆμα\nτόδ’ ἔστ᾽, ἀγαθοῦ καὶ σώφρονος ἀνδρός, ὃς κυλίκων ἔσχεν πλῆθος ἀπειρέσιον ἀργυρέων χρυσοῦ τε καὶ ἠλέκτροιο φαεινοῦ, τῶν προτέρων πάντων πλείονα πασάμενος. τοῦτο δ’ ἱστορεῖ Ἁρμόδιος ὁ Λεπρεάτης ἐν τῷ περὶ\nτῶν κατὰ Φιγάλειαν Νομίμων (FHG IV 411).\nΞενοφῶν δ’ ἐν ὀγδόῳ Παιδείας περὶ Περσῶν λέγων γράφει καὶ\nταῦτα (c. 8, 18)· ‘καὶ μὴν ἐκπώματα ἢν μὲν ὡς\nπλεῖστα ἔχωσιν, τούτῳ καλλωπίζονται· ἢν δ’ ἐξ ἀδίκων\nφανερῶς ᾖ μεμηχανημένα, οὐδὲν τούτῳ αἰσχύνονται. πολὺ γὰρ\nηὔξηται ἐν αὐτοῖς ἡ ἀδικία τε καὶ αἰσχροκέρδεια.’ ὁ δὲ\nΟἰδίπους δι’ ἐκπώματα τοῖς υἱοῖς κατηράσατο, ὡς\nὁ τὴν κυκλικὴν Θηβαίδα πεποιηκώς φησιν, ὅτι αὐτῷ παρέθηκαν\nἔκπωμα ὃ ἀπηγορεύκει, λέγων οὕτως (fr. 2 Ki)·\nαὐτὰρ ὁ διογενὴς ἥρως ξανθὸς Πολυνείκηςπρῶτα μὲν Οἰδιπόδῃ καλὴν παρέθηκε τράπεζανἀργυρέην Κάδμοιο θεόφρονος· αὐτὰρ ἔπειταχρύσεον ἔμπλησεν καλὸν δέπας ἡδέος οἴνου.αὐτὰρ ὅ γ’ ὡς φράσθη παρακείμενα πατρὸς ἑοῖοτιμήεντα γέρα, μέγα οἳ κακὸν ἔμπεσε θυμῷ,αἶψα δὲ παισὶν ἑοῖσι μετ’ ἀμφοτέροισιν ἐπαρὰςἀργαλέας ἠρᾶτο (θεῶν δ’ οὐ λάνθαν’ Ἐρινύν),ὡς οὔ οἱ πατρώι’ ἐνηέι ἐν φιλότητιδάσσαιντ᾽, ἀμφοτέροισι δ’ αἰεὶ πόλεμοί τε μάχαι τε\n...\nΚαικίλιος δὲ ὁ ῥήτωρ ὁ ἀπὸ Καλῆς ἀκτῆς ἐν τῷ περὶ Ἱστορίας (fr. 51 Burckh)\nἈγαθοκλέα φησὶ τὸν τύραννον ἐκπώματα χρυσᾶ ἐπιδεικνύντα\nτοῖς ἑταίροις φάσκειν, ἐξ ὧν ἐκεράμευσε κατεσκευακέναι\nταῦτα. ὁ δὲ παρὰ Σοφοκλεῖ ἐν τοῖς Λαρισαίοις Ἀκρίσιος καὶ\nαὐτὸς ἐκπώματα ὅσα πλεῖστα εἶχεν, ὥς φησιν ὁ τραγικός\n(fr. 348 N)· πολὺν δ’ ἀγῶνα παγξενεὶ κηρύσσεται,χαλκηλάτους λέβητας ἐκτιθεὶς φέρεινκαὶ κοῖλα χρυσόκολλα καὶ πανάργυραἐκπώματ᾽, εἰς ἀριθμὸν ἑξήκοντα δίς. Ποσειδώνιος δ’ ἐν ιϚʹ τῶν Ἱστοριῶν\n(FHG III 259) Λυσίμαχόν φησι τὸν\nΒαβυλώνιον, καλέσαντα ἐπὶ δεῖπνον Ἵμερον τὸν τυραννήσαντα\nοὐ μόνον Βαβυλωνίων ἀλλὰ καὶ Σελευκέων μετὰ τριακοσίων,\nμετὰ τὸ τὰς τραπέζας ἀρθῆναι τετράμνουν ἑκάστῳ τῶν\nτριακοσίων ἔκπωμα δοῦναι ἀργυροῦν, καὶ σπονδοποιησάμενον\nπροπιεῖν ἅμα πᾶσιν· καὶ ἀποφέρεσθαι ἔδωκε τὰ ποτήρια.\nἈντικλείδης δ’ ὁ Ἀθηναῖος ἐν τῷ ιϚʹ Νόστων\n(scr. Al. M. p. 148 M) περὶ Γρᾶ διηγούμενος\nτοῦ τὴν ἀποικίαν εἰς Λέσβον στείλαντος σὺν ἄλλοις\nβασιλεῦσι, καὶ ὅτι χρησμὸς ἦν αὐτοῖς δηλώσας καθεῖναι\nδιαπλέοντας τῷ Ποσειδῶνι εἰς τὸ πέλαγος παρθένον, γράφει\nκαὶ ταῦτα· ‘μυθολογοῦσι δὲ περὶ τῶν ἐν Μηθύμνῃ\nτινὲς περὶ τῆς ἀφεθείσης εἰς τὴν θάλασσαν παρθένου καὶ\nφασὶν ἐρασθέντα αὐτῆς τῶν ἡγεμόνων τινά, ᾧ ἦν τοὔνομα\nἜναλος, ἐκκολυμβῆσαι βουλόμενον ἀνασῶσαι τὴν παιδίσκην. τότε μὲν οὖν ὑπὸ κύματος αὐτοὺς\nἀμφοτέρους κρυφθέντας ἀφανεῖς γενέσθαι, χρόνῳ δ’ ὕστερον\nἤδη τῆς Μηθύμνης οἰκουμένης παραγενέσθαι τὸν Ἔναλον καὶ\nδιηγεῖσθαι τὸν τρόπον, καὶ ὅτι ἡ μὲν παρθένος παρὰ ταῖς\nΝηρῇσι διέτριβεν, αὐτὸς δὲ τὰς τοῦ Ποσειδῶνος ἔβοσκεν\nἵππους· καί ποτε καὶ κύματος ἐπιφερομένου\nμεγάλου συγκολυμβήσαντα αὐτὸν ἐκβῆναι ἔχοντα κύπελλον\nχρυσοῦ οὕτω θαυμασίου ὡς τὸν παρ’ αὐτοῖς αὐτῷ\nπαραβαλλόμενον οὐδὲν διάφορον εἶναι χαλκοῦ.’\nτιμιώτατον δ’ ἦν πάλαι τὸ τῶν ἐκπωμάτων κτῆμα. Ἀχιλλεὺς οὖν\nὡς ἐξαίρετόν τι εἶχεν ἀνάθημα δέπας, ‘οὐδέ τις ἄλλος οὔτ᾽\nἀνδρῶν πίνεσκεν ἀπ’ αὐτοῦ οὔτε τεῳ σπένδεσκε\nθεῶν, ὅτε μὴ Διί (\nIl. 16.225).’ καὶ ὁ Πρίαμος δὲ τὸν υἱὸν\nλυτρούμενος τοῖς ἐπισημοτάτοις κειμηλίοις καὶ δέπας δίδωσι\nπερικαλλές (Il. 24.234).\nαὐτός γε μὴν ὁ Ζεὺς τῆς Ἡρακλέους γενέσεως ἄξιον ἡγεῖται\nδῶρον Ἀλκμήνῃ δοθῆναι ποτήριον, ὅπερ Ἀμφιτρύωνι εἰκασθεὶς\nδίδωσιν, ἃ δ’ ὑποδεξαμένα θαήσατο χρύσεον αἶψα\nποτήριον. τὸν δὲ Ἥλιον ὁ Στησίχορος (fr.\n8) ποτηρίῳ διαπλεῖν φησι τὸν ὠκεανόν, ᾧ καὶ τὸν\nἩρακλέα περαιωθῆναι ἐπὶ τὰς Γηρυόνου βόας ὁρμῶντα. οἴδαμεν\nδὲ καὶ τὸ Βαθυκλέους τοῦ Ἀρκάδος\nποτήριον, ὃ σοφίας ἆθλον ὁ Βαθυκλῆς τῷ κριθέντι ἀρίστῳ τῶν\nκαλουμένων ζʹ σοφῶν ἀπέλιπε. τὸ δὲ\nΝέστορος ποτήριον πολλοὶ καὶ κεραμεύουσι·\nπλεῖστοι γὰρ περὶ αὐτοῦ συνεγράψαντο. καὶ θεοφιλὲς δὲ τὸ\nποτήριον· ‘χρυσέοις’ γοῦν ‘δεπάεσσιν ἀλλήλους’ δεξιοῦνται\n(Il. 4.3). ἐλευθέριον δέ,\nφησί, καὶ ἐμμελῶς ἐν οἴνῳ διάγειν, μὴ κωθωνιζόμενον μηδὲ\nΘρᾳκίῳ νόμῳ ἄμυστιν οἰνοποτεῖν, ἀλλὰ τῷ πόματι φάρμακον\nὑγείας ἐγκιρνάναι τὸν λόγον.\nὅτι διὰ σπουδῆς εἶχον οἱ ἀρχαῖοι ἐγκόλαπτον ἱστορίαν ἔχειν\nἐν ἐκπώμασιν. ἐν ταύτῃ δὲ τῇ τέχνῃ εὐδοκίμησαν Κίμων καὶ\nἈθηνοκλῆς. ἐχρῶντο δὲ καὶ λιθοκολλήτοις ἐκπώμασι. Μένανδρος\nδέ πού φησι (fr. 977 K) καὶ ποτήριον τορνευτὸν\nκαὶ τορευτά. Ἀντιφάνης (II 115 K)· ἄλλοι δὲ καὶ δὴ βακχίου παλαιγενοῦςἀφρῷ σκιὰ καὶ χρυσοκόλλητον δέπαςμεστὸν κύκλῳ χορεῦον ἕλκουσι γνάθοιςὁλκῆς ἀπαύστοις, παντελῶς ἐστραμμένοντἄνω κάτω δεικνύντες. φησὶ πρός τινα Νικόμαχος (III 389 K)·\nὦ χαῖρε χρυσόκλυστα καὶ χρυσοῦς ἐμῶν. Φιλιππίδης (III 309 K)· τὰ ποτήρι’ ἂν ἴδῃς τὰ παρεσκευασμένα·ἅπαντα χρυσᾶ, Τρόφιμε, νὴ τὸν Οὐρανόν,\nὑπερήφανα. ἐγὼ μὲν γὰρ ἐξέστην ἰδών.κρατῆρες ἀργυροῖ, κάδοι καὶ μείζους ἐμοῦ\n...ὅτι Παρμενίων συγκεφαλαιούμενος ἐν ταῖς πρὸς Ἀλέξανδρον Ἐπιστολαῖς τὰ Περσικὰ λάφυρα ‘ποτηρίων,\nφησί, χρυσῶν σταθμὸς τάλαντα Βαβυλώνια ογʹ, μναῖ\nνβʹ. ποτηρίων λιθοκολλήτων σταθμὸς τάλαντα\nΒαβυλώνια νϚʹ, μναῖ λδʹ.’\nἔθος δ’ ἦν πρότερον ἐν τῷ ποτηρίῳ ὕδωρ ἐμβάλλεσθαι, μεθ’ ὃ\nτὸν οἶνον. Ξενοφάνης (fr. 4 B)· οὐδέ κεν ἐν κύλικι πρότερον κεράσειέ τις οἶνονἐγχέας, ἀλλ’ ὕδωρ καὶ καθύπερθε μέθυ. Ἀνακρέων (fr. 62 B4)· φέρ’ ὕδωρ, φέρ’ οἶνον, ὦ παῖ,φέρε δ᾽ ἀνθεμεῦντας ἡμῖνστεφάνους ἔνεικον, ὡς δὴπρὸς Ἔρωτα πυκταλίζω. πρὸ δὲ τούτων Ἡσίοδος (op. 593)·\nκρήνης τ’ ἀενάου καὶ ἀπορρύτου, ἥτ’ ἀθόλωτος,τρὶς ὕδατος προχέειν, τὸ δὲ τέτρατον ἱέμεν οἴνου. Θεόφραστος (om. Wimm)· ‘ἐπεὶ καὶ τὰ\nπερὶ τὴν κρᾶσιν ἐναντίως εἶχε τὸ παλαιὸν τῷ νῦν παρ᾽\nἝλλησιν ὑπάρχοντι. οὐ γὰρ τὸ ὕδωρ ἐπὶ τὸν οἶνον ἐπέχεον,\nἀλλ’ ἐπὶ τὸ ὕδωρ τὸν οἶνον, ὅπως ἐν τῷ πίνειν ὑδαρεστέρῳ\nχρῷντο τῷ ποτῷ καὶ τούτου ποιησάμενοι τὴν ἀπόλαυσιν ἧττον ὀρέγοιντο τοῦ λοιποῦ. καὶ τὸ πλεῖστον δὲ\nεἰς τοὺς κοττάβους κατανήλισκον.’\nἔνδοξοι δὲ τορευταὶ Ἀθηνοκλῆς, Κράτης, Στρατόνικος,\nΜυρμηκίδης ὁ Μιλήσιος, Καλλικράτης ὁ Λάκων καὶ Μῦς, οὗ\nεἴδομεν σκύφον Ἡρακλεωτικὸν τεχνικῶς ἔχοντα Ἰλίου\nἐντετορευμένην πόρθησιν, ἔχοντα ἐπίγραμμα τόδε· γραμμαὶ Παρρασίοιο, τέχνα Μυός. ἐμμὶ δὲ ἔργονἸλίου αἰπεινᾶς, ἃν ἕλον Αἰακίδαι.\nὅτι κλεινοὶ λέγονται παρὰ Κρησὶν οἱ ἐρώμενοι. σπουδὴ δὲ\nαὐτοῖς παῖδας ἁρπάζειν· καὶ τοῖς καλοῖς παρ’ αὐτοῖς ἄδοξόν\nἐστιν ἐραστοῦ μὴ τυχεῖν. καλοῦνται δὲ οἱ ἁρπασθέντες\nπαρασταθέντες. διδόασι δὲ τῷ ἁρπασθέντι στολὴν καὶ βοῦν καὶ\nποτήριον· ἣν καὶ πρεσβύτεροι γενόμενοι φέρουσιν, ἵνα δῆλοι\nὦσι κλεινοὶ γενόμενοι.\nὁρᾷς δ᾽, ὅταν πίνωσιν ἄνθρωποι, τότεπλουτοῦσι, διαπράττουσι, νικῶσιν δίκας,εὐδαιμονοῦσιν, ὠφελοῦσι τοὺς φίλους (Arist. Eq.\n92). αὔξει γὰρ καὶ τρέφει μεγαλύνει τε τὴν ψυχὴν ἡ ἐν\nτοῖς πότοις διατριβή, ἀναζωπυροῦσα καὶ ἀνεγείρουσα μετὰ\nφρονήσεως τὸν ἑκάστου νοῦν, ὥς φησιν ὁ Πίνδαρος (fr.\n218)· ἁνίκ’ ἀνθρώπων καματώδεες οἴχονται μέριμναιστηθέων ἔξω, πελάγει δ’ ἐν πολυχρύσοιο πλούτουπάντες ἴσᾳ νέομεν ψευδῆ πρὸς ἀκτάν·ὃς μὲν ἀχρήμων, ἀφνεὸς τότε, τοὶ δ’ αὖ πλουτέοντες\n...\nεἶτ’ ἐπάγει· ἀέξονται φρένας ἀμπελίνοις τόξοις δαμέντες.\nΑΓΚΥΛΗ ποτήριον πρὸς τὴν τῶν κοττάβων παιδιὰν χρήσιμον.\nΚρατῖνος (I 93 K)· πιεῖν δὲ θάνατος οἶνον, ἂν ὕδωρ ἐπῇ.ἀλλ’ ἴσον ἴσῳ μάλιστ’ ἀκράτου δύο χοᾶςπίνουσ’ ἀπ’ ἀγκύλης, ἐπονομάζουσ’ ἅμαἵησι λάταγας τῷ Κορινθίῳ πέει. καὶ Βακχυλίδης (fr. 24 B)· εὖτε τὴν ἀπ’ ἀγκύλης ἵησι τοῖς νεανίαις,λευκὸν ἀντείνουσα πῆχυν. ἐντεῦθεν ἐννοοῦμεν τοὺς παρ’ Αἰσχύλῳ (fr.\n179 N) ἀγκυλητοὺς κοττάβους. λέγονται δὲ καὶ\nδόρατα ἀγκυλητὰ καὶ μεσάγκυλα ἄλλα· ἀπὸ ἀγκύλης ἤτοι τῆς\nδεξιᾶς χειρός. καὶ ἡ κύλιξ δὲ ἡ ἀγκύλη διὰ τὸ\nἐπαγκυλοῦν τὴν δεξιὰν χεῖρα ἐν τῇ προέσει. ἦν γὰρ τοῖς\nπαλαιοῖς πεφροντισμένον καλῶς καὶ εὐσχημόνως κότταβον\nπροίεσθαι. καὶ οἱ πολλοὶ ἐπὶ τούτῳ μᾶλλον ἐφρόνουν μέγα ἢ\nἐπὶ τῷ εὖ ἀκοντίζειν. ὠνομάσθη οὖν ἀπὸ τοῦ τῆς χειρὸς\nσχηματισμοῦ, ὃν ποιούμενοι εὐρύθμως ἐρρίπτουν εἰς τὸ\nκοττάβιον. καὶ οἴκους δὲ ἐπιτηδείους κατεσκεύαζον εἰς\nταύτην τὴν παιδιάν.\nὅτι παρὰ Τιμαχίδᾳ ΑΙΑΚΙΣ ἡ κύλιξ καλεῖται.ΑΚΑΤΟΣ ποτήριον ἐοικὸς πλοίῳ. Ἐπικράτης (II 286\nK)·\nκατάβαλλε τἀκάτια, τὰ κυμβίααἴρου τὰ μείζω, κεὐθὺ τοῦ καρχησίουἄνελκε τὴν γραῦν, τὴν νέαν δ’ ἐπουρίσαςπλήρωσον, εὐτρεπῆ τε τὸν κοντὸν ποοῦκαὶ τοὺς κάλως ἔκλυε καὶ χάλα πόδα.ΑΩΤΟΝ παρὰ Κυπρίοις τὸ ἔκπωμα, ὡς Πάμφιλος. Φιλητᾶς δὲ (fr. 39 Bach) ποτήριον οὖς\nοὐκ ἔχον.\nΑΡΟΚΛΟΝ ἡ φιάλη παρὰ τῷ Κολοφωνίῳ Νικάνδρῳ (fr. 129\nSchn).\nΑΛΕΙΣΟΝ καὶ ΔΕΠΑΣ τὸ αὐτό. Ὅμηρος ἐν Ὀδυσσείᾳ περὶ\nΠεισιστράτου (Od. 3.40)· ‘ἐν\nδ’ οἶνον ἔχευε χρυσείῳ δέπαι.’ εἶτα παρακατιὼν τὸ αὐτό\n(v. 50)· ‘τούνεκα σοὶ δώσω χρύσειον\nἄλεισον.’ καὶ ἑξῆς τὸ αὐτὸ πάλιν (v. 63)·\n‘δῶκε δὲ Τηλεμάχῳ καλὸν δέπας.’ φησὶν οὖν Ἀσκληπιάδης ὁ\nΜυρλεανός· ‘δοκεῖ μοι φιαλῶδες εἶναι τὸ δέπας· σπένδουσι\nγὰρ ἐν αὐτῷ. λέγει γοῦν Ὅμηρος (\nIl. 16.225) δέπας, δι’ οὗ Διὶ μόνῳ σπένδεσκεν\nἈχιλλεύς. καλεῖται δὲ δέπας ἤτοι ὅτι δίδοται πᾶσι τοῖς\nσπένδειν βουλομένοις εἴτε καὶ τοῖς πίνειν, ἢ ὅτι δύο ὦπας\nεἶχε· ταῦτα δὲ ἂν εἴη τὰ ὦτα. τὸ δὲ ἄλεισον ἤτοι ἀπὸ τοῦ\nἄγαν λεῖον εἶναι ἢ ὅτι ἁλίζεται ἐν αὐτῷ τὸ ὑγρόν. ὅτι δὲ\nδύο ὦτα εἶχε δῆλον· Od. 23.9ἦτοι ὃ καλὸν ἄλεισον ἀναιρήσεσθαι ἔμελλεχρύσεον ἄμφωτον. ἀμφικύπελλον δὲ λέγων αὐτὸ οὐδὲν ἄλλο σημαίνει ἢ ὅτι\nἦν ἀμφίκυρτον.’ Σιληνὸς δὲ ἀμφικύπελλόν φησι τὸ μὴ ἔχον\nὦτα. ἄλλοι δὲ τὴν ἀμφὶ ἀντὶ τῆς περὶ\nεἶναι, ἵν’ ᾖ περίποτον, τὸ πανταχόθεν πίνειν ἐπιτήδειον.\nΠαρθένιος δὲ διὰ τὸ περικεκυρτῶσθαι τὰ ὠτάρια· κυφὸν γὰρ\nεἶναι τὸ κυρτόν. Ἀνίκητος δὲ τὸ μὲν κύπελλόν φησι φιάλην\nεἶναι, τὸ δ’ ἀμφικύπελλον ὑπερφίαλον, τὸ ὑπερήφανον καὶ\nκαλόν. εἰ μὴ ἄρα τὸ ποικίλον τῇ κατασκευῇ ἄλεισον θέλει τις\nἀκούειν, ἔξω λειότητος ὄν. Πείσανδρος δέ φησιν (om.\nKinkel) Ἡρακλέα Τελαμῶνι τῆς ἐπὶ Ἴλιον στρατείας\nἀριστεῖον ἄλεισον δοῦναι.\nὅτι ἐστὶ ποτήριον ΑΜΑΛΘΕΙΑΣ ΚΕΡΑΣ καὶ ΕΝΙΑΥΤΟΣ\nκαλούμενον.\nΑΜΦΩΞΙΣ ξύλινον ποτήριον, ᾧ χρῆσθαι τοὺς ἀγροίκους Φιλητᾶς\nφησι (fr. 35 Bach), τοὺς ἀμέλγοντας\nεἰς αὐτὸ καὶ οὕτως πίνοντας.\nΑΜΥΣΤΙΣ. καλεῖται μὲν οὕτω πόσις τις, ἣν ἔστιν ἀπνευστὶ\nπίνειν μὴ μύσαντα. καλοῦσι δ’ οὕτω καὶ τὰ ποτήρια, ἀφ’ ὧν\nἔστι πιεῖν εὐμαρῶς. καὶ τὸ ῥῆμα δὲ ἐξημύστισε φασί, τὸ ἐφ᾽\nἓν πνεῦμα πιεῖν, ὡς ὁ κωμικὸς Πλάτων (I 654\nK)· λύσας δὲ ἀργὴν στάμνον εὐώδους ποτοῦἵησιν εὐθὺς κύλικος εἰς κοῖλον κύτος·ἔπειτ’ ἄκρατον κοὐ τεταργανωμένονἔπινε κἀξημύστισεν. ἔπινον δὲ τὴν ἄμυστιν μετὰ μέλους, μεμετρημένον\nπρὸς ὠκύτητα χρόνου. ὡς Ἀμειψίας (I 676 K)·\n\nαὔλει μοι μέλος·σὺ δ’ ᾆδε πρὸς τήνδ᾽, ἐκπίομαι δ’ ἐγὼ τέως.αὔλει σύ, καὶ σὺ τὴν ἄμυστιν λάμβανε.Β. οὐ χρὴ πόλλ’ ἔχειν θνητὸν ἄνθρωπον,ἀλλ’ ἐρᾶν καὶ κατεσθίειν· σὺ δὲ κάρτα φείδῃ.\nΑΝΤΙΓΟΝΙΣ ἔκπωμα ἀπὸ τοῦ βασιλέως Ἀντιγόνου, ὡς ἀπὸ\nΣελεύκου ΣΕΛΕΥΚΙΣ καὶ ἀπὸ Προυσίου ΠΡΟΥΣΙΑΣ. ΑΝΑΦΑΙΑ ἡ θερμοποτὶς παρὰ Κρησίν.ΑΡΥΒΑΛΛΟΣ ποτήριον κάτωθεν εὐρύτερον, ἄνω δὲ συνηγμένον, ὡς τὰ συσπαστὰ βαλάντια, ἃ καὶ αὐτὰ\nδιὰ τὴν ὁμοιότητα ἀρυβάλλους τινὲς καλοῦσιν. Ἀριστοφάνης\nἹππεῦσι (1094)· κατασπένδειν κατὰ τῆς κεφαλῆς ἀρυβάλλῳἀμβροσίαν. οὐ πόρρω δέ ἐστι τοῦ ἀρυστίχου ὁ ἀρύβαλλος, ἀπὸ\nτοῦ ἀρύτειν καὶ βάλλειν. λέγουσι δὲ καὶ πρόχουν ἄρυστιν.\nΣοφοκλῆς (fr. 697 N)· κακῶς σὺ πρὸς θεῶν ὀλουμένη,ἣ τὰς ἀρύστεις ὧδ’ ἔχουσ’ ἐκώμασας. ἐστὶ δὲ καὶ πόλις Ἰώνων Ἄρυστις.\nΑΡΓΥΡΙΣ εἶδος ποτηρίου, οὐ μόνον ἐξ ἀργύρου. Ἀναξίλας\n(II 275 K)· καὶ πίνειν ἐξ ἀργυρίδων χρυσῶν.\nΒΑΤΙΑΚΙΟΝ, λαβρώνιος, τραγέλαφος, πρίστις, ποτηρίων\nὀνόματα. Περσικὴ δὲ φιάλη ἡ βατιάκη.\nἈλεξάνδρου δὲ τοῦ βασιλέως ἐν ταῖς Ἐπιστολαῖς ταῖς πρὸς\nτοὺς ἐν τῇ Ἀσίᾳ σατράπας φέρεταί τις ἐπιστολὴ ἐν ᾗ ταῦτα\nγέγραπται· ‘βατιάκαι ἀργυραῖ κατάχρυσοι τρεῖς. κόνδυα\nἀργυρᾶ ροϚʹ· τούτων ἐπίχρυσα λγʹ.\nτισιγίτης ἀργυροῦς εἷς. μύστροι ἀργυροῖ κατάχρυσοι\nλβʹ. λαγυνοθήκη ἀργυρᾶ μία. οἰνοφόρον\nβαρβαρικὸν ἀργυροῦν ποικίλον ἕν. ἄλλα ποτήρια παντοδαπὰ\nμικρὰ κθʹ, ἄλλα ποτήρια μικρά ῥυτὰ\nκαὶ βατιάκαι Λυκιουργεῖς ἐπίχρυσοι καὶ θυμιατήρια καὶ\nτρυβλία.’\nΒΗΣΣΑ ποτήριον παρ’ Ἀλεξανδρεῦσι πλατύτερον ἐκ τῶν κάτω\nμερῶν, ἐστενωμένον ἄνωθεν.\nΒΑΥΚΑΛΙΣ. ἐν Ἀλεξανδρείᾳ καὶ αὕτη, ὡς Σώπατρος ὁ παρῳδός·\nβαυκαλὶς ἡ τετράκυκλος. καὶ πάλιν νᾶμα μελισσῶν ἡδὺ μὲν ὄρθρουκαταβαυκαλίσαι τοῖς ὑπὸ πολλῆςκραιπαλοβόσκου δίψης κατόχοις. κατασκευάζουσι δέ, φησίν, οἱ ἐν Ἀλεξανδρείᾳ τὴν\nὕαλον μεταρρυθμίζοντες πολλαῖς καὶ ποικίλαις ἰδέαις\nποτηρίων, παντὸς τοῦ πανταχόθεν κατακομιζομένου κεράμου τὴν\nἰδέαν μιμούμενοι. Λύσιππον τὸν ἀνδριαντοποιόν φασι Κασάνδρῳ\nχαριζόμενον, ὅτε συνῴκισε τὴν Κασάνδρειαν, φιλοδοξοῦντι καὶ\nβουλομένῳ ἴδιόν τινα εὑρέσθαι κέραμον\nδιὰ τὸ πολὺν ἐξάγεσθαι τὸν Μενδαῖον οἶνον ἐκ τῆς πόλεως,\nφιλοτιμηθῆναι καὶ πολλὰ καὶ παντοδαπὰ γένη παραθέμενον\nκεραμίων ἐξ ἑκάστου ἀποπλασάμενον ἴδιον ποιῆσαι πλάσμα.\nΒΙΚΟΣ. Ξενοφῶν Ἀναβάσεως πρώτῳ (c. 9, 25)·\n‘Κῦρος ἔπεμπε βίκους οἴνου ἡμιδεεῖς.’ ἐστὶ δὲ φιαλῶδες\nποτήριον κατὰ τὸν Παριανὸν Πολυδεύκην.\nΒΟΜΒΥΛΙΟΣ, θηρίκλειον Ῥοδιακόν, οὗ περὶ τῆς ἰδέας Σωκράτης\nφησίν· ‘οἱ μὲν ἐκ φιάλης πίνοντες ὅσον θέλουσι τάχιστ᾽\nἀπαλλαγήσονται, οἱ δ’ ἐκ βομβυλιοῦ κατὰ μικρὸν στάζοντος\n...’ ἐστὶ δὲ καὶ ζῷόν τι.\nΒΡΟΜΙΑΔΕΣ, ἔκπωμα ὅμοιον τοῖς μακροτέροις τῶν σκύφων.\nΓΡΑΜΜΑΤΙΚΟΝ ΕΚΠΩΜΑ τὸ γράμματα ἔχον ἐγκεχαραγμένα. Ἄλεξις\n(II 397 K)· τὴν ὄψιν εἴπω τοῦ ποτηρίου γέ σοιπρώτιστον. ἦν γὰρ στρογγύλον, μικρὸν πάνυ,παλαιόν, ὦτα συντεθλασμένον σφόδρα,ἔχον κύκλῳ τε γράμματ᾽. Β. ἆρά γ’ ἕνδεκαχρυσᾶ ‘Διὸς σωτῆρος’; Α. οὐκ ἄλλου μὲν οὖν. τοιοῦτον εἴδομεν ποτήριον γραμματικὸν ἀνακείμενον\nἐν Καπύῃ τῆς Καμπανίας τῇ Ἀρτέμιδι, ἀργυροῦν, ἐκ τῶν\nὉμηρικῶν ἐπῶν κατεσκευασμένον καὶ ἐντετυπωμένα ἔχον τὰ ἔπη\nχρυσοῖς γράμμασιν, ὡς τὸ Νέστορος ὄν.\nἈχαιὸς δ’ ὁ τραγικὸς ἐν Ὀμφάλῃ καὶ αὐτὸς περὶ γραμματικοῦ\nποτηρίου ποιεῖ τοὺς Σατύρους τάδε λέγοντας (fr. 33\nN)· ὁ δὲ σκύφος με τοῦ θεοῦ καλεῖ πάλαιτὸ γράμμα φαίνων, δέλτ᾽, ἰῶτα καὶ τρίτονοὖ, νῦ τό τ’ ὖ πάρεστι, κοὐκ ἀπουσίανἐκ τοὐπέκεινα σὰν τό τ’ οὖ κηρύσσετον. ἐν τούτοις λείπει τὸ ὖ στοιχεῖον, ἐπεὶ πάντες οἱ\nἀρχαῖοι τῷ οὖ ἀπεχρῶντο οὐ μόνον ἐφ’ ἧς νῦν τάττεται\nδυνάμεως, ἀλλὰ καὶ ὅτε τὴν δίφθογγον ἔδει σημαίνειν διὰ τοῦ\nοὖ μόνου γράφουσι. παραπλησίως δὲ καὶ τὸ εἶ γράφουσιν καὶ\nὅταν καθ’ αὑτὸ μόνον ἐκφωνῆται καὶ ὅταν συζευγνυμένου τοῦ\nἰῶτα. κἀν τοῖς προκειμένοις οὖν οἱ Σάτυροι τοῦ Διονύσου τὴν\nτελευταίαν συλλαβὴν διὰ τοῦ οὖ μόνου ὡς βραχέος\nἐγκεχαραγμένου ἐδήλωσαν ὅτι συνυπακούεσθαι δεῖ καὶ τὸ ὖ,\nἵν’ ᾖ Διονύσου. τὸ δὲ σὰν ἀντὶ τοῦ σίγμα Δωρικῶς εἰρήκασιν.\nοἱ γὰρ μουσικοί, καθάπερ πολλάκις Ἀριστόξενός φησι, τὸ\nσίγμα λέγειν παρῃτοῦντο διὰ τὸ σκληρόστομον εἶναι καὶ\nἀνεπιτήδειον αὐλῷ· τὸ δὲ ῥῶ διὰ τὸ εὔκολον πολλάκις\nπαραλαμβάνουσι. καὶ τοὺς ἵππους τοὺς τὸ Σ ἐγκεχαραγμένον ἔχοντας σαμφόρας καλοῦσιν.\nἈριστοφάνης Νεφέλαις (122)· οὔτ’ αὐτὸς οὔθ’ ὁ ζύγιος οὔθ’ ὁ σαμφόρας. καὶ Πίνδαρος δέ φησι (fr. 79 B4).\nπρὶν μὲν ἧρπε σχοινοτένειά τ’ ἀοιδὰκαὶ τὸ σὰν κίβδηλον ἀπὸ στομάτων.\nμνημονεύει δὲ τοῦ γραμματικοῦ ἐκπώματος ὡς οὕτως\nκαλουμένου Εὔβουλος ἐν Νεοττίδι οὕτως (II 188\nK)· μισῶ κάκιστον γραμματικὸν ἔκπωμ’ ἀεί.ἀτὰρ ὡς ὅμοιον οὑμὸς υἱὸς ᾤχετοἔχων φιάλιον τῷδε. Β. πολλὰ γίνεταιὅμοια.\nΓΥΑΛΑΣ. Φιλητᾶς ἐν Ἀτάκτοις (fr. 41 Bach)\nΜεγαρέας οὕτω φησὶ καλεῖν τὰ ποτήρια, γυάλας. Παρθένιος δ᾽\nὁ τοῦ Διονυσίου ἐν αʹ περὶ τῶν παρὰ τοῖς\nἱστορικοῖς Λέξεων ζητουμένων φησί· ‘γυάλας ποτηρίου εἶδος,\nὡς Μαρσύας γράφει ὁ ἱερεὺς τοῦ Ἡρακλέους οὕτως (scr.\nAl. M. p. 45)· ‘ὅταν εἰσίῃ ὁ βασιλεὺς εἰς τὴν\nπόλιν, ὑπαντᾶν οἴνου πλήρη γυάλαν ἔχοντά τινα, τὸν δὲ\nλαβόντα σπένδειν’.’\nΔΕΙΝΟΣ. ὅτι καὶ τοῦτο ποτηρίου ὄνομα Διονύσιος ὁ\nΣινωπεὺς ἐν Σῳζούσῃ καταλέγων ὀνόματα ποτηρίων μνημονεύει\nκαὶ τούτου λέγων οὕτως (II 427 K)· ὅσα δ’ ἐστὶν εἴδη θηρικλείων τῶν καλῶν,γύναι δικότυλοι, τρικότυλοι, δεῖνος μέγαςχωρῶν μετρητήν, κυμβίον, σκύφοι, ῥυτά·Β. ποτήρι’ ἡ γραῦς, ἄλλο δ’ οὐδὲ ἓν βλέπει. Κλεάνθης δ’ ὁ φιλόσοφος ἐν τῷ περὶ Μεταλήψεως ἀπὸ\nτῶν κατασκευασάντων φησὶν ὀνομασθῆναι τήν τε Θηρίκλειον\nκύλικα καὶ τὴν Δεινιάδα. Σέλευκος δ’\nεἰπὼν ἐκπώματος εἶναι γένος τὸν δεῖνον παρατίθεται\nΣτράττιδος ἐκ Μηδείας (I 720 K)· οἶσθ’ ᾧ προσέοικεν, ὦ Κρέων, τὸ βρέγμα σου;ἐγᾦδα· δείνῳ περὶ κάτω τετραμμένῳ. Ἀρχέδικος δ’ ἐν Διαμαρτάνοντι παράγων οἰκέτην τινὰ\nπερὶ ἑταιρίδων διαλεγόμενόν φησι (III 276 K)·\nΝικοστράτην τιν’ ἤγαγον πρῴην σφόδραγρυπήν, Σκοτοδίνην ἐπικαλουμένην, ὅτιδεῖνόν ποτ’ ἦρεν ἀργυροῦν ἐν τῷ σκότῳ.Β. δεῖνον καὶ δεινόν, ὦ θεοί. ἐστὶ καὶ γένος ὀρχήσεως, ὡς Ἀπολλοφάνης ἐν Δαλίδι\n(I 797 K) παρίστησιν· οὑτοσὶ δεῖνος τι δεινος καὶ καλαθίσκος οὑτοσί. Τελέσιλλα δὲ ἡ Ἀργεία (fr. 7 B4) καὶ\nτὴν ἅλω καλεῖ δῖνον. Κυρηναῖοι δὲ τὸν ποδονιπτῆρα δεῖνον\nὀνομάζουσιν, ὡς Φιλητᾶς φησιν ἐν Ἀτάκτοις (fr.\n42).\nΔΕΠΑΣΤΡΟΝ. Σιληνὸς καὶ Κλείταρχος ἐν Γλώσσαις παρὰ\nΚλειτορίοις τὰ ποτήρια καλεῖσθαι. Ἀντίμαχος δ’ ὁ Κολοφώνιος\nἐν πέμπτῳ Θηβαίδος φησί (fr. 16 K)· πάντα μάλ’ ὅσσ’ Ἄδρηστος ἐποιχομένους ἐκέλευσεῥεξέμεν· ἐν μὲν ὕδωρ, ἐν δ’ ἀσκηθὲς μέλι χεῦανἀργυρέῳ κρητῆρι, περιφραδέως κερόωντες·νώμησαν δὲ δέπαστρα θοῶς βασιλεῦσιν Ἀχαιῶν\nἐνσχερὼ ἑστηῶσι, καὶ ἐς λοιβὴν χέον εἶθαρχρυσείῃ προχόῳ. καὶ πάλιν (fr. 15)· ἄλλοι δὲ κρητῆρα πανάργυρον ἠδὲ δέπαστραοἰσόντων χρύσεια, τά τ’ ἐν μεγάροισιν ἐμοῖσικείαται. κἀν τοῖς ἑξῆς δέ φησι (fr. 17)·\nκαὶ χρύσεια δέπαστρα καὶ ἀσκηθέος κελέβειονἔμπλειον μέλιτος, τό ῥά οἱ προφερέστερον εἴη.\nΔΑΚΤΥΛΩΤΟΝ ἔκπωμα οὕτως καλούμενον παρὰ Ἴωνι ἐν Ἀγαμέμνονι\n(fr. 1 N)· οἴσῃ δὲ δῶρον ἄξιον δραμήματοςἔκπωμα δακτυλωτόν, ἄχραντον πυρί,Πελίου μὲν ἆθλον, Κάστορος δ’ ἔργον ποδῶν. Ἐπιγένης μὲν οὖν ἀκούει τὸ ἄμφωτον ποτήριον, εἰς ὃ\nοἷόν τε τοὺς δακτύλους διείρειν ἑκατέρωθεν· ἄλλοι δὲ τὸ ἐν\nκύκλῳ τύπους ἔχον οἷον δακτύλους, ἢ τὸ ἔχον ἐξοχὰς οἷα τὰ\nΣιδώνια ποτήρια, ἢ τὸ λεῖον. ἄχραντον δὲ πυρὶ παρὰ τὸ\nὉμηρικόν (Il. 21.267)·\n‘ἄπυρον κατέθηκε λέβητα,’ τὸ ἐπιτήδειον εἰς ψυχρῶν ὑδάτων\nὑποδοχὴν ἢ τὸ πρὸς ψυχροποσίαν εὔθετον. τινὲς δὲ τὸ κέρας.\nπερὶ δὲ τὴν Μολοσσίδα οἱ βόες ὑπερφυῆ ἱστοροῦνται κέρατα\nἔχειν· περὶ ὧν τῆς κατασκευῆς Θεόπομπος ἱστορεῖ (FHG\nI 285). ἐξ ὧν πιθανὸν καὶ αὐτὸν ἐσχηκέναι.\nπλησίον δὲ τῆς Μολοσσίας ἡ Ἰωλκός, ἐν ᾗ ὁ ἐπὶ Πελίᾳ ἀγὼν ἐτέθη. ‘βέλτιον δὲ λέγειν, φησὶν ὁ\nΔίδυμος ἐν τῷ τοῦ δράματος ἐξηγητικῷ (p. 89\nSchm), ὅτι παρήκουσεν Ὁμήρου λέγοντος· Il. 22.270πέμπτῳ δ’ ἀμφίθετον φιάλην ἀπύρωτον ἔθηκεν. ἔδοξε γὰρ ἔκπωμα εἶναι· ἐστὶ δὲ χαλκίον ἐκπέταλον\nλεβητῶδες, ἐπιτηδείως ἔχον πρὸς ὑδάτων ψυχρῶν ὑποδοχάς.\nδακτυλωτὸν δ’ οἷον κύκλῳ τὴν φιάλην κοιλότητας ἔχουσαν\nἔνδοθεν οἷον δακτύλων, ἢ ἐπεὶ περιείληπται τοῖς τῶν\nπινόντων δακτύλοις. τινὲς δὲ ἀπύρωτον φιάλην τὸ κέρας· οὐ\nγὰρ γίνεται διὰ πυρός. λέγοι δ’ ἂν ἴσως κατὰ μεταφορὰν\nἔκπωμα τὴν φιάλην.’ Φιλήμων δ’ ἐν τοῖς Ἀττικοῖς Ὀνόμασιν ἢ\nΓλώτταις προθεὶς καλπίς φησι· ‘δακτυλωτὸν ἔκπωμα καὶ τὸ\nἄμφωτον, εἰς ὅ ἐστιν οἷόν τε τοὺς δακτύλους ἑκατέρωθεν\nδιείρειν. οἳ δὲ τὸ ἔχον κύκλῳ δακτυλοειδεῖς τύπους\nτινάς.’\nΕΛΕΦΑΣ. οὕτως ἐκαλεῖτο ποτήριόν τι, ὡς Δαμόξενός φησιν ἐν\nΑὑτὸν πενθοῦντι (III 348 K)· εἰ δ’ οὐχ ἱκανόν σοι, τὸν ἐλέφανθ’ ἥκει φέρωνὁ παῖς. Β. τί δ’ ἐστὶ τοῦτο, πρὸς θεῶν; Α. ῥυτὸνδίκρουνον ἡλίκον τι τρεῖς χωρεῖν χοᾶς,Ἄλκωνος ἔργον. προὔπιεν δέ μοί ποτεἐν Κυψέλοις Ἀδαῖος. μνημονεύει τοῦ ποτηρίου τούτου καὶ Ἐπίνικος ἐν\nὙποβαλλομέναις, οὗ τὸ μαρτύριον παρέξομαι ἐν τῷ περὶ τοῦ\nῥυτοῦ λόγῳ (p. 497a).\nΕΦΗΒΟΣ. τὸ καλούμενον ποτήριον ἐμβασικοίταν οὕτως φησὶ\nκαλεῖσθαι Φιλήμων ὁ Ἀθηναῖος ἐν τῷ περὶ\nἈττικῶν Ὀνομάτων ἢ Γλωσσῶν. Στέφανος δ’ ὁ κωμικὸς ἐν\nΦιλολάκωνί φησι (III 360 K)· τούτῳ προέπιεν ὁ βασιλεὺς κώμην τινά.Β. καινόν τι τοῦτο γέγονε νῦν ποτήριον;Α. κώμη μὲν οὖν τίς ἐστι περὶ τὴν Θουρίαν.Β. εἰς τὰς Ῥοδιακὰς ὅλος ἀπηνέχθην ἐγὼκαὶ τοὺς ἐφήβους, Σωσία, τοὺς δυσχερεῖς.\nΗΔΥΠΟΤΙΔΕΣ. ταύτας φησὶν ὁ Σάμιος Λυγκεὺς Ῥοδίους\nἀντιδημιουργήσασθαι πρὸς τὰς Ἀθήνησι θηρικλείους, Ἀθηναίων\nμὲν αὐτὰς τοῖς πλουσίοις διὰ τὰ βάρη χαλκευσαμένων τὸν\nῥυθμὸν τοῦτον, Ῥοδίων δὲ διὰ τὴν ἐλαφρότητα τῶν ποτηρίων\nκαὶ τοῖς πένησι τοῦ καλλωπισμοῦ τούτου μεταδιδόντων.\nμνημονεύει δ’ αὐτῶν καὶ Ἐπιγένης ἐν Ἡρωίνῃ διὰ τούτων\n(II 417 K)· ψυκτῆρα, κύαθον, κυμβία, ῥυτὰ τέτταρα,ἡδυποτίδας τρεῖς, ἡθμὸν ἀργυροῦν. Σῆμος δ’ ἐν πέμπτῃ Δηλιάδος (FHG IV\n494) ἀνακεῖσθαί φησιν ἐν Δήλῳ χρυσῆν ἡδυποτίδα\nἘχενίκης ἐπιχωρίας γυναικός, ἧς μνημονεύει καὶ ἐν τῇ\nηʹ. Κρατῖνος δ’ ὁ νεώτερός φησι (II 293\nK)· παρ’ Ἀρχεφῶντος ἡδυποτίδας δώδεκα.\nΗΡΑΚΛΕΙΟΝ. Πείσανδρος ἐν δευτέρῳ Ἡρακλείας (fr. 5\nKi) τὸ δέπας ἐν ᾧ διέπλευσεν ὁ Ἡρακλῆς τὸν\nὨκεανὸν εἶναι μέν φησιν Ἡλίου, λαβεῖν δ’ αὐτὸ παρ’ Ὠκεανοῦ\nτὸν Ἡρακλέα. μήποτε δὲ ἐπεὶ μεγάλοις ἔχαιρε ποτηρίοις ὁ\nἥρως, διὰ τὸ μέγεθος παίζοντες οἱ ποιηταὶ καὶ συγγραφεῖς πλεῖν αὐτὸν ἐν ποτηρίῳ ἐμυθολόγησαν.\nΠανύασις δ’ ἐν πρώτῳ Ἡρακλείας (fr. 7 Ki) παρὰ\nΝηρέως φησὶ τὴν τοῦ Ἡλίου φιάλην κομίσασθαι τὸν Ἡρακλέα καὶ\nδιαπλεῦσαι εἰς Ἐρύθειαν. ὅτι δὲ εἷς ἦν ὁ Ἡρακλῆς τῶν\nπλεῖστον πινόντων προείπομεν. ὅτι δὲ καὶ ὁ Ἥλιος ἐπὶ\nποτηρίου διεκομίζετο ἐπὶ τὴν δύσιν Στησίχορος μὲν οὕτως\nφησίν (fr. 8 B)· ἆμος δ’ Ὑπεριονίδας δέπας ἐσκατέβαινεχρύσεον, ὄφρα δι’ Ὠκεανοῖο περάσαςἀφίκοιθ’ ἱερᾶς ποτὶ βένθεα νυκτὸς ἐρεμνᾶςποτὶ ματέρα κουριδίαν τ’ ἄλοχον πάιδάς τε φίλους,ὃ δ’ ἐς ἄλσος ἔβα δάφναισι κατάσκιον ποσὶν πάις\nΔιός. καὶ Ἀντίμαχος δ’ οὑτωσὶ λέγει (fr. 4\nB)· τότε δὴ χρυσέῳ ἐν δέπαιἨέλιον πόμπευεν ἀγακλυμένη Ἐρύθεια. καὶ Αἰσχύλος ἐν Ἡλιάσιν (fr. 69 N)·\nἔνθ’ ἐπὶ δυσμαῖςισου πατρὸς Ἡφαιστοτευχὲςδέπας, ἐν τῷ διαβάλλειπολὺν οἰδματόεντα πόντουφέρει δρόμου πόρον οὐθεις,μελανίππου προφυγὼνἱερᾶς νυκτὸς ἀμολγόν.\nΜίμνερμος δὲ Ναννοῖ ἐν εὐνῇ φησι χρυσῇ κατεσκευασμένῃ πρὸς\nτὴν χρείαν ταύτην ὑπὸ Ἡφαίστου τὸν Ἥλιον\nκαθεύδοντα περαιοῦσθαι πρὸς τὰς ἀνατολάς, αἰνισσόμενος τὸ\nκοῖλον τοῦ ποτηρίου. λέγει δ’ οὕτως (fr. 12\nB4)· Ἠέλιος μὲν γὰρ ἔλαχεν πόνον ἤματα πάντα,οὐδέ ποτ’ ἄμπαυσις γίνεται οὐδεμίαἵπποισίν τε καὶ αὐτῷ, ἐπὴν ῥοδοδάκτυλος Ἠὼςὠκεανὸν προλιποῦσ’ οὐρανὸν εἰσαναβῇ·τὸν μὲν γὰρ διὰ κῦμα φέρει πολυήρατος εὐνή,ποικίλη Ἡφαίστου χερσὶν ἐληλαμένηχρυσοῦ τιμήεντος, ὑπόπτερος, ἄκρον ἐφ’ ὕδωρεὕδονθ’ ἁρπαλέως χώρου ἀφ’ Ἑσπερίδωνγαῖαν ἐς Αἰθιόπων, ἵνα δὴ θοὸν ἅρμα καὶ ἵπποιἑστᾶσ᾽, ὄφρ’ Ἠὼς ἠριγένεια μόλῃ.ἔνθ’ ἐπέβη ἑτέρων ὀχέων Ὑπερίονος υἱός. Θεόλυτος δ’ ἐν δευτέρῳ Ὥρων (FHG IV\n515) ἐπὶ λέβητός φησιν αὐτὸν διαπλεῦσαι, τοῦτο\nπρώτου εἰπόντος τοῦ τὴν Τιτανομαχίαν ποιήσαντος (p.\n312 Ki). Φερεκύδης δ’ ἐν τῇ τρίτῃ τῶν Ἱστοριῶν\nπροειπὼν περὶ τοῦ Ὠκεανοῦ ἐπιφέρει (FHG I 80)·\n‘ὁ δ’ Ἡρακλῆς ἕλκεται ἐπ’ αὐτὸν τὸ τόξον ὡς βαλῶν, καὶ ὁ\nἭλιος παύσασθαι κελεύει, ὃ δὲ δείσας παύεται. Ἥλιος δὲ ἀντὶ\nτούτου δίδωσιν αὐτῷ τὸ δέπας τὸ χρύσεον, ὃ αὐτὸν ἐφόρει σὺν\nταῖς ἵπποις, ἐπὴν δύνῃ, διὰ τοῦ Ὠκεανοῦ τὴν νύκτα πρὸς\nἑῴην, ἵν’ ἀνίσχει ὁ ἥλιος. ἔπειτα πορεύεται\nἩρακλῆς ἐν τῷ δέπαι τούτῳ ἐς τὴν Ἐρύθειαν. καὶ ὅτε δὲ ἦν ἐν\nτῷ πελάγει, Ὠκεανὸς πειρώμενος αὐτοῦ\nκυμαίνει τὸ δέπας φανταζόμενος. ὃ δὲ τοξεύειν αὐτὸν μέλλει,\nκαὶ αὐτὸν δείσας Ὠκεανὸς παύσασθαι κελεύει.’\nΗΘΑΝΙΟΝ. Ἑλλάνικος ἐν Αἰγυπτιακοῖς οὕτως γράφει (FHG\nI 66)· ‘Αἰγυπτίων ἐν τοῖς οἴκοις κεῖται φιάλη\nχαλκῆ καὶ κύαθος χαλκοῦς καὶ ἠθάνιον χάλκεον.’\nΗΜΙΤΟΜΟΣ ἔκπωμά τι παρ’ Ἀττικοῖς ἀπὸ τοῦ σχήματος\nὀνομασθέν, φησὶν Πάμφιλος ἐν Γλώσσαις.\nΘΗΡΙΚΛΕΙΟΣ. ἡ κύλιξ αὕτη ἐγκάθηται περὶ τὰς λαγόνας ἱκανῶς\nβαθυνομένη ὦτά τε ἔχει βραχέα ὡς ἂν κύλιξ οὖσα. καὶ μήποτε\nἌλεξις ἐν Ἡσιόνῃ θηρικλείῳ ποιεῖ τὸν Ἡρακλέα πίνοντα, ὅταν\nοὑτωσὶ λέγῃ (II 324 K)· γενόμενος δ’ ἔννους μόλιςᾔτησε κύλικα καὶ λαβὼν ἑξῆς πυκνὰςἕλκει, καταντλεῖ, κατά τε τὴν παροιμίαναἰεί ποτ’ εὖ μὲν ἀσκός, εὖ δὲ θύλακοςἅνθρωπός ἐστιν. ὅτι δὲ κύλιξ ἐστὶν ἡ θηρίκλειος σαφῶς παρίστησιν\nΘεόφραστος ἐν τῇ περὶ Φυτῶν Ἱστορίᾳ (5, 3, 2).\nδιηγούμενος γὰρ περὶ τῆς τερμίνθου φησί· ‘τορνεύεσθαι δὲ ἐξ\nαὐτῆς καὶ κύλικας θηρικλείους, ὥστε μηδένα ἂν\nδιαγνῶναι πρὸς τὰς κεραμέας.’ κατασκευάσαι δὲ λέγεται τὴν\nκύλικα ταύτην Θηρικλῆς ὁ Κορίνθιος κεραμεύς, ἀφ’ οὗ καὶ\nτοὔνομα ἔχει, γεγονὼς τοῖς χρόνοις κατὰ τὸν κωμικὸν\nἈριστοφάνη. μνημονεύει δὲ τῆς κύλικος Θεόπομπος μὲν ἐν\nΝεμέᾳ οὕτως (I 741 K)· ΣΠΙ. χώρει σὺ δεῦρο, Θηρικλέους πιστὸν τέκνον,γενναῖον εἶδος, ὄνομά σοι τί θώμεθα;ἆρ’ εἶ κάτοπτρον φύσεος; ἢν πλῆρες δοθῇς,\nοὐδέν ποτ’ ἄλλο. δεῦρο δή, γεμίσω σ’ ἐγώ.γραῦ Θεολύτη, γραῦ. ΘΕΟΛ. τί με καλεῖς σύ,\nφίλτατε;ΣΠΙ. ἵν’ ἀσπάσωμαι· δεῦρο παρ’ ἐμέ, Θεολύτη,παρὰ τὸν νέον ξύνδουλον. οὑτωσὶ καλῶς.ΘΕΟΛ. Σπινθὴρ τάλας, πειρᾷς με. ΣΠΙ. ναί, τοιοῦτό\nτι·φιλοτησίαν δὲ τήνδε σοι προπίομαι.δέξαι· πιοῦσα δ’ ὁπόσον ἄν σοι θυμὸς ᾖ,παράδος τὸ περιόν. Κλεάνθης δ’ ἐν τῷ περὶ Μεταλήψεως συγγράμματί\nφησι· ‘τὰ τοίνυν εὑρήματα καὶ ὅσα τοιαῦτα ἔτι καὶ τὰ λοιπά\nἐστιν, οἷον Θηρίκλειος, Δεινιάς, Ἰφικρατίς· ταῦτα γὰρ\nπρότερον συνιστορεῖν τοὺς εὑρόντας. φαίνεται δ’ ἔτι καὶ\nνῦν· εἰ δὲ μὴ ποιεῖ τοῦτο, μεταβεβληκὸς ἂν εἴη μικρὸν\nτοὔνομα. ἀλλά, καθάπερ εἴρηται, οὐκ ἔστιν πιστεῦσαι τῷ\nτυχόντι.’ ἄλλοι δ’ ἱστοροῦσι θηρίκλειον ὀνομασθῆναι τὸ\nποτήριον διὰ τὸ δορὰς θηρίων αὐτῷ ἐντετυπῶσθαι. Πάμφιλος δ᾽\nὁ Ἀλεξανδρεὺς ἀπὸ τοῦ τὸν Διόνυσον τοὺς θῆρας κλονεῖν\nσπένδοντα ταῖς κύλιξι ταύταις κατ’ αὐτῶν.\nμνημονεύει τοῦ ἐκπώματος καὶ Ἀντιφάνης ἐν Ὁμοίοις οὕτως\n(II 82 K)· ὡς δ’ ἐδείπνησαν (συνάψαι βούλομαι γὰρ τἀν μέσῳ)καὶ Διὸς σωτῆρος ἦλθε Θηρίκλειον ὄργανον,τῆς τρυφερᾶς ἀπὸ Λέσβου σεμνογόνου σταγόνοςπλῆρες, ἀφρίζον, ἕκαστος δεξιτερᾷ δ’ ἔλαβεν.\nκαὶ Εὔβουλος ἐν μὲν Δόλωνι (II 175\nK)· διένιψα δ’ οὐδὲν σκεῦος οὐδεπώποτε·καθαρώτερον γὰρ τὸν κέραμον εἰργαζόμηνἢ Θηρικλῆς τὰς κύλικας, ἡνίκ’ ἦν νέος. ἐν δὲ Κυβευταῖς (ibid. 183)· ἄρτι μὲν μάλ’ ἀνδρικὴντῶν θηρικλείων ὑπεραφρίζουσαν παρα,κωθωνόχειλον, ψηφοπεριβομβήτριαν,μέλαιναν, εὐκύκλωτον, ὀξυπύνδακα,στίλβουσαν, ἀνταυγοῦσαν, ἐκνενιμμένην,κισσῷ κάρα βρύουσαν, ἐπικαλούμενοιεἷλκον Διὸς σωτῆρος. Ἀραρὼς δ’ ἢ Εὔβουλος ἐν Καμπυλίωνι (II 179\nK)· ὦ γαῖα κεραμί, τίς σε Θηρικλῆς ποτεἔτευξε κοίλης λαγόνος εὐρύνας βάθος;ἦ που κατειδὼς τὴν γυναικείαν φύσιν,ὡς οὐχὶ μικροῖς ἥδεται ποτηρίοις; Ἄλεξις δ’ ἐν Ἱππεῖ (II 328 K)· καὶ θηρίκλειός τις κύλιξ, στέφανον κύκλῳἔχουσα χρυσοῦν· οὐ γὰρ ἐπίτηκτόν τινα. καὶ ἐν Ἱππίσκῳ (II 299 K)· μεστὴν ἀκράτου θηρίκλειον ἔσπασεκοίλην ὑπερθύουσαν ...\nΤίμαιος δ’ ἐν τῇ ὀγδόῃ καὶ εἰκοστῇ τῶν Ἱστοριῶν (FHG\nI 226) θηρικλείαν καλεῖ τὴν κύλικα γράφων οὕτως·\n‘Πολύξενός τις τῶν ἐκ Ταυρομενίου\nμεθεστηκότων ταχθεὶς ἐπὶ τὴν πρεσβείαν ἕτερά τε δῶρα παρὰ\nτοῦ Νικοδήμου καὶ κύλικα θηρικλείαν λαβὼν ἐπανῆκεν.’ Ἀδαῖος\nδ’ ἐν τοῖς περὶ Διαθέσεως τὸ αὐτὸ ὑπολαμβάνει θηρίκλειον\nεἶναι καὶ καρχήσιον. ὅτι δὲ διαφέρει σαφῶς παρίστησι\nΚαλλίξεινος ἐν τοῖς περὶ Ἀλεξανδρείας φάσκων (cf. V\np. 199 b) τινὰς ἔχοντας θηρικλείους πομπεύειν,\nτοὺς δὲ καρχήσια. ὁποῖον δ’ ἐστὶ τὸ καρχήσιον ἐν τοῖς ἑξῆς\nλεχθήσεται. καλεῖται δέ τις καὶ θηρίκλειος κρατήρ, οὗ\nμνημονεύει Ἄλεξις ἐν Κύκνῳ (II 339 K)· φαιδρὸς δὲ κρατὴρ θηρίκλειος ἐν μέσῳἕστηκε λευκοῦ νέκταρος παλαιγενοῦςπλήρης, ἀφρίζων· ὃν λαβὼν ἐγὼ κενὸντρίψας, ποήσας λαμπρόν, ἀσφαλῆ βάσινστήσας, συνάψας καρπίμοις κισσοῦ κλάδοιςἔστεψα. θηλυκῶς δὲ τὴν θηρίκλειον εἶπε Μένανδρος ἐν\nΘεοφορουμένῃ (III 65 K)· μέσως μεθύων τὴν θηρίκλειον ἔσπασε. καὶ ἐν Μηναγύρτῃ (ib. 93)· προπίνων θηρίκλειον τρικότυλον. καὶ Διώξιππος ἐν Φιλαργύρῳ (ib. 359)·\nτῆς θηρικλείου τῆς μεγάλης χρεία ἐστί μοι.ΑΙΣΧ. εὖ οἶδα. Α. καὶ τῶν Ῥοδιακῶν. ἥδιστα γὰρἐκ τῶν τοιούτων, Αἰσχρέα, ποτηρίωνεἴωθα πίνειν. Πολέμων δ’ ἐν πρώτῳ περὶ τῆς Ἀθήνησιν Ἀκροπόλεως\nοὐδετέρως ὠνόμασεν εἰπών (fr. 1 Pr)· ‘τὰ χρυσᾶ\nθηρίκλεια ὑπόξυλα Νεοπτόλεμος\nἀνέθηκεν.’\nἈπολλόδωρος δ’ ὁ Γελῷος ἐν Φιλαδέλφοις ἢ Ἀποκαρτεροῦντί\nφησιν (III 279 K)· ἐφεξῆς στρώματ᾽, ἀργυρώματα,θηρίκλειοι καὶ τορευτὰ πολυτελῆ\nποτήριαἕτερα. Ἀριστοφῶν δ’ ἐν Φιλωνίδῃ (II 281 K)·\nτοιγαροῦν ἐμοὶ μὲν ἀρτίως ὁ δεσπότηςδι’ ἀρετὴν τῶν θηρικλείων εὐκύκλωτον ἀσπίδα,ὑπεραφρίζουσαν, τρυφῶσαν, ἴσον ἴσῳ κεκραμένην,προσφέρων ἔδωκεν· οἶμαι, χρηστότητος οὕνεκα.εἶτ’ ἐλευθέραν ἀφῆκε βαπτίσας ἐρρωμένως. Θεόφιλος δ’ ἐν Βοιωτίᾳ (II 473 K)·\nτετρακότυλον δὲ κύλικα κεραμέαν τινὰτῶν θηρικλείων, πῶς δοκεῖς, κεραννύεικαλῶς, ἀφρῷ ζέουσαν. οὐδ’ ἂν Αὐτοκλῆςοὕτως μὰ τὴν Γῆν εὐρύθμως τῇ δεξιᾷἄρας ἐνώμα. ἐν δὲ Προιτίσι (ib. 476)· καὶ κύλικα .... θηρίκλειον εἰσφέρειπλέον ἢ κοτύλας χωροῦσαν ἕπτ’ Ἀγαθῆς Τύχης. ΙΣΘΜΙΟΝ. Πάμφιλος ἐν τοῖς περὶ Ὀνομάτων Κυπρίους\nτὸ ποτήριον οὕτως καλεῖν.\nΚΑΔΟΣ. Σιμμίας ποτήριον, παρατιθέμενος Ἀνακρέοντος\n(fr. 17 B4)· ἠρίστησα μὲν ἰτρίου λεπτοῦ μικρὸν\nἀποκλάς,οἴνου δ’ ἐξέπιον κάδον.\nἘπιγένης δ’ ἐν Μνηματίῳ φησίν (II 418\nK)· κρατῆρες, κάδοι,ὁλκεῖα, κρουνεῖ᾽. Β. ἔστι γὰρ κρουνεῖα; Α. ναί·λουτήρι᾽— ἀλλὰ τί καθ’ ἕκαστον δεῖ\nλέγειν;ὄψει γὰρ αὐτός. Β. βασιλέως υἱὸν λέγειςΚαρῶν ἀφῖχθαι δηλαδὴ Πιξώδαρον. Ἡδύλος Ἐπιγράμμασι· πίνωμεν· καὶ γάρ τι νέον, καὶ γάρ τι παρ’ οἶνονεὕροιμ’ ἂν λεπτὸν καί τι μελιχρὸν ἔπος.ἀλλὰ κάδοις Χίου με κατάβρεχε καὶ λέγε ‘παῖζε,Ἡδύλε’. μισῶ ζῆν ἐς κενόν, οὐ μεθύων. καὶ ἐν ἄλλῳ· ἐξ ἠοῦς εἰς νύκτα καὶ ἐκ νυκτὸς πάλι Σωκλῆςεἰς ἠοῦν πίνει τετραχόοισι κάδοις,εἶτ’ ἐξαίφνης που τυχὸν οἴχεται. ἀλλὰ παρ’ οἶνονΣικελίδου παίζει πουλὺ μελιχρότερον,ἐστὶ δὲ δή, πολὺ δὴ στιβαρώτερος. ὡς δ᾽\nἐπιλάμπειἡ χάρις, ὥστε φίλει καὶ γράφε καὶ μέθυε. Κλείταρχος δ’ ἐν ταῖς Γλώσσαις τὸ κεράμιόν φησιν\nἼωνας κάδον καλεῖν. Ἡρόδοτος δ’ ἐν τῇ τρίτῃ (c.\n20) ‘φοινικηίου, φησίν, οἴνου κάδον.’\nΚΑΔΙΣΚΟΣ. Φιλήμων ἐν τῷ προειρημένῳ (p. 469a)\nσυγγράμματι ποτηρίου εἶδος. ἀγγεῖον δ’ ἐστὶν ἐν ᾧ τοὺς\nκτησίους Δίας ἐγκαθιδρύουσιν, ὡς Ἀντικλείδης φησὶν ἐν τῷ Ἐξηγητικῷ γράφων οὕτως\n(fr. 13 M)· ‘Διὸς κτησίου σημεῖα ἱδρύεσθαι\nχρὴ ὧδε· καδίσκον καινὸν δίωτον ἐπιθηματοῦντα στέψαι τὰ ὦτα\nἐρίῳ λευκῷ καὶ ἐκ τοῦ ὤμου τοῦ δεξιοῦ καὶ ἐκ τοῦ μετώπου\n.... τοῦ κροκίου, καὶ ἐσθεῖναι ὅ τι ἂν εὕρῃς καὶ εἰσχέαι\nἀμβροσίαν. ἡ δ’ ἀμβροσία ὕδωρ ἀκραιφνές, ἔλαιον, παγκαρπία·\nἅπερ ἔμβαλε.’ μνημονεύει τοῦ καδίσκου καὶ Στράττις ὁ\nκωμικὸς ἐν Λημνομέδᾳ λέγων οὕτως (I 717 K)·\nἙρμῆς, ὃν ἕλκουσ’ οἳ μὲν ἐκ προχοιδίου,οἳ δ’ ἐκ καδίσκου σ᾽ ἴσον ἴσῳ\nκεκραμένον.\nΚΑΝΘΑΡΟΣ. ὅτι μὲν πλοίου ὄνομα κοινόν, ὅτι δὲ καὶ ποτήριόν\nτι οὕτω καλεῖται Ἀμειψίας ἐν Ἀποκοτταβίζουσί φησι (I\n670 K)· ἡ Μανία, φέρ’ ὀξύβαφα καὶ κανθάρους. Ἄλεξις δ’ ἐν Κρατείᾳ (II 338 K) — ὁ\nδὲ λόγος περί τινος ἐν καπηλείῳ πίνοντοσ — εἶθ’ ὁρῶ τὸν Ἑρμαίσκον τῶν ἁδρῶν τούτων τινὰκάνθαρον καταστρέφοντα, πλησίον δὲ κείμενονστρωματέα τε καὶ γύλιον αὐτοῦ. Εὔβουλος δ’ ἐν Παμφίλῳ πολλάκις μεμνημένος τοῦ\nὀνόματός φησιν (II 192 K)· ἐγὼ δὲ (καὶ γὰρ ἔτυχεν ὂν καταντικρὺτῆς οἰκίας καινὸν καπηλεῖον μέγα)\nἐνταῦθ’ ἐπετήρουν τὴν τροφὸν τῆς παρθένου,κεράσαι κελεύσας τὸν κάπηλόν μοι χόαὀβολοῦ παραθεῖναί θ’ ὡς μέγιστον κάνθαρον. καὶ πάλιν· ὁ δὲ κάνθαρος πάλαι δὴ καινὸς ὡς ξηραίνεται. καὶ ἔτι· ἅμα δὲ λαβοῦσ’ ἠφάνικε πηλίκον τινὰοἴεσθε μέγεθος ἀρεσιαν μέγαν πάνυ,καὶ ξηρὸν ἐπόησ’ εὐθέως τὸν κάνθαρον. Ξέναρχος δ’ ἐν Πριάπῳ φησὶ τάδε (II 472\nK)· σὺ δὲ μηκέτ’ ἔγχει, παιδάριον, εἰς ἀργυροῦν,εἰς τὸ βαθὺ δ’ ἐπανάγωμεν· εἰς τὸν κάνθαρον,παιδάριον, ἔγχει, νὴ Δί’ εἰς τὸν κάνθαρον. Ἐπιγένης Ἡρωίνῃ (II 417 K)· ἀλλ’ οὐδὲ κεραμεύουσι νῦν τοὺς κανθάρους,ὦ τάλαν, ἐκείνους τοὺς ἁδρούς, ταπεινὰ δὲκαὶ γλαφυρὰ πάντες .... ὡσπερεὶαὐτὰ τὰ ποτήρι᾽, οὐ τὸν οἶνον πιόμενοι.\nΣωσικράτης Φιλαδέλφοις (III 391 K)·λεπτὴ δὲ κυρτοῖς ἐγγελῶσα κύμασιναὔρα, κόρη Σκείρωνος, ἡσύχῳ ποδὶπροσῆγε πρᾴως καὶ καλῶς τὸν κάνθαρον. Φρύνιχος Κωμασταῖς (I 374 K)· εἶτα κεραμεύων ἂν οἴκοι σωφρόνως Χαιρέστρατοςἑκατὸν ἂν τῆς ἡμέρας ἔκλαιεν οἴνου\nκανθάρους.\nΝικόστρατος Διαβόλῳ (II 222 K)·\nἡ ναῦς δὲ πότερον εἰκόσορός ἐστ’ ἢ κύκνοςἢ κάνθαρος; τουτὶ γὰρ ἂν πύθωμ’ ἔτι,αὐτὸς περανῶ τὰ πάντ᾽. Β. ἀμέλει κυκνοκάνθαρος·ἐξ ἀμφοτέρων τούτων κεκεραμευμένος Μένανδρος δὲ Ναυκλήρῳ (fr. 348 K)·\nἥκει λιπὼν Αἰγαῖον ἁλμυρὸν βάθος (Eur. Tro.\n1)Θεόφιλος ἡμῖν, ὦ Στράτων. ὡς ἐς καλὸντὸν υἱὸν εὐτυχοῦντα καὶ σεσωσμένονπρῶτος λέγω σοι τόν τε χρυσοῦν κάνθαρον.ΣΤΡ. ποῖον; τὸ πλοῖον; Α. οὐδὲν οἶσθας,\nἄθλιε.\nκαὶ μετ’ ὀλίγα·\nΣΤΡ. τὴν ναῦν σεσῶσθαί μοι λέγεις; Α. ἔγωγε μὴνκείνην ναῦν Καλλικλῆς ἐποίησετὸν καλούμενον, Εὐφράνωρ δ᾽ ἐκυβέρνα\nΘούριος. Πολέμων δ’ ἐν τοῖς πρὸς Ἀντίγονον περὶ Ζωγράφων\nφησίν (fr. 63 Pr)· ‘Ἀθήνησιν ἐν τῷ τοῦ\nΠειρίθου γάμῳ πεποίηκεν Ἵππυς τὴν μὲν οἰνοχόην καὶ τὸ\nκύπελλον λίθινα, χρυσῷ τὰ χείλη περιτεραμνίσας, τὰς δὲ\nκλισίας ἐλατίνας χαμᾶζε ποικίλοις στρώμασι κεκοσμημένας,\nἐκπώματα δὲ κεραμέους κανθάρους, καὶ τὸν λύχνον ὁμοίως\nτὸν ἐκ τῆς ὀροφῆς ἐξηρτημένον, ἀνακεχυμένας\nἔχοντα τὰς φλόγας.’ ὅτι δὲ καὶ ἀπὸ\nΚανθάρου κεραμέως ὠνομάσθη τὸ ἔκπωμα Φιλέταιρός φησιν ἐν\nἈχιλλεῖ (II 231 K)· Πηλεύς· ὁ Πηλεὺς δ’ ἐστὶν ὄνομα κεραμέως (Eur.\nIph. A. 701),ξηροῦ λυχνοποιοῦ, Κανθάρου, πενιχροῦ πάνυ,ἀλλ’ οὐ τυράννου, νὴ Δί᾽. ὅτι δὲ καὶ γυναικεῖον κοσμάριόν ἐστιν κάνθαρος\nἈντιφάνης εἴρηκεν ἐν Βοιωτίᾳ (ib. 36).\nΚΑΡΧΗΣΙΟΝ. Καλλίξεινος ὁ Ῥόδιος ἐν τοῖς περὶ Ἀλεξανδρείας\nφησὶν (FHG III 65) ὅτι ποτήριόν ἐστιν\nἐπίμηκες, συνηγμένον εἰς μέσον ἐπιεικῶς, ὦτα ἔχον μέχρι τοῦ\nπυθμένος καθήκοντα. ἐστὶ δὲ ἱκανῶς ἐπίμηκες τὸ\nποτήριον τὸ καρχήσιον, καὶ τάχα διὰ τὸ ἀνατετάσθαι οὕτως\nὠνόμασται. ἀρχαιότατον δ’ ἐστὶ ποτήριον τὸ καρχήσιον, εἴ γε\nὁ Ζεὺς ὁμιλήσας Ἀλκμήνῃ ἔδωκε δῶρον αὐτὸ τῆς μίξεως, ὡς\nΦερεκύδης ἐν τῇ δευτέρᾳ (FHG I 77) ἱστορεῖ καὶ\nἩρόδωρος ὁ Ἡρακλεώτης (FHG II 29). Ἀσκληπιάδης\nδ’ ὁ Μυρλεανὸς κεκλῆσθαί φησιν αὐτὸ ἀπό τινος τῶν ἐν τῇ νηὶ\nκατασκευασμάτων. ‘τοῦ γὰρ ἱστοῦ τὸ μὲν κατωτάτω πτέρνα\nκαλεῖται, ᾗ ἐμπίπτει εἰς τὴν ληνόν, τὸ δ’ οἷον εἰς μέσον\nτράχηλος, τὸ δὲ πρὸς τῷ τέλει καρχήσιον. ἔχει δὲ τοῦτο\nκεραίας ἄνωθεν νευούσας ἐφ’ ἑκάτερα τὰ μέρη, καὶ ἐπίκειται\nτὸ λεγόμενον αὐτῷ θωράκιον, τετράγωνον πάντῃ πλὴν τῆς\nβάσεως καὶ τῆς κορυφῆς· αὗται δὲ\nπροὔχουσι μικρὸν ἐπ’ εὐθείας ἐξωτέρω. ἐπὶ δὲ τοῦ θωρακίου\nεἰς ὕψος ἀνήκουσα καὶ ὀξεῖα γιγνομένη ἐστὶν ἡ λεγομένη\nἠλακάτη. μνημονεύει δὲ τῶν καρχησίων καὶ Σαπφὼ ἐν τούτοις\n(fr. 51 B)· κῆνοι δ’ ἄρα πάντεςκαρχησία τ᾽ ἦχονκἄλειβον· ἀράσαντο δὲ πάμπαν ἐσλὰτῷ γαμβρῷ.\nΚρατῖνος ἐν Διονυσαλεξάνδρῳ (I 24 K)·\nστολὴν δὲ δὴ τίν’ εἶχεν; τοῦτό μοι φράσον.Β. θύρσον, κροκωτόν, ποικίλον, καρχήσιον. Σοφοκλῆς Τυροῖ (fr. 599 N)·\nπροσπτῆναι μέσηντράπεζαν ἀμφὶ σῖτα καὶ καρχήσια, πρὸς τὴν τράπεζαν φάσκων προσεληλυθέναι τοὺς\nδράκοντας καὶ γενέσθαι περὶ τὰ σιτία καὶ τὰ καρχήσια. ἔθος\nγὰρ ἦν τοῖς ἀρχαίοις ἐπὶ τῶν τραπεζῶν κεκραμένα τιθέναι\nποτήρια, καθὰ καὶ Ὅμηρος ποιεῖ. ὠνομάσθη δὲ τὸ καρχήσιον\nδιὰ τὸ τραχύσματα ἔχειν κεγχροειδῆ, καὶ εἴρηται κατὰ\nἐναλλαγὴν τοῦ ει πρὸς τὸ ᾱ ἀντὶ\nτοῦ κερχήσιον· διὸ καὶ Ὅμηρος (\nIl. 22.541) τοὺς ὑπὸ δίψους κρατουμένους\nκαρχαλέους εἶπεν. Χάρων δ’ ὁ Λαμψακηνὸς ἐν τοῖς Ὥροις\n(FHG I 35) παρὰ Λακεδαιμονίοις φησὶν ἔτι\nκαὶ εἰς αὐτὸν δείκνυσθαι τὸ δέπας τὸ δοθὲν Ἀλκμήνῃ ὑπὸ\nΔιός, ὅτε Ἀμφιτρύωνι εἰκάσθη.\nΚΑΛΠΙΟΝ. ποτηρίου τι γένος Ἐρυθραίου, ὥς φησι Πάμφιλος. εἶναι δ’ αὐτὸ οἷόν ἐστι τὸ σκαφίον.\nΚΕΛΕΒΗ. τούτου τοῦ ἐκπώματος Ἀνακρέων μνημονεύει (fr.\n63 B)· ἄγε δή, φέρ’ ἡμίν, ὦ παῖ,κελέβην, ὅκως ἄμυστινπροπίω, τὰ μὲν δέκ’ ἐγχέαςὕδατος, τὰ πέντε δ’ οἴνουκυάθους. ἄδηλον δὲ πότερον εἶδός ἐστι ποτηρίου ἢ πᾶν\nποτήριον κελέβη καλεῖται ἀπὸ τοῦ χέειν εἰς αὐτὸ τὴν λοιβὴν\nἤτοι λείβειν· τοῦτο δὲ ἐπὶ τοῦ ὑγροῦ συνήθως ἔταττον, ἀφ᾽\nοὗ λέγεται καὶ ὁ λέβης. Σιληνὸς δὲ καὶ Κλείταρχος τοὺς\nΑἰολεῖς φασιν οὕτω καλεῖν τὸ ποτήριον. Πάμφιλος δὲ τὸ\nποτήριον θερμοποτίδα καλούμενον τὴν κελέβην\nεἶναι. Νίκανδρος δ’ ὁ Κολοφώνιος ἐν ταῖς Γλώσσαις\n(fr. 138 Schn) ποιμενικὸν ἀγγεῖον μελιτηρὸν\nτὴν κελέβην εἶναι. καὶ γὰρ Ἀντίμαχος ὁ Κολοφώνιος ἐν πέμπτῳ\nΘηβαίδος φησί (fr. 19 Ki)· κήρυκας ἀθανάτοισι φέρειν μέλανος οἴνοιοἀσκὸν ἐνίπλειον κελέβειόν θ᾽ ὅττι\nφέριστονοἷσιν ἐνὶ μεγάροις κεῖτο μέλιτος πεπληθός. καὶ πάλιν (fr. 18)· ἀτὰρ ἀμφίθετον κελέβειον ἑλόντεςἔμπλειον μέλιτος, τό ῥά οἱ προφερέστερον ἦεν.\nἀλλαχοῦ δέ φησιν (fr. 17)· καὶ χρύσεια δέπαστρα καὶ ἀσκηθέος κελέβειονἔμπλειον μέλιτος, τό ῥά οἱ προφερέστερον εἴη. σαφῶς γὰρ νῦν κελέβειον ἀντὶ ἀγγείου τινὸς\nτέθεικε, προειπὼν ποτήρια δέπαστρα. Θεόκριτος δ’ ὁ\nΣυρακόσιος ἐν ταῖς Φαρμακευτρίαις φησίν (v.\n2)· στέψον τὰν κελέβαν φοινικέῳ οἰὸς ἀώτῳ· καὶ Εὐφορίων (fr. 72 M)· ἠέ ποθεν ποταμῶν κελέβῃ ἀποήφυσας ὕδωρ. Ἀνακρέων (fr. 32 B)· ᾠνοχόει δ’ ἀμφίπολος μελιχρὸνοἶνον τρικύαθον κελέβην ἔχουσα. Διονύσιος δ’ ὁ Λεπτὸς ἐξηγούμενος Θεοδωρίδα τὸ εἰς\nτὸν Ἔρωτα μέλος τὴν κελέβην φησὶ τίθεσθαι ἐπὶ τοῦ ὀρθοῦ\nποτηρίου οἷον Προυσιάδος καὶ θηρικλείου.\nΚΕΡΑΣ. τοὺς πρώτους λέγεται τοῖς κέρασι τῶν βοῶν πίνειν·\nἀφ’ οὗ τὸν Διόνυσον κερατοφυῆ πλάττεσθαι ἔτι τε ταῦρον\nκαλεῖσθαι ὑπὸ πολλῶν ποιητῶν. ἐν δὲ Κυζίκῳ καὶ ταυρόμορφος\nἵδρυται. ὅτι δὲ τοῖς κέρασιν ἔπινον δῆλον ἐκ τοῦ καὶ μέχρι\nνῦν λέγεσθαι, ὅταν συμμίσγωσι τῷ οἴνῳ τὸ ὕδωρ, κεράσαι\nφάσκοντες. καὶ τὸ ἀγγεῖον δ’ ἐν ᾧ κιρνᾶται ὁ οἶνος κρατὴρ\nἀπὸ τοῦ συγκιρνᾶσθαι ἐν αὐτῷ τὸ ὕδωρ, ἢ ἀπὸ τοῦ\nκέρατος; οἷον κερατήρ, ἀπὸ τοῦ εἰς τὸ κέρας ἐγχεῖσθαι τὸ\nπόμα. διαμένει δὲ ἔτι καὶ νῦν ἡ τῶν κεράτων κατασκευή.\nκαλοῦσι γοῦν ἔνιοι ταῦτα ῥυτά. καὶ τῶν\nποιητῶν δὲ πολλοὶ παράγουσι πίνοντας τοὺς ἀρχαίους κέρασι.\nΠίνδαρος μὲν ἐπὶ τῶν Κενταύρων λέγων (fr. 166\nB4)· ἀνδροδάμαντα δ’ ἐπεὶ Φῆρες δάεν ῥιπὰν μελιηδέοςοἴνου,ἐσσυμένως ἀπὸ μὲν λευκὸν γάλα χερσὶ τραπεζᾶνὤθεον, αὐτόματοι δ’ ἐξ ἀργυρέων κεράτων πίνοντεςἐπλάζοντο. καὶ Ξενοφῶν δ’ ἐν τῇ ζʹ τῆς Ἀναβάσεως\nδιηγούμενος τὸ παρὰ τῷ Θρᾳκὶ Σεύθῃ συμπόσιον γράφει οὕτως\n(c. 2, 23)· ‘ἐπεὶ δὲ Ξενοφῶν σὺν τοῖς μετ᾽\nαὐτοῦ εἰσῆλθε πρὸς τὸν Σεύθην, ἠσπάζοντο μὲν πρῶτον\nἀλλήλους καὶ κατὰ τὸν Θρᾴκιον νόμον κέρατα οἴνου\nπροὔτεινον.’ ἐν δὲ τῇ ἕκτῃ περὶ Παφλαγόνων διηγούμενός φησι\n(c. 1, 4)· ‘κατακείμενοι δ’ ἐν στιβάσιν\nἐδείπνουν καὶ ἔπινον κερατίνοις ποτηρίοις.’ Αἰσχύλος δ’ ἐν\nΠερραιβίσι τοὺς Περραιβοὺς παρίστησιν ἀντὶ ποτηρίων τοῖς\nκέρασι χρωμένους διὰ τούτων (fr. 185 N)·\nἀργυρηλάτοιςκέρασι χρυσᾶ στόμια προσβεβλημένοις. καὶ Σοφοκλῆς Πανδώρᾳ (fr. 442 N)·\nκαὶ πλῆρες ἐκπιόντι χρύσεον κέραςτρίψει γέμοντα μαλθακῆς ὑπ’ ὠλένης. Ἕρμιππος Μοίραις (I 236 K)· οἶσθά νυν ὅ μοι ποίησον; τήνδε νῦν μή μοι δίδου,ἐκ δὲ τοῦ κέρατος αὖ μοι δὸς πιεῖν ἅπαξ μόνον.\nΛυκοῦργος δ’ ὁ ῥήτωρ ἐν τῷ κατὰ Δημάδου (fr.\n18 Tur) Φίλιππόν φησι τὸν βασιλέα προπίνειν\nκέρατι τούτοις οἷς ἐφιλοφρονεῖτο. τοὺς δὲ Παιόνων βασιλεῖς\nφησι Θεόπομπος ἐν δευτέρᾳ Φιλιππικῶν (FHG I\n285), τῶν βοῶν τῶν παρ’ αὐτοῖς γινομένων μεγάλα\nκέρατα φυόντων, ὡς χωρεῖν τρεῖς καὶ τέτταρας χόας, ἐκπώματα\nποιεῖν ἐξ αὐτῶν, τὰ χείλη περιαργυροῦντας καὶ χρυσοῦντας·\nκαὶ Φιλόξενος δ’ ὁ Κυθήριος ἐν τῷ ἐπιγραφομένῳ Δείπνῳ φησίν\n(fr. 5 B4)πίνετο νεκτάρεον πῶμ’ ἐν χρυσέαις προτομαῖςταύρων κεραστῶν,ἔβρεχον δὲ κατὰ μικρόν. Ἀθηναῖοι δὲ καὶ ἀργυρᾶ ποιοῦντες κέρατα ἔπινον ἐξ\nαὐτῶν. ἔστι γοῦν τοῦτο εὑρεῖν ἐν τοῖς Δημιοπράτοις\nἀναγεγραμμένον οὕτως .. ἐκ στήλης ἀνακειμένης ἐν ἀκροπόλει\nἣ τὰ ἀναθήματα περιέχει (CIA II 665, 8. 667,\n37)· ‘κέρας ἔκπωμα ἀργυροῦν, καὶ περισκελὶς\nπρόσεσται ἀργυρᾶ.’\nΚΕΡΝΟΣ ἀγγεῖον κεραμεοῦν, ἔχον ἐν αὑτῷ πολλοὺς κοτυλίσκους\nκεκολλημένους, ἐν οἷς, φησίν, μήκωνες λευκοί, πυροί,\nκριθαί, πισοί, λάθυροι, ὦχροι, φακοί. ὁ δὲ βαστάσας αὐτὸ\nοἷον λικνοφορήσας τούτων γεύεται, ὡς ἱστορεῖ Ἀμμώνιος ἐν\nγʹ περὶ Βωμῶν καὶ Θυσιῶν.\nΚΙΣΣΥΒΙΟΝ τὸ μόνωτον ποτήριον Φιλήμων. Νεοπτόλεμος δ’ ὁ Παριανὸς ἐν τρίτῳ Γλωσσῶν τὸ\nκίσσινον ποτήριον σημαίνειν παρ’ Εὐριπίδῃ ἐν Ἀνδρομέδᾳ\n(fr. 146 N)· πᾶς δὲ ποιμένων ἔρρει λεώς,ὃ μὲν γάλακτος κίσσινον φέρων σκύφοςπόνων ἀναψυκτῆρ᾽, ὃ δ’ ἀμπέλων γάνος. τὸ γὰρ κισσύβιον, φησί, λέγεται ἐπὶ συνόδου\nἀγροικικῆς, ἔνθα προσήκει μάλιστα τὸ ξύλινον ποτήριον.\nΚλείταρχος δέ φησιν Αἰολεῖς τὸν σκύφον κισσύβιον καλεῖν·\nΜαρσύας δὲ κύπελλον καὶ τὸ ξύλινον ποτήριον. Εὔμολπος δὲ\nγένος τι ποτηρίου, ἴσως, φησίν, κατ’ ἀρχὰς ἐκ κισσίνου\nκατασκευασθὲν ξύλου.’ Νίκανδρος δὲ ὁ Κολοφώνιος ἐν τῷ πρώτῳ\nτῶν Αἰτωλικῶν γράφει (fr. 1 Schn)· ‘ἐν τῇ\nἱεροποιίῃ τοῦ Διδυμαίου Διὸς κισσοῦ σπονδοποιέονται\nπετάλοισιν, ὅθεν τὰ ἀρχαῖα ἐκπώματα κισσύβια φωνέεται.’\nὍμηρος· Od. 9.346κισσύβιον μετὰ χερσὶν ἔχων μέλανος οἴνοιο. Ἀσκληπιάδης δ’ ὁ Μυρλεανὸς ἐν τῷ περὶ τῆς Νεστορίδος\n‘σκύφει, φησί, καὶ κισσυβίῳ τῶν μὲν ἐν ἄστει καὶ μετρίων\nοὐδεὶς ἐχρῆτο, συβῶται δὲ καὶ νομεῖς καὶ οἱ ἐν ἀγρῷ·\nΠολύφημος μὲν τῷ κισσυβίῳ, θατέρῳ δὲ Εὔμαιος. Καλλίμαχος δ᾽\nἔοικε διαμαρτάνειν ἐν τῇ συγχρήσει τῶν ὀνομάτων, λέγων ἐπὶ\nτοῦ οἰκείου ξένου τοῦ παρὰ τῷ Ἀθηναίῳ Πόλλιδι\nσυνεστιασθέντος αὐτῷ (fr. 109)·\nκαὶ γὰρ ὃ Θρηικίην μὲν ἀνήνατο χανδὸν ἄμυστινζωροποτεῖν, ὀλίγῳ δ’ ἥδετο κισσυβίῳ.τῷ μὲν ἐγὼ τόδ’ ἔλεξα περιστείχοντος ἀλείσουτὸ τρίτον. ὁ γὰρ λέγων ἄλεισον τὸ αὐτὸ καὶ κισσύβιον τὴν\nἀκριβῆ θέσιν τῶν ὀνομάτων οὐ διαφυλάττει. εἰκάσειε δ’ ἄν\nτις τὸ κισσύβιον τὸ πρῶτον ὑπὸ ποιμένων ἐργασθῆναι ἐκ\nκισσίνου ξύλου. ἄλλοι δὲ ἐτυμολογοῦσιν αὐτὸ ἀπὸ τοῦ\nχεῖσθαι, τὸ δ’ ἐστὶ χωρεῖν (Hom. Od. 18.17)·\nοὐδὸς δ’ ἀμφοτέρους ὅδε χείσεται. καὶ ἡ τοῦ ὄφεως κατάδυσις χειή (Il. 23.93), ἡ καταδεχομένη τὸ\nζῷον. καὶ κήθιον τὸ χήτιον τὸ χωροῦν τοὺς ἀστραγάλους.\nΔιονύσιος δ’ ὁ Σάμιος ἐν τοῖς περὶ τοῦ Κύκλου (FHG II\n10) τὸ Ὁμηρικὸν κισσύβιον κυμβίον ἔφη γράφων\nοὕτως· ‘καὶ αὐτὸν Ὀδυσσεὺς ὁρῶν ταῦτα ποιοῦντα πληρώσας τοῦ\nοἴνου κυμβίον δίδωσι πιεῖν.’\nΚΙΒΩΡΙΟΝ. Ἡγήσανδρος ὁ Δελφὸς Εὐφορίωνά φησι (FHG IV\n417) τὸν ποιητὴν παρὰ Πρυτάνιδι δειπνοῦντα καὶ\nἐπιδεικνυμένου τοῦ Πρυτάνιδος κιβώριά τινα δοκοῦντα\nπεποιῆσθαι πολυτελῶς, τοῦ κώθωνος εὖ μάλα προβεβηκότος,\nλαβὼν ἓν τῶν κιβωρίων ὡς ἐξοινῶν καὶ μεθύων\nἐνεούρησε. Δίδυμος δέ φησι (p. 75 Schm)\nποτηρίου εἶδος εἶναι, καὶ τάχ’ ἂν εἴη τὰ λεγόμενα σκυφία\nδιὰ τὸ κάτωθεν εἰς στενὸν συνῆχθαι ὡς τὰ Αἰγύπτια κιβώρια.\nΚΟΝΔΥ ποτήριον Ἀσιατικόν. Μένανδρος Κόλακι (fr. 293\nK)· κοτύλας χωροῦν δέκαἐν Καππαδοκίᾳ κόνδυ χρυσοῦν, Στρουθία. Ἵππαρχος Ἀνασῳζομένοις (III 272 K)·\nπροσέχεις τι τούτῳ τῷ στρατιώτῃ τοῦ δε δειουἀργύριον οὗτος οὐδαμόθεν, εὖ οἶδ’ ἐγώ,ἀλλ’ ἢ δαπίδιον ἓν ἀγαπητὸν ποικίλον,Πέρσας ἔχον καὶ γρῦπας ἐξώλεις τινὰςτῶν Περσικῶν — Β. εἰς κόρακας, ὦ μαστιγία.Α. καὶ κόνδυ καὶ ψυκτῆρα καὶ κυμβίον. Νικόμαχος δ’ ἐν πρώτῳ περὶ Ἑορτῶν Αἰγυπτίων φησί·\n‘τὸ δὲ κόνδυ ἐστὶ μὲν Περσικόν, τὴν δὲ ἀρχὴν ἣν Ἕρμιππος\n(FHG III 54) ἀστρολογικὸς ὡς ὁ κόσμος ἐξ οὗ\nτῶν θεῶν τὰ θαύματα καὶ τὰ καρπώσιμα γίνεσθαι ἐπὶ γῆς· διὸ\nἐκ τούτου σπένδεσθαι. Παγκράτης δ’ ἐν πρώτῳ Βοκχορηίδος·\nαὐτὰρ ὅ γε σπείσας ἐκ κόνδυος ἀργυφέοιονέκταρ ἐπ’ ἀλλοδαπὴν οἶμον ἔβαινε πόδα.’ ΚΟΝΩΝΕΙΟΣ. Ἴστρος ὁ Καλλιμάχειος ἐν πρώτῳ\nΠτολεμαίδος τῆς ἐν Αἰγύπτῳ πόλεως γράφει οὕτως (FHG I\n423)· ‘κυλίκων Κονωνείων ζεῦγος καὶ θηρικλείων\nχρυσοκλύστων ζεῦγος.’\nΚΟΤΥΛΟΣ. τὰ μόνωτα ποτήρια κότυλοι, ὧν καὶ Ἀλκαῖος\nμνημονεύει (fr. 139 B). Διόδωρος δ’ ἐν τῷ πρὸς Λυκόφρονα (cf. Lyc. fr. 76\nStreck) παρὰ Σικυωνίοις καὶ Ταραντίνοις\nἐπιπολάζειν φησὶ τὸ ἔκπωμα, εἶναι δ’ αὐτὸ λουτηρίῳ ἐοικὸς\nβαθεῖ. ἔχει δὲ καὶ οὖς ἐνιαχῇ. μνημονεύει δὲ αὐτοῦ καὶ Ἴων\nὁ Χῖος (fr. 51 N) ‘κότυλον οἴνου πλέων’ λέγων.\nἝρμιππος δὲ ἐν Θεοῖς (I 232 K)· τόν τε κότυλον πρῶτον ἤνεγκ’ ἐνέχυρον τῶν\nγειτόνων. καὶ Πλάτων ἐν Διὶ κακουμένῳ (ib. 613)\n‘τὸν κότυλον φέρει’ φησί, καὶ Ἀριστοφάνης ἐν Βαβυλωνίοις\n(ib. 410). Εὔβουλος δ’ ἐν Ὀδυσσεῖ ἢ\nΠανόπταις (II 189 K)· ὁ δ’ ἱερεὺς Εὐήγοροςἐν μέσοις αὐτοῖσιν ἑστὼς τὴν καλὴν σκευὴν ἔχωνοἶνον ἐξέσπενδε κοτύλῳ. Πάμφιλος δὲ ποτηρίου φησὶν εἶναι γένος, ἴδιον δ᾽\nεἶναι Διονύσου. Πολέμων δ’ ἐν τῷ περὶ τοῦ Δίου Κῳδίου φησί\n(fr. 88 Pr)· ‘μετὰ δὲ ταῦτα τὴν τελετὴν\nποιεῖ καὶ αἱρεῖ τὰ ἐκ τῆς θαλάμης καὶ νέμει ὅσοι ἄνω τὸ\nκέρνος περιενηνοχότες. τοῦτο δ’ ἐστὶν ἀγγεῖον κεραμεοῦν\nἔχον ἐν αὑτῷ πολλοὺς κοτυλίσκους κεκολλημένους· ἔνεισι δ᾽\nἐν αὐτοῖς ὅρμινοι, μήκωνες λευκοί, πυροί, κριθαί, πισοί,\nλάθυροι, ὦχροι, φακοί, κύαμοι, ζειαί, βρόμος, παλάθιον,\nμέλι, ἔλαιον, οἶνος, γάλα, ὄιον ἔριον ἄπλυτον. ὁ δὲ τοῦτο\nβαστάσας οἷον λικνοφορήσας τούτων γεύεται.’\nΚΟΤΥΛΗ. Ἀριστοφάνης Κωκάλῳ (I 484 K)·\n\nἄλλαι ὑποπρεσβύτεραι γρᾶες Θασίου μέλανος μεστὸνκεραμευομέναις κοτύλαις μεγάλαις ἔγχεον ἐς σφέτερον\nδέμας οὐδένα κόσμον,ἔρωτι βιαζόμεναι μέλανος οἴνου ἀκράτου. Σιληνὸς καὶ Κλείταρχος ἔτι τε Ζηνόδοτος τὴν\nκύλικα· πάντῃ δ’ ἀμφὶ νέκυν κοτυλήρυτον ἔρρεεν αἷμα (Il. 21.34). καί (Zenob. 5, 71)· πολλὰ μεταξὺ πέλει κοτύλης καὶ χείλεος ἄκρου. Σιμάριστος δὲ τὸ λεπτὸν ποτήριον οὕτως καλεῖσθαι.\nΔιόδωρος δὲ τὸν παρά τισι κότυλον κοτύλην ὠνομακέναι τὸν\nποιητήν (Od. 15.312)\n‘πύρνον καὶ κοτύλην.’ ὃν κύλικα μὲν οὐκ εἶναι, οὐ γὰρ ἔχειν\nὦτα, παραπλήσιον δ’ ὑπάρχειν λουτηρίῳ βαθεῖ, ποτηρίου δὲ\nεἶδος εἶναι. δύνασθαι δὲ καὶ τὸν παρὰ τοῖς Αἰτωλοῖς καί\nτισι τῶν Ἰώνων λεγόμενον κότυλον, ὃν ὅμοιον ὄντα τῷ\nπροειρημένῳ ἓν οὖς ἔχειν. μνημονεύει δ’ αὐτοῦ Κράτης ἐν\nΠαιδιαῖς (I 138 K) καὶ Ἕρμιππος ἐν Θεοῖς\n(ib. 232). Ἀθηναῖοι δὲ μέτρον τι καλοῦσι\nκοτύλην. Θουκυδίδης (7, 87)· ‘ἐδίδοσαν μὲν\nαὐτῶν ἑκάστῳ ἐπὶ ὀκτὼ μῆνας κοτύλην ὕδατος καὶ δύο κοτύλας\nσίτου.’ Ἀριστοφάνης Προάγωνι (I 511 K)· ὃ δ’ ἀλφίτων .. πριάμενος τρεῖς χοίνικαςκοτύλης δεούσας εἴκοσ’ ἀπολογίζεται.\nἈπολλόδωρος δὲ ποτηρίου τι γένος ὑψηλὸν καὶ\nἔγκοιλον. πᾶν δὲ τὸ κοῖλον κοτύλην, φησίν, ἐκάλουν οἱ\nπαλαιοί, ὡς καὶ τὸ τῶν χειρῶν κοῖλον· ὅθεν καὶ κοτυλήρυτον\nαἷμα τὸ ἀμφοτέραις ταῖς χερσὶν ἀρυσθῆναι δυνάμενον. καὶ ἐν\nκοτύλῃ δέ τις παιδιὰ καλεῖται, ἐν ᾗ κοιλάναντες τὰς χεῖρας\nδέχονται τὰ γόνατα τῶν νενικηκότων οἱ νενικημένοι καὶ\nβαστάζουσιν αὐτούς. Διόδωρος δ’ ἐν Ἰταλικαῖς Γλώσσαις καὶ\nἩράκλειτος, ὥς φησι Πάμφιλος, τὴν κοτύλην καλεῖσθαι καὶ\nἡμίναν, παρατιθέμενος Ἐπιχάρμου (p. 296 L)·\nκαὶ πιεῖν ὕδωρ διπλάσιον χλιαρόν, ἡμίνας δύο. καὶ Σώφρων (fr. 5 Bo)· ‘κατάστρεψον,\nτέκνον, τὰν ἡμίναν.’ κοτυλίσκην δ’ εἴρηκε Φερεκράτης ἐν\nΚοριαννοῖ (I 165 fr. 69)· τὴν κοτυλίσκην μηδαμῶς. Ἀριστοφάνης ἐν Ἀχαρνεῦσι (459)·\nκοτυλίσκιον τὸ χεῖλος ἀποκεκρουμένον. κοτύλη δὲ καλεῖται καὶ ἡ τοῦ ἰσχίου κοιλότης, καὶ\nαἱ τοῦ πολύποδος ἐν ταῖς πλεκτάναις ἐπιφύσεις παραγώγως\nκοτυληδόνες. καὶ τὰ κύμβαλα δ’ Αἰσχύλος ἐν Ἠδωνοῖς κοτύλας\nεἴρηκεν (fr. 57, 6 N)· ὃ δὲ χαλκοδέτοις κοτύλαις ὀτοβεῖ. Μαρσύας δέ φησι τὸ ἐν τῷ ἰσχίῳ ὀστοῦν καλεῖσθαι\nἄλεισον καὶ κύλικα. κοτυλίσκος δὲ καλεῖται ὁ ἱερὸς τοῦ Διονύσου κρατηρίσκος, καὶ οἷς χρῶνται\nοἱ μύσται, ὡς Νίκανδρός φησιν ὁ Θυατειρηνὸς παρατιθέμενος\nτὸ ἐκ Νεφελῶν Ἀριστοφάνους (I 491 K)· μηδὲ στέψω κοτυλίσκον. Σιμμίας δὲ ἀποδίδωσι τὴν κοτύλην ἄλεισον.\nΚΟΤΤΑΒΙΣ. Ἁρμόδιος ὁ Λεπρεάτης ἐν τῷ περὶ τῶν κατὰ\nΦιγάλειαν Νομίμων (FHG IV 411) διεξιὼν περὶ\nτῶν ἐπιχωρίων δείπνων γράφει καὶ ταῦτα· ‘καθαγισάντων ταῦτα\nἐν κεραμέᾳ κοτταβίδι πιεῖν ἑκάστῳ μικρόν, καὶ ὁ προσφέρων\nἂν εἶπεν ‘εὐδειπνίας’. Ἡγήσανδρος δ’ ὁ Δελφὸς ἐν\nὙπομνήμασιν, ὧν ἀρχὴ ‘ἐν τῇ ἀρίστῃ πολιτείᾳ,’ φησίν\n(FHG IV 419)· ‘ὁ καλούμενος κότταβος\nπαρῆλθεν εἰς τὰ συμπόσια καὶ περὶ Σικελίαν, ὥς φησιν\nΔικαίαρχος (FHG II 247), πρῶτον εἰσαγαγόντων.\nτοσαύτη δὲ ἐγένετο σπουδὴ περὶ τὸ ἐπιτήδευμα ὥστε εἰς τὰ\nσυμπόσια παρεισφέρειν ἆθλα κοτταβεῖα καλούμενα. εἶτα\nκύλικες αἱ πρὸς τὸ πρᾶγμα χρήσιμαι μάλιστ’ εἶναι δοκοῦσαι\nκατεσκευάζοντο, καλούμεναι κοτταβίδες. πρὸς δὲ τούτοις\nοἶκοι κατεσκευάζοντο κυκλοτερεῖς, ἵνα πάντες εἰς τὸ μέσον\nτοῦ κοττάβου τεθέντος ἐξ ἀποστήματος ἴσου καὶ τόπων ὁμοίων\nἀγωνίζοιντο περὶ τῆς νίκης. οὐ γὰρ μόνον ἐφιλοτιμοῦντο\nβάλλειν ἐπὶ τὸν σκοπόν, ἀλλὰ καὶ καλῶς ἕκαστα αὐτῶν. ἔδει\nγὰρ εἰς τὸν ἀριστερὸν ἀγκῶνα ἐρείσαντα καὶ τὴν δεξιὰν\nἀγκυλώσαντα ὑγρῶς ἀφεῖναι τὴν λάταγα· οὕτω γὰρ ἐκάλουν τὸ\nπῖπτον ἐκ τῆς κύλικος ὑγρόν· ὥστε ἔνιοι μεῖζον ἐφρόνουν ἐπὶ\nτῷ καλῶς κοτταβίζειν τῶν ἐπὶ τῷ\nἀκοντίζειν μέγα φρονούντων.’\nΚΡΑΤΑΝΙΟΝ. μήποτε τὸ νῦν καλούμενον κρανίον ἔκπωμα οὕτως\nὠνόμαζον οἱ ἀρχαῖοι. Πολέμων γοῦν ἢ ὅστις ἐστὶν ὁ ποιήσας\nτὸν ἐπιγραφόμενον Ἑλλαδικὸν περὶ τοῦ ἐν Ὀλυμπίᾳ λέγων\nΜεταποντίνων ναοῦ γράφει καὶ ταῦτα (fr. 22\nPr)· ‘ναὸς Μεταποντίνων, ἐν ᾧ φιάλαι ἀργυραῖ\nρλβʹ, οἰνοχόαι ἀργυραῖ βʹ,\nἀποθυστάνιον ἀργυροῦν, φιάλαι γʹ ἐπίχρυσοι. ναὸς\nΒυζαντίων, ἐν ᾧ Τρίτων κυπαρίσσινος ἔχων κρατάνιον\nἀργυροῦν, σειρὴν ἀργυρᾶ, καρχήσια βʹ ἀργυρᾶ,\nκύλιξ ἀργυρᾶ, οἰνοχόη χρυσῆ, κέρατα δύο. ἐν δὲ τῷ ναῷ τῆς\nἭρας τῷ παλαιῷ φιάλαι ἀργυραῖ λʹ, κρατάνια\nἀργυρᾶ βʹ, χύτρος ἀργυροῦς, ἀποθυστάνιον\nχρυσοῦν, κρατὴρ χρυσοῦς, Κυρηναίων ἀνάθημα, βατιάκιον\nἀργυροῦν.’ ΚΡΟΥΝΕΙΑ. Ἐπιγένης Μνηματίῳ (II 418\nK)·κρατῆρες, κάδοι,ὁλκεῖα, κρουνεῖ᾽. Β. ἔστι γὰρ κρουνεῖα; Α. ναί. ΚΥΑΘΙΣ, κοτυλῶδες ἀγγεῖον. Σώφρων ἐν τῷ\nἐπιγραφομένῳ μίμῳ ‘Γυναῖκες αἳ τὰν θεὸν φαντὶ ἐξελᾶν’\n(fr. 2 Bo)· ‘ὑποκατώρυκται δὲ ἐν κυαθίδι\nτρικτὺς ἀλεξιφαρμάκων.’\nΚΥΛΙΞ. Φερεκράτης Δουλοδιδασκάλῳ (I 156\nK)·νυνὶ δ’ ἀπόνιζε τὴν κύλικα δώσων πιεῖν,ἔγχει τ’ ἐπιθεὶς τὸν ἡθμόν. ταῦτα δ’ ἐστὶ κεράμεα ποτήρια καὶ λέγεται ἀπὸ τοῦ\nκυλίεσθαι τῷ τροχῷ· ἀφ’ ὧν καλεῖται τό τε κυλικεῖον, ἐν ᾧ τίθεται τόπῳ τὰ ποτήρια, κἂν ἀργυρᾶ\nτυγχάνῃ ὄντα, καὶ τὸ κυλικηγορεῖν, ὅταν ἐπὶ τῇ κύλικί τις\nἀγορεύῃ. Ἀθηναῖοι δὲ καὶ τὴν ἰατρικὴν πυξίδα καλοῦσι\nκυλιχνίδα διὰ τὸ τῷ τόρνῳ κεκυλίσθαι. ἐγένοντο δ’ ἐπίσημοι\nκύλικες αἵ τε Ἀργεῖαι καὶ αἱ Ἀττικαί. καὶ τῶν μὲν Ἀττικῶν\nμνημονεύει Πίνδαρος ἐν τοῖσδε (fr. 124 B)·\nὦ Θρασύβουλ᾽, ἐρατᾶν ὄχημ’ ἀοιδᾶντοῦτό τοι πέμπω μεταδόρπιον. ἐν ξυνῷ κεν\nεἴησυμπόταισίν τε γλυκερὸνκαὶ Διωνύσοιο καρπῷ καὶ κυλίκεσσιν Ἀθηναίαισικέντρον ... αἱ δ’ Ἀργεῖαι δοκοῦσι καὶ τὸν τύπον ἔχειν διάφορον\nπρὸς τὰς Ἀττικάς. φοξαὶ γοῦν ἦσαν τὸ χεῖλος, ὡς Σιμωνίδης\nφησὶν ὁ Ἀμόργιος (fr. 27 B4)· αὐτὴ δὲ φοξίχειλος Ἀργείη κύλιξ, ἡ εἰς ὀξὺ ἀνηγμένη, οἷοί εἰσιν οἱ ἄμβικες\nκαλούμενοι. τὸ γὰρ φοξὸν ἐπὶ τούτου τάττουσι, καθότι Ὅμηρος\nἐπὶ τοῦ Θερσίτου (B 219)· φοξὸς ἔην κεφαλήν. καὶ ἔστιν οἷον φαοξός, ὁ πρὸς τὰ φάη ὀξὺς\nὁρώμενος.\nδιάφοροι δὲ κύλικες γίνονται καὶ ἐν τῇ τοῦ συσσίτου ἡμῶν\nἈθηναίου πατρίδι Ναυκράτει. εἰσὶν γὰρ φιαλώδεις μέν, οὐ\nκατὰ τόρνον, ἀλλ’ ὥσπερ δακτύλῳ πεποιημέναι, καὶ ἔχουσιν\nὦτα τέσσαρα, πυθμένα εἰς πλάτος ἐκτεταμένον (πολλοὶ δ’ ἐν\nτῇ Ναυκράτει κεραμεῖς ἀφ’ ὧν καὶ ἡ πλησίον τῶν κεραμείων\nπύλη Κεραμικὴ καλεῖται) καὶ βάπτονται\nεἰς τὸ δοκεῖν εἶναι ἀργυραῖ. ἐπαινοῦνται δὲ καὶ αἱ Χῖαι\nκύλικες, ὧν μνημονεύει Ἕρμιππος ἐν Στρατιώταις (I 240\nK)· Χία δὲ κύλιξ ὑψοῦ κρέματαιπερὶ πασσαλόφιν. Γλαύκων δ’ ἐν ταῖς Γλώσσαις Κυπρίους φησὶ τὴν\nκοτύλην κύλικα καλεῖν. Ἑρμῶναξ δ’ ἐν Συνωνύμοις οὕτως\nγράφει· ‘ἄλεισον, ποτήριον, κύπελλον, ἄμφωτις, σκύφος,\nκύλιξ, κώθων, καρχήσιον, φιάλη.’ Ἀχαιὸς δὲ ὁ Ἐρετριεὺς ἐν\nἈλκμαίωνι ἀντὶ τοῦ κύλικες παραγώγως κυλιχνίδας εἴρηκε διὰ\nτούτων (fr. 14 N)· ἀλλ’ ὡς τάχιστα μέλανα δεῦρ’ ἀμνὸν φέρεινκοινόν τε χρὴ κρατῆρα καὶ κυλιχνίδας. καὶ Ἀλκαῖος (fr. 41 B4)ἐν τῷ\n..· πίνωμεν· τί τὰ λύχν’ ὀμμένομεν; δάκτυλος ἁμέρα.κὰδ δ’ ἄειρε κυλίχναις μεγάλαις, αιταποικιλλις.οἶνον γὰρ Σεμέλας καὶ Διὸς υἱὸσ\nλαθικαδέαἀνθρώποισιν ἔδωκ᾽. ἔγχεε κέρναις ἕνα καὶ\nδύοπλέαις κὰκ κεφαλᾶς. καὶ ἐν τῷ δεκάτῳ (fr. 43)· λάταγες ποτέονται κυλιχνᾶν ἀπὸ Τηιᾶν, ὡς διαφόρων γινομένων καὶ ἐν Τέῳ κυλίκων.\nΦερεκράτης Κοριαννοῖ (I 164 K)·ἐκ τοῦ βαλανείου γὰρ δίεφθος ἔρχομαι,ξηρὰν ἔχουσα τὴν φάρυγα. Β. δώσω πιεῖν.\nΑ. γλίσχρον γέ μοὐστὶ τὸ σίαλον νὴ τὼ θεώ.Β. εἰ λάβω κυρισοι τὴν κυλίσκην; Α. μηδαμῶςμικράν γε. κινεῖται γὰρ εὐθύς μοι χολή,ἐξ οὗπερ ἔπιον ἐκ τοιαύτης φάρμακον.εἰς τὴν ἐμὴν νῦν ἔγχεον τὴν μείζονα. ὅτι δὲ μεγάλοις ποτηρίοις αἱ γυναῖκες ἐχρῶντο ὁ\nαὐτὸς εἴρηκε Φερεκράτης ἐν Τυραννίδι διὰ τούτων (ib.\n187)· εἶτ’ ἐκεραμεύσαντο τοῖς μὲν ἀνδράσιν ποτήριαπλατέα, τοίχους οὐκ ἔχοντ᾽, ἀλλ’ αὐτὸ τοὔδαφος\nμόνον,κοὐχὶ χωροῦντ’ οὐδὲ κόγχην, ἐμφερῆ γευστηρίοις·σφίσι δέ γ᾽ αὐταῖσιν βαθείας κύλικας ὥσπερ\nὁλκάδαςοἰναγωγούς, περιφερεῖς, λεπτάς, μέσας,\nγαστροιίδας,οὐκ ἀβούλως, ἀλλὰ πόρρωθεν κατεσκευασμέναιαὔθ’ ὅπως ἀνεκλογίστως πλεῖστος οἶνος ἐκποθῇ.εἶθ’ ὅταν τὸν οἶνον αὐτὰς αἰτιώμεθ’ ἐκπιεῖν,λοιδοροῦνται κὠμνύουσι μὴ ᾽κπιεῖν ἀλλ’ ἢ μίαν.ἣ δὲ κρείττων ἡ μί’ ἐστὶ χιλίων ποτηρίων.\nΚΥΜΒΙΑ τὰ κοῖλα ποτήρια καὶ μικρὰ Σιμάριστος. Δωρόθεος δέ·\n‘γένος ποτηρίων βαθέων τὰ κυμβία καὶ ὀρθῶν, πυθμένα μὴ\nἐχόντων μηδὲ ὦτα.’ Πτολεμαῖος δὲ ὁ τοῦ Ἀριστονίκου τὰ κυφά.\nΝίκανδρος δ’ ὁ Θυατειρηνὸς τὸ χωρὶς ὠτίων ποτήριον\nὠνομακέναι Θεόπομπον ἐν Μήδῳ (I 741 K).\nΦιλήμων Φάσματι (II 502 K)·\nἐπεὶ δ’ ἡ Ῥόδηκυμβίον ἀκράτου κατασέσειχ’ ὑμᾶς ἄνω. Διονύσιος δ’ ὁ Σάμιος ἐν ἕκτῳ περὶ τοῦ Κύκλου\n(FHG II 10) τὸ αὐτὸ οἴεται εἶναι κισσύβιον\nκαὶ κυμβίον. φησὶ γὰρ ὡς Ὀδυσσεὺς πληρώσας κυμβίον ἀκράτου\nὤρεξε τῷ Κύκλωπι. οὐκ ἔστι δὲ μικρὸν τὸ διδόμενον αὐτῷ\nκισσύβιον παρ’ Ὁμήρῳ (Od.\n9.346)· οὐ γὰρ ἂν τρὶς πιὼν μέγιστος ὢν τὸ σῶμα\nταχέως ἂν ὑπὸ τῆς μέθης κατηνέχθη. τοῦ κυμβίου μνημονεύει\nκαὶ Δημοσθένης ἐν τῷ κατὰ Μειδίου (158)\nἀκολουθεῖν αὐτῷ φάσκων ῥυτὰ καὶ κυμβία. καὶ πάλιν ἐν\nτῷ αὐτῷ (133)· ‘ἐπ’ ἀστράβης δὲ ὀχούμενος\nἐξ Ἀργούρας τῆς Εὐβοίας, χλανίδας δ’ ἐπ’ ὄχου καὶ κυμβία\nκαὶ κάδους ἔχων, ὧν ἐπελαμβάνοντο οἱ\nπεντηκοστολόγοι.‘ καὶ ἐν τῷ κατὰ Εὐέργου καὶ\nΜνησιβούλου (58). φησὶ δὲ Δίδυμος ὁ\nγραμματικὸς (p. 75 Schm) ἐπίμηκες εἶναι τὸ\nποτήριον καὶ στενὸν τῷ σχήματι, παρόμοιον πλοίῳ ὃ\nκαλεῖται κύμβη. καὶ Ἀναξανδρίδης ἐν Ἀγροίκοις\n(II 136 K)· μεγάλ’ ἴσως ποτήριαπροπινόμενα καὶ μέστ’ ἀκράτου κυμβίαἐκάρωσεν ὑμᾶς. Β. ἀνακεχαίτικεν μὲν οὖν. Ἄλεξις Ἱππεῖ (II 328 K)·\nτά τε κυμβίαἆρ᾽ ἦν πρόσωπ’ ἔχοντα χρυσᾶ παρθένων;Β. νὴ τὸν Δί᾽, ἦν γάρ. Α. ὦ τάλαιν’ ἐγὼ κακῶν.\nἘρατοσθένης δ’ ἐν τῇ πρὸς Ἀγήτορα τὸν Λάκωνα Ἐπιστολῇ\n(p. 201 Bernh) ὡς κυαθῶδες ἀγγεῖον τὸ\nκυμβίον παραδίδωσι γράφων οὕτως· ‘θαυμάζουσι δὲ οἱ αὐτοὶ\nκαὶ πῶς κύαθον μὴ κεκτημένος, ἀλλὰ κυμβίον μόνον, φιάλην\nπροσεκέκτητο. δοκεῖ δή μοι τὸ μὲν τῆς τῶν ἀνθρώπων χρείας\nἕνεκα, τὸ δὲ τῆς τῶν θεῶν τιμῆς εἰς τὴν κτῆσιν\nπαρειληφέναι. κυάθῳ μὲν οὖν οὐδὲν ἐχρῶντο τότε οὐδὲ κοτύλῃ.\nκρατῆρα γὰρ ἵστασαν τοῖς θεοῖς, οὐκ ἀργυροῦν οὐδὲ\nλιθοκόλλητον, ἀλλὰ γῆς Κωλιάδος γῆς. τοῦτον δ᾽\nὁσάκις ἐπί τι πληρώσαιεν, ἀποσπείσαντες τοῖς θεοῖς ἐκ τῆς\nφιάλης ᾠνοχόουν ἐφεξῆς, τὸν νεοκρᾶτα βάπτοντες τῷ κυμβίῳ,\nκαθὰ καὶ νῦν παρ’ ὑμῖν ποιοῦσιν ἐν τοῖς φιδιτίοις. εἰ δέ\nποτε πλεῖον πιεῖν βουληθεῖεν, προσπαρετίθεσαν τοὺς\nκαλουμένους κοτύλους, κάλλιστα καὶ εὐποτώτατα ἐκπωμάτων.\nἦσαν δὲ καὶ οὗτοι τῆς αὐτῆς κεραμείας.’ ὅταν δ’ Ἔφιππος ἐν\nἘφήβοις λέγῃ (II 255 K)· οὐ κύλικας ἐπὶ τὰ δεῖπνα Χαιρήμων φέρει,οὐ κυμβίοισι πεπολέμηκ’ Εὐριπίδης, οὐ τὸν τραγικὸν λέγει ποιητήν, ἀλλά τινα ὁμώνυμον\nαὐτῷ, ἤτοι φίλοινόν τινα ἢ αἰτίαν ἔχοντα οὐ χρηστήν, ὥς\nφησιν Ἀντίοχος ὁ Ἀλεξανδρεὺς ἐν τῷ περὶ τῶν ἐν τῇ μέσῃ\nκωμῳδίᾳ κωμῳδουμένων Ποιητῶν. τὸ γὰρ\nἐπάγεσθαι κατὰ τὰς ἑστιάσεις κυμβία καὶ δοκεῖν τούτοις\nδιαμάχεσθαι εἰς ἑκάτερα τείνει. μνημονεύει δ’ αὐτοῦ καὶ\nἈναξανδρίδης ἐν Νηρηίσιν (ib. 146)· δὸς δὴ τὸν χόααὐτῷ σύ, Κῶμε, καὶ τὸ κυμβίον φέρων·Εὐριπίδης τις σήμερον γενήσεται. καὶ Ἔφιππος ἐν Ὁμοίοις ἢ Ὀβελιαφόροις (ib.\n259)Διονυσίου δὲ δράματ’ ἐκμαθεῖν δέοικαὶ Δημοφῶντος, ἅττ’ ἐποίησεν εἰς Κότυν,ῥήσεις τε κατὰ δεῖπνον Θεόδωρός μοι λέγοι,Λάχητί τ’ οἰκήσαιμι τὴν ἑξῆς θύραν,κυμβία τε παρέχοιμ’ ἑστιῶν Εὐριπίδῃ. ὅτι δὲ καὶ πλοῖον ἡ κύμβη Σοφοκλῆς ἐν Ἀνδρομέδᾳ\nφησίν (fr. 123 N)· ἵπποισιν ἢ κύμβαισι ναυστολεῖς χθόνα; κύββα ποτήριον Ἀπολλόδωρος Παφίους.\nΚΥΠΕΛΛΟΝ. τοῦτο πότερόν ἐστιν ταὐτὸν τῷ ἀλείσῳ καὶ τῷ δέπαι\nκαὶ μόνον ὀνόματι διαλλάσσει — τοὺς μὲν ἄρα χρυσέοισι κυπέλλοις υἷες Ἀχαιῶνδειδέχατ’ ἄλλοθεν ἄλλος ἀνασταδόν (Il. 9.670) — ἢ διάφορος ἦν ὁ τύπος καὶ οὐχ ὥσπερ τὸ δέπας καὶ\nτὸ ἄλεισον ἀμφικύπελλον, οὕτω δὲ καὶ τοῦτο,\nκυφὸν δὲ μόνον; ἀπὸ γὰρ τῆς κυφότητος τὸ κύπελλον, ὥσπερ\nκαὶ τὸ ἀμφικύπελλον, ἢ ὅτι\nπαραπλήσιον ἦν ταῖς πέλλαις, συνηγμένον μᾶλλον εἰς τὴν\nκυφότητα· ἢ ἀμφικύπελλα οἷον ἀμφίκυρτα ἀπὸ τῶν ὤτων, διὰ τὸ\nτοιαῦτα εἶναι τῇ κατασκευῇ. φησὶ γὰρ καὶ ὁ ποιητής · Od. 23.10ἦτοι ὃ καλὸν ἄλεισον ἀναιρήσεσθαι\nἔμελλενχρύσεον ἄμφωτον. Ἀντίμαχος δ’ ἐν εʹ Θηβαίδος (fr.\n20)· πᾶσιν δ’ ἡγεμόνεσσιν ἐποιχόμενοι κήρυκεςχρύσεα καλὰ κύπελλα τετυγμένα νωμήσαντο. Σιληνὸς δέ φησι· ‘κύπελλα ἐκπώματα σκύφοις ὅμοια,\nὡς καὶ Νίκανδρος ὁ Κολοφώνιος (fr. 140 Sch),\n... ‘κύπελλα δ’ ἔνειμε συβώτης (\nOd. 20.253).’ Εὔμολπος δὲ ποτηρίου γένος, ἀπὸ τοῦ\nκυφὸν εἶναι. Σιμάριστος δὲ τὸ δίωτον ποτήριον Κυπρίους, τὸ\nδὲ δίωτον καὶ τετράωτον Κρῆτας. Φιλητᾶς δὲ (fr. 48\nBach) Συρακοσίους κύπελλα καλεῖν τὰ τῆς μάζης καὶ\nτῶν ἄρτων ἐπὶ τῆς τραπέζης καταλείμματα.\nΚΥΜΒΗ. Φιλήμων ἐν ταῖς Ἀττικαῖς Φωναῖς κύλικος εἶδος.\nἈπολλόδωρος δ’ ἐν τῷ περὶ Ἐτυμολογιῶν Παφίους τὸ ποτήριον\nκαλεῖν κύββα.\nΚΩΘΩΝ Λακωνικὸν ποτήριον, οὗ μνημονεύει Ξενοφῶν ἐν\nαʹ Κύρου Παιδείας (c. 2, 8).\nΚριτίας δ’ ἐν Λακεδαιμονίων Πολιτείᾳ γράφει οὕτως\n(FHG II 68)· ‘χωρὶς δὲ τούτων τὰ σμικρότατα\nἐς τὴν δίαιταν, ὑποδήματα ἄριστα Λακωνικὰ καὶ\nἱμάτια φορεῖν ἥδιστα καὶ χρησιμώτατα· κώθων Λακωνικός,\nἔκπωμα ἐπιτηδειότατον εἰς στρατείαν καὶ εὐφορώτατον ἐν\nγυλιῷ. οὗ δὲ ἕνεκα στρατιωτικόν,\nπολλάκις ἀνάγκη ὕδωρ πίνειν οὐ καθαρόν. πρῶτον μὲν οὖν τὸ\nμὴ λίαν κατάδηλον εἶναι τὸ πόμα· εἶτα ἄμβωνας ὁ κώθων ἔχων\nὑπολείπει τὸ οὐ καθαρὸν ἐν αὑτῷ.’ καὶ Πολέμων δ’ ἐν τῇ ..\nτῶν πρὸς Ἀδαῖον καὶ Ἀντίγονον, ὅτι κεραμέοις ἀγγείοις\nἐχρῶντο οἱ Λακεδαιμόνιοι γράφει οὕτως (fr. 61\nPr)· ‘ἀλλὰ μὴν ὅτι ἀρχαικὸν ἦν τὸ τοιοῦτον\nδὲ τῆς ἀγωγῆς γένος .... ὃ καὶ νῦν δρᾶται\nπαρά τισι τῶν Ἑλλήνων· ἐν Ἄργει μὲν ἐν ταῖς δημοσίαις\nθοίναις, ἐν Λακεδαίμονι δὲ κατὰ τὰς ἑορτάς, ἔν τε τοῖς\nἐπινικίοις καὶ τοῖς γάμοις τῶν παρθένων, πίνουσιν ἐκ\nκεραμέων ποτηρίων· ἐν δὲ τοῖς ἄλλοις συμποσίοις καὶ\nφιδιτίοις ἐν πιθάκναις ...’ μνημονεύει αὐτοῦ καὶ Ἀρχίλοχος\nἐν Ἐλεγείοις ὡς ποτηρίου οὕτως (fr. 4 B4)·\nἀλλ’ ἄγε σὺν κώθωνι θοῆς διὰ σέλματα νηὸςφοίτα καὶ κοίλων πώματ’ ἄφελκε κάδων,ἄγρει δ’ οἶνον ἐρυθρὸν ἀπὸ τρυγός· οὐδὲ γὰρ ἡμεῖςνήφειν ἐν φυλακῇ τῇδε δυνησόμεθα, ὡς τῆς κύλικος λεγομένης κώθωνος. Ἀριστοφάνης\nἹππεῦσιν (599)· εἰς τὰς ἱππαγωγοὺς εἰσεπήδων ἀνδρικῶςπριάμενοι κώθωνας, οἳ δὲ σκόροδα καὶ κρόμμυα. Ἡνίοχος Γοργόσι (II 431 K)·\nπιεῖν πιεῖν τις ἐγχείτω λαβὼνπυριγενῆ κυκλοτερῆ βραχύωτον παχύστομονκώθωνα παῖδα φάρυγος. Θεόπομπος Στρατιώτισιν (I 747 K)·\nἐγὼ γὰρ ἂν κώθωνος ἐκ στρεψαύχενοςπίοιμι τὸν τράχηλον ἀνακεκλασμένη; Ἄλεξις Ἐρίθοις (II 363 K)· εἶτα τετρακότυλον ἐπεσόβει κώθωνά μοι,παλαιὸν οἴκων κτῆμα (Eur. Med. 48). ἀπὸ δὲ τοῦ ποτηρίου τούτου καὶ ἀκρατοκώθωνας\nκαλοῦσι τοὺς πλέονα ἄκρατον σπῶντας, ὡς Ὑπερείδης ἐν τῷ\nκατὰ Δημοσθένους (p. 23 ed. Bl). Καλλίξεινος\nδ’ ἐν τετάρτῳ περὶ Ἀλεξανδρείας ἀναγράφων τὴν τοῦ\nΦιλαδέλφου πομπὴν καὶ καταλέγων πολλὰ ἐκπώματα γράφει καὶ\nτάδε (cf. V p. 199 f)· ‘κώθωνες διμέτρητοι\nβʹ.’ —\nπερὶ δὲ τοῦ κωθωνίζεσθαι καὶ ὅτι χρήσιμός ἐστι διὰ χρόνου ὁ\nκωθωνισμὸς Μνησίθεος ὁ Ἀθηναῖος ἰατρὸς ἐν τῇ περὶ\nΚωθωνισμοῦ ἐπιστολῇ φησιν οὕτως· ‘συμβαίνει τοὺς μὲν πολὺν\nἄκρατον ἐν ταῖς συνουσίαις πίνοντας μεγάλα βλάπτεσθαι καὶ\nτὸ σῶμα καὶ τὴν ψυχήν. τὸ μέντοι κωθωνίζεσθαι διά τινων\nἡμερῶν δοκεῖ μοι ποιεῖν τινα καὶ τοῦ σώματος κάθαρσιν καὶ\nτῆς ψυχῆς ἄνεσιν. γίγνονται γάρ τινες ἡμῖν ἐκ τῶν καθ᾽\nἡμέραν συμποσίων ἐπιπόλαιοι δριμύτητες· ταύταις οὖν ἐστι\nτῶν μὲν πόρων οἰκειότατος ὁ διὰ τῆς\nοὐρήσεως, τῶν δὲ καθάρσεων ἡ διὰ τῶν κωθωνισμῶν πρέπει\nμάλιστα. κατανίζεται γὰρ τὸ σῶμα τοῖς οἴνοις· ὑγρὸν γὰρ καὶ\nθερμὸν ὁ οἶνος· τὸ δὲ ἀφ’ ἡμῶν διηθούμενον οὖρόν ἐστιν\nδριμύ. τὰ γοῦν ἱμάτια τούτῳ χρώμενοι ῥύμματι πλύνουσιν οἱ\nγναφεῖς. τρία δὲ παραφύλαττε ὅταν κωθωνίζῃ· μὴ πονηρὸν\nοἶνον πίνειν μηδὲ ἄκρατον μηδὲ τραγηματίζεσθαι ἐν τοῖς\nκωθωνισμοῖς. ὅταν δ’ ἱκανῶς ἔχῃς ἤδη, μὴ κοιμῶ πρὶν ἂν\nἐμέσῃς πλέον ἢ ἔλαττον. εἶτα ἐὰν μὲν ἐμέσῃς ἱκανῶς,\nἀναπαύου μικρὸν περιχεάμενος· ἐὰν δὲ μὴ δυνηθῇς ἱκανῶς\nκενῶσαι σαυτόν, πλείονι χρῆσαι τῷ λουτρῷ καὶ εἰς τὴν πύελον\nκατακλίθητι σφόδρα εἰς θερμὸν ὕδωρ.’ — Πολέμων δ’ ἐν πέμπτῳ\nτῶν πρὸς Ἀδαῖον καὶ Ἀντίγονόν φησι (fr. 60\nPr)· ‘Διόνυσος τέλειος καθήμενος ἐπὶ πέτρας· ἐξ\nεὐωνύμων δ’ αὐτοῦ Σάτυρος φαλακρός, ἐν τῇ δεξιᾷ κώθωνα\nμόνωτον ῥαβδωτὸν κρατῶν.’\nΛΑΒΡΩΝΙΑ ἐκπώματος Περσικοῦ εἶδος ἀπὸ τῆς ἐν τῷ πίνειν\nλαβρότητος ὠνομασμένον. πλατὺ δ’ ἐστὶ τῇ κατασκευῇ καὶ\nμέγα· ἔχει δὲ καὶ ὦτα μεγάλα. Μένανδρος Ἁλιεῖ (fr. 24\nK)· εὐποροῦμεν, οὐδὲ μετρίως· ἐκ Κυίνδων χρυσίον,Περσικαὶ στολαὶ δ’ ἐκεῖναι πορφυρᾶ τε στρώματαἔνδον ἔστ᾽, ἄνδρες, ποτηρίδια τορεύματακἀκτυπωμάτων πρόσωπα, τραγέλαφοι, λαβρώνια.\nἐν δὲ Φιλαδέλφοις (fr. 503 K)· ἤδη δ’ ἐπιχύσεις διάλιθοι, λαβρώνιοι,Πέρσαι δ’ ἔχοντες μυιοσόβας ἑστήκεσαν. Ἵππαρχος δ’ ἐν Θαίδι (III 273 K)·\nὁ λαβρώνιος δ’ ἔσθ’ οὗτος ὄρνις; Β. Ἡράκλεις,ποτήριον χρυσοῦς διακοσίους ἄγον.Α. ὢ περιβοήτου, φιλτάτη, λαβρωνίου. Δίφιλος Τιθραύστῃ καὶ ἄλλα γένη καταλέγων ποτηρίων\nφησί (II 568 K)· πρίστις, τραγέλαφος, βατιάκη, λαβρώνιος.ἀνδραποδιον δὴ ταῦθ᾽, ὁρᾷς, ἥκιστά γε,ἐκπωμάτων δ’ ὀνόματα. Β. πρὸς τῆς Ἑστίας.Α. ὁ λαβρώνιος χρυσῶν δέ, παῖδες, εἴκοσι. Δίδυμος δ’ ὅμοιον εἶναί φησιν (p. 75\nSchm) αὐτὸ βομβυλιῷ ἢ βατιακίῳ.\nΛΑΚΑΙΝΑΙ κυλίκων εἶδος οὕτως λεγόμενον ἢ ἀπὸ τοῦ κεράμου,\nὡς τὰ Ἀττικὰ σκεύη, ἢ ἀπὸ τοῦ σχήματος ἐπιχωριάσαντος ἐκεῖ,\nὥσπερ .... αἱ Θηρίκλειαι λέγονται. Ἀριστοφάνης Δαιταλεῦσι\n(I 446 K)· Συβαρίτιδάς τ’ εὐωχίας, καὶ Χῖον ἐκ Λακαινᾶνκυλίκων μέθυ ἡδέως καὶ φίλως.\nΛΕΠΑΣΤΗ. οἳ μὲν ὀξύνουσι τὴν τελευταίαν, ὡς καλή, οἳ δὲ\nπαροξύνουσιν, ὡς μεγάλη. τοῦτο δὲ τὸ ποτήριον ὠνομάσθη ἀπὸ\nτῶν εἰς τὰς μέθας καὶ τὰς ἀσωτίας πολλὰ\nἀναλισκόντων, οὓς λαφύκτας καλοῦμεν. κύλικες δ’ ἦσαν\nμεγάλαι. Ἀριστοφάνης Εἰρήνῃ (916)τί δῆτ’ ἂν εἰ πίοις οἴνου κύλικα λεπαστήν; ἀφ’ ἧς ἔστι λάψαι, τουτέστιν ἁθρόως πιεῖν,\nκατεναντίον τῷ λεγομένῳ βομβυλιῷ. φησὶν γάρ που ὁ αὐτός\n(I 544 K)· τὸ δ’ αἷμα λέλαφας τοὐμόν, ὦναξ δέσποτα, οἷον ἅθρουν μ’ ἐξέπιες. ἐν δὲ Γηρυτάδῃ (I\n432 K)· ἦν δὲτὸ πρᾶγμ’ ἑορτή. περιέφερεν δ’ ἐν κύκλῳ λεπαστὴνἡμῖν ταχὺ προσφέρων παῖς ἐνέχει τε σφόδρα\nκυανοβενθῆ, τὸ βάθος παρίστησιν ὁ κωμικὸς τοῦ ποτηρίου.\nἈντιφάνης δὲ ἐν Ἀσκληπιῷ (II 28 K)· τὴν δὲ γραῦν τὴν ἀσθενοῦσαν πάνυ πάλαι, τὴν\nβρυτικήν,ῥίζιον τρίψας τι μικρὸν δελεάσας τε γεννικῇτὸ μέγεθος κοίλῃ λεπαστῇ, τοῦτ’ ἐποίησεν ἐκπιεῖν. Φιλύλλιος Αὔγῃ (I 783 K)· πάντα γὰρ ἦνμέστ’ ἀνδρῶν καὶ μειρακίωνπινόντων· ὁμοῦ δ’ ἄλλωνγρᾴδι’ ἦν μεγάλαισιν οἴνου χαίροντα λεπασταῖς. Θεόπομπος Παμφίλῃ (I 744 K)·\nσπόγγος, λεκάνη, πτερόν, λεπαστὴ πάνυ πυκνή,ἣν ἐκπιοῦσ’ ἄκρατον Ἀγαθοῦ Δαίμονοςτέττιξ κελαδεῖ. καὶ ἐν Μήδῳ (ib. 740)· ὥς ποτ’ ἐκήλησεν Καλλίστρατος υἷας Ἀχαιῶν,κέρμα φίλον διαδούς, ὅτε συμμαχίαν ἐρέεινεν·οἶον δ’ οὐ κήλησε δέμας λεπτὸν ῬαδάμανθυνΛύσανδρον κώθωνι, πρὶν αὐτῷ δῶκε λεπαστήν. Ἀμερίας δέ φησι τὴν οἰνοχόην λεπαστὴν καλεῖσθαι.\nἈριστοφάνης δὲ (p. 220 N) καὶ Ἀπολλόδωρος\nγένος εἶναι κύλικος. Φερεκράτης Κραπατάλλοις (I 171\nK)· τῶν θεατῶν δ’ ὅστις ἂνδιψῇ, λεπαστὴν λαψάμενος μεστὴν ἐκχαρυβδίσαι. Νίκανδρος δ’ ὁ Κολοφώνιός φησιν (fr. 142\nSchn) Δόλοπας οὕτω καλεῖν τὴν κύλικα. Λυκόφρων δ᾽\nἐν τῷ θʹ περὶ Κωμῳδίας (fr. 85\nStrecker) παραθέμενος τὰ Φερεκράτους καὶ αὐτὸς\nεἶναί φησι γένος κύλικος τὴν λεπαστήν. Μόσχος δ’ ἐν\nἐξηγήσει Ῥοδιακῶν Λέξεων κεραμεοῦν ἀγγεῖόν φησιν αὐτὸ\nεἶναι, ἐοικὸς ταῖς λεγομέναις πτωματίσιν, ἐκπεταλώτερον δέ.\nἈρτεμίδωρος δ’ ὁ Ἀριστοφάνειος ποτήριον ποιόν. Ἀπολλοφάνης\nδὲ Κρησί (I 799 K)· καὶ λεπαστά μ’ ἁδύοινος εὐφρανεῖ δι’ ἡμέρας. Θεόπομπος Παμφίλῃ (ib. 744)·\nλεπαστὴ μάλα συχνή,ἣν ἐκπιοῦσ’ ἄκρατον Ἀγαθοῦ Δαίμονοςπερίστατον βοῶσα τὴν κώμην ποεῖ. Νίκανδρος δ’ ὁ Θυατειρηνὸς ‘κύλιξ, φησί, μείζων,’\nπαρατιθέμενος Τηλεκλείδου ἐκ Πρυτάνεων (I 215\nK)· καὶ μελιχρὸν οἶνον ἕλκεινἐξ ἡδυπνόου λεπαστῆς. Ἕρμιππος Μοίραις (ib. 236)· ἂν ἐγὼ πάθω τι τήνδε τὴν λεπαστὴν ἐκπιών,τῷ Διονύσῳ πάντα τἀμαυτοῦ δίδωμι χρήματα.\nΛΟΙΒΑΣΙΟΝ κύλιξ, ὥς φησι Κλείταρχος καὶ Νίκανδρος ὁ\nΘυατειρηνός .... ᾧ τὸ ἔλαιον ἐπισπένδουσι τοῖς ἱεροῖς,\nσπονδεῖον δὲ ᾧ τὸν οἶνον, καλεῖσθαι λέγων καὶ λοιβίδας τὰ\nσπονδεῖα ὑπὸ Ἀντιμάχου τοῦ Κολοφωνίου.\nΛΕΣΒΙΟΝ ὅτι ποτηρίου εἶδος, Ἡδύλος παρίστησιν ἐν\nἘπιγράμμασιν οὑτωσὶ λέγων· ἡ διαπινομένη Καλλίστιον ἀνδράσι, θαῦμακοὐ ψευδές, νῆστις τρεῖς χόας ἐξέπιεν·ἧς τόδε σοί, Παφίη, ζωραῖς μύρρῃσι θυωθὲνκεῖται πορφυρέης Λέσβιον ἐξ ὑέλου.ἣν σὺ σάου πάντως, ὡς καὶ πάντων ἀπ᾽\nἐκείνηςσοὶ τοῖχοι γλυκερῶν σῦλα φέρωσι πόθων.\nΛΟΥΤΗΡΙΟΝ. Ἐπιγένης Μνηματίῳ ἐν τῷ τῶν ποτηρίων\nκαταλόγῳ φησί (II 418 K)· κρατῆρες, κάδοι,ὁλκεῖα, κρουνεῖ᾽. Β. ἔστι γὰρ κρουνεῖα; Α.\nναί.λουτήρι’ — ἀλλὰ τί καθ’ ἕκαστα δεῖ λέγειν;ὄψει γὰρ αὐτός.\nΛΥΚΙΟΥΡΓΕΙΣ. φιάλαι τινὲς οὕτως καλοῦνται ἀπὸ Λύκωνος τοῦ\nκατεσκευασμένου, ὡς καὶ Κονώνειοι αἱ ὑπὸ Κόνωνος\nποιηθεῖσαι. μνημονεύει τοῦ Λύκωνος Δημοσθένης ἐν\nτῷ περὶ τοῦ στεφάνου κἀν τῷ πρὸς Τιμόθεον ὑπὲρ\nχρέως λέγων οὕτως (31)· ‘φιάλας Λυκιουργεῖς\nδύο.’ [ἐν δὲ τῷ πρὸς Τιμόθεον γράφει· ‘δίδωσιν ἀποθεῖναι τῷ\nΦορμίωνι μετὰ τῶν χρημάτων καὶ ἄλλας φιάλας Λυκιουργεῖς\nδύο.’ Ἡρόδοτος δ’ ἐν ζʹ (c. 76)\n‘προβόλους δύο Λυκιουργίδας ἡμιεργέας’, ὅτι ἀκόντιά ἐστι\nπρὸς λύκων θήραν ἐπιτήδεια ἢ ἐν Λυκίᾳ\nεἰργασμένα.] ὅπερ ἐξηγούμενος Δίδυμος ὁ γραμματικὸς\n(p. 314 Schm) τὰς ὑπὸ Λυκίου φησὶ\nκατεσκευασμένας. ἦν δὲ οὗτος τὸ γένος Βοιώτιος ἐξ\nἘλευθερῶν, υἱὸς Μύρωνος τοῦ ἀνδριαντοποιοῦ, ὡς Πολέμων\nφησὶν ἐν αʹ περὶ Ἀκροπόλεως (fr. 2\nPr). ἀγνοεῖ δ’ ὁ γραμματικὸς ὅτι τὸν τοιοῦτον\nσχηματισμὸν ἀπὸ κυρίων ὀνομάτων οὐκ ἄν τις εὕροι γινόμενον,\nἀλλ’ ἀπὸ πόλεων ἢ ἐθνῶν. Ἀριστοφάνης τε γὰρ ἐν Εἰρήνῃ φησί\n(143)·\nτὸ δὲ πλοῖον ἔσται Ναξιουργὴς κάνθαρος. Κριτίας τε ἐν τῇ Λακεδαιμονίων Πολιτείᾳ (FHG\nII 69)· ‘κλίνη Μιλησιουργὴς καὶ δίφρος\nΜιλησιουργής, κλίνη Χιουργὴς καὶ τράπεζα Ῥηνιοεργής.’\nἩρόδοτός τε ἐν τῇ ἑβδόμῃ φησί (c. 76)·\n‘προβόλους δύο Λυκοεργέας.’ μήποτ’ οὖν καὶ παρὰ τῷ\nἩροδότῳ ὡς καὶ παρὰ τῷ Δημοσθένει γραπτέον\nΛυκιοεργέας, ἵν’ ἀκούηται τὰ ἐν Λυκίᾳ εἰργασμένα.\nΜΕΛΗ. οὕτω καλεῖταί τινα ποτήρια, ὧν μνημονεύει Ἀνάξιππος\nἐν Φρέατι λέγων οὕτως (III 301 K)σὺ δὲ τὴν μέλην, Συρίσκε, ταυτηνὶ λαβὼνἔνεγκον ἐπὶ τὸ μνῆμ’ ἐκείνῃ, μανθάνεις;καὶ κατάχεον. ΜΕΤΑΝΙΠΤΡΟΝ ἡ μετὰ τὸ δεῖπνον ἐπὴν ἀπονίψωνται\nδιδομένη κύλιξ. Ἀντιφάνης Λαμπάδι (II 68 K)·\nΔαίμονοςἈγαθοῦ μετάνιπτρον, ἐντραγεῖν, σπονδή, κρότος. Δίφιλος Σαπφοῖ (II 564 K)· Ἀρχίλοχε, δέξαι τήνδε τὴν μετανιπτρίδαμεστὴν Διὸς σωτῆρος, ἀγαθοῦ δαίμονος. ἔνιοι δὲ τὴν μετὰ τὸ νίψασθαι πόσιν, ὡς Σέλευκος\nἐν Γλώσσαις. Καλλίας δ’ ἐν Κύκλωψι (I 695 K)·\nκαὶ δέξαι τηνδὶ μετανιπτρίδα τῆς Ὑγιείας. Φιλέταιρος Ἀσκληπιῷ (II 230 K)·\nἐνέσεισε μεστὴν ἴσον ἴσῳ μετανιπτρίδα\nμεγάλην, ἐπειπὼν τῆς Ὑγιείας τοὔνομα. Φιλόξενος δ’ ὁ διθυραμβοποιὸς ἐν τῷ ἐπιγραφομένῳ\nΔείπνῳ μετὰ τὸ ἀπονίψασθαι τὰς χεῖρας προπίνων τινί φησι\n(fr. 4 B)· σὺ δὲ τάνδε Βακχίαεὔδροσον πλήρη μετανιπτρίδα δέξαι.πραύ τί τοι Βρόμιος γάνος τόδε δοὺς ἐπὶ τέρψινπάντας ἄγει. Ἀντιφάνης Λαμπάδι (II 68 K)· τράπεζα φυστημινεις, ἅμα δ’ ἦν ΔαίμονοςἈγαθοῦ μετάνιπτρον. Νικόστρατος Ἀντερώσῃ (ib. 220)·\nμετανιπτρίδ’ αὐτῷ τῆς Ὑγιείας ἔγχεον.\nΜΑΣΤΟΣ. Ἀπολλόδωρος ὁ Κυρηναῖος, ὡς Πάμφιλός φησι, Παφίους\nτὸ ποτήριον οὕτως καλεῖν. ΜΑΘΑΛΙΔΑΣ Βλαῖσος ἐν Σατούρνῳ φησίν·ἑπτὰ μαθαλίδαςἐπίχε’ ἡμῖν τῶ γλυκυτάτω. Πάμφιλος δέ φησι· ‘μήποτε ἐκπώματός ἐστιν εἶδος, ἢ\nμέτρον οἷον κύαθος.’ Διόδωρος δὲ κύλικα ἀποδίδωσι.\nΜΑΝΗΣ ποτηρίου εἶδος. Νίκων Κιθαρῳδῷ (III 389\nK)· καὶ πάνυ τις εὐκαίρως ‘προπίνω, φησί,\nσοί,πατριῶτα.’ μάνην δ’ εἶχε κεραμεοῦν ἁδρόν,χωροῦντα κοτύλας πέντ’ ἴσως. ἐδεξάμην.\nπαρέθετο τὰ ἰαμβεῖα καὶ Δίδυμος (p. 73sq\nSchm) καὶ Πάμφιλος. καλεῖται δὲ μάνης καὶ τὸ ἐπὶ\nτοῦ κοττάβου ἐφεστηκός, ἐφ’ οὗ τὰς λάταγας ἐν παιδιᾷ\nἔπεμπον· ὅπερ ὁ Σοφοκλῆς ἐν Σαλμωνεῖ χάλκειον ἔφη κάρα,\nλέγων οὕτως (fr. 494 N)· τάδ’ ἐστὶ κνισμὸς καὶ φιλημάτων ψόφος·τῷ καλλικοτταβοῦντι νικητήριατίθημι καὶ βαλόντι χάλκειον κάρα. Ἀντιφάνης Ἀφροδίτης Γοναῖς (II 33 K)·\nἐγὼ ᾽πιδείξω καθ’ ἕν· ὃς ἂν τὸν κότταβονἀφεὶς ἐπὶ τὴν πλάστιγγα ποιήσῃ πεσεῖν\n—Β. πλάστιγγα; ποίαν; τοῦτο\nτοὐπικείμενονἄνω τὸ μικρόν, τὸ πινακίσκιον λέγεις;Α. τοῦτ’ ἐστὶ πλάστιγξ — οὗτος ὁ κρατῶν γίνεται.Β. πῶς δ’ εἴσεταί τις τοῦτ᾽; Α. ἐὰν τύχῃ μόνοναὐτῆς, ἐπὶ τὸν μάνην πεσεῖται καὶ ψόφοςἔσται πάνυ πολύς. Β. πρὸς θεῶν, τῷ κοττάβῳπρόσεστι καὶ Μάνης τις ὥσπερ οἰκέτης; Ἕρμιππος Μοίραις (I 237 fr. 47, 5\nK)ῥάβδον δ’ ὄψει, φησί, τὴν κοτταβικὴνἐν τοῖς ἀχύροισι κυλινδομένην,μάνης δ’ οὐδὲν λατάγων ἀίει·τὴν δὲ τάλαιναν πλάστιγγ’ ἂν ἴδοιςπαρὰ τὸν στροφέα τῆς κηπαίαςἐν τοῖσι κορήμασιν οὖσαν.\nΝΕΣΤΟΡΙΣ. περὶ τῆς ἰδέας τοῦ Νέστορος ποτηρίου φησὶν ὁ\nποιητής· Il. 11.632πὰρ δὲ δέπας περικαλλές, ὃ οἴκοθεν ἦγ’ ὁ\nγεραιός,χρυσείοις ἥλοισι πεπαρμένον· οὔατα δ’ αὐτοῦτέσσαρ’ ἔσαν, δοιαὶ δὲ πελειάδες ἀμφὶς ἕκαστονχρύσειαι νεμέθοντο δύο δ’ ὑπὸ πυθμένες ἦσαν.ἄλλος μὲν μογέων ἀποκινήσασκε τραπέζηςπλεῖον ἐόν· Νέστωρ δ’ ὁ γέρων ἀμογητὶ ἄειρεν. ἐν τούτοις ζητεῖται πρῶτον μὲν τί ποτ’ ἐστὶ τὸ\nχρυσείοις ἥλοισι πεπαρμένον, ἔπειτα τί τὸ οὔατα δ’ αὐτοῦ\nτέσσαρ’ ἔσαν. τὰ γὰρ ἄλλα ποτήριά φησιν ὁ Μυρλεανὸς\nἈσκληπιάδης ἐν τῷ περὶ τῆς Νεστορίδος δύο ὦτα ἔχειν.\nπελειάδας δὲ πῶς ἄν τις ὑπόθοιτο νεμομένας περὶ ἕκαστον τῶν\nὤτων; πῶς δὲ καὶ λέγει δύο πυθμένας εἶναι τοῦ ποτηρίου;\nἰδίως δὲ καὶ τοῦτο λέγεται ὅτι οἱ μὲν ἄλλοι μογοῦντες\nἐβάσταζον τὸ ποτήριον, Νέστωρ δ’ ὁ γέρων ἀμογητὶ ἄειρεν.\nταῦτα προθέμενος ὁ Ἀσκληπιάδης ζητεῖ περὶ τῶν ἥλων, πῶς\nπεπαρμένους αὐτοὺς δεῖ δέχεσθαι. οἳ μὲν οὖν λέγουσιν ἔξωθεν\nδεῖν ἐμπείρεσθαι τοὺς χρυσοῦς ἥλους τῷ ἀργυρῷ ἐκπώματι κατὰ\nτὸν τῆς ἐμπαιστικῆς τέχνης λόγον, ὡς καὶ ἐπὶ τοῦ Ἀχιλλέως\nσκήπτρου· Il. 1.245ὣς φάτο χωόμενος, ποτὶ δὲ σκῆπτρον βάλε γαίῃχρυσείοις ἥλοισι πεπαρμένον. ἐμφαίνεται γὰρ ὡς τῶν ἥλων ἐμπεπερονημένων καθάπερ\nἐπὶ τῶν ῥοπάλων. καὶ ἐπὶ τοῦ ξίφους τοῦ Ἀγαμέμνονος· Il. 11.29ἀμφὶ δ’ ἄρ’ ὤμοισιν βάλετο ξίφος· ἐν δέ οἱ ἧλοι\n\nχρύσειοι πάμφαινον· ἀτὰρ περὶ κουλεὸν ἦενἀργύρεον. Ἀπελλῆς μὲν οὖν ὁ τορευτὴς ἐπεδείκνυεν, φησίν, ἡμῖν\nἔν τισι Κορινθιακοῖς ἔργοις τὴν τῶν ἥλων θέσιν. ἐξοχὴ δ’ ἦν\nὀλίγη τοῖς κολαπτῆρσιν ἐπηρμένη καὶ οἱονεὶ κεφαλίδας ἥλων\nἀποτελοῦσα. πεπάρθαι δὲ λέγεται τοὺς ἥλους ὑπὸ τοῦ ποιητοῦ\nοὐχ ὅτι ἔξωθεν πρόσκεινται καὶ πεπαρμένοι εἰσίν, ἀλλ’ ὅτι\nἐμπεπαρμένοις ἐοίκασιν ἔξω τε ὀλίγῳ προὔχουσι, μετέωροι τῆς\nἄλλης ἐπιφανείας ὄντες.\nκαὶ περὶ τῶν ὤτων οὕτως διορίζονται, ὅτι εἶχεν μὲν δύο ὦτα\nἄνω, καθότι καὶ τἄλλα ποτήρια, ἄλλα δὲ δύο κατὰ τὸ κύρτωμα\nμέσον ἐξ ἀμφοῖν τοῖν μεροῖν μικρά, παρόμοια ταῖς\nΚορινθιακαῖς ὑδρίαις. ὁ δὲ Ἀπελλῆς ἐντέχνως ἄγαν ὑπέδειξε\nτὴν τῶν τεσσάρων ὤτων σχέσιν ἔχουσαν ὧδε. ἐκ μιᾶς οἱονεὶ\nῥίζης, ἥτις τῷ πυθμένι προσκυρεῖ, καθ’ ἑκάτερον τὸ οὖς\nδιασχιδεῖς εἰσι ῥάβδοι ἐπ’ ἀμφοῖν, οὐ πολὺ ἀπ’ ἀλλήλων\nδιεστῶσαι διάστημα. αὗται μέχρι τοῦ χείλους διήκουσαι τοῦ\nποτηρίου καὶ μικρὸν ἔτι μετεωριζόμεναι κατὰ μὲν τὴν\nἀπόστασιν τοῦ ἀγγείου φυλάττουσι τὴν διάσχισιν, κατὰ δὲ τὸ\nἀπολῆγον πρὸς τὴν τοῦ χείλους ἔρεισιν πάλιν συμφυεῖς\nεἰσιν. καὶ γίνεται τὸν τρόπον τοῦτον τέτταρα\nὦτα. τοῦτο δὲ οὐκ ἐπὶ πάντων, ἀλλ’ ἐπ’ ἐνίων ποτηρίων τὸ\nεἶδος τῆς κατασκευῆς θεωρεῖται, μάλιστα δὲ τῶν λεγομένων\nΣελευκίδων. τὸ δ’ ἐπὶ τῶν δυεῖν πυθμένων ζητούμενον, πῶς\nλέγεται τὸ δύο δ’ ὑπὸ πυθμένες ἦσαν, διαλύουσιν οὕτως\nτινές. τῶν ποτηρίων τινὰ μὲν ἕνα πυθμένα\nἔχειν τὸν φυσικὸν καὶ συγκεχαλκευμένον τῷ ὅλῳ ποτηρίῳ,\nκαθότι τὰ λεγόμενα κυμβία καὶ τὰς φιάλας καὶ εἴ τι φιαλῶδές\nἐστι τὴν ἰδέαν· τινὰ δὲ δύο, ὥσπερ τὰ ᾠοσκύφια καὶ τὰ\nκανθάρια καὶ τὰς Σελευκίδας καὶ τὰ καρχήσια καὶ τὰ τούτοις\nὅμοια· ἕνα μὲν γὰρ εἶναι πυθμένα τὸν κατὰ τὸ κύτος\nσυγκεχαλκευμένον ὅλῳ τῷ ἀγγείῳ, ἕτερον δὲ τὸν πρόσθετον,\nἀπὸ ὀξέος ἀρχόμενον, καταλήγοντα δ’ εἰς πλατύτερον, ἐφ’ οὗ\nἵσταται τὸ ποτήριον. καὶ τὸ τοῦ Νέστορος οὖν δέπας φασὶν\nεἶναι τοιοῦτον. δύναται δὲ καὶ δύο πυθμένας ὑποτίθεσθαι,\nτὸν μὲν οἷον τοῦ ποτηρίου φέροντα τὸν ὅλον ὄγκον\nκαὶ κατὰ μείζονα κυκλοειδῆ περιγραφὴν ἔξαρσιν\nἔχοντα τοῦ ὕψους σύμμετρον, τὸν δὲ κατ’ ἐλάττω κύκλον\nσυνεχόμενον ἐν τῷ μείζονι, καθ’ ὅσον συννεύειν συμβέβηκεν\nεἰς ὀξὺ τὸν φυσικὸν τοῦ ποτηρίου πυθμένα, ὥστε ὑπὸ δυοῖν\nπυθμένοιν φέρεσθαι τὸ ἔκπωμα. Διονύσιος δὲ ὁ Θρᾲξ ἐν Ῥόδῳ\nλέγεται τὴν Νεστορίδα κατασκευάσαι τῶν μαθητῶν αὐτῷ\nσυνενεγκάντων τἀργύριον· ὅπερ Προμαθίδας ὁ Ἡρακλεώτης\nἐξηγούμενος τὴν κατὰ τὸν Διονύσιον διάταξίν φησιν σκύφον\nεἶναι παρακειμένως ἔχοντα τὰ ὦτα, καθάπερ αἱ δίπρῳροι τῶν\nνεῶν, περὶ δὲ τὰ ὦτα τὰς περιστεράς· ὡσπερεὶ δέ τινα\nῥοπάλια δύο ὑποκεῖσθαι τῷ ποτηρίῳ πλάγια διὰ μήκους· ταῦτα\nδ’ εἶναι τοὺς δύο πυθμένας. ὁποῖόν τι καὶ νῦν ἔστιν ἰδεῖν\nἐν Καπύῃ πόλει τῆς Καμπανίας ἀνακείμενον\nτῇ Ἀρτέμιδι ποτήριον, ὅπερ λέγουσιν ἐκεῖνοι Νέστορος\nγεγονέναι· ἐστὶ δὲ ἀργύρεον, χρυσοῖς γράμμασιν ἐντετυπωμένα\nἔχον τὰ Ὁμηρικὰ ἔπη.\n‘ἐγὼ δέ, φησὶν ὁ Μυρλεανός, τάδε λέγω περὶ τοῦ ποτηρίου. οἱ\nπαλαιοὶ καὶ τὰ περὶ τὴν ἥμερον τροφὴν πρῶτοι διαταξάμενοι\nτοῖς ἀνθρώποις, πειθόμενοι τὸν κόσμον εἶναι σφαιροειδῆ,\nλαμβάνοντες ἔκ τε τοῦ ἡλίου καὶ τῆς σελήνης τοῦ\nσχήματος ἐναργεῖς τὰς φαντασίας, καὶ τὰ περὶ τὴν ἀίδιον\nτροφὴν τῷ περιέχοντι κατὰ τὴν ἰδέαν τοῦ σχήματος ἀφομοιοῦν\nεἶναι δίκαιον ἐνόμιζον. διὸ τὴν τράπεζαν κυκλοειδῆ\nκατεσκευάσαντο καὶ τοὺς τρίποδας τοὺς τοῖς θεοῖς\nκαθαγιζομένους, φθόεις κυκλοτερεῖς καὶ ἀστέρας ἔχοντας, οὓς\nκαὶ καλοῦσι σελήνας. καὶ τὸν ἄρτον δ’ ἐκάλεσαν ὅτι τῶν\nσχημάτων ὁ κύκλος ἀπήρτισται καὶ ἔστι τέλειος. καὶ τὸ\nποτήριον οὖν τὸ δεχόμενον τὴν ὑγρὰν τροφὴν κυκλοτερὲς\nἐποίησαν κατὰ μίμημα τοῦ κόσμου. τὸ δὲ τοῦ Νέστορος καὶ\nἰδιαίτερόν ἐστιν. ἔχει γὰρ καὶ ἀστέρας, οὓς ἥλοις ὁ ποιητὴς\nἀπεικάζει διὰ τὸ τοὺς ἀστέρας περιφερεῖς εἶναι τοῖς ἥλοις\nὁμοίως καὶ ὥσπερ ἐμπεπηγέναι τῷ οὐρανῷ, καθὼς καὶ Ἄρατός\nφησιν ἐπ’ αὐτῶν (453)· οὐρανῷ αἰὲν ἄρηρεν ἀγάλματα νυκτὸς ἰούσης. περιττῶς δὲ καὶ τοῦτ’ ἔφρασεν ὁ ποιητής, τοὺς χρυσοῦς ἥλους παρατιθεὶς τῇ τοῦ ἀργυροῦ\nἐκπώματος φύσει, τὴν τῶν ἀστέρων καὶ τοῦ οὐρανοῦ ἐκτυπῶν\nκατὰ τὴν ἰδέαν τῆς χρόας οὐσίαν. ὁ μὲν γὰρ οὐρανὸς ἀργύρῳ\nπροσέοικεν, οἱ δὲ ἀστέρες χρυσῷ διὰ τὸ πυρῶδες.’\nὑποθέμενος οὖν κατηστερισμένον τὸ τοῦ Νέστορος ποτήριον\nμεταβαίνει καὶ ἐπὶ τὰ κράτιστα τῶν ἀπλανῶν ἀστέρων, οἷς δὴ\nτεκμαίρονται τὰ περὶ τὴν ζωὴν οἱ ἄνθρωποι· ‘λέγω δὲ τὰς\nπελειάδας. ὅταν γὰρ εἴπῃ· δύο δὲ πελειάδες ἀμφὶς ἕκαστονχρύσειαι νεμέθοντο, πελειάδας οὐ σημαίνει τὰς ὄρνιθας, ἅς τινες\nὑπονοοῦσι περιστερὰς εἶναι, ἁμαρτάνοντες. ἕτερον γὰρ εἶναί\nφησιν Ἀριστοτέλης (h. a. V 544 b2) πελειάδα\nκαὶ ἕτερον περιστεράν. πελειάδας δ’ ὁ ποιητὴς καλεῖ νῦν τὰς\nΠλειάδας, πρὸς ἃς σπόρος τε καὶ ἀμητὸς καὶ τῶν καρπῶν, ἀρχὴ\nγενέσεως καὶ συναιρέσεως, καθά φησι καὶ Ἡσίοδος (op.\n383)· Πληιάδων Ἀτλαιγενέων ἐπιτελλομενάωνἄρχεσθ’ ἀμητοῖ᾽, ἀρότοιο δὲ δυσομενάων. καὶ Ἄρατος (264)· αἳ μὲν ὁμῶς ὀλίγαι καὶ ἀφεγγέες, ἀλλ’ ὀνομασταὶἦρι καὶ ἑσπέριαι, Ζεὺς δ’ αἴτιος, εἱλίσσονται·ὅς σφισι καὶ θέρεος καὶ χείματος ἀρχομένοιοσημαίνειν ἐπένευσεν ἐπερχομένου τ’ ἀρότοιο. τὰς οὖν τῆς τῶν καρπῶν γενέσεως καὶ τελειώσεως προσημαντικὰς Πλειάδας οἰκείως ἐνετόρευσε\nτῷ τοῦ σοφωτάτου Νέστορος ὁ ποιητὴς ποτηρίῳ· καὶ γὰρ τοῦτο\nτῆς ἑτέρας τροφῆς δεκτικὸν ἀγγεῖον. διὸ καὶ τῷ Διὶ τὴν\nἀμβροσίαν τὰς Πελειάδας φέρειν φησί· Od. 12.62τῇ μέν τ’ οὐδὲ ποτητὰ παρέρχεται οὐδὲ Πέλειαιτρήρωνες, ταί τ’ ἀμβροσίην Διὶ πατρὶ φέρουσι. οὐ γὰρ τὰς πελειάδας τὰς ὄρνεις φέρειν νομιστέον τῷ\nΔιὶ τὴν ἀμβροσίαν, ὡς οἱ πολλοὶ δοξάζουσιν\n(ἄσεμνον γάρ), ἀλλὰ τὰς Πλειάδας. οἰκεῖον γὰρ τὰς\nπροσημαινούσας τῷ τῶν ἀνθρώπων γένει τὰς ὥρας, ταύτας καὶ\nτῷ Διὶ φέρειν τὴν ἀμβροσίαν. διόπερ ἀπὸ τῶν πτηνῶν αὐτὰς\nχωρίζει λέγων· τῇ μέν τ’ οὐδὲ ποτητὰ παρέρχεται οὐδὲ Πέλειαι. ὅτι δὲ τὰς Πλειάδας τὸ ἐνδοξότατον τῶν ἀπλανῶν\nἄστρων ὑπείληφε, δῆλον ἐκ τοῦ προτάττειν αὐτὰς κατὰ τὴν τῶν\nἄλλων συναρίθμησιν· Il. 18.485ἐν δὲ τὰ τείρεα πάντα τά τ’ οὐρανὸς\nἐστεφάνωται,Πληιάδας θ’ Ὑάδας τε τό τε σθένος Ὠρίωνοςἄρκτον θ᾽, ἣν καὶ ἅμαξαν ἐπίκλησιν καλέουσιν. ἐπλανήθησαν δ’ οἱ πολλοὶ νομίζοντες τὰς πελειάδας\nὄρνεις εἶναι πρῶτον μὲν ἐκ τοῦ ποιητικοῦ σχηματισμοῦ τοῦ\nκατὰ τὴν πρόσθεσιν τοῦ γράμματος· ἔπειτα δ’ ὅτι τὸ τρήρωνες\nμόνον ἐδέξαντο εἶναι ἐπίθετον πελειάδων, ἐπεὶ διὰ τὴν\nἀσθένειαν εὐλαβὴς ἡ ὄρνις αὕτη· τρεῖν δ’ ἐστὶ τὸ\nεὐλαβεῖσθαι. πιθανὸν δ’ ἐστὶ τὸ ἐπίθετον καὶ ἐπὶ τῶν\nΠλειάδων τιθέμενον· μυθεύονται γὰρ καὶ\nαὗται τὸν Ὠρίωνα φεύγειν, διωκομένης τῆς μητρὸς αὐτῶν\nΠληιόνης ὑπὸ τοῦ Ὠρίωνος.\nἡ δὲ τοῦ ὀνόματος ἐκτροπή, καθ’ ἣν αἱ Πλειάδες λέγονται\nΠέλειαι καὶ Πελειάδες, παρὰ πολλοῖς ἐστι τῶν ποιητῶν. πρώτη\nδὲ Μοιρὼ ἡ Βυζαντία καλῶς ἐδέξατο τὸν νοῦν τῶν Ὁμήρου\nποιημάτων ἐν τῇ Μνημοσύνῃ ἐπιγραφομένῃ φάσκουσα τὴν\nἀμβροσίαν τῷ Διὶ τὰς Πλειάδας κομίζειν. Κράτης δ’ ὁ\nκριτικὸς (p. 53 W) σφετερισάμενος αὐτῆς τὴν\nδόξαν ὡς ἴδιον ἐκφέρει τὸν λόγον. καὶ Σιμωνίδης δὲ τὰς\nΠλειάδας Πελειάδας εἴρηκεν ἐν τούτοις (fr. 18\nB4)· δίδωτι δ’ εὖχος Ἑρμᾶς ἐναγώνιος,Μαίας εὐπλοκάμοιο παῖς, ἔτικτε δ’ Ἄτλαςἑπτὰ ἰοπλοκάμων φιλᾶν θυγατρῶν τάν γ’ ἔξοχον\nεἶδος,ταὶ καλέονται Πελειάδες οὐράνιαι. σαφῶς γὰρ τὰς Πλειάδας οὔσας Ἄτλαντος θυγατέρας\nΠελειάδας καλεῖ, καθάπερ καὶ Πίνδαρος (Nem. 2,\n16). ἐστὶ δ’ ἐοικὸςὀρειᾶν γε Πελειάδωνμὴ τηλόθεν Ὠαρίων’ ἀνεῖσθαι. σύνεγγυς γάρ ἐστιν ὁ Ὠρίων τῇ ἀστροθεσίᾳ τῶν\nΠλειάδων· διὸ καὶ ὁ περὶ ταύτας μῦθος, ὅτι φεύγουσι μετὰ\nτῆς μητρὸς τῆς Πληιόνης τὸν Ὠρίωνα. ὀρείας δὲ λέγει τὰς Πλειάδας ἐν ἴσῳ τῷ οὐρείας κατὰ\nπαράλειψιν τοῦ ῡ, ἐπειδὴ κεῖνται ἐπὶ τῆς οὐρᾶς τοῦ ταύρου.\nκαὶ Αἰσχύλος δ’ ἐκφανέστερον προσπαίζων τῷ ὀνόματι κατὰ τὴν\nὁμοφωνίαν (fr. 312 N)· αἱ δ’ ἕπτ’ Ἄτλαντος παῖδες ὠνομασμέναιπατρὸς μέγιστον ἆθλον οὐρανοῦ στέγῃκλαίεσκον, ἔνθα νυκτέρων φαντασμάτωνἔχουσι μορφὰς ἄπτεροι Πελειάδες. ἀπτέρους γὰρ αὐτὰς εἴρηκε διὰ τὴν πρὸς τὰς ὄρνεις\nὁμωνυμίαν. ἡ δὲ Μοιρὼ καὶ αὐτὴ τὸν τρόπον τοῦτόν φησι·\nΖεὺς δ’ ἄρ’ ἐνὶ Κρήτῃ τρέφετο μέγας, οὐδ’ ἄρα τίς\nνινἠείδει μακάρων· ὃ δ’ ἀέξετο πᾶσι μέλεσσι.τὸν μὲν ἄρα τρήρωνες ὑπὸ ζαθέῳ τράφον ἄντρῳἀμβροσίην φορέουσαι ἀπ’ Ὠκεανοῖο ῥοάων·νέκταρ δ’ ἐκ πέτρης μέγας αἰετὸς αἰὲν ἀφύσσωνγαμφηλῇ φορέεσκε ποτὸν Διὶ μητιόεντι.τὸν καὶ νικήσας πατέρα Κρόνον εὐρύοπα Ζεὺςἀθάνατον ποίησε καὶ οὐρανῷ ἐγκατένασσεν.ὣς δ’ αὕτως τρήρωσι πελειάσιν ὤπασε τιμήν,αἳ δή τοι θέρεος καὶ χείματος ἄγγελοί εἰσι. καὶ Σιμμίας δ’ ἐν τῇ Γοργοῖ φησιν· αἳ θέρος ὠκεῖαι πρόπολοι πίλναντο Πέλειαι. Ποσείδιππός τ’ ἐν τῇ Ἀσωπίᾳ· οὐδέ τοι ἀκρόνυχοι ψυχραὶ δύνουσι Πέλειαι.\nΛαμπροκλῆς δ’ ὁ διθυραμβοποιὸς καὶ ῥητῶς αὐτὰς\nεἶπεν ὁμωνυμεῖν ταῖς περιστεραῖς ἐν τούτοις (PL III\n556 B4)· αἵ τε ποταναῖςὁμώνυμοι πελειάσιν αἰθέρι κεῖσθε. καὶ ὁ τὴν εἰς Ἡσίοδον δὲ ἀναφερομένην ποιήσας\nἈστρονομίαν αἰεὶ Πελειάδας αὐτὰς λέγει (fr. 9\nRz)· τὰς δὲ βροτοὶ καλέουσι Πελειάδας. καὶ πάλιν (fr. 10)· χειμέριαι δύνουσι Πελειάδες. καὶ πάλιν (fr. 11)· τῆμος ἀποκρύπτουσι Πελειάδες. οὐδὲν οὖν ἄπιστον καὶ Ὅμηρον τὰς Πλειάδας κατὰ\nποιητικὸν νόμον Πελειάδας ὠνομακέναι.\nἀποδεδειγμένου οὖν τοῦ ὅτι Πλειάδες ἦσαν ἐντετορευμέναι τῷ\nποτηρίῳ, καθ’ ἕκαστον τῶν ὤτων δύο ὑποθετέον εἴτε βούλεταί\nτις ὀρνιθοφυεῖς κόρας εἴτ’ αὖ καὶ ἀνθρωποειδεῖς, ἄστροις δὲ\nπεποικιλμένας. τὸ μέντοι ‘ἀμφὶς ἕκαστον χρύσειαι νεμέθοντο’\nοὐχ ὡς περὶ ἓν ἕκαστον ἀκουστέον· γενήσονται γὰρ οὕτως\nηʹ τὸν ἀριθμόν· ἀλλ’ ἐπείπερ ἔσχισται μὲν\nἑκάτερον τῶν ὤτων εἰς δύο σχίσεις, τούτων δ’ αὖ συνάφεια\nκατὰ τὴν τελευταίαν ὑπόληξιν, ἕκαστον μὲν ἂν λέγοιτο καθὸ\nτέτταρες αἱ πᾶσαι σχίσεις τῶν ὤτων, ἑκάτερον δὲ καθὸ συμφυῆ\nπάλιν ἐπὶ τέλει γίνεται τῆς ἀποστάσεως αὐτῶν. ὅταν οὖν\nεἴπῃ· δοιαὶ δὲ πελειάδες ἀμφὶς ἕκαστονχρύσειαι νεμέθοντο, δύω δ’ ὑπὸ πυθμένες ἦσαν,\nκαθ’ ἑκατέραν τὴν σχίσιν τῶν ὤτων ἀκουσόμεθα μίαν\nπελειάδα· ἃς δοιὰς εἶπεν καθὸ συμφυεῖς εἰσιν ἀλλήλαις καὶ\nσυνεζευγμέναι. τὸ γὰρ δοιοὶ καὶ δοιαὶ σημαίνει καὶ τὸ κατ᾽\nἀριθμὸν εἶδος, τὸ δύο, οἷον· Od. 4.129δοιοὺς δὲ τρίποδας, δέκα δὲ χρυσοῖο τάλαντα. καὶ (Od. 16.253)\n‘δοιὼ θεράποντε’. σημαίνει δὲ καὶ τὸ συμφυὲς καὶ τὸ\nσυνεζευγμένον κατ’ ἀριθμόν, ὡς ἐν τούτοις· Od. 5.476δοιοὺς δ’ ἄρ’ ὑπήλυθε θάμνουςἐξ ὁμόθεν πεφυῶτας, ὃ μὲν φυλίης, ὃ δ’ ἐλαίης. γενήσονται οὖν ἐπὶ τῶν ὤτων τέσσαρες πελειάδες.\nἔπειθ’ ὅταν ἐπενέγκῃ τὸδοιαὶ δὲ πελειάδες ἀμφὶς ἕκαστονχρύσειαι νεμέθοντο, δύω δ’ ὑπὸ πυθμένες ἦσαν, ἀκουστέον οὐ πυθμένας δύο, ἀλλ’ οὐδὲ κατὰ\nδιαίρεσιν ἀναγνωστέον, ὡς ὁ Θρᾲξ Διονύσιος, ἀλλὰ κατὰ\nσύνθετον ὑποπυθμένες, ὅπως ἐπὶ τῶν πελειάδων ἀκούωμεν, ὅτι\nτέσσαρες μὲν ἦσαν ἐπὶ τῶν ὤτων, δύο δὲ ὑποπυθμένες,\nτουτέστιν ὑπὸ τῷ πυθμένι οἷον ὑποπυθμένιοι· ὥστε\nδιακρατεῖσθαι τὸ δέπας ὑπὸ δυεῖν Πελειάδων ὑποκειμένων τῷ\nπυθμένι, ἓξ δὲ τὰς πάσας γενέσθαι Πλειάδας, ἐπείπερ ὁρῶνται\nτοσαῦται, λέγονται δὲ ἑπτά, καθότι καὶ Ἄρατός φησιν\n(257)· ἑπτάποροι δὴ ταί γε μετ’ ἀνθρώποις καλέονται,ἓξ οἶαί περ ἐοῦσαι ἐπόψιαι ὀφθαλμοῖσιν.οὐ μέν πως ἀπόλωλεν ἀπευθὴς ἐκ Διὸς ἀστήρ,ἐξ οὗ καὶ γενεῆθεν ἀκούομεν, ἀλλὰ μάλ’ αὕτωςεἴρητ᾽. ἑπτὰ δ’ ἐκεῖναι ἐπιρρήδην καλέονται ...\n\nἓξ οἶαί περ ἐοῦσαι ἐπόψιαι ὀφθαλμοῖσιν. τὸ\nὁρώμενον οὖν ἐν τοῖς ἄστροις καὶ ἐν τῇ φαινομένῃ κατασκευῇ\nπροσηκόντως ἐτόρευσεν. τοῦτο μέντοι καὶ ἐπὶ τοῦ Διὸς\nσημαίνειν πείθονται τὸν ποιητὴν ὅταν λέγῃ· Od. 12.62τῇ μέν τ’ οὐδὲ ποτητὰ παρέρχεται οὐδὲ πέλειαιτρήρωνες ταί τ’ ἀμβροσίην Διὶ πατρὶ φέρουσιν.ἀλλά τε καὶ τῶν αἰεὶ ἀφαιρεῖται λὶς πέτρη.ἀλλ’ ἄλλην ἐνίησι πατὴρ ἐναρίθμιον εἶναι, ὑπὸ τῆς ὀξύτητος τῶν πλαγκτῶν πετρῶν καὶ τῆς\nλειότητος ἀφαιρεῖσθαι λέγων μίαν τῶν Πλειάδων, ἄλλην δὲ\nπρὸς τοῦ Διὸς ἐνίεσθαι χάριν τοῦ σῴζειν τὸν ἀριθμὸν αὐτῶν,\nποιητικῶς αἰνιττόμενος ὅτι τῶν Πλειάδων ἓξ ὁρωμένων ὅμως ὁ\nἀριθμὸς αὐτῶν οὐκ ἀπόλλυται, λέγονται δὲ καὶ τῷ ἀριθμῷ καὶ\nτοῖς ὀνόμασιν ἑπτά.\nπρὸς δὲ τοὺς λέγοντας οὐκ οἰκείως τῷ ποτηρίῳ ἐντετυπῶσθαι\nτὰς Πλειάδας, ξηρῶν τροφῶν οὔσας σημαντικάς, λεκτέον ὅτι τὸ\nδέπας ἀμφοτέρων τῶν τροφῶν ἐστιν δεκτικόν. κυκεὼν γὰρ ἐν\nαὐτῷ γίνεται· τοῦτο δ’ ἐστὶ πόσις ἐν τῷ κράματι τυρὸν\nἔχουσα καὶ ἄλφιτον· ἄμφω δὲ ταῦτα κυκώμενα καὶ οὕτω\nπινόμενα λέγει ὁ ποιητής· Il. 11.624τοῖσι δὲ τεῦχε κυκεῶ ἐυπλόκαμος Ἑκαμήδη ...ἣ σφῶιν πρῶτον μὲν ἐπιπροίηλε\nτράπεζανκαλὴν κυανόπεζαν ἐύξοον, αὐτὰρ ἐπ᾽\nαὐτῆςχάλκειον κάνεον· ἐπὶ δὲ κρόμυον ποτῷ ὄψονἠδὲ μέλι χλωρόν, παρὰ δ’ ἀλφίτου ἱεροῦ ἀκτήν,\nπὰρ δὲ δέπας περικαλλές, ὃ οἴκοθεν ἦγ’ ὁ γεραιός\n...ἐν τῷ ῥά σφι κύκησε γυνὴ εἰκυῖα θεῇσινοἴνῳ Πραμνείῳ, ἐπὶ δ’ αἴγειον κνῆ τυρὸνκνήστι χαλκείῃ, ἐπὶ δ’ ἄλφιτα λευκὰ πάλυνεν·πινέμεναι δ’ ἐκέλευεν, ἐπεί ῥ’ ὥπλισσε κυκεῶ.\nτὸ δὲἄλλος μὲν μογέων ἀποκινήσασκε τραπέζηςπλεῖον ἐόν, Νέστωρ δ’ ὁ γέρων ἀμογητὶ ἄειρεν οὐκ ἀκουστέον ἐπὶ μόνων Μαχάονος καὶ Νέστορος, ὡς\nοἴονταί τινες, τὸ ὃς ἀντὶ τοῦ ὃ λαμβάνοντες ἐπὶ τοῦ\nΜαχάονος· ἀλλ’ ὃς μὲν μογέων ἀποκινήσασκε τραπέζης, ἐκ τοῦ μογέων δηλοῦσθαι νομίζοντες, ἐπειδὴ\nτέτρωται. ὅτι δὲ καθ’ Ὅμηρον ὁ Μαχάων οὐ τέτρωται ἐν ἄλλοις\nδειχθήσεται. ἀγνοοῦσιν δ’ ὅτι τὸ ἄλλος Ὅμηρος οὐκ ἐπὶ μόνων\nΜαχάονος καὶ Νέστορος ἔθηκε, δύο γὰρ οὗτοι πίνουσιν, ἀλλ᾽\nεἶπεν ἂν ἕτερος. τοῦτο γὰρ ἐπὶ δύο τάσσεσθαι πέφυκεν, ὡς\nκαὶ ἐπὶ τούτων· Il. 3.103οἴσετε δ’ ἄρν’ ἕτερον λευκόν, ἑτέρην δὲ\nμέλαιναν. ἔπειτα δὲ τὸ ὃς ἀντὶ προτακτικοῦ τοῦ ὃ Ὅμηρος\nοὐδέποτε τίθησι· τοὔμπαλιν δὲ ἀντὶ τοῦ ὃς ὑποτακτικοῦ\nπαραλαμβάνει τὸ προτακτικὸν ὅ, οἷον· Il. 6.153ἔνθα δὲ Σίσυφος ἔσκεν, ὃ κέρδιστος γένετ᾽\nἀνδρῶν. ἐλλείπει οὖν τό τις μόριον· τὸ γὰρ πλῆρές ἐστιν\n‘ἄλλος μέν τις μογέων ἀποκινήσασκε τραπέζης πλεῖον ἐόν,\nΝέστωρ δ’ ὁ γέρων ἀμογητὶ ἄειρεν,’ ὡς παντὸς ἀνθρώπου μόλις\nἂν ἀποκινήσαντος ἀπὸ τῆς τραπέζης τὸ ποτήριον, τοῦ δὲ\nΝέστορος αὐτὸ ῥᾳδίως βαστάζοντος δίχα\nπόνου καὶ κακοπαθείας. τὸ γὰρ ποτήριον ὑφίσταται μέγα\nκαὶ κατὰ τὸ κύτος καὶ βαρὺ τὴν ὁλκήν, ὅπερ\nφιλοπότης ὢν ὁ Νέστωρ ἐκ τῆς συνεχοῦς συνηθείας ῥᾳδίως\nβαστάζειν ἔσθενε.\nΣωσίβιος δ’ ὁ λυτικὸς προθεὶς τὰ ἔπη· ἄλλος μὲν μογέων ἀποκινήσασκε τραπέζηςπλεῖον ἐόν, Νέστωρ δ’ ὁ γέρων ἀμογητὶ ἄειρεν, γράφει κατὰ λέξιν· ‘νῦν τὸ μὲν ἐπιτιμώμενόν ἐστι\nτῷ ποιητῇ ὅτι τοὺς μὲν λοιποὺς εἶπε μογέοντας ἀείρειν τὸ\nδέπας, τὸν δὲ Νέστορα μόνον ἀμογητί. ἄλογον δ’ ἐδόκει\nΔιομήδους καὶ Αἴαντος, ἔτι δ’ Ἀχιλλέως παρόντων εἰσάγεσθαι\nτὸν Νέστορα γενναιότερον, τῇ ἡλικίᾳ προβεβηκότα. τούτων\nτοίνυν οὕτως κατηγορουμένων τῇ ἀναστροφῇ χρησάμενοι\nἀπολύομεν τὸν ποιητήν. ἀπὸ γὰρ τούτου τοῦ ἑξαμέτρου ‘πλεῖον\nἐόν, Νέστωρ δ’ ὁ γέρων ἀμογητὶ ἄειρεν’ ἀπὸ τοῦ μέσου\nἐξελόντες τὸ γέρων τάξομεν τοῦ πρώτου στίχου πρὸς τὴν ἀρχὴν\nὑπὸ τὸ ἄλλος μέν, εἶτα τὸ ἐξ ἀρχῆς συνεροῦμεν ‘ἄλλος μὲν\nγέρων μογέων ἀποκινήσασκε τραπέζης πλεῖον ἐόν, ὁ δὲ Νέστωρ\nἀπονητὶ ἄειρεν.’ νῦν οὖν οὕτω τεταγμένων ὁ Νέστωρ φαίνεται\nτῶν μὲν λοιπῶν πρεσβυτῶν μόνος τὸ δέπας ἀμογητὶ ἀείρων.’\nταῦτα καὶ ὁ θαυμάσιος λυτικὸς Σωσίβιος, ὃν οὐκ ἀχαρίτως\nδιέπαιξε διὰ τὰς πολυθρυλήτους ταύτας καὶ τὰς\nτοιαύτας λύσεις Πτολεμαῖος ὁ Φιλάδελφος βασιλεύς.\nλαμβάνοντος γὰρ αὐτοῦ σύνταξιν βασιλικήν, μεταπεμψάμενος\nτοὺς ταμίας ἐκέλευσεν, ἐὰν παραγένηται ὁ\nΣωσίβιος ἐπὶ τὴν ἀπαίτησιν τῆς συντάξεως, λέγειν αὐτῷ ὅτι\nἀπείληφε. καὶ μετ’ οὐ πολὺ παραγενομένῳ καὶ αἰτοῦντι\nεἰπόντες δεδωκέναι αὐτῷ τὰς ἡσυχίας εἶχον, ὃ δὲ τῷ βασιλεῖ\nπροσελθὼν κατεμέμφετο τοὺς ταμίας. Πτολεμαῖος δὲ\nμεταπεμψάμενος αὐτοὺς καὶ ἥκειν κελεύσας μετὰ τῶν βιβλίων,\nἐν οἷς αἱ ἀναγραφαί εἰσι τῶν τὰς συντάξεις λαμβανόντων,\nλαβὼν ταύτας εἰς χεῖρας ὁ βασιλεὺς καὶ κατιδὼν\nἔφη καὶ αὐτὸς ἀπειληφέναι αὐτὸν οὕτως· ἦν ὀνόματα\nἐγγεγραμμένα ταῦτα, Σωτῆρος Σωσιγένους Βίωνος Ἀπολλωνίου\nΔίωνος· εἰς ἃ ἀποβλέψας ὁ βασιλεὺς εἶπεν ‘ὦ\nθαυμάσιε λυτικέ, ἐὰν ἀφέλῃς τοῦ Σωτῆρος τὸ σω καὶ τοῦ Σωσιγένους τὸ σι καὶ τοῦ Βίωνος τὴν πρώτην\nσυλλαβὴν βι καὶ τὴν τελευταίαν τοῦ Ἀπολλωνίου,\nεὑρήσεις σαυτὸν ἀπειληφότα κατὰ τὰς σὰς ἐπινοίας. καὶ\n‘ταῦτ’ οὐχ ὑπ’ ἄλλων, ἀλλὰ τοῖς αὑτοῦ πτεροῖς’ κατὰ τὸν\nθαυμάσιον Αἰσχύλον (Myrmid. fr. 139 N) ἁλίσκῃ,\nἀπροσδιονύσους λύσεις πραγματευόμενος.’\nΟΛΜΟΣ ποτήριον κερατίου τρόπον εἰργασμένον. Μενεσθένης ἐν\nδʹ Πολιτικῶν γράφει οὕτως (FHG IV\n451)· ‘ἀλβατάνης δὲ στρεπτὸν καὶ ὅλμον χρυσοῦν. ὁ\nδὲ ὅλμος ἐστὶ ποτήριον κερατίου τρόπον εἰργασμένον, ὕψος ὡς\nπυγονιαῖον.’\nΟΞΥΒΑΦΟΝ. ἡ μὲν κοινὴ συνήθεια οὕτως καλεῖ τὸ ὄξους δεκτικὸν σκεῦος· ἐστὶ δὲ καὶ ὄνομα ποτηρίου, οὗ\nμνημονεύει Κρατῖνος μὲν ἐν Πυτίνῃ οὕτως (I 70\nK)· πῶς τις αὐτόν, πῶς τις ἂνἀπὸ τοῦ πότου παύσειε, τοῦ λίαν πότου;ἐγᾦδα. συντρίψω γὰρ αὐτοῦ τοὺς χόαςκαὶ τοὺς καδίσκους συγκεραυνώσω σποδῶνκαὶ τἄλλα πάντ’ ἀγγεῖα τὰ περὶ τὸν πότον,κοὐδ’ ὀξύβαφον οἰνηρὸν ἔτι κεκτήσεται. ὅτι δέ ἐστι τὸ ὀξύβαφον εἶδος κύλικος μικρᾶς\nκεραμέας σαφῶς παρίστησιν Ἀντιφάνης ἐν Μύστιδι διὰ τούτων\n(II 77 K)· γραῦς ἐστι φίλοινος ἐπαινοῦσα\nκύλικα μεγάλην καὶ ἐξευτελίζουσα τὸ ὀξύβαφον ὡς βραχύ.\nεἰπόντος οὖν τινος πρὸς αὐτήν ‘σὺ δ’ ἀλλὰ πῖθι’,\nλέγει· τοῦτο μέν σοι πείσομαι.καὶ γὰρ ἐπαγωγόν, ὦ θεοί, τὸ σχῆμά πωςτῆς κύλικός ἐστιν ἄξιόν τε τοῦ κλέουςτοῦ τῆς ἑορτῆς. οὗ μὲν ἦμεν ἄρτι γὰρἐξ ὀξυβαφίων κεραμέων ἐπίνομεν·τούτῳ δέ, τέκνον, πολλὰ κἀγάθ’ οἱ θεοὶτῷ δημιουργῷ δοῖεν, ὃς ἐποίησέ σε,τῆς συμμετρίας καὶ τῆς ἀφελείας οὕνεκα. κἀν τοῖς Βαβυλωνίοις οὖν τοῖς Ἀριστοφάνους\n(I 410 K) ἀκουσόμεθα ποτήριον τὸ ὀξύβαφον,\nὅταν ὁ Διόνυσος λέγῃ περὶ τῶν Ἀθήνησι δημαγωγῶν ὡς αὐτὸν\nᾔτουν ἐπὶ τὴν δίκην ἀπελθόντα ὀξυβάφω δύο. οὐ γὰρ ἄλλο τι\nἡγητέον εἶναι ἢ ὅτι ἐκπώματα ᾔτουν. καὶ τὸ τοῖς\nἀποκοτταβίζουσι δὲ ὀξύβαφον τιθέμενον εἰς ὃ τὰς λάταγας ἐγχέουσιν οὐκ ἄλλο τι ἂν εἴη ἢ\nἐκπέταλον ποτήριον. μνημονεύει δὲ τοῦ ὀξυβάφου ὡς ποτηρίου\nκαὶ Εὔβουλος ἐν Μυλωθρίδι (II 186 K)· καὶ πιεῖν χωρὶς μέτρωὀξύβαφον εἰς τὸ κοινόν· εἶθ’ ὑπώμνυτοὁ μὲν οἶνος ὄξος αὑτὸν εἶναι γνήσιον,τὸ δ’ ὄξος οἶνον αὑτὸ μᾶλλον θατέρου.\nΟΙΝΙΣΤΗΡΙΑ. οἱ μέλλοντες ἀποκείρειν τὸν σκόλλυν ἔφηβοι,\nφησὶ Πάμφιλος, εἰσφέρουσι τῷ Ἡρακλεῖ μέγα ποτήριον\nπληρώσαντες οἴνου, ὃ καλοῦσιν οἰνιστηρίαν, καὶ σπείσαντες\nτοῖς συνελθοῦσι διδόασι πιεῖν.\nΟΛΛΙΞ. Πάμφιλος ἐν Ἀττικαῖς Λέξεσι τὸ ξύλινον ποτήριον\nἀποδίδωσι.\nΠΑΝΑΘΗΝΑΙΚΟΝ. Ποσειδώνιος ὁ φιλόσοφος ἐν ἕκτῃ καὶ τριακοστῇ\nτῶν Ἱστοριῶν (FHG III 264) ὡς οὕτω καλουμένων\nτινῶν ποτηρίων μέμνηται γράφων οὕτως· ‘ἦσαν δὲ καὶ ὀνύχινοι\nσκύφοι καὶ συνδέσεις τούτων μέχρι δικοτύλων· καὶ\nΠαναθηναικὰ μέγιστα, τὰ μὲν δίχοα, τὰ δὲ καὶ μείζονα.’\nΠΡΟΑΡΟΝ κρατὴρ ξύλινος, εἰς ὃν τὸν οἶνον κιρνᾶσιν οἱ\nἈττικοί. ‘κοίλοις ἐν προάροις’ φησὶ Πάμφιλος.\nΠΕΛΙΚΑΙ. Καλλίστρατος ἐν Ὑπομνήμασι Θρᾳττῶν Κρατίνου\n(I 38 K) ἀποδίδωσι κύλικα. Κράτης δ’ ἐν\nδευτέρῳ Ἀττικῆς Διαλέκτου γράφει οὕτως (p. 64\nW)· ‘οἱ χόες πελίκαι, καθάπερ εἴπομεν,\nὠνομάζοντο. ὁ δὲ τύπος ἦν τοῦ ἀγγείου\nπρότερον μὲν τοῖς Παναθηναικοῖς ἐοικώς, ἡνίκα ἐκαλεῖτο\nπελίκη, ὕστερον δὲ ἔσχεν οἰνοχόης σχῆμα, οἷοί εἰσιν οἱ ἐν\nτῇ ἑορτῇ παρατιθέμενοι, ὁποίους δή ποτε ὄλπας ἐκάλουν,\nχρώμενοι πρὸς τὴν τοῦ οἴνου ἔγχυσιν, καθάπερ Ἴων ὁ Χῖος ἐν\nΕὐρυτίδαις φησίν (fr. 10 N)· ἐκ ζαθέων πιθακνῶν ἀφύσσοντες ὄλπαιςοἶνον ὑπερφίαλον κελαρύζετε. νυνὶ δὲ τὸ μὲν τοιοῦτον ἀγγεῖον καθιερωμένον τινὰ\nτρόπον ἐν τῇ ἑορτῇ παρατίθεται μόνον, τὸ δ’ ἐς τὴν χρείαν\nπῖπτον μετεσχημάτισται, ἀρυταίνῃ μάλιστα ἐοικός, ὃ δὴ\nκαλοῦμεν χόα.’ τὴν δὲ ὄλπην Κλείταρχος Κορινθίους μέν φησι\nκαὶ Βυζαντίους καὶ Κυπρίους τὴν λήκυθον ἀποδιδόναι,\nΘεσσαλοὺς δὲ τὴν πρόχοον. Σέλευκος δὲ πελίχναν Βοιωτοὺς μὲν\nτὴν κύλικα, Εὐφρόνιος δὲ ἐν Ὑπομνήμασι (fr. 107\nStrecker) τοὺς χόας.\nΠΕΛΛΑ ἀγγεῖον σκυφοειδές, πυθμένα ἔχον πλατύτερον, εἰς ὃ\nἤμελγον τὸ γάλα. Ὅμηρος· Il. 16.641ὡς ὅτε μυῖαισταθμῷ ἐνιβρομέωσιν ἐυγλαγέας κατὰ πέλλας. τοῦτο δὲ Ἱππῶναξ λέγει πελλίδα (fr. 38\nB4)· ἐκ πελλίδος πίνοντες· οὐ γὰρ ἦν αὐτῇκύλιξ, ὁ παῖς γὰρ ἐμπεσὼν κατήραξε, δῆλον, οἶμαι, ποιῶν ὅτι ποτήριον μὲν οὐκ ἦν, δι’\nἀπορίαν δὲ κύλικος ἐχρῶντο τῇ πελλίδι. καὶ πάλιν (fr.\n39)· ἐκ δὲ τῆς πέλληςἔπινον, ἄλλοτ’ αὐτός, ἄλλοτ’ Ἀρήτηπροὔπινεν.\nΦοῖνιξ δ’ ὁ Κολοφώνιος ἐν τοῖς Ἰάμβοις ἐπὶ φιάλης\nτίθησι τὴν λέξιν λέγων οὕτως (chol. p. 143)·\nΘαλῆς γάρ, ὅστις ἀστέρων ὀνήιστος ...καὶ τῶν τότ᾽, ὡς λέγουσι, πολλὸν ἀνθρώπωνἐὼν ἄριστος, ἔλαβε πελλίδα χρυσῆν. καὶ ἐν ἄλλῳ δὲ μέρει φησίν (ibid)·\nἐκ πελλίδος δὲ τάργανον κατηγυίηςχωλοῖσι δακτύλοισι τἠτέρῃ σπένδει,τρέμων οἷόνπερ ἐν βορηίῳ νωδός. Κλείταρχος δὲ ἐν ταῖς Γλώσσαις πελλητῆρα μὲν\nκαλεῖν Θεσσαλοὺς καὶ Αἰολεῖς τὸν ἀμολγέα, πέλλαν δὲ τὸ\nποτήριον. Φιλητᾶς δ’ ἐν Ἀτάκτοις (fr. 50 Bach)\nτὴν κύλικα Βοιωτούς.\nΠΕΝΤΑΠΛΟΑ. μνημονεύει αὐτῆς Φιλόχορος ἐν δευτέρᾳ Ἀτθίδος\n(FHG I 391). Ἀριστόδημος δ’ ἐν τρίτῳ περὶ\nΠινδάρου τοῖς Σκίροις φησὶν Ἀθήναζε ἀγῶνα ἐπιτελεῖσθαι τῶν\nἐφήβων δρόμου· τρέχειν δ’ αὐτοὺς ἔχοντας ἀμπέλου κλάδον\nκατάκαρπον τὸν καλούμενον ὦσχον. τρέχουσι δ’ ἐκ τοῦ ἱεροῦ\nτοῦ Διονύσου μέχρι τοῦ τῆς Σκιράδος Ἀθηνᾶς ἱεροῦ, καὶ ὁ\nνικήσας λαμβάνει κύλικα τὴν λεγομένην πενταπλόαν καὶ\nκωμάζει μετὰ χοροῦ. πενταπλόα δ’ ἡ κύλιξ καλεῖται καθ’ ὅσον\nοἶνον ἔχει καὶ μέλι καὶ τυρὸν καὶ ἀλφίτων καὶ ἐλαίου βραχύ.\nΠΕΤΑΧΝΟΝ ποτήριον ἐκπέταλον, οὗ μνημονεύει Ἄλεξις ἐν\nΔρωπίδῃ· πρόκειται δὲ τὸ μαρτύριον (III p.\n125f). μνημονεύει αὐτοῦ καὶ\nἈριστοφάνης ἐν Δράμασι λέγων (I 466 K)· πάντες δ’ ἔνδον πεταχνοῦνται.\nΠΛΗΜΟΧΟΗ σκεῦος κεραμεοῦν βεμβικῶδες ἑδραῖον ἡσυχῇ, ὃ\nκοτυλίσκον ἔνιοι προσαγορεύουσιν, ὥς φησι Πάμφιλος. χρῶνται\nδὲ αὐτῷ ἐν Ἐλευσῖνι τῇ τελευταίᾳ τῶν μυστηρίων ἡμέρᾳ, ἣν\nκαὶ ἀπ’ αὐτοῦ προσαγορεύουσι Πλημοχόας· ἐν ᾗ δύο πλημοχόας\nπληρώσαντες τὴν μὲν πρὸς ἀνατολάς, τὴν δὲ πρὸς δύσιν ....\nἀνιστάμενοι ἀνατρέπουσίν τε ἐπιλέγοντες ῥῆσιν μυστικήν.\nμνημονεύει αὐτῶν καὶ ὁ τὸν Πειρίθουν γράψας, εἴτε Κριτίας\nἐστὶν ὁ τύραννος ἢ Εὐριπίδης (fr. 592 N),\nλέγων οὕτως· ἵνα πλημοχόας τάσδ’ εἰς χθόνιονχάσμ’ εὐφήμως προχέωμεν. ΠΡΙΣΤΙΣ ὅτι ποτηρίου εἶδος προείρηται ἐν τῷ περὶ\nτοῦ βατιακίου λόγῳ (c. 27).\nΠΡΟΧΥΤΗΣ εἶδος ἐκπώματος, ὡς Σιμάριστος ἐν τετάρτῳ\nΣυνωνύμων. Ἴων δ’ ὁ Χῖος ἐν Ἐλεγείοις (fr. 2\nB)· ἡμῖν δὲ κρητῆρ’ οἰνοχόοι θέραπεςκιρνάντων προχύταισιν ἐν ἀργυρέοις. Φιλητᾶς δ’ ἐν Ἀτάκτοις (fr. 52 Bach)\nἀγγεῖον ξύλινον, ἀφ’ οὗ τοὺς ἀγροίκους πίνειν. μνημονεύει\nαὐτοῦ καὶ Ἀλέξανδρος ἐν τιγονι (III 373 K).\nΞενοφῶν δ’ ἐν ὀγδόῳ Παιδείας (c.\n8, 10) προχοίδας τινὰς λέγει κύλικας\nγράφων ὧδε (ὁ δὲ λόγος ἐστὶν αὐτῷ περὶ Περσῶν)· ‘ἦν δὲ\nαὐτοῖς νόμιμον μὴ προχοίδας εἰσφέρεσθαι εἰς τὰ συμπόσια,\nδῆλον ὅτι νομίζοντες τὸ μὴ ὑπερπίνειν ἧττον ἂν καὶ σώματα\nκαὶ γνώμας σφάλλειν· νῦν δὲ τὸ μὲν μὴ εἰσφέρεσθαι ἔτι αὖ\nκαταμένει· τοσοῦτον δὲ πίνουσιν ὥστε ἀντὶ τοῦ εἰσφέρειν\nαὐτοὶ ἐκφέρονται, ἐπειδὰν μηκέτι δύνωνται ὀρθούμενοι\nἐξιέναι.’\nΠΡΟΥΣΙΑΣ. ὅτι τὸ ποτήριον τοῦτο ἔξορθόν ἐστι προείρηται\n(p. 475 f). καὶ ὅτι τὴν προσηγορίαν ἔσχεν\nἀπὸ Προυσίου τοῦ Βιθυνίας βασιλεύσαντος καὶ ἐπὶ τρυφῇ καὶ\nμαλακίᾳ διαβοήτου γενομένου ἱστορεῖ Νίκανδρος ὁ Καλχηδόνιος\nἐν τετάρτῳ Προυσίου Συμπτωμάτων (FHG IV\n462).\nΡΕΟΝΤΑ. οὕτως ποτήριά τινα ἐκαλεῖτο. μνημονεύει δ’ αὐτῶν\nἈστυδάμας ἐν Ἑρμῇ λέγων οὕτως (fr. 3 N)·\nκρατῆρε μὲν πρώτιστον ἀργυρὼ δύο,φιάλας δὲ πεντήκοντα, δέκα δὲ κυμβία,ῥέοντα δώδεχ᾽, ὧν τὰ μὲν δέκ’ ἀργυρᾶἦν, δύο δὲ χρυσᾶ, γρύψ, τὸ δ’ ἕτερον Πήγασος. ΡΥΣΙΣ φιάλη χρυσῆ, Θεόδωρος. Κρατῖνος ἐν Νόμοις\n(I 52, 124 K)· ῥυσίδι σπένδων.\nΡΟΔΙΑΣ. Δίφιλος Αἱρησιτείχει (τὸ δὲ δρᾶμα τοῦτο Καλλίμαχος\n(fr. 100 d Schn) ἐπιγράφει Εὐνοῦχον) λέγει\nδὲ οὕτως (II 542 K)·\nπιεῖν δ’ ἔτιἁδρότερον ἢ τῶν Ῥοδιακῶν ἢ τῶν ῥυτῶν. μνημονεύει αὐτῶν καὶ Διώξιππος ἐν Φιλαργύρῳ\n(cf. p. 472 b) καὶ Ἀριστοτέλης ἐν τῷ περὶ\nΜέθης (cf. p. 464 c) Λυγκεύς τε ὁ Σάμιος ἐν\nταῖς Ἐπιστολαῖς (cf. p. 469 b).\nΡΥΤΟΝ ἔχει τὸ ῡ βραχὺ καὶ ὀξύνεται. Δημοσθένης ἐν τῷ κατὰ\nΜειδίου (cf. p. 481 e) ‘ῥυτὰ καὶ κυμβία, φησί,\nκαὶ φιάλας.’ Δίφιλος δ’ ἐν Εὐνούχῳ ἢ Στρατιώτῃ — ἐστὶ δὲ τὸ\nδρᾶμα διασκευὴ τοῦ Αἱρησιτείχουσ — (II 542 K)·\nἔσθ’ ὑποχέασθαι πλείονας· πιεῖν δ’ ἔτιἁδρότερον ἢ τῶν Ῥοδιακῶν ἢ τῶν ῥυτῶν. Ἐπίνικος δ’ ἐν Ὑποβαλλομέναις (III 331\nK)· καὶ τῶν ῥυτῶν τὰ μέγιστα τῶν ὄντων τρίαπίνειν δεήσει τήμερον πρὸς κλεψύδρανκρουνιζόμενον. ἀμφότερα δ’ οἰωνίζομαι.ἕν ἐστιν ἐλέφασ — Β. .. ἐλέφαντας περιάγει\nῥυτόν;Α. χωροῦν δύο χόας. Β. ὃν οὐδ’ ἂν ἐλέφας\nἐκπίοι.Α. ἐγὼ δὲ τοῦτό γ’ ἐκπέπωκα\nπολλάκις.Β. οὐδὲν ἐλέφαντος γὰρ διαφέρεις οὐδὲ σύ.Α. ἕτερον τριήρης· τοῦτ’ ἴσως χωρεῖ χόα. περὶ δὲ τοῦ τρίτου λέγων φησίν· ὁ Βελλεροφόντης ἐστὶν ἀπὸ τοῦ Πηγάσου\nτὴν πύρπνοον Χίμαιραν εἰσηκοντικώς.εἶεν, δέχου καὶ τοῦτο. ἐκαλεῖτο δὲ τὸ ῥυτὸν πρότερον κέρας. δοκεῖ δὲ\nσκευοποιηθῆναι ὑπὸ πρώτου τοῦ Φιλαδέλφου Πτολεμαίου\nβασιλέως φορήματα γενέσθαι τῶν Ἀρσινόης εἰκόνων. τῇ γὰρ\nεὐωνύμῳ χειρὶ τοιοῦτον φέρει δημιούργημα πάντων τῶν ὡραίων\nπλῆρες, ἐμφαινόντων τῶν δημιουργῶν ὡς καὶ τοῦ τῆς Ἀμαλθείας\nἐστὶν ὀλβιώτερον τὸ κέρας τοῦτο. μνημονεύει αὐτοῦ Θεοκλῆς\nἐν Ἰθυφάλλοις οὕτως (Bergk anth. 519)· ἐθύσαμεν γὰρ σήμερον Σωτήριαπάντες οἱ τεχνῖται·μεθ’ ὧν πιὼν τὸ δίκερας ὡς τὸν φίλτατονβασιλέα πάρειμι. Διονύσιος δ’ ὁ Σινωπεὺς ἐν Σῳζούσῃ καταλέγων τινὰ\nποτήρια καὶ τοῦ ῥυτοῦ ἐμνήσθη, ὡς προεῖπον (p. 467\nd)· Ἡδύλος δ’ ἐν Ἐπιγράμμασι περὶ τοῦ\nκατασκευασθέντος ὑπὸ Κτησιβίου τοῦ μηχανοποιοῦ ῥυτοῦ\nμνημονεύων φησί· ζωροπόται, καὶ τοῦτο φιλοζεφύρου κατὰ νηὸντὸ ῥυτὸν εὐδίης δεῦτ’ ἴδετ’ Ἀρσινόης,ὀρχηστὴν Βησᾶν Αἰγύπτιον· ὃς λιγὺν ἦχονσαλπίζει κρουνοῦ πρὸς ῥύσιν οἰγομένου,οὐ πολέμου σύνθημα, διὰ χρυσέου δὲ γέγωνενκώδωνος κώμου σύνθεμα καὶ θαλίης,\nΝεῖλος ὁκοῖον ἄναξ μύσταις φίλον ἱεραγωγοῖςεὗρε μέλος θείων πάτριον ἐξ ὑδάτων.ἀλλ’ εἰ Κτησιβίου σοφὸν εὕρεμα τίετε τοῦτο,δεῦτε, νέοι, νηῷ τῷδε παρ’ Ἀρσινόης. Θεόφραστος δ’ ἐν τῷ περὶ Μέθης (fr. 122\nW) τὸ ῥυτόν φησιν ὀνομαζόμενον ποτήριον τοῖς\nἥρωσι μόνοις ἀποδίδοσθαι. Δωρόθεος δ’ ὁ Σιδώνιός φησιν τὰ\nῥυτὰ κέρασιν ὅμοια εἶναι, διατετρημένα δ’ εἶναι, ἐξ ὧν\nκρουνιζόντων λεπτῶς κάτωθεν πίνουσιν, ὠνομάσθαι τε ἀπὸ τῆς\nῥύσεως.\nΣΑΝΝΑΚΙΑ. Κράτης ἐν πέμπτῳ Ἀττικῆς Διαλέκτου (p. 65\nW) ἔκπωμά φησιν εἶναι οὕτως καλούμενον. ἐστὶ δὲ\nΠερσικόν. Φιλήμων δ’ ἐν τῇ Χήρᾳ βατιακῶν μνησθεὶς καὶ τῇ\nγελοιότητι τοῦ ὀνόματος προσπαίξας φησί (II 503\nK)· σαννάκρα ἱπποτραγέλαφοι, βατιάκια, |\nσαννάκια.ΣΕΛΕΥΚΙΣ. ὅτι ἀπὸ Σελεύκου τοῦ βασιλέως τὴν προσηγορίαν ἔσχεν τὸ ἔκπωμα προείρηται (cf.\nc. 26), ἱστοροῦντος τοῦτο καὶ Ἀπολλοδώρου τοῦ\nἈθηναίου. Πολέμων δ’ ἐν πρώτῳ τῶν πρὸς Ἀδαῖον (fr. 57\nPr) ‘ποτήρια, φησί, παραπλήσια Σελευκίς, Ῥοδιάς,\nἈντιγονίς.’\nΣΚΑΛΛΙΟΝ κυλίκιον μικρόν, ᾧ σπένδουσιν Αἰολεῖς, ὡς Φιλητᾶς\nφησιν ἐν Ἀτάκτοις (fr. 53 Bach).\nΣΚΥΦΟΣ. τούτου τινὲς τὴν γενικὴν σὺν τῷ σ\nπροφέρονται διὰ παντός, οὐκ εὖ· ὅτε γὰρ\nἀρσενικόν ἐστιν ὁ σκύφος, ὡς λύχνος, ἄνευ τοῦ σ προοισόμεθα, ὅτε δὲ οὐδέτερον τὸ\nσκύφος, σὺν τῷ σ κλινοῦμεν σκύφος\nσκύφους, ὡς τεῖχος τείχους. οἱ δ’ Ἀττικοὶ τὴν εὐθεῖαν καὶ\nἀρσενικῶς καὶ οὐδετέρως λέγουσιν. Ἡσίοδος δ’ ἐν τῷ δευτέρῳ\nΜελαμποδίας σὺν τῷ π σκύπφον λέγει (fr. 193\nRz)· τῷ δὲ Μάρης θοὸς ἄγγελος ἦλθε δι’ οἴκου,πλήσας δ’ ἀργύρεον σκύπφον φέρε, δῶκε δ’ ἄνακτι. καὶ πάλιν (fr. 194)· καὶ τότε Μάντης μὲν δεσμὸν βοὸς αἴνυτο χερσίν,Ἴφικλος δ’ ἐπὶ νῶτ’ ἐπεμαίετο. τῷ δ’ ἐπόπισθενσκύπφον ἔχων ἑτέρῃ, ἑτέρῃ δὲ σκῆπτρον ἀείραςἔστειχεν Φύλακος καὶ ἐνὶ δμώεσσιν ἔειπεν. ὁμοίως δὲ καὶ Ἀναξίμανδρος ἐν τῇ Ἡρωολογίᾳ λέγων\nὧδε (FHG II 67)· ‘Ἀμφιτρύων δὲ τὴν λείην\nδασάμενος τοῖς συμμάχοις καὶ τὸν σκύπφον ἔχων ὃν εἵλετο\nαὑτῷ.’ καὶ πάλιν· ‘τὸν δὲ σκύπφον Τηλεβόῃ δίδωσι Ποσειδῶν\nπαιδὶ τῷ ἑαυτοῦ, Τηλεβόης δὲ Πτερέλεῳ· τοῦτον ἑλὼν\nἀπέπλεεν.’ ὁμοίως εἴρηκε καὶ Ἀνακρέων (fr. 82\nB4)· ἐγὼ δ’ ἔχων σκύπφον Ἐρξίωνιτῷ λευκολόφῳ μεστὸν ἐξέπινον, — ἀντὶ τοῦ προέπινον. κυρίως γάρ ἐστι τοῦτο\nπροπίνειν, τὸ ἑτέρῳ πρὸ ἑαυτοῦ δοῦναι πιεῖν. καὶ ὁ Ὀδυσσεὺς\nδὲ παρὰ τῷ Ὁμήρῳ (Od.\n13.57) τῇ Ἀρήτῃ δ’ ἐν χερσὶ τίθει δέπας ἀμφικύπελλον.\nκαὶ ἐν Ἰλιάδι· Il. 9.224πλησάμενος δ’ οἴνοιο δέπας δείδεκτ’ Ἀχιλῆα. πληροῦντες γὰρ προέπινον ἀλλήλοις μετὰ\nπροσαγορεύσεως. — Πανύασσις τρίτῳ Ἡρακλείας φησίν\n(fr. 4 Ki)· τοῦ κεράσας κρητῆρα μέγαν χρυσοῖο φαεινὸνσκύπφους αἰνύμενος θαμέας ποτὸν ἡδὺν ἔπινεν. Εὐριπίδης δ’ ἐν Εὐρυσθεῖ ἀρσενικῶς ἔφη (fr.\n379 N)· σκύφος τε μακρός. καὶ Ἀχαιὸς δ’ ἐν Ὀμφάλῃ (fr. 33 N)·\nὁ δὲ σκύφος με τοῦ θεοῦ καλεῖ. Σιμωνίδης δὲ (fr. 246 B4) ‘οὐατόεντα\nσκύφον’ ἔφη. Ἴων δ’ ἐν Ὀμφάλῃ (fr. 26 N)·\nοἶνος οὐκ ἔνιἐν τῷ σκύφει, τὸ σκύφει ἰδίως ἀπὸ τοῦ σκύφος σχηματίσας\nοὐδετέρως ἔφη. ὁμοίως καὶ Ἐπίχαρμος ἐν Κύκλωπι (p.\n243 L)· φέρ’ ἐγχέας εἰς τὸ σκύφος. καὶ Ἄλεξις ἐν Λευκαδίᾳ (II 344 K)·\nοἴνου γεραιοῖς χείλεσιν μέγα σκύφος. καὶ Ἐπιγένης ἐν Βακχίδι (II 417 K)·\nτὸ σκύφος ἔχαιρον δεχόμενος. Φαίδιμός τε ἐν πρώτῳ Ἡρακλείας (p. 214\nKi)· δουράτεον σκύφος εὐρὺ μελιζώροιο ποτοῖο. καὶ παρ’ Ὁμήρῳ δ’ Ἀριστοφάνης ὁ Βυζάντιος\n(p. 42 adn. N) γράφει· Od. 14.112πλησάμενος δ’ ἄρα οἱ δῶκε σκύφος, ᾧπερ ἔπινεν.\nἈρίσταρχος δέ· πλησάμενος δ’ ἄρα οἱ δῶκε σκύφον, ᾧπερ ἔπινεν. Ἀσκληπιάδης δ’ ὁ Μυρλεανὸς ἐν τῷ περὶ τῆς\nΝεστορίδος φησὶν (cf. p. 477b) ὅτι τῷ σκύφει\nκαὶ τῷ κισσυβίῳ τῶν μὲν ἐν ἄστει καὶ μετρίων οὐδεὶς ἐχρῆτο,\nσυβῶται δὲ καὶ νομεῖς καὶ οἱ ἐν ἀγρῷ, ὡς ὁ Εὔμαιος Od. 14.112πλησάμενος δῶκε σκύφος, ᾧπερ ἔπινεν,οἴνου ἐνίπλειον. καὶ Ἀλκμὰν δέ φησι (fr. 34 B4)· πολλάκι δ’ ἐν κορυφαῖς ὀρέων, ὅκαθεοῖσιν ἅδῃ πολύφανος ἑορτά,χρύσεον ἄγγος ἔχοισα μέγαν σκύφον,οἷά τε ποιμένες ἄνδρες ἔχουσιν,χερσὶ λεόντεον ἐν γάλα θεῖσατυρὸν ἐτύρησας μέγαν ἄτρυφονἀργειοφόνται. Αἰσχύλος δ’ ἐν Περραιβίσι φησί (fr. 184\nN)· ποῦ μοι τὰ πολλὰ δῶρα κἀκροθίνια;ποῦ χρυσότευκτα κἀργυρᾶ σκυφώματα; Στησίχορος δὲ τὸ παρὰ Φόλῳ τῷ Κενταύρῳ ποτήριον\nσκύφιον δέπας καλεῖ ἐν ἴσῳ τῷ σκυφοειδές· λέγει δ’ ἐπὶ τοῦ\nἩρακλέους (fr. 7 B4)· σκύφιον δὲ λαβὼν δέπας ἔμμετρον ὡς τριλάγυνονπί’ ἐπισχόμενος, τό ῥά οἱ παρέθηκε Φόλος κεράσας. καὶ Ἄρχιππος δὲ ἐν Ἀμφιτρύωνι οὐδετέρως εἴρηκε\n(I 680 K).\nλάγυνον δὲ μέτρου λέγουσιν εἶναι ὄνομα\nπαρὰ τοῖς Ἕλλησιν, ὡς χοὸς καὶ κοτύλης. χωρεῖν δ’ αὐτὸ\nκοτύλας Ἀττικὰς δώδεκα. καὶ ἐν Πάτραις δέ φασι\nτοῦτ’ εἶναι τὸ μέτρον τὴν λάγυνον. ἀρσενικῶς δὲ εἴρηκε τὸν\nλάγυνον Νικόστρατος μὲν ἐν Ἑκάτῃ (II 223 K)·\nτῶν κατεσταμνισμένωνἡμῖν λαγύνων πηλίκοι τινές; Β. τρίχους. καὶ πάλιν· τὸν μεστὸν ἡμῖν φέρε λάγυνον. καὶ ἐν τῇ ἐπιγραφομένῃ Κλίνῃ (ib.\n224)· καὶ δυσχερὴς λάγυνος οὗτος πλησίονὄξους. Δίφιλος ἐν Ἀνασῳζομένοις (ib. 544)·\nλάγυνον ἔχω κενόν, ὦ γραῦ, θύλακον δὲ μεστόν. Λυγκεὺς δ’ ὁ Σάμιος ἐν τῇ πρὸς Διαγόραν Ἐπιστολῇ\nγράφει· ‘καθ’ ὃν χρόνον ἐπεδήμησας ἐν Σάμῳ,\nΔιαγόρα, πολλάκις οἶδά σε παραγινόμενον εἰς τοὺς παρ’ ἐμοὶ\nπότους, ἐν οἷς λάγυνος κατ’ ἄνδρα κείμενος οἰνοχοεῖτο, πρὸς\nἡδονὴν διδοὺς ἑκάστῳ ποτήριον.’ Ἀριστοτέλης δ’ ἐν τῇ\nΘετταλῶν Πολιτείᾳ (fr. 452 R) θηλυκῶς λέγεσθαί\nφησιν ὑπὸ Θετταλῶν τὴν λάγυνον. καὶ Ῥιανὸς ὁ ἐποποιὸς ἐν\nἘπιγράμμασιν (p. 211 M)· ἥμισυ μὲν πίσσης κωνίτιδος, ἥμισυ δ’ οἴνου,Ἀρχῖν᾽, ἀτρεκέως ἥδε λάγυνος ἔχει.λεπτοτέρης δ’ οὐκ οἶδ’ ἐρίφου κρέα· πλὴν ὅ γε\nπέμψαςαἰνεῖσθαι πάντων ἄξιος Ἱπποκράτης.\nοὐδετέρως δὲ Δίφιλος ἐν Ἀδελφοῖς εἴρηκεν (II\n541 K)· ὦ τοιχωρύχονἐκεῖνο καὶ τῶν δυναμένων λαγύνιον·ἔχον βαδίζειν εἰς τὰ γεύμαθ’ ὑπὸ μάλης,καὶ τοῦτο πωλεῖν μέχρι ἂν ὥσπερ ἐν ἐράνῳεἷς λοιπὸς ᾖ κάπηλος ἠδικημένοςὑπ’ οἰνοπώλου. τὸ δ’ ἐν Γηρυονηίδι Στησιχόρου ‘ἔμμετρον ὡς\nτριλάγυνον’ τὴν τῶν τριῶν γενῶν ἀμφιβολίαν ἔχει.\nἘρατοσθένης δέ φησι (fr. 82 Strecker) λέγεσθαι\nτὴν πέτασον καὶ τὴν στάμνον ὑπό τινων.\nτὸ δὲ σκύφος ὠνομάσθη ἀπὸ τῆς σκαφίδος. καὶ τοῦτο δ’ ἐστὶν\nὁμοίως ἀγγεῖον ξύλινον στρογγύλον γάλα καὶ ὀρὸν δεχόμενον,\nὡς καὶ παρ’ Ὁμήρῳ λέγεται· Od. 9.222ναῖον δ’ ὀρῷ ἄγγεα πάνταγαυλοί τε σκαφίδες τε τετυγμένα, τοῖς\nἐνάμελγεν. εἰ μὴ σκύφος οἷον σκύθος τις διὰ τὸ τοὺς Σκύθας\nπεραιτέρω τοῦ δέοντος μεθύσκεσθαι. Ἱερώνυμος δ’ ὁ Ῥόδιος ἐν\nτῷ περὶ Μέθης (fr. 2 Hi) καὶ τὸ μεθύσαι\nσκυθίσαι φησί· συγγενὲς γὰρ εἶναι τὸ\nφ τῷ θ. ὕστερον δὲ κατὰ\nμίμησιν εἰργάσαντο κεραμέους τε καὶ ἀργυροῦς σκύφους. ὧν\nπρῶτοι μὲν ἐγένοντο καὶ κλέος ἔλαβον οἱ Βοιώτιοι λεγόμενοι,\nχρησαμένου κατὰ τὰς στρατείας πρώτου Ἡρακλέους τῷ γένει·\nδιὸ καὶ Ἡρακλεωτικοὶ πρός τινων καλοῦνται. ἔχουσι μέντοι\nπρὸς τοὺς ἄλλους διαφοράν· ἔπεστι γὰρ\nἐπὶ τῶν ὤτων αὐτοῖς ὁ λεγόμενος Ἡράκλειος δεσμός.\nμνημονεύει δὲ τῶν Βοιωτίων σκύφων Βακχυλίδης ἐν τούτοις\nποιούμενος τὸν λόγον πρὸς τοὺς Διοσκόρους, καλῶν αὐτοὺς ἐπὶ\nξένια (fr. 28 B4)· οὐ βοῶν πάρεστι σώματ’ οὔτε χρυσὸς οὔτε πορφύρεοι\nτάπητες, ἀλλὰ θυμὸς εὐμενὴςΜοῦσά τε γλυκεῖα καὶ Βοιωτίοισιν ἐν σκύφοισινοἶνος ἡδύς. διήνεγκαν δὲ μετὰ τοὺς Βοιωτίους οἱ Ῥοδιακοὶ\nλεγόμενοι Δαμοκράτους δημιουργήσαντος. τρίτοι δ’ εἰσὶν οἱ\nΣυρακόσιοι. καλεῖται δ’ ὁ σκύφος ὑπὸ Ἠπειρωτῶν, ὥς φησι\nΣέλευκος, λυρτός, ὑπὸ δὲ Μηθυμναίων, ὡς Παρμένων φησὶν ἐν\nτῷ περὶ Διαλέκτου, σκύθος. ἐκαλεῖτο δὲ καὶ Δερκυλλίδας ὁ\nΛακεδαιμόνιος Σκύφος, ὥς φησιν Ἔφορος ἐν τῇ ὀκτωκαιδεκάτῃ\nλέγων οὕτως (FHG I 271)· ‘Λακεδαιμόνιοι ἀντὶ\nΘίμβρωνος Δερκυλλίδαν ἔπεμψαν εἰς τὴν Ἀσίαν, ἀκούοντες ὅτι\nπάντα πράττειν εἰώθασιν οἱ περὶ τὴν Ἀσίαν βάρβαροι μετὰ\nἀπάτης καὶ δόλου. διόπερ Δερκυλλίδαν ἔπεμψαν ἥκιστα\nνομίζοντες ἐξαπατηθήσεσθαι· ἦν γὰρ οὐδὲν ἐν τῷ τρόπῳ\nΛακωνικὸν οὐδ’ ἁπλοῦν ἔχων, ἀλλὰ πολὺ τὸ πανοῦργον καὶ τὸ\nθηριῶδες. διὸ καὶ Σκύφον αὐτὸν οἱ Λακεδαιμόνιοι\nπροσηγόρευον.’\nΤΑΒΑΙΤΑΣ Ἀμύντας ἐν τῷ πρώτῳ τῶν τῆς Ἀσίας Σταθμῶν περὶ τοῦ\nἀερομέλιτος καλουμένου διαλεγόμενος γράφει οὕτως\n(scr. h. Al. M. p. 135)· ‘σὺν τοῖς φύλλοις\nδρέποντες συντιθέασιν εἰς παλάθης Συριακῆς τρόπον πλάττοντες, οἳ δὲ σφαίρας\nποιοῦντες. καὶ ἐπειδὰν μέλλωσι προσφέρεσθαι, ἀποκλάσαντες\nἀπ’ αὐτῶν ἐν τοῖς ξυλίνοις ποτηρίοις, οὓς καλοῦσι ταβαίτας,\nπροβρέχουσι καὶ διηθήσαντες πίνουσι. καὶ ἔστιν ὅμοιον ὡς ἄν\nτις μέλι πίνοι διείς, τούτου δὲ καὶ πολὺ ἥδιον.’\nΤΡΑΓΕΛΑΦΟΣ. οὕτω τινὰ καλεῖται ποτήρια, ὧν μνημονεύει\nἌλεξις μὲν ἐν Κονιατῇ (II 333 K)· κυμβία,φιάλαι, τραγέλαφοι, κύλικες. Εὔβουλος δ’ ἐν Κατακολλωμένῳ (ib.\n180)· ἀλλ’ εἰσὶ φιάλαι πέντε, τραγέλαφοι δύο. Μένανδρος δ’ ἐν Ἁλιεῖ φησι (cf. p. 484\nc)· τραγέλαφοι, λαβρώνιοι. Ἀντιφάνης Χρυσίδι (II 110 K)· .. σατραποπλούτῳ δ᾽, ὡς λέγουσι, νυμφίῳ,κεκτημένῳ τάλαντα, παῖδας, ἐπιτρόπους,ζεύγη, καμήλους, στρώματ᾽, ἀργυρώματα,φιάλας, τριήρεις, τραγελάφους, καρχήσια,γαυλοὺς ὁλοχρύσουσ — Β. πλοῖα; Α. τοὺς κάδους μὲν\nοὖνκαλοῦσι γαυλοὺς πάντες οἱ προγάστορες. ΤΡΙΗΡΗΣ. ὅτι καὶ τριήρης εἶδος ἐκπώματος Ἐπίνικος\nἐν Ὑποβαλλομέναις δεδήλωκε. προείρηται δὲ τὸ μαρτύριον\n(p. 497b). ΥΣΤΙΑΚΟΝ ποτήριον ποιὸν Ῥίνθων ἐν Ἡρακλεῖ·ἐν ὑστιακῷ τε καθαρὸν ἐλατῆρα σὺκαθαρῶν τ’ ἀλήτων κἀλφίτων ἀπερρόφεις.\nΦΙΑΛΗ. Ὅμηρος μὲν ὅταν λέγῃ (Il. 21.270)·ἀμφίθετον φιάλην ἀπύρωτον ἔθηκε καὶ ‘χρυσῆν φιάλην καὶ δίπλακα δημόν (Il. 21.243) ’ʼ, οὐ τὸ\nποτήριον λέγει, ἀλλὰ χαλκίον τι καὶ ἐκπέταλον\nλεβητῶδες, ἴσως δύο ὦτα ἔχον ἐξ ἀμφοτέρων τῶν μερῶν.\nΠαρθένιος δ’ ὁ τοῦ Διονυσίου ἀμφίθετον ἀκούει τὴν ἀπύθμενον\nφιάλην. Ἀπολλόδωρος δ’ ὁ Ἀθηναῖος ἐν τῷ περὶ τοῦ Κρατῆρος\nῥησειδίῳ τὴν κατὰ τὸν πυθμένα μὴ δυναμένην τίθεσθαι καὶ\nἐρείδεσθαι, ἀλλὰ κατὰ τὸ στόμα. τινὲς δέ φασιν, ὃν τρόπον\nἀμφιφορεὺς λέγεται ὁ ἀμφοτέρωθεν κατὰ τὰ ὦτα δυνάμενος\nφέρεσθαι, οὕτως καὶ τὴν ἀμφίθετον φιάλην. Ἀρίσταρχος δὲ τὴν\nδυναμένην ἐξ ἀμφοτέρων τῶν μερῶν τίθεσθαι, κατὰ τὸν πυθμένα\nκαὶ κατὰ τὸ στόμα. Διονύσιος δ’ ὁ Θρᾲξ τὴν στρογγύλην, τὴν\nἀμφιθέουσαν κυκλοτερεῖ τῷ σχήματι. Ἀσκληπιάδης δ’ ὁ\nΜυρλεανὸς ‘ἡ μὲν φιάλη, φησί, κατ’ ἀντιστοιχίαν ἐστὶ πιάλη,\nἡ τὸ πιεῖν ἅλις παρέχουσα· μείζων γὰρ τοῦ ποτηρίου. ἡ δὲ\nἀμφίθετος καὶ ἀπύρωτος ἢ ψυχρήλατος ἢ ἐπὶ πῦρ\nοὐκ ἐπιτιθεμένη, καθότι καὶ λέβητα καλεῖ ὁ ποιητὴς τὸν μὲν\nἐμπυριβήτην, τὸν δὲ ἄπυρον· Il. 21.885κὰδ δὲ λέβητ’ ἄπυρον βοὸς ἄξιον ἀνθεμόεντα, τὸν δεχόμενον ἴσως ὕδωρ ψυχρόν, ὥστε καὶ τὴν φιάλην\nεἶναι χαλκίῳ προσεοικυῖαν ἐκπετάλῳ, δεχομένην ψυχρὸν ὕδωρ.\nτὴν δ’ ἀμφίθετον πότερα δύο βάσεις ἔχειν δεῖ νομίζειν ἐξ ἑκατέρου μέρους, ἢ τὸ μὲν\nἀμφὶ σημαίνει τὸ περί, τοῦτο δ’ αὖ τὸ περιττόν; ὥστε\nλέγεσθαι τὴν περιττῶς πεποιημένην ἀμφίθετον, ἐπεὶ τὸ\nποιῆσαι θεῖναι πρὸς τῶν ἀρχαίων ἐλέγετο. δύναται δὲ καὶ ἡ\nἐπὶ τὸν πυθμένα καὶ τὸ στόμα τιθεμένη· ἡ δὲ τοιαύτη θέσις\nτῶν φιαλῶν Ἰωνική ἐστι καὶ ἀρχαία. ἔτι γοῦν καὶ νῦν οὕτως\nΜασσαλιῆται τιθέασι τὰς φιάλας ἐπὶ πρόσωπον.’\nΚρατίνου δ’ εἰπόντος ἐν Δραπέτισιν (I 27 K)·\nδέχεσθε φιάλας τάσδε βαλανειομφάλους, Ἐρατοσθένης ἐν τῷ ἑνδεκάτῳ περὶ Κωμῳδίας\n(fr. 25 Strecker) τὴν λέξιν ἀγνοεῖν φησι\nΛυκόφρονα· τῶν γὰρ φιαλῶν οἱ ὀμφαλοὶ καὶ τῶν βαλανείων οἱ\nθόλοι παρόμοιοι· εἰς δὲ τὸ εἶδος οὐκ ἀρύθμως παίζονται.\nἈπίων δὲ καὶ Διόδωρός φησι· ‘φιάλαι ποιαί, ὧν ὁ ὀμφαλὸς\nπαραπλήσιος ἠθμῷ.’ ὁ δὲ Μυρλεανὸς Ἀσκληπιάδης ἐν τοῖς περὶ\n..... ‘Κρατίνου βαλανειόμφαλοι, φησίν, λέγονται, ὅτι οἱ\nὀμφαλοὶ αὐτῶν καὶ τῶν βαλανείων οἱ θόλοι ὅμοιοί εἰσιν.’ καὶ\nΔίδυμος δὲ τὰ αὐτὰ εἰπὼν (p. 42 Schm)\nπαρατίθεται τὰ Λυκόφρονος οὕτως ἔχοντα\n(fr. 25 Str)· ‘ἀπὸ τῶν ὀμφαλῶν τῶν ἐν ταῖς\nγυναικείαις πυέλοις, ὅθεν τοῖς σκαφίοις ἀρύουσιν.’ Τίμαρχος\nδ’ ἐν τετάρτῳ περὶ τοῦ Ἐρατοσθένους Ἑρμοῦ ‘πεπαῖχθαί τις ἂν\nοἰηθείη, φησί, τὴν λέξιν, διότι τὰ πλεῖστα τῶν Ἀθήνησι\nβαλανείων κυκλοειδῆ ταῖς κατασκευαῖς ὄντα τοὺς ἐξαγωγοὺς\nἔχει κατὰ μέσον, ἐφ’ οὗ χαλκοῦς ὀμφαλὸς ἔπεστιν.’ Ἴων δ’ ἐν\nὈμφάλῃ (fr. 20 N)·\nἴτ’ ἐκφορεῖτε, παρθένοι,κύπελλα καὶ μεσομφάλους. οὕτω δ’ εἴρηκε τὰς βαλανειομφάλους, ὧν Κρατῖνος\nμνημονεύει (v. Litt. d)· δέχεσθε φιάλας τάσδε βαλανειομφάλους. καὶ Θεόπομπος δ’ ἐν Ἀλθαίᾳ ἔφη (I 734\nK)· λαβοῦσα πλήρη χρυσέαν μεσόμφαλονφιάλην. Τελέστης δ’ ἄκατον ὠνόμαζέ νιν, ὡς τοῦ Τελέστου ἄκατον τὴν φιάλην εἰρηκότος.\nΦερεκράτης δὲ ἢ ὁ πεποιηκὼς τοὺς εἰς αὐτὸν ἀναφερομένους\nΠέρσας φησί (ib. 182)· στεφάνους τε πᾶσι κὠμφαλωτὰς χρυσίδας.\nἈθηναῖοι δὲ τὰς μὲν ἀργυρᾶς φιάλας ἀργυρίδας λέγουσι,\nχρυσίδας δὲ τὰς χρυσᾶς. τῆς δὲ ἀργυρίδος φιάλης\nΦερεκράτης μὲν ἐν Πέρσαις οὕτως μνημονεύει\n(ibid)· οὗτος σύ, ποῖ τὴν ἀργυρίδα τηνδὶ φέρεις; χρυσίδος δὲ Κρατῖνος ἐν Νόμοις (ib.\n52)· χρυσίδι σπένδων γέγραφε τοῖς ὄφεσι πιεῖν διδούς· καὶ Ἕρμιππος ἐν Κέρκωψι (ib. 234)·\nχρυσίδ’ οἴνου πανσέληνον ἐκπιὼν ὑφείλετο. καὶ ὅ γε ἐ — — — — ἐκαλεῖτο δέ τις καὶ βαλανωτὴ\nφιάλη, ἧς τῷ πυθμένι χρυσοῖ ὑπέκειντο ἀστράγαλοι. Σῆμος δ᾽\n(FHG IV 495) ἐν Δήλῳ\nἀνακεῖσθαί φησι χαλκοῦν φοίνικα, Ναξίων ἀνάθημα, καὶ\nκαρυωτὰς φιάλας χρυσᾶς. Ἀναξανδρίδης δὲ (II 164\nK) φιάλας Ἄρεος καλεῖ τὰ ποτήρια ταῦτα. Αἰολεῖς\nδὲ τὴν φιάλην ἄρακιν καλοῦσι.\nΦΘΟΙΣ. πλατεῖαι φιάλαι ὀμφαλωτοί. Εὔπολις (I 357\nK)· ‘σὺν φθοῖσι προσπεπωκώς.’ ἔδει δὲ ὀξύνεσθαι\nὡς Καρσί, παισί, φθειρσί.\nΦΙΛΟΤΗΣΙΑ κύλιξ τις, ἣν κατὰ φιλίαν προὔπινον, ὥς φησι\nΠάμφιλος. Δημοσθένης δέ φησι (19, 128)· ‘καὶ\nφιλοτησίας προὔπινεν.’ Ἄλεξις (II 402 K)·\nφιλοτησίαν σοι τήνδ’ ἐγὼἰδίᾳ τε καὶ κοινῇ κύλικα προπίομαι. ἐκαλεῖτο δὲ καὶ τὸ ἑταιρικὸν συνευωχούμενον\nφιλοτήσιον. Ἀριστοφάνης (I 557 K)· ἑπτάπους γοῦν ἡ σκιά ᾽στιν·ἡ ᾽πὶ τὸ δεῖπνον ὡς ἤδη καλεῖ μ᾽ὁ χορὸς ὁ φιλοτήσιος.’ διὰ δὲ τὴν τοιαύτην πρόποσιν ἐκαλεῖτο καὶ κύλιξ\nφιλοτησία, ὡς ἐν Λυσιστράτῃ (203)· δέσποινα Πειθοῖ καὶ κύλιξ φιλοτησία.ΧΟΝΝΟΙ. παρὰ Γορτυνίοις ποτηρίου εἶδος, ὅμοιον θηρικλείῳ, χάλκεον· ὃ δίδοσθαι τῷ ἁρπασθέντι ὑπὸ\nτοῦ ἐραστοῦ φησιν Ἑρμῶναξ. ΧΑΛΚΙΔΙΚΑ\nποτήρια, ἴσως ἀπὸ τῆς Χαλκίδος τῆς Θρᾳκικῆς\nεὐδοκιμοῦντα.\nΧΥΤΡΙΔΕΣ. Ἄλεξις ἐν Ὑποβολιμαίῳ (II\n386 K)·ἐγὼ Πτολεμαίου τοῦ βασιλέως τέτταραχυτρίδι’ ἀκράτου τῆς τ’ ἀδελφῆς προσλαβὼντῆς τοῦ βασιλέως ταὔτ᾽, ἀπνευστί τ’ ἐκπιὼνὡς ἄν τις ἥδιστ’ ἴσον ἴσῳ κεκραμένον,καὶ τῆς Ὁμονοίας δύο, τί νῦν μὴ κωμάσωἄνευ λυχνούχου πρὸς τὸ τηλικοῦτο φῶς; Ἡρόδοτος δ’ ἐν τῇ πέμπτῃ τῶν Ἱστοριῶν (c.\n88) νόμον φησὶ θέσθαι Ἀργείους καὶ Αἰγινήτας\nἈττικὸν μηδὲν προσφέρειν πρὸς τὰς θυσίας μηδὲ κέραμον, ἀλλ᾽\nἐκ χυτρίδων ἐπιχωρίων τὸ λοιπὸν αὐτόθι εἶναι πίνειν. καὶ\nΜελέαγρος δ’ ὁ κυνικὸς ἐν τῷ Συμποσίῳ οὑτωσὶ γράφει· ‘κἀν\nτοσούτῳ πρόποσιν αὐτῷ βαρεῖαν διέδωκε, χυτρίδια βαθέα\nδώδεκα.’\nΨΥΓΕΥΣ ἢ ΨΥΚΤΗΡ. Πλάτων Συμποσίῳ (p. 213e)·\n‘ἀλλὰ φέρε, παῖ, φάναι, τὸν ψυκτῆρα ἐκεῖνον, ἰδόντα αὐτὸν\nπλέον ἢ ὀκτὼ κοτύλας χωροῦντα. τοῦτον οὖν ἐμπλησάμενον\nπρῶτον μὲν αὐτὸν ἐκπιεῖν, ἔπειτα τῷ Σωκράτει κελεύειν\nἐγχεῖν.’ .... ‘παραμηκύνειν ἐγχειροῦντος τοῦ Ἀρχεβούλου,\nεὐκαιρότατα προχέων ὁ παῖς τοῦ οἰναρίου\nἀνατρέπει τὸν ψυκτῆρα.’ Ἄλεξις ἐν Εἰσοικιζομένῳ φησὶ\n(II 319 K) ‘τρικότυλον ψυγέα.’ Διώξιππος\nΦιλαργύρῳ (III 359 K)· παρ’ Ὀλυμπίχου δὲ θηρικλείους ἔλαβεν ἕξ,ιτάτους δύο ψυκτῆρας. Μένανδρος δ’ ἐν τῷ ἐπιγραφομένῳ δράματι Χαλκεῖά\nφησιν (fr. 510 K)· τοῦτο δὴ τὸ νῦν ἔθος‘ἄκρατον’ ἐβόων, ‘τὴν μεγάλην.’ ψυκτῆρά τιςπροὔπινεν ἄν, τοὺς ἀθλίους ἀπολλύων. Ἐπιγένης δ’ ἐν Ἡρωίνῃ καταλέγων πολλὰ ποτήρια καὶ\nτοῦ ψυγέως οὕτως μνημονεύει (II 417 K)· τὴν θηρίκλειον δεῦρο καὶ τὰ Ῥοδιακὰκόμισον λαβὼν τοὺς παῖδας. εἶτ’ οἴσεις μόνοςψυκτῆρα, κύαθον, κυμβία. Στράττις Ψυχασταῖς (I 728 K)· ὃ δέ τις ψυκτῆρ᾽, ὃ δέ τις κύαθονχαλκοῦν κλέψας ἀπορῶν κεῖται,κοτύλη δ’ ἀνὰ χοίνικα μάττει. Ἄλεξις δ’ ἐν Ἱππίσκῳ ψυκτηρίδιον καλεῖ διὰ τούτων\n(II 297 K)· ἀπήντων τῷ ξένῳεἰς τὴν κατάλυσιν ησονην αἴθων ἀνήρ.τοῖς παισί τ’ εἶπα (δύο γὰρ ἦγον οἴκοθεν)τἀκπώματ’ εἰς τὸ φανερὸν ἐκνενιτρωμέναθεῖναι· κύαθος δ’ ἦν ἀργυροῦς,\nτἀκπώματαἦγεν δύο δραχμάς, κυμβίον δὲ τέτταρας,\nψυκτηρίδιον δὲ δύ’ ὀβολούς, Φιλιππίδουλεπτότερον.\nἩρακλέων δὲ ὁ Ἐφέσιος ‘ὃν ἡμεῖς, φησί, ψυγέα καλοῦμεν,\nψυκτηρίαν τινὲς ὀνομάζουσιν. τοὺς δ’ Ἀττικοὺς καὶ κωμῳδεῖν\nτὸν ψυγέα ὡς ξενικὸν ὄνομα.’ Εὔφρων ἐν Ἀποδιδούσῃ\n(III 320 K)· ἐπὰν δὲ καλέσῃ ψυγέα τὸν ψυκτηρίαν,τὸ τευτλίον δὲ σεῦτλα, φακέαν τὴν φακῆν,τί δεῖ ποιεῖν; σὺ γὰρ εἶπον. Β. ὥσπερ χρυσίουφωνῆς ἀπότισον, Πυργόθεμι, καταλλαγήν. Ἀντιφάνης Ἱππεῦσι (II 54 K)· πῶς οὖν διαιτώμεσθα; τὸ μὲν ἐφίππιονστρῶμ’ ἐστὶν ἡμῖν, ὁ δὲ καλὸς πῖλος κάδος,ψυκτήρ, ὅτι βούλει, πάντ᾽, Ἀμαλθείας κέρας. ἐν δὲ τῇ Καρίνῃ σαφῶς δηλοῦται, ὅτι τούτῳ ἐχρῶντο\nοἰνοχοοῦντες κυάθῳ. εἰπὼν γάρ (II 56 K)·\nτρίποδα καὶ κάδονπαραθέμενος ψυκτῆρά τ’ οἴνου ....μεθύσκεται, ἐν τοῖς ἑξῆς ποιεῖ αὐτὸν λέγοντα· ἔσται πότοςσφοδρότερος. οὐκοῦν, εἰ φράσαι τις, οὐκ ἔτιἔξεστι κυαθίζειν γάρ ......\nτὸν δὲ κάδον ἔξω καὶ τὸ ποτήριον λαβὼνἀπόφερε τἄλλα πάντα. Διονύσιος δὲ ὁ τοῦ Τρύφωνος ἐν τῷ περὶ Ὀνομάτων\n‘τὸν ψυγέα, φησίν, ἐκάλουν οἱ ἀρχαῖοι δῖνον.’ Νίκανδρος δ᾽\nὁ Θυατειρηνὸς καλεῖσθαί φησι ψυκτήρια καὶ τοὺς ἀλσώδεις καὶ\nσυσκίους τόπους τοὺς τοῖς θεοῖς ἀνειμένους, ἐν οἷς ἔστιν\nἀναψῦξαι. Αἰσχύλος Νεανίσκοις (fr. 146 N)·\nσαύρας ὑποσκίοισιν ἐν ψυκτηρίοις. Εὐριπίδης Φαέθοντι (fr. 782 N)·\nψυκτήριαδένδρεα φίλαισιν ὠλέναισι δέξεται. καὶ ὁ τὸν Αἰγίμιον δὲ ποιήσας εἴθ’ Ἡσίοδός ἐστιν ἢ\nΚέρκωψ ὁ Μιλήσιος (fr. 7 Rz)· ἔνθα ποτ’ ἔσται ἐμὸν ψυκτήριον, ὄρχαμε λαῶν.\nΩΙΔΟΣ. οὕτως ἐκαλεῖτο τὸ ποτήριον, φησὶ Τρύφων ἐν τοῖς\nὈνοματικοῖς (fr. 115 V), τὸ ἐπὶ τῷ σκολίῳ\nδιδόμενον, ὡς Ἀντιφάνης παρίστησιν ἐν Διπλασίοις (II\n45 K)· τί οὖν ἐνέσται τοῖς θεοῖσιν; Β. οὐδὲ ἕν,ἂν μὴ κεράσῃ τις. Α. ἴσχε, τὸν ᾠδὸν λάμβανε.ἔπειτα μηδὲν τῶν ἀπηρχαιωμένωντούτων περάνῃς, τὸν Τελαμῶνα μηδὲ τὸνΠαιῶνα μηδ’ Ἁρμόδιον. ΩΙΟΣΚΥΦΙΑ. περὶ τῆς ἰδέας τῶν ποτηρίων Ἀσκληπιάδης\nὁ Μυρλεανὸς ἐν τῷ περὶ τῆς Νεστορίδος φησὶν (cf. p. 438f) ὅτι δύο πυθμένας ἔχει,\nἕνα μὲν τὸν κατὰ τὸ κύτος αὐτῷ συγκεχαλκευμένον, ἕτερον δὲ\nτὸν πρόσθετον ἀπ’ ὀξέος ἀρχόμενον, καταλήγοντα δὲ εἰς\nπλατύτερον, ἐφ’ οὗ ἵσταται τὸ ποτήριον.\nΩΙΟΝ. Δίνων ἐν γʹ Περσικῶν φησιν οὕτως\n(FHG II 92)· ‘ἐστὶ δὲ ποτίβαζις ἄρτος\nκρίθινος καὶ πύρινος ὀπτὸς καὶ κυπαρίσσου στέφανος καὶ\nοἶνος κεκραμένος ἐν ᾠῷ χρυσῷ, οὗ αὐτὸς βασιλεὺς πίνει.’\nτοσαῦτα εἰπὼν ὁ Πλούταρχος καὶ ὑπὸ πάντων κροταλισθεὶς\nᾔτησε φιάλην, ἀφ’ ἧς σπείσας ταῖς Μούσαις καὶ τῇ τούτων\nΜνημοσύνῃ μητρὶ προὔπιε πᾶσι φιλοτησίαν. ἐπειπὼν\nδέ (Pind. Ol. 7, 1)· φιάλαν ὡς εἴ τις ἀφνεᾶς ἀπὸ χειρὸς ἑλὼνἔνδον ἀμπέλου καχλάζοισαν δρόσῳδωρήσεται, οὐ μόνον ‘νεανίᾳ γαμβρῷ προπίνων’, ἀλλὰ καὶ πᾶσι\nτοῖς φιλτάτοις ἔδωκε τῷ παιδὶ περισοβεῖν ἐν\nκύκλῳ κελεύσας, τὸ κύκλῳ πίνειν τοῦτ’ εἶναι λέγων,\nπαρατιθέμενος Μενάνδρου ἐκ Περινθίας (fr. 397\nK)· οὐδεμίαν ἡ γραῦς ὅλωςκύλικα παρῆκεν, ἀλλὰ πίνει τὴν κύκλῳ. καὶ πάλιν ἐκ Θεοφορουμένης (fr. 224)·\n\nκαὶ ταχὺ πάλι τὸ πρῶτον περισόβει\nποτήριοναὐτοῖς ἀκράτου. καὶ Εὐριπίδης δ’ ἐν Κρήσσαις (fr. 468\nN)· τὰ δ’ ἄλλα χαῖρε κύλικος ἑρπούσης κύκλῳ. αἰτοῦντος δὲ τοῦ γραμματικοῦ Λεωνίδου μεῖζον\nποτήριον καὶ εἰπόντος ‘κρατηρίζωμεν, ἄνδρες φίλοι ... οὕτως\nδὲ τοὺς πότους Λυσανίας φησὶν ὁ Κυρηναῖος Ἡρόδωρον\nεἰρηκέναι ἐν τούτοις (FHG II 41) ‘ἐπεὶ δὲ\nθύσαντες πρὸς δεῖπνον καὶ κρατῆρα καὶ εὐχὰς καὶ παιῶνας\nἐτράποντο.’ καὶ ὁ τοὺς μίμους δὲ πεποιηκώς, οὓς αἰεὶ διὰ\nχειρὸς ἔχειν Δοῦρίς φησι (FHG II 480) τὸν\nσοφὸν Πλάτωνα, λέγει που (Sophr. fr. 124 Bo)\n‘κἠκρατηρίχημες’ ἀντὶ τοῦ ἐπεπώκειμεν.’ ‘ἀλλὰ μήν, πρὸς\nθεῶν’, ὁ Ποντιανὸς ἔφη, ‘οὐ δεόντως ἐκ μεγάλων πίνετε\nποτηρίων, τὸν ἥδιστον καὶ χαριέστατον Ξενοφῶντα πρὸ\nὀφθαλμῶν ἔχοντες, ὃς ἐν τῷ Συμποσίῳ φησίν (c. 2,\n24)· ‘ὁ δ’ αὖ Σωκράτης εἶπεν· ἀλλὰ πίνειν μέν, ὦ\nἄνδρες, καὶ ἐμοὶ πάνυ δοκεῖ. τῷ γὰρ ὄντι ὁ οἶνος ἄρδων τὰς\nψυχὰς τὰς μὲν λύπας ὥσπερ ὁ μανδραγόρας ἀνθρώπους κοιμίζει,\nτὰς δὲ φιλοφροσύνας ὥσπερ ἔλαιον φλόγας ἐγείρει.\nδοκεῖ μέντοι μοι καὶ τὰ τῶν ἀνθρώπων σώματα τὰ αὐτὰ πάσχειν\nἅπερ καὶ τὰ τῶν ἐν γῇ φυομένων. καὶ γὰρ ἐκεῖνα, ὅταν μὲν ὁ\nθεὸς αὐτὰ ἄγαν ἀθρόως ποτίζῃ, οὐ δύναται ὀρθοῦσθαι οὐδὲ ταῖς ὥραις διαπνεῖσθαι· ὅταν δὲ ὅσῳ\nἥδεται τοσοῦτο πίνῃ, καὶ μάλα ὀρθά τε αὔξεται καὶ θάλλοντα\nἀφικνεῖται εἰς τὴν καρπογονίαν. οὕτω δὴ καὶ ἡμεῖς, ἢν μὲν\nἀθρόον τὸ ποτὸν ἐγχεώμεθα, ταχὺ ἡμῶν καὶ τὰ σώματα καὶ αἱ\nγνῶμαι σφαλοῦνται, καὶ οὐδ’ ἀναπνεῖν μὴ ὅτι λέγειν\nδυνησόμεθα· ἢν δὲ ἡμῖν οἱ παῖδες μικραῖς κύλιξι μικρὰ\nἐπιψακάζωσιν, ἵνα καὶ ἐγὼ Γοργιείοις ῥήμασιν εἴπω, οὕτως οὐ\nβιαζόμενοι μεθύειν ὑπὸ τοῦ οἴνου, ἀλλ’ ἀναπειθόμενοι πρὸς\nτὸ παιγνιωδέστερον ἀφιξόμεθα.’\nεἰς ταῦτά τις ἀποβλέπων τὰ τοῦ καλοῦ Ξενοφῶντος\nἐπιγινώσκειν δυνήσεται ἣν εἶχε πρὸς αὐτὸν ὁ λαμπρότατος\nΠλάτων ζηλοτυπίαν, ἢ τάχα φιλονίκως εἶχον ἀρχῆθεν πρὸς\nἑαυτοὺς οἱ ἄνδρες οὗτοι, αἰσθόμενοι τῆς ἰδίας ἑκάτερος\nἀρετῆς, καὶ ἴσως καὶ περὶ πρωτείων διεφέροντο, οὐ μόνον ἐξ\nὧν περὶ Κύρου εἰρήκασι τεκμαιρομένοις ἡμῖν, ἀλλὰ κἀκ τῶν\nαὐτῶν ὑποθέσεων. Συμπόσια μὲν γὰρ γεγράφασιν ἀμφότεροι, καὶ\nἐν αὐτοῖς ὃ μὲν τὰς αὐλητρίδας ἐκβάλλει, ὃ δὲ εἰσάγει· καὶ\nὃ μέν, ὡς πρόκειται (Litt. d), παραιτεῖται\nπίνειν μεγάλοις ποτηρίοις, ὃ δὲ τὸν Σωκράτην παράγει τῷ\nψυκτῆρι πίνοντα μέχρι τῆς ἕω. κἀν τῷ περὶ Ψυχῆς δὲ ὁ Πλάτων\nκαταλεγόμενος ἕκαστον τῶν παρατυχόντων (p. 59\nb) οὐδὲ κατὰ μικρὸν τοῦ Ξενοφῶντος μέμνηται. καὶ\nπερὶ τοῦ Κύρου οὖν ὃ μὲν λέγει ὡς ἐκ πρώτης ἡλικίας\nἐπεπαίδευτο πάντα τὰ πάτρια, ὁ δὲ Πλάτων ὥσπερ\nἐναντιούμενος ἐν τρίτῳ Νόμων φησί (p. 694 c)·\n‘μαντεύομαι δὲ περὶ Κύρου τὰ μὲν ἄλλα\nστρατηγὸν αὐτὸν ἀγαθὸν εἶναι καὶ φιλόπονον, παιδείας δ᾽\nὀρθῆς οὐδὲ ἧφθαι τὸ παράπαν, οἰκονομίᾳ δ’ οὐδ’ ᾑτινιοῦν\nπροσεσχηκέναι. ἔοικε δ’ ἐκ νέου στρατεύεσθαι, παραδούς τε\nτοὺς παῖδας ταῖς γυναιξὶ τρέφειν ....’ πάλιν ὁ μὲν Ξενοφῶν\nσυναναβὰς Κύρῳ εἰς Πέρσας μετὰ τῶν μυρίων Ἑλλήνων καὶ\nἀκριβῶς εἰδὼς τὴν προδοσίαν τοῦ Θεσσαλοῦ Μένωνος, ὅτι αὐτὸς\nαἴτιος ἐγένετο τοῖς περὶ Κλέαρχον τῆς ἀπωλείας τῆς ὑπὸ\nΤισσαφέρνου γενομένης, καὶ οἷός τις ἦν τὸν τρόπον, ὡς\nχαλεπός, ὡς ἀσελγής, διηγησαμένου· ὁ καλὸς Πλάτων μονονουχὶ\nεἰπών ‘οὐκ ἔστ’ ἔτυμος λόγος οὗτος’ (Stesich fr. 32\nB) ἐγκώμια αὐτοῦ διεξέρχεται, ὁ τοὺς ἄλλους\nἁπαξαπλῶς κακολογήσας, ἐν μὲν τῇ Πολιτείᾳ Ὅμηρον ἐκβάλλων\nκαὶ τὴν μιμητικὴν ποίησιν, αὐτὸς δὲ τοὺς διαλόγους\nμιμητικῶς γράψας, ὧν τῆς ἰδέας οὐδ’ αὐτὸς εὑρετής ἐστιν.\nπρὸ γὰρ αὐτοῦ τοῦθ’ εὗρε τὸ εἶδος τῶν λόγων ὁ Τήιος\nἈλεξαμενός, ὡς Νικίας ὁ Νικαεὺς ἱστορεῖ καὶ Σωτίων.\nἈριστοτέλης δ’ ἐν τῷ περὶ Ποιητῶν οὕτως γράφει (fr.\n55 R)· ‘οὐκοῦν οὐδὲ ἐμμέτρους τοὺς καλουμένους\nΣώφρονος μίμους μὴ φῶμεν εἶναι λόγους καὶ μιμήσεις ἢ τοὺς\nἈλεξαμενοῦ τοῦ Τηίου τοὺς πρώτους γραφέντας τῶν Σωκρατικῶν\nδιαλόγων,’ ἄντικρυς φάσκων ὁ\nπολυμαθέστατος Ἀριστοτέλης πρὸ Πλάτωνος διαλόγους\nγεγραφέναι τὸν Ἀλεξαμενόν. διαβάλλει δὲ ὁ Πλάτων καὶ\nΘρασύμαχον τὸν Χαλκηδόνιον σοφιστὴν ὅμοιον εἶναι λέγων τῷ\nὀνόματι, ἔτι δ’ Ἱππίαν καὶ Γοργίαν καὶ Παρμενίδην καὶ ἑνὶ\nδιαλόγῳ τῷ Πρωταγόρᾳ πολλούς, ὁ τοιαῦτα ἐν τῇ Πολιτείᾳ\nεἰπών (8 p 562 cd)· ‘ὅταν, οἶμαι,\nδημοκρατουμένη πόλις ἐλευθερίας διψήσασα κακῶν οἰνοχόων\nτύχῃ καὶ ἀκράτου αὐτῆς μεθυσθῇ.’\nλέγεται δὲ ὡς καὶ ὁ Γοργίας αὐτὸς ἀναγνοὺς τὸν ὁμώνυμον\nαὑτῷ διάλογον πρὸς τοὺς συνήθεις ἔφη ‘ὡς καλῶς οἶδε Πλάτων\nἰαμβίζειν.’ Ἕρμιππος δὲ ἐν τῷ περὶ Γοργίου (FHG III\n48) ‘ὡς ἐπεδήμησε, φησί, ταῖς Ἀθήναις Γοργίας\nμετὰ τὸ ποιήσασθαι τὴν ἀνάθεσιν τῆς ἐν Δελφοῖς ἑαυτοῦ\nχρυσῆς εἰκόνος, εἰπόντος τοῦ Πλάτωνος, ὅτε εἶδεν αὐτόν,\n‘ἥκει ἡμῖν ὁ καλός τε καὶ χρυσοῦς Γοργίας,’ ἔφη ὁ Γοργίας·\n‘ἦ καλόν γε αἱ Ἀθῆναι καὶ νέον τοῦτον Ἀρχίλοχον\nἐνηνόχασιν.’ ἄλλοι δέ φασιν ὡς ἀναγνοὺς ὁ Γοργίας τὸν\nΠλάτωνος διάλογον πρὸς τοὺς παρόντας εἶπεν ὅτι οὐδὲν τούτων\nοὔτ’ εἶπεν οὔτ’ ἤκουσε παρὰ Πλάτωνος. ταὐτά φασι\nκαὶ Φαίδωνα εἰπεῖν ἀναγνόντα τὸν περὶ Ψυχῆς. διὸ καλῶς ὁ\nΤίμων περὶ αὐτοῦ ἔφη (fr. 52 W)· ὡς ἀνέπλαττε Πλάτων ὁ πεπλασμένα θαύματα εἰδώς. Παρμενίδῃ μὲν γὰρ καὶ ἐλθεῖν εἰς λόγους τὸν τοῦ\nΠλάτωνος Σωκράτην μόλις ἡ ἡλικία συγχωρεῖ, οὐχ ὡς καὶ\nτοιούτους εἰπεῖν ἢ ἀκοῦσαι λόγους. τὸ δὲ πάντων\nσχετλιώτατον καὶ τὸ εἰπεῖν οὐδεμιᾶς κατεπειγούσης χρείας (Parm. p. 127b) ὅτι\nπαιδικὰ γεγόνοι τοῦ Παρμενίδου Ζήνων ὁ πολίτης αὐτοῦ.\nἀδύνατον δὲ καὶ Φαῖδρον οὐ μόνον κατὰ Σωκράτην εἶναι, ἦ πού\nγε καὶ ἐρώμενον αὐτοῦ γεγονέναι. ἀλλὰ μὴν οὐ δύνανται\nΠάραλος καὶ Ξάνθιππος οἱ Περικλέους υἱοὶ τελευτήσαντες\nτῷ λοιμῷ Πρωταγόρᾳ διαλέγεσθαι, ὅτε τὸ\nδεύτερον ἐπεδήμησε ταῖς Ἀθήναις, οἱ ... ἔτι πρότερον\nτελευτήσαντες τῷ λοιμῷ. πολλὰ δ’ ἔστι καὶ ἄλλα\nλέγειν περὶ αὐτοῦ καὶ δεικνύναι ὡς ἔπλαττε τοὺς\nδιαλόγους.\nὅτι δὲ καὶ δυσμενὴς ἦν πρὸς ἅπαντας, δῆλον καὶ ἐκ τῶν ἐν τῷ\nἼωνι ἐπιγραφομένῳ, ἐν ᾧ πρῶτον μὲν κακολογεῖ πάντας τοὺς\nποιητάς (p. 534), ἔπειτα (p. 541\nd) καὶ τοὺς ὑπὸ τοῦ δήμου προαγομένους, Φανοσθένη\nτὸν Ἄνδριον κἀπολλόδωρον τὸν Κυζικηνόν, ἔτι δὲ τὸν\nΚλαζομένιον Ἡρακλείδην. ἐν δὲ τῷ Μένωνι καὶ τοὺς μεγίστους\nπαρ’ Ἀθηναίοις γενομένους Ἀριστείδην καὶ Θεμιστοκλέα\n(p. 93c. 94a), Μένωνα δὲ ἐπαινεῖ τὸν τοὺς\nἝλληνας προδόντα. ἐν δὲ τῷ Εὐθυδήμῳ Εὐθύδημον\nκαὶ τὸν ἀδελφὸν αὐτοῦ Διονυσόδωρον προπηλακίζων καὶ καλῶν\nὀψιμαθεῖς ἔτι τε ἐριστὰς ὀνομάζων ὀνειδίζει\nαὐτοῖς καὶ τὴν ἐκ Χίου τῆς πατρίδος φυγήν (p. 271\nc), ἀφ’ ἧς ἐν Θουρίοις κατῳκίσθησαν. ἐν δὲ τῷ\nπερὶ Ἀνδρείας (Lach. p. 179c) Μελησίαν τὸν Θουκυδίδου τοῦ ἀντιπολιτευσαμένου Περικλεῖ\nκαὶ Λυσίμαχον τὸν Ἀριστείδου τοῦ δικαίου, τῆς τῶν πατέρων\nἀρετῆς ἀναξίους εἶναι φάσκων. ἃ δὲ περὶ Ἀλκιβιάδου εἴρηκεν\nἐν τῷ Συμποσίῳ οὐδ’ εἰς φῶς λέγεσθαί ἐστιν ἄξιον, ἔν τε τῷ\nπροτέρῳ τῶν εἰς αὐτὸν διαλόγων· ὁ γὰρ δεύτερος ὑπό τινων\nΞενοφῶντος εἶναι λέγεται, ὡς καὶ ἡ Ἀλκυὼν Λέοντος τοῦ\nἈκαδημαικοῦ, ὥς φησι Νικίας ὁ Νικαεύς. τὰ μὲν οὖν κατὰ\nἈλκιβιάδου λεχθέντα σιωπῶ· ὅτι δὲ τὸν Ἀθηναίων δῆμον\nεἰκαῖον εἴρηκε κριτὴν ἔτι τε πρόκωπον,\nΛακεδαιμονίους δὲ ἐπαινῶν ἐπαινεῖ καὶ τοὺς πάντων Ἑλλήνων\nἐχθροὺς Πέρσας (p. 121 sqq). καὶ τὸν ἀδελφὸν\nδὲ τοῦ Ἀλκιβιάδου Κλεινίαν μαινόμενόν τε ἀποφαίνει καὶ τοὺς\nυἱοὺς αὐτοῦ ἠλιθίους (p. 118e) Μειδίαν τε\nὀρτυγοκόπον (p. 120a), καὶ τὸν τῶν Ἀθηναίων\nδῆμον εὐπρόσωπον μὲν εἶναι, δεῖν δ’ αὐτὸν ἀποδύσαντας\nθεωρεῖν (p. 132a)· ὀφθήσεται γάρ, φησί,\nπερίβλεπτον ἀξίωμα περικείμενος κάλλους οὐκ ἀληθινοῦ.\nἐν δὲ τῷ Κίμωνι οὐδὲ τῆς Θεμιστοκλέους φείδεται κατηγορίας\nοὐδὲ τῆς Ἀλκιβιάδου καὶ Μυρωνίδου, ἀλλ’ οὐδ’ αὐτοῦ τοῦ\nΚίμωνος. καὶ ὁ Κρίτων δ’ αὐτοῦ Κρίτωνος (p. 45 a\nb), ἡ δὲ Πολιτεία (I p. 329c)\nκαὶ Σοφοκλέους περιέχει καταδρομήν, ὁ δὲ Γοργίας\nοὐ μόνον ἀφ’ οὗ τὸ ἐπίγραμμα, ἀλλὰ καὶ Ἀρχελάου τοῦ\nΜακεδονίας βασιλέως (p. 471 a), ὃν οὐ μόνον ἐπονείδιστον γένος ἔχειν, ἀλλ’ ὅτι\nκαὶ ἀπέκτεινε τὸν δεσπότην. οὗτος δ’ ἐστὶ Πλάτων, ὃν\nΣπεύσιππός φησι φίλτατον ὄντα Ἀρχελάῳ Φιλίππῳ\nτῆς βασιλείας αἴτιον γενέσθαι. γράφει γοῦν Καρύστιος ὁ\nΠεργαμηνὸς ἐν τοῖς Ἱστορικοῖς Ὑπομνήμασιν οὕτως (FHG\nIV 357)· ‘Σπεύσιππος πυνθανόμενος Φίλιππον\nβλασφημεῖν περὶ Πλάτωνος εἰς ἐπιστολὴν ἔγραψέ τι τοιοῦτον·\n‘... ὥσπερ ἀγνοοῦντας τοὺς ἀνθρώπους ὅτι καὶ τὴν ἀρχὴν τῆς\nβασιλείας Φίλιππος διὰ Πλάτωνος ἔσχεν. Εὐφραῖον γὰρ\nἀπέστειλε τὸν Ὠρείτην πρὸς Περδίκκαν Πλάτων, ὃς ἔπεισεν\nἀπομερίσαι τινὰ χώραν Φιλίππῳ. διατρέφων δ’ ἐνταῦθα\nδύναμιν, ὡς ἀπέθανε Περδίκκας, ἐξ ἑτοίμου δυνάμεως\nὑπαρχούσης ἐπέπεσε τοῖς πράγμασι.’ τοῦτο δ’ εἴπερ οὕτως\nἀληθείας ἔχει, θεὸς ἂν εἰδείη. ὁ δὲ καλὸς αὐτοῦ Πρωταγόρας\nπρὸς τῷ καταδρομὴν ἔχειν πολλῶν ποιητῶν καὶ σοφῶν ἀνδρῶν\nἐκθεατριζόμενον ἔχει καὶ τὸν Καλλίου βίον μᾶλλον τῶν\nΕὐπόλιδος Κολάκων. ἐν δὲ τῷ Μενεξένῳ οὐ μόνον Ἱππίας ὁ\nἩλεῖος χλευάζεται, ἀλλὰ καὶ ὁ Ῥαμνούσιος Ἀντιφῶν καὶ ὁ\nμουσικὸς Λάμπρος (p. 236a). ἐπιλίποι δ’ ἄν με\nἡ ἡμέρα, εἰ πάντας ἐθελήσαιμι ἐπελθεῖν τοὺς κακῶς\nἀκούσαντας ὑπὸ τοῦ σοφοῦ. ἀλλὰ μὴν οὐδ’ Ἀντισθένη ἐπαινῶ·\nκαὶ γὰρ καὶ οὗτος πολλοὺς εἰπὼν κακῶς οὐδ’ αὐτοῦ τοῦ\nΠλάτωνος ἀπέσχετο, ἀλλὰ καλέσας αὐτὸν φορτικῶς Σάθωνα τὸν\nταύτην ἔχοντα τὴν ἐπιγραφὴν διάλογον ἐξέδωκεν.\nἩγήσανδρος δὲ ὁ Δελφὸς ἐν τοῖς Ὑπομνήμασι περὶ τῆς πρὸς πάντας τοῦ Πλάτωνος κακοηθείας λέγων\nγράφει καὶ ταῦτα (FHG IV 412)· ‘μετὰ τὴν\nΣωκράτους τελευτὴν ἐπὶ πλεῖον τῶν συνήθων ἀθυμούντων ἔν\nτινι συνουσίᾳ Πλάτων συμπαρὼν λαβὼν τὸ ποτήριον παρεκάλει\nμὴ ἀθυμεῖν αὐτούς, ὡς ἱκανὸς αὐτὸς εἴη ἡγεῖσθαι τῆς σχολῆς,\nκαὶ προέπιεν Ἀπολλοδώρῳ. καὶ ὃς εἶπεν ‘ἥδιον ἂν παρὰ\nΣωκράτους τὴν τοῦ φαρμάκου κύλικα εἰλήφειν ἢ παρὰ σοῦ τὴν\nτοῦ οἴνου πρόποσιν.’ ἐδόκει γὰρ Πλάτων φθονερὸς εἶναι καὶ\nκατὰ τὸ ἦθος οὐδαμῶς εὐδοκιμεῖν. καὶ γὰρ Ἀρίστιππον πρὸς\nΔιονύσιον ἀποδημήσαντα ἔσκωπτεν, αὐτὸς τρὶς εἰς Σικελίαν\nἐκπλεύσας· ἅπαξ μὲν τῶν ῥυάκων χάριν, ὅτε καὶ τῷ πρεσβυτέρῳ\nΔιονυσίῳ συγγενόμενος ἐκινδύνευσεν, δὶς δὲ πρὸς τὸν\nνεώτερον Διονύσιον. Αἰσχίνου τε πένητος ὄντος καὶ μαθητὴν\nἕνα ἔχοντος Ξενοκράτην, τοῦτον περιέσπασεν. καὶ Φαίδωνι δὲ\nτὴν τῆς δουλείας ἐφιστὰς δίκην ἐφωράθη· καὶ τὸ καθόλου πᾶσι\nτοῖς Σωκράτους μαθηταῖς ἐπεφύκει μητρυιᾶς ἔχων διάθεσιν.\nδιόπερ Σωκράτης οὐκ ἀηδῶς περὶ αὐτοῦ στοχαζόμενος ἐνύπνιον\nἔφησεν ἑωρακέναι πλειόνων παρόντων. δοκεῖν γὰρ ἔφη τὸν\nΠλάτωνα κορώνην γενόμενον ἐπὶ τὴν κεφαλὴν μου\nἀναπηδήσαντα τὸ φαλακρὸν μου κατασκαριφᾶν καὶ\nκρώζειν περιβλέπουσαν. ‘δοκῶ οὖν σε, ὦ Πλάτων, πολλὰ κατὰ\nτῆς ἐμῆς ψεύσεσθαι κεφαλῆς.’ ἦν δὲ ὁ Πλάτων πρὸς τῇ\nκακοηθείᾳ καὶ φιλόδοξος, ὅστις ἔφησεν· ‘ἔσχατον τὸν τῆς\nφιλοδοξίας χιτῶνα ἐν τῷ θανάτῳ αὐτῷ ἀποδυόμεθα, ἐν διαθήκαις, ἐν ἐκκομιδαῖς, ἐν τάφοις’, ὥς\nφησι Διοσκουρίδης ἐν τοῖς Ἀπομνημονεύμασιν (FHG II\n196). καὶ τὸ πόλιν δὲ θελῆσαι κτίσαι καὶ τὸ\nνομοθετῆσαι τίς οὐ φήσει πάθος εἶναι φιλοδοξίας; δῆλον δ᾽\nἐστὶ τοῦτο ἐξ ὧν ἐν τῷ Τιμαίῳ λέγει (p. 19b)·\n‘πέπονθά τι πάθος πρὸς τὴν πολιτείαν, ὥσπερ ἂν εἰ ζωγράφος\nἐβούλετο τὰ ἑαυτοῦ ἔργα κινούμενα καὶ ἐνεργὰ ἰδεῖν, οὕτω\nκἀγὼ τοὺς πολίτας οὓς διαγράφω.’\nπερὶ δὲ τῶν ἐν τοῖς διαλόγοις αὐτοῦ κεκλεμμένων τί ἂν καὶ\nλέγοι τις; ἡ μὲν γὰρ ψυχὴ ἡ διαπλαττομένη ἀθάνατος ὑπ᾽\nαὐτοῦ καὶ κατὰ τὴν ἀπόλυσιν χωριζομένη τοῦ σώματος παρὰ\nπροτέρῳ εἴρηται Ὁμήρῳ. οὗτος γὰρ εἶπεν ὡς ἡ τοῦ Πατρόκλου\nψυχὴ Il. 16.856Ἄιδόσδε κατῆλθενὃν πότμον γοόωσα, λιποῦσ’ ἀνδροτῆτα καὶ ἥβην. εἰ δ’ οὖν καὶ Πλάτωνος φήσειέν τις εἶναι τὸν λόγον,\nοὐχ ὁρῶ τίν’ ἐσχήκαμεν ἀπ’ αὐτοῦ ὠφέλειαν. ἐὰν γὰρ καὶ\nσυγχωρήσῃ τις μεθίστασθαι τὰς τῶν τετελευτηκότων ψυχὰς εἰς\nἄλλας φύσεις ἢ πρὸς τὸν μετεωρότερον καὶ καθαρώτερον\nἀνέρχεσθαι τόπον, ἅτε κουφότητος μετεχούσας, τί πλέον ἡμῖν;\nὧν γὰρ μήτ’ ἀνάμνησίς ἐστιν οὗ ποτε ἦμεν μήτ’ αἴσθησις, εἰ\nκαὶ τὸ σύνολον ἦμεν, τίς χάρις ταύτης τῆς ἀθανασίας; οἱ δὲ\nσυντεθέντες ὑπ’ αὐτοῦ Νόμοι καὶ τούτων ἔτι πρότερον ἡ\nΠολιτεία τί πεποιήκασιν; καίτοι γε ἔδει καθάπερ τὸν\nΛυκοῦργον τοὺς Λακεδαιμονίους καὶ τὸν Σόλωνα τοὺς Ἀθηναίους καὶ τὸν Ζάλευκον τοὺς\nΘουρίους, καὶ αὐτόν, εἴπερ ἦσαν χρήσιμοι, πεῖσαί τινας τῶν\nἙλλήνων αὐτοῖς χρήσασθαι. ‘νόμος γάρ ἐστιν,’ ὥς φησιν\nἈριστοτέλης (rhet. ad Alex. p. 1420a 25),\n‘λόγος ὡρισμένος καθ’ ὁμολογίαν κοινὴν πόλεως, μηνύων πῶς\nδεῖ πράττειν ἕκαστα.’ ὁ δὲ Πλάτων πῶς; οὐκ ἄτοπον τριῶν\nἈθηναίων γενομένων νομοθετῶν τῶν γε δὴ γνωριζομένων,\nΔράκοντος καὶ αὐτοῦ τοῦ Πλάτωνος καὶ Σόλωνος, τῶν μὲν τοῖς\nνόμοις ἐμμένειν τοὺς πολίτας, τῶν δὲ τοῦ Πλάτωνος καὶ\nπροσκαταγελᾶν; ὁ δ’ αὐτὸς λόγος καὶ περὶ τῆς Πολιτείας· εἰ\nκαὶ πασῶν εἴη αὕτη βελτίων, μὴ πείθοι δ’ ἡμᾶς, τί πλέον;\nἔοικεν οὖν ὁ Πλάτων οὐ τοῖς οὖσιν ἀνθρώποις γράψαι τοὺς\nνόμους, ἀλλὰ τοῖς ὑπ’ αὐτοῦ διαπλαττομένοις, ὥστε καὶ\nζητεῖσθαι τοὺς χρησομένους. ἐχρῆν οὖν ἃ πείσει λέγων ταῦτα\nκαὶ γράφειν καὶ μὴ ταὐτὰ ποιεῖν τοῖς εὐχομένοις, ἀλλὰ τοῖς\nτῶν ἐνδεχομένων ἀντεχομένοις.\nχωρὶς τοίνυν τούτων εἴ τις διεξίοι τοὺς Τιμαίους αὐτοῦ καὶ\nτοὺς Γοργίας, καὶ τοὺς ἄλλους δὲ τοὺς τοιούτους διαλόγους,\nἐν οἷς καὶ περὶ τῶν ἐν τοῖς μαθήμασι διεξέρχεται καὶ περὶ\nτῶν κατὰ φύσιν καὶ περὶ πλειόνων ἄλλων, οὐδ’ ὣς διὰ ταῦτα\nθαυμαστέος ἐστίν. ἔχει γάρ τις καὶ παρ’ ἑτέρων ταῦτα λαβεῖν\nἢ βέλτιον λεχθέντα ἢ μὴ χεῖρον. καὶ γὰρ Θεόπομπος ὁ Χῖος ἐν\nτῷ κατὰ τῆς Πλάτωνος διατριβῆς (FHG I 325)\n‘τοὺς πολλούς, φησί, τῶν διαλόγων αὐτοῦ ἀχρείους καὶ\nψευδεῖς ἄν τις εὕροι· ἀλλοτρίους δὲ τοὺς πλείους, ὄντας ἐκ τῶν Ἀριστίππου διατριβῶν, ἐνίους δὲ\nκἀκ τῶν Ἀντισθένους, πολλοὺς δὲ κἀκ τῶν Βρύσωνος τοῦ\nἩρακλεώτου.’ ἀλλὰ τὰ κατὰ τὸν ἄνθρωπον ἅπερ ἐπαγγέλλεται\nκαὶ ἡμεῖς ζητοῦμεν ἐκ τῶν ἐκείνου λόγων, ὅπερ\nοὐχ εὑρίσκομεν, ἀλλὰ συμπόσια μὲν καὶ λόγους ὑπὲρ ἔρωτος\nεἰρημένους καὶ μάλα ἀπρεπεῖς, οὓς καταφρονῶν τῶν\nἀναγνωσομένων συνέθηκεν, ὥσπερ καὶ οἱ πολλοὶ τῶν μαθητῶν\nαὐτοῦ τυραννικοί τινες καὶ διάβολοι γενόμενοι.\nΕὐφραῖος μὲν γὰρ παρὰ Περδίκκᾳ τῷ βασιλεῖ διατρίβων ἐν\nΜακεδονίᾳ οὐχ ἧττον αὐτοῦ ἐβασίλευε φαῦλος ὢν\nκαὶ διάβολος ὃς οὕτω ψυχρῶς συνέταξε τὴν\nἑταιρίαν τοῦ βασιλέως ὥστε οὐκ ἐξῆν τοῦ συσσιτίου\nμετασχεῖν, εἰ μή τις ἐπίσταιτο γεωμετρεῖν ἢ φιλοσοφεῖν.\nὅθεν Φιλίππου τὴν ἀρχὴν παραλαβόντος Παρμενίων αὐτὸν ἐν\nὨρεῷ λαβὼν ἀπέκτεινεν, ὥς φησι Καρύστιος ἐν Ἱστορικοῖς\nὙπομνήμασι (FHG IV 357). καὶ Κάλλιππος δ’ ὁ\nἈθηναῖος, μαθητὴς καὶ αὐτὸς Πλάτωνος, ἑταῖρος Δίωνος καὶ\nσυμμαθητὴς γενόμενος καὶ συναποδημήσας αὐτῷ εἰς Συρακούσας,\nὁρῶν ἤδη τὸν Δίωνα ἐξιδιοποιούμενον τὴν μοναρχίαν\nἀποκτείνας αὐτὸν καὶ αὐτὸς τυραννεῖν ἐπιχειρήσας ἀπεσφάγη.\nΕὐαίων δ’ ὁ Λαμψακηνός, ὥς φησιν Εὐρύπυλος καὶ Δικαιοκλῆς ὁ\nΚνίδιος ἐνενηκοστῷ καὶ πρώτῳ Διατριβῶν, ἔτι δὲ Δημοχάρης ὁ\nῥήτωρ ἐν τῷ ὑπὲρ Σοφοκλέους πρὸς Φίλωνα (fr. 2\nTur), δανείσας τῇ πατρίδι ἀργύριον ἐπὶ ἐνεχύρῳ τῇ\nἀκροπόλει καὶ\nἀφυστερησάσης τυραννεῖν ἐβουλεύετο, ἕως συνδραμόντες ἐπ᾽\nαὐτὸν οἱ Λαμψακηνοὶ καὶ τὰ χρήματα ἀποδόντες ἐξέβαλον.\nΤίμαιος δ’ ὁ Κυζικηνός, ὡς ὁ αὐτὸς Δημοχάρης φησίν\n(l. s), χρήματα καὶ σῖτον ἐπιδοὺς τοῖς\nπολίταις καὶ διὰ ταῦτα πιστευθεὶς εἶναι χρηστὸς παρὰ τοῖς\nΚυζικηνοῖς, μικρὸν ἐπισχὼν χρόνον ἐπέθετο τῇ πολιτείᾳ δι’\nἈριδαίου. κριθεὶς δὲ καὶ ἁλοὺς καὶ ἀδοξήσας ἐν μὲν τῇ πόλει\nἐπέμενε παλαιὸς καταγεγηρακώς, ἀτίμως δὲ καὶ ἀδόξως διαζῶν.\nτοιοῦτοι δ’ εἰσὶ καὶ νῦν τῶν Ἀκαδημαικῶν τινες, ἀνοσίως καὶ\nἀδόξως βιοῦντες. χρημάτων γὰρ ἐξ ἀσεβείας καὶ παρὰ φύσιν\nκυριεύσαντες διὰ γοητείαν νῦν εἰσιν περίβλεπτοι· ὥσπερ καὶ\nΧαίρων ὁ Πελληνεύς, ὃς οὐ μόνῳ Πλάτωνι ἐσχόλακεν, ἀλλὰ καὶ\nΞενοκράτει. καὶ οὗτος οὖν τῆς πατρίδος πικρῶς τυραννήσας οὐ\nμόνον τοὺς ἀρίστους τῶν πολιτῶν ἐξήλασεν, ἀλλὰ καὶ τοῖς\nτούτων δούλοις τὰ χρήματα τῶν δεσποτῶν χαρισάμενος καὶ τὰς\nἐκείνων γυναῖκας συνῴκισεν πρὸς γάμου κοινωνίαν, ταῦτ᾽\nὠφεληθεὶς ἐκ τῆς καλῆς Πολιτείας καὶ τῶν παρανόμων\nΝόμων.\nδιὸ καὶ Ἔφιππος ὁ κωμῳδιοποιὸς ἐν Ναυάγῳ Πλάτωνά τε αὐτὸν\nκαὶ τῶν γνωρίμων τινὰς κεκωμῴδηκεν ὡς καὶ ἐπ’ ἀργυρίῳ\nσυκοφαντοῦντας, ἐμφαίνων ὅτι καὶ πολυτελῶς ἠσκοῦντο καὶ ὅτι\nτῆς εὐμορφίας τῶν καθ’ ἡμᾶς ἀσελγῶν πλείονα πρόνοιαν\nἐποιοῦντο· λέγει δ’ οὕτως (II 257 K)·\nἔπειτ’ ἀναστὰς εὔστοχος νεανίαςτῶν ἐξ Ἀκαδημίας τις ὑπὸ Πλάτωνα καὶΒρυσωνοθρασυμαχειοληψικερμάτων,πληγεὶς ἀνάγκῃ ληψολιγομίσθῳ τέχνῃσυνών τις, οὐκ ἄσκεπτα δυνάμενος λέγειν,εὖ μὲν μαχαίρᾳ ξύστ’ ἔχων τριχώματα,εὖ δ’ ὑποκαθιεὶς ἄτομα πώγωνος βάθη,εὖ δ’ ἐν πεδίλῳ πόδα τιθεὶς ὑπὸ ξυρὸνκνήμης ἱμάντων ἰσομέτροις ἑλίγμασιν,ὄγκῳ τε χλανίδος εὖ τεθωρακισμένος,σχῆμ’ ἀξιόχρεων ἐπικαθεὶς βακτηρίᾳ,ἀλλότριον, οὐκ οἰκεῖον, ὡς ἐμοὶ δοκεῖ,ἔλεξεν· ‘ἄνδρες τῆς Ἀθηναίων χθονός.’ μέχρι τούτων ἡμῖν πεπεραιώσθω καὶ ἥδε ἡ συναγωγή,\nφίλτατε Τιμόκρατες. ἑξῆς δὲ ἐροῦμεν περὶ τῶν ἐπὶ τρυφῇ\nδιαβοήτων γενομένων.\nἌνθρωπος εἶναί μοι Κυρηναῖος δοκεῖς, κατὰ τὸν Ἀλέξιδος\nΤυνδάρεων (II 384 K), ἑταῖρε Τιμόκρατες·\nκἀκεῖ γὰρ ἄν τις ἐπὶ τὸ δεῖπνον ἕνα καλῇ,πάρεισιν ὀκτωκαίδεκ’ ἄλλοι καὶ δέκα\nἅρματα συνωρίδες τε πεντεκαίδεκα·τούτοις δὲ δεῖ σε τἀπιτήδει’ ἐμβαλεῖν,ὥστ’ ἦν κράτιστον μηδὲ καλέσαι μηδένα. κἀμοὶ δ’ ἦν κράτιστον σιωπᾶν καὶ μὴ ἐπὶ τοσούτοις\nπροειρημένοις ἕτερα προστιθέναι· ἀλλ’ ἐπεὶ πάνυ λιπαρῶς\nἡμᾶς ἀπαιτεῖς καὶ τὸν περὶ τῶν ἐπὶ τρυφῇ διαβοήτων\nγενομένων λόγον καὶ τῆς τούτων ἡδυπαθείας ...\nἡ γὰρ ἀπόλαυσις δήπου μετ’ ἐπιθυμίας πρῶτον, ἔπειτα μεθ᾽\nἡδονῆς. καίτοι Σοφοκλῆς γ’ ὁ ποιητής, τῶν ἀπολαυστικῶν\nγε εἷς ὤν, ἵνα μὴ κατηγορῇ τοῦ γήρως, εἰς\nσωφροσύνην ἔθετο τὴν ἀσθένειαν αὐτοῦ τὴν περὶ τὰς τῶν\nἀφροδισίων ἀπολαύσεις, φήσας ἀσμένως ἀπηλλάχθαι αὐτῶν ὥσπερ\nτινὸς δεσπότου (Plat. rep. I p. 329 c). ἐγὼ δέ\nφημι καὶ τὴν τοῦ Πάριδος κρίσιν ὑπὸ τῶν παλαιοτέρων\nπεποιῆσθαι ἡδονῆς πρὸς ἀρετὴν οὖσαν σύγκρισιν· προκριθείσης\nγοῦν τῆς Ἀφροδίτης, αὕτη δ’ ἐστὶν ἡ ἡδονή, πάντα\nσυνεταράχθη. καί μοι δοκεῖ καὶ ὁ καλὸς ἡμῶν Ξενοφῶν τὸν\nπερὶ τὸν Ἡρακλέα καὶ τὴν Ἀρετὴν μῦθον ἐντεῦθεν πεπλακέναι\n(mem. 2, 1). κατὰ γὰρ τὸν Ἐμπεδοκλέα\n(v. 405 St)· οὐδέ τις ἦν κείνοισιν Ἄρης θεὸς οὐδὲ Κυδοιμὸςοὐδὲ Ζεὺς βασιλεὺς οὐδὲ Κρόνος οὐδὲ Ποσειδῶν,ἀλλὰ Κύπρις βασίλεια.τὴν οἵ γ’ εὐσεβέεσσιν ἀγάλμασιν ἱλάσκοντογραπτοῖς τε ζῴοισι μύροισί τε δαιδαλεόδμοις\nσμύρνης τ’ ἀκρήτου θυσίαις λιβάνου τε θυώδους,ξανθῶν τε σπονδὰς μελίτων ῥίπτοντες ἐς οὖδας. καὶ Μένανδρος δ’ ἐν Κιθαριστῇ περί τινος\nμουσικευομένου λέγων φησί (fr. 285 K)· φιλόμουσον εἶν’ αὐτὸν πάνυἀκούσματ’ εἰς τρυφήν τε παιδεύεσθ’ αἰεί.\nκαίτοι τινές φασι κατὰ φύσιν εἶναι τὴν ἡδονὴν ἐκ τοῦ πάντα\nζῷα δεδουλῶσθαι ταύτῃ, ὥσπερ οὐχὶ καὶ δειλίας καὶ φόβου καὶ\nτῶν ἄλλων παθημάτων κοινῶς μὲν ἐν ἅπασιν ὄντων, παρὰ δὲ\nτοῖς λογισμῷ χρωμένοις ἀποδοκιμαζομένων. τὸ οὖν ἡδονὰς\nδιώκειν προπετῶς λύπας ἐστὶ θηρεύειν. διόπερ Ὅμηρος\nἐπονείδιστον βουλόμενος ποιῆσαι τὴν ἡδονὴν καὶ τῶν θεῶν\nφησι τοὺς μεγίστους οὐδὲν ὑπὸ τῆς σφετέρας ὠφελεῖσθαι\nδυνάμεως, ἀλλὰ τὰ μέγιστα βλάπτεσθαι παρενεχθέντας ὑπ᾽\nαὐτῆς. ὅσα μὲν γὰρ ἀγρυπνῶν ὁ Ζεὺς ἐφρόντιζεν ὑπὲρ τῶν\nΤρώων, ταῦτ’ ἀπώλεσεν μεθ’ ἡμέραν ὑφ’ ἡδονῆς κρατηθείς. καὶ\nὁ Ἄρης ἀλκιμώτατος ὢν ὑπὸ τοῦ ἀσθενεστάτου Ἡφαίστου\nσυνεποδίσθη καὶ ὦφλεν αἰσχύνην καὶ ζημίαν ἐκδοὺς ἑαυτὸν\nἔρωσιν ἀλογίστοις. φησὶ γοῦν πρὸς τοὺς θεούς, ὅτ’ ἦλθον\nαὐτὸν θεασόμενοι δεδεμένον· Od. 8.329οὐκ ἀρετᾷ κακὰ ἔργα· κιχάνει τοι βραδὺς ὠκύν,ὡς καὶ νῦν Ἥφαιστος ἐὼν βραδὺς εἷλεν Ἄρηαὠκύτατόν περ ἐόντα θεῶν οἳ Ὄλυμπον ἔχουσι,χωλὸς ἐών, τέχνῃσι· τὸ καὶ ζωάγρι’ ὀφέλλει. ‘οὐδεὶς δὲ λέγει τὸν Ἀριστείδου βίον ἡδύν, ἀλλὰ τὸν\nΣμινδυρίδου τοῦ Συβαρίτου καὶ τὸν Σαρδαναπάλλου. καίτοι κατά γε τὴν δόξαν, φησὶν ἐν τῷ\nπερὶ Ἡδονῆς Θεόφραστος (fr. 84 W), οὐχ ὁμοίως\nλαμπρός ἐστιν· ἀλλ’ οὐκ ἐτρύφησεν ὥσπερ ἐκεῖνοι. οὐδὲ τὸν\nἈγησιλάου τοῦ Λακεδαιμονίων βασιλέως, ἀλλὰ μᾶλλον, εἰ\nἔτυχεν, τὸν Ἀνάνιος οὕτως ἀοράτου κατὰ δόξαν ὄντος, οὐδὲ\nτὸν τῶν ἡμιθέων τῶν ἐπὶ Τροίας, ἀλλὰ πολλῷ μᾶλλον τὸν νῦν.\nκαὶ τοῦτ’ εἰκότως. ὃ μὲν γὰρ ἀκατάσκευος καὶ καθάπερ\nἀνεύρετος ἦν, οὔτ’ ἐπιμιξίας οὔσης οὔτε τῶν τεχνῶν\nδιηκριβωμένων, ὃ δὲ πᾶσιν ἐξηρτυμένος πρὸς ῥᾳστώνην καὶ\nπρὸς ἀπόλαυσιν καὶ πρὸς τὰς ἄλλας διαγωγάς.’\nΠλάτων δ’ ἐν τῷ Φιλήβῳ φησίν (p. 65c)· ‘ἡδονὴ\nμὲν γὰρ ἁπάντων ἀλαζονίστατον. ὡς δὲ λόγος, καὶ ἐν ταῖς\nἡδοναῖς ταῖς περὶ τὰ ἀφροδίσια, αἳ δὴ μέγισται δοκοῦσιν\nεἶναι, καὶ τὸ ἐπιορκεῖν συγγνώμην εἴληφεν παρὰ θεῶν, ὥσπερ\nκαθάπερ παίδων τῶν ἡδονῶν νοῦν οὐδὲ τὸν\nὀλίγιστον κεκτημένων.’ ἐν δὲ τῷ ὀγδόῳ τῆς Πολιτείας ὁ αὐτὸς\nΠλάτων πρότερος ὑπέδειξε τὸ ὑπὸ τῶν Ἐπικουρείων θρυλούμενον\n(cf Epic. fr. 456 Us. adn), ὅτι ‘τῶν\nἐπιθυμιῶν αἳ μέν εἰσι φυσικαὶ καὶ ἀναγκαῖαι, αἳ δὲ\nφυσικαὶ μέν, οὐκ ἀναγκαῖαι δέ, αἳ δὲ οὔτε φυσικαὶ\nοὔτε ἀναγκαῖαι’, γράφων οὕτως (p. 559a)· ‘ἆρ᾽\nοὖν οὐχὶ ἡ τοῦ φαγεῖν μέχρις ὑγιείας καὶ εὐεξίας καὶ αὐτοῦ\nσίτου καὶ ὄψου ἀναγκαῖος ἂν εἴη; ἡ μέν γέ που τοῦ σίτου\nκατ’ ἀμφότερα ἀναγκαία, ᾗ τε ὠφέλιμος ᾗ τε παῦσαι ζῶντας δυνατή; — ναί. — ἡ δὲ ὄψου, εἴ πῄ\nτινα ὠφέλειαν πρὸς εὐεξίαν παρέχεται; — πάνυ μὲν οὖν. — τί\nδαί; ἡ πέρα τούτων καὶ ἀλλοίων ἐδεσμάτων ἢ τοιούτων\nἐπιθυμία, δυνατὴ δὲ κολαζομένη ἐκ νέων πολλῶν\nἀπαλλάττεσθαι, καὶ βλαβερὰ μὲν σώματι, βλαβερὰ δὲ ψυχῇ πρός\nτε φρόνησιν καὶ πρὸς τὸ σωφρονεῖν, ἆρά γε ὀρθῶς οὐκ\nἀναγκαία ἂν καλοῖτο; — ὀρθότατα μὲν οὖν.’\nἩρακλείδης δ’ ὁ Ποντικὸς ἐν τῷ περὶ Ἡδονῆς τάδε λέγει· ‘οἱ\nτύραννοι καὶ οἱ βασιλεῖς πάντων ἀγαθῶν ὄντες κύριοι καὶ\nπάντων εἰληφότες πεῖραν τὴν ἡδονὴν προκρίνουσιν,\nμεγαλοψυχοτέρας ποιούσης τῆς ἡδονῆς τὰς τῶν ἀνθρώπων\nφύσεις. ἅπαντες γοῦν οἱ τὴν ἡδονὴν τιμῶντες καὶ τρυφᾶν\nπροῃρημένοι μεγαλόψυχοι καὶ μεγαλοπρεπεῖς εἰσιν, ὡς Πέρσαι\nκαὶ Μῆδοι. μάλιστα γὰρ τῶν ἄλλων ἀνθρώπων τὴν ἡδονὴν οὗτοι\nκαὶ τὸ τρυφᾶν τιμῶσιν, ἀνδρειότατοι καὶ μεγαλοψυχότατοι τῶν\nβαρβάρων ὄντες. ἐστὶ γὰρ τὸ μὲν ἥδεσθαι καὶ τὸ τρυφᾶν\nἐλευθέρων· ἀνίησι γὰρ τὰς ψυχὰς καὶ αὔξει· τὸ δὲ πονεῖν\nδούλων καὶ ταπεινῶν· διὸ καὶ συστέλλονται οὗτοι καὶ τὰς\nφύσεις. καὶ ἡ Ἀθηναίων πόλις, ἕως ἐτρύφα, μεγίστη τε ἦν καὶ\nμεγαλοψυχοτάτους ἔτρεφεν ἄνδρας. ἁλουργῆ μὲν γὰρ ἠμπίσχοντο\nἱμάτια, ποικίλους δ’ ὑπέδυνον χιτῶνας, κορύμβους δ᾽\nἀναδούμενοι τῶν τριχῶν χρυσοῦς τέττιγας περὶ τὸ μέτωπον καὶ\nτὰς κόρρας ἐφόρουν· ὀκλαδίας τε αὐτοῖς δίφρους ἔφερον οἱ\nπαῖδες, ἵνα μὴ καθίζοιεν ὡς ἔτυχεν. καὶ\nοὗτοι ἦσαν οἱ τοιοῦτοι οἱ τὴν ἐν Μαραθῶνι\nνικήσαντες μάχην καὶ μόνοι τὴν τῆς Ἀσίας ἁπάσης δύναμιν\nχειρωσάμενοι. καὶ οἱ φρονιμώτατοι δέ, φησίν, καὶ μεγίστην\nδόξαν ἐπὶ σοφίᾳ ἔχοντες μέγιστον ἀγαθὸν τὴν ἡδονὴν εἶναι\nνομίζουσιν, Σιμωνίδης μὲν οὑτωσὶ λέγων (fr. 71\nB4)· τίς γὰρ ἁδονᾶς ἄτερ θνητῶν βίος ποθεινὸς ἢ ποίατυραννίς;τᾶς δ᾽ ἄτερ οὐδὲ θεῶν ζηλωτὸς αἰών. Πίνδαρος δὲ παραινῶν Ἱέρωνι τῷ\nΣυρακοσίων ἄρχοντι (fr. 126 B4)· μηδ’ ἀμαύρου, φησί, τέρψιν ἐν βίῳ· πολύ τοιφέριστον ἀνδρὶ τερπνὸς αἰών. καὶ Ὅμηρος δὲ τὴν εὐφροσύνην καὶ τὸ εὐφραίνεσθαι\nτέλος φησὶν (Od. 9.5) εἶναι\nχαριέστερον, ὅταν δαιτυμόνες μὲν ἀοιδοῦ ἀκουάζωνται, παρὰ\nδὲ πλήθωσι τράπεζαι. τοὺς δὲ θεούς φησιν εἶναι ῥεῖα ζώοντας\n(Z 138) — τὸ δὲ ῥεῖα ἐστὶν ἀπόνωσ — ὥσπερ\nἐνδεικνύμενος ὅτι μέγιστόν ἐστι τῶν κακῶν ἡ περὶ τὸ ζῆν\nταλαιπωρία καὶ ὁ πόνος.’\nδιόπερ καὶ Μεγακλείδης (FHG IV 443) ἐπιτιμᾷ\nτοῖς μεθ’ Ὅμηρον καὶ Ἡσίοδον ποιηταῖς ὅσοι περὶ Ἡρακλέους\nεἰρήκασιν ὡς στρατοπέδων ἡγεῖτο καὶ πόλεις ᾕρει· ‘ὃς μεθ᾽\nἡδονῆς πλείστης τὸν μετ’ ἀνθρώπων βίον διετέλεσε, πλείστας\nμὲν γυναῖκας γήμας, ἐκ πλείστων δὲ λάθρᾳ παρθένων\nπαιδοποιησάμενος. εἴποι γὰρ ἄν τις πρὸς τοὺς οὐ ταῦτα\nπαραδεχομένους· ‘πόθεν, ὦ οὗτοι, τὴν περὶ τὰς ἐδωδὰς αὐτῷ\nσπουδὴν ἀνατίθετε, ἢ πόθεν παρῆλθεν εἰς\nτοὺς ἀνθρώπους τὸ τῆς λοιβαίας κύλικος μηδὲν ὑπολείπεσθαι,\nεἰ μὴ τὰ περὶ τὰς ἡδονὰς ἐδοκίμαζεν, ἢ διὰ τί τὰ θερμὰ\nλουτρὰ τὰ φαινόμενα ἐκ τῆς γῆς πάντες Ἡρακλέους φασὶν εἶναι\nἱερά, ἢ διὰ τί τὰς μαλακὰς στρωμνὰς Ἡρακλέους κοίτας\nεἰώθασι καλεῖν, εἰ κατεφρόνει τῶν ἡδέως ζώντων;’ τοῦτον\nοὖν, φησίν, οἱ νέοι ποιηταὶ κατασκευάζουσιν ἐν λῃστοῦ\nσχήματι μόνον περιπορευόμενον, ξύλον ἔχοντα καὶ λεοντῆν καὶ\nτόξα· καὶ ταῦτα πλάσαι πρῶτον Στησίχορον τὸν Ἱμεραῖον. καὶ\nΞάνθος δ’ ὁ μελοποιός, πρεσβύτερος ὢν Στησιχόρου, ὡς καὶ\nαὐτὸς ὁ Στησίχορος μαρτυρεῖ (fr. 57 B4), ὥς\nφησιν ὁ Μεγακλείδης, οὐ ταύτην αὐτῷ περιτίθησι τὴν στολήν,\nἀλλὰ τὴν Ὁμηρικήν. πολλὰ δὲ τῶν Ξάνθου παραπεποίηκεν ὁ\nΣτησίχορος, ὥσπερ καὶ τὴν Ὀρέστειαν καλουμένην. Ἀντισθένης\nδὲ τὴν ἡδονὴν ἀγαθὸν εἶναι φάσκων προσέθηκεν τὴν\nἀμεταμέλητον.\nὁ δὲ παρὰ τῷ Ὁμήρῳ Ὀδυσσεὺς ἡγεμὼν δοκεῖ γεγενῆσθαι\nἘπικούρῳ τῆς πολυθρυλήτου ἡδονῆς, ὅσπερ φησίν· Od. 9.5οὐ γὰρ ἔγωγέ τι φημὶ τέλος χαριέστερον εἶναιἢ ὅταν εὐφροσύνη μὲν ἔχῃ κατὰ δῆμον ἅπαντα,δαιτυμόνες δ’ ἀνὰ δώματ’ ἀκουάζωνται ἀοιδοῦἥμενοι ἑξείης, παρὰ δὲ πλήθωσι τράπεζαισίτου καὶ κρειῶν, μέθυ δ’ ἐκ κρητῆρος ἀφύσσωνοἰνοχόος παρέχῃσι καὶ ἐγχείῃ δεπάεσσιν.τοῦτό τί μοι κάλλιστον ἐνὶ φρεσὶν εἴδεται\nεἶναι. ὁ δὲ Μεγακλείδης φησὶ τὸν Ὀδυσσέα καθομιλοῦντα τοῖς καιροῖς ὑπὲρ τοῦ δοκεῖν ὁμοήθη τοῖς\nΦαίαξιν εἶναι τὸ ἁβροδίαιτον αὐτῶν ἀσπάζεσθαι, προπυθόμενον\nτοῦ Ἀλκίνου· Od. 8.248αἰεὶ δ’ ἡμῖν δαίς τε φίλη κίθαρίς τε χοροί τεεἵματά τ’ ἐξημοιβὰ λοετρά τε θερμὰ καὶ εὐναί. μόνως γὰρ οὕτως ᾠήθη ὧν ἤλπιζεν μὴ ἂν\nδιαμαρτεῖν. τοιοῦτός ἐστιν καὶ ὁ παραινῶν Ἀμφιλόχῳ τῷ παιδί\n(Pind. fr. 43 B4)· ὦ τέκνον,ποντίου θηρὸς πετραίου χρωτὶ μάλιστα νόονπροσφέρων πάσαις πολίεσσιν ὁμίλει·τῷ παρεόντι δ’ ἐπαινήσαις ἑκὼνἄλλοτ’ ἀλλοῖα φρόνει. ὁμοίως φησὶν καὶ Σοφοκλῆς ἐν Ἰφιγενείᾳ (fr.\n286 N)· νόει πρὸς ἀνδρί, σῶμα πουλύπους ὅπωςπέτρᾳ, τραπέσθαι γνησίου φρονήματος. καὶ ὁ Θέογνις (v. 215 Z)· πουλύπου ὀργὴν ἴσχε πολυπλόκου. εἰσὶ δ’ οἵ φασι ταύτης εἶναι τῆς γνώμης τὸν\nὍμηρον, προτάττοντα τοῦ σπουδαίου βίου πολλάκις τὸν καθ᾽\nἡδονήν, λέγοντα· Il. 4.1οἱ δὲ θεοὶ πὰρ Ζηνὶ καθήμενοι ἠγορόωντοχρυσέῳ ἐν δαπέδῳ, μετὰ δέ σφισι πότνια Ἥβηνέκταρ ἐῳνοχόει, τοὶ δὲ χρυσέοις δεπάεσσιδειδέχατ’ ἀλλήλους. καὶ ὁ Μενέλαος δὲ παρ’ αὐτῷ φησιν (Od. 4.178)·\nοὐδέ κεν ἡμέαςἄλλο διέκρινεν φιλέοντέ τε τερπομένω τε. καί· Od. 9.162ἥμεθα δαινύμενοι κρέα τ’ ἄσπετα καὶ μέθυ ἡδύ. διόπερ καὶ Ὀδυσσεὺς τρυφὴν καὶ λαγνείαν τέλος τοῦ\nβίου παρὰ τῷ Ἀλκινόῳ τίθεται.\nδιαβόητοι δὲ ἐπὶ τρυφῇ ἐγένοντο πρῶτοι πάντων ἀνθρώπων\nΠΕΡΣΑΙ, ὧν καὶ οἱ βασιλεῖς ἐχείμαζον μὲν ἐν Σούσοις,\nἐθέριζον δὲ ἐν Ἐκβατάνοις. κληθῆναι δὲ τὰ Σοῦσά φησιν\nἈριστόβουλος καὶ Χάρης (scr. h. Al. M. p. 99.\n116) διὰ τὴν ὡραιότητα τοῦ τόπου· σοῦσον γὰρ\nεἶναι τῇ Ἑλλήνων φωνῇ τὸ κρίνον. ἐν Περσεπόλει δὲ\nδιατρίβουσι τὸ φθινόπωρον καὶ ἐν Βαβυλῶνι τὸ\nλεῖπον τοῦ ἐνιαυτοῦ μέρος. καὶ οἱ Πάρθων δὲ βασιλεῖς\nἐαρίζουσι μὲν ἐν Ῥάγαις, χειμάζουσι δὲ ἐν Βαβυλῶνι, ......\nτὸ λεῖπον τοῦ ἐνιαυτοῦ. καὶ τὸ παράσημον δὲ ὃ ἐπετίθεντο τῇ\nκεφαλῇ οἱ τῶν Περσῶν βασιλεῖς οὐδ’ αὐτὸ ἠρνεῖτο τὴν τῆς\nἡδυπαθείας ἀπόλαυσιν. ‘κατεσκευάζετο γάρ, ὥς φησι Δίνων\n(FHG II 92), ἐκ σμύρνης καὶ τοῦ καλουμένου\nλαβύζου. εὐῶδες δ’ ἐστὶν ἡ λάβυζος καὶ πολυτιμότερον τῆς\nσμύρνης. ὁπότε δὲ καὶ ἀπὸ τοῦ ἅρματος κατίοι, φησί,\nβασιλεύς, οὔτε καθήλλετο ὀλίγου ὄντος ἐπὶ τὴν γῆν τοῦ ὕψους\nοὔτε διὰ χειρῶν ἐρειδόμενος, ἀλλ’ αἰεὶ αὐτῷ χρυσοῦς δίφρος\nἐτίθετο καὶ τούτῳ ἐπιβαίνων κατῄει· καὶ ὁ βασιλέως\nδιφροφόρος εἰς τοῦτο εἵπετο.’ ‘φυλάσσουσί τε αὐτὸν καὶ\nτριακόσιαι γυναῖκες, ὡς ἱστορεῖ ὁ Κυμαῖος Ἡρακλείδης ἐν αʹ Περσικῶν (FHG II\n95). αὗται δὲ τὰς μὲν ἡμέρας κοιμῶνται, ἵνα\nνυκτὸς ἐγρηγορῶσι, τῆς δὲ νυκτὸς ᾄδουσαι καὶ ψάλλουσαι\nδιατελοῦσι λύχνων καιομένων· χρῆται δὲ αὐταῖς καὶ\nπαλλακίσιν ὁ βασιλεὺς ..... διὰ τῆς τῶν μηλοφόρων αὐλῆς.\nἦσαν δὲ οὗτοι τῶν δορυφόρων καὶ τῷ γένει πάντες\nΠέρσαι, ἐπὶ τῶν στυράκων μῆλα χρυσᾶ ἔχοντες, χίλιοι τὸν\nἀριθμόν, ἀριστίνδην ἐκλεγόμενοι ἐκ τῶν μυρίων Περσῶν τῶν\nἈθανάτων καλουμένων. καὶ διῄει διὰ τῆς τούτων αὐλῆς πεζὸς\nὑποτιθεμένων ψιλοταπίδων Σαρδιανῶν, ἐφ’ ὧν οὐδεὶς ἄλλος\nἐπέβαινεν ἢ βασιλεύς. ὅτε δὲ εἰς τὴν ἐσχάτην αὐλὴν ἔλθοι,\nἀνέβαινεν ἐπὶ τὸ ἅρμα, ἐνίοτε δὲ καὶ ἐφ’ ἵππον· πεζὸς δὲ\nοὐδέποτε ἑωράθη ἔξω τῶν βασιλείων. εἰ δὲ ἐπὶ θήραν ἐξίοι,\nκαὶ αἱ παλλακίδες αὐτῷ συνεξῄεσαν. ὁ δὲ θρόνος ἐφ’ ᾧ\nἐχρημάτιζεν καθήμενος χρυσοῦς ἦν, ὃν περιειστήκεσαν\nτέσσαρες κιονίσκοι λιθοκόλλητοι χρυσοῖ, ἐφ’ ὧν διετέτατο\nἱμάτιον ποικίλον πορφυροῦν.’\nΚλέαρχος δὲ ὁ Σολεὺς ἐν τετάρτῳ Βίων (FHG II\n304) προειπὼν περὶ τῆς Μήδων τρυφῆς καὶ ὅτι διὰ\nταύτην πολλοὺς εὐνουχίσαιεν τῶν περικτιόνων, ἐπιφέρει καὶ\nτὴν παρὰ Μήδων γενέσθαι Πέρσαις μηλοφορίαν μὴ μόνων ὧν\nἔπαθον τιμωρίαν, ἀλλὰ καὶ τῆς τῶν δορυφορούντων τρυφῆς εἰς\nὅσον ἦλθον ἀνανδρίας ὑπόμνημα. δύναται γάρ, ὡς ἔοικεν, ἡ\nπαράκαιρος ἅμα καὶ μάταιος αὐτῶν περὶ τὸν βίον τρυφὴ καὶ\nτοὺς ταῖς λόγχαις καθωπλισμένους ἀγύρτας ἀποφαίνειν. καὶ\nπροελθὼν δὲ γράφει· ‘τοῖς γοῦν πορίσασί\nτι αὐτῷ ἡδὺ βρῶμα διδοὺς ἆθλα τοῦ πορισθέντος οὐχ ἑτέραις\nἡδύνων ταῦτα τιμαῖς παρετίθει, πολὺ δὲ μᾶλλον αὐτὸς\nἀπολαύειν αὐτῶν, νοῦν οὐκ ἔχων· τοῦτο μὲν γάρ\nἐστιν ὁ λεγόμενος, οἶμαι, καὶ Διὸς ἅμα καὶ\nβασιλέως ἐγκέφαλος.’ Χάρης δ’ ὁ Μιτυληναῖος ἐν τῇ πέμπτῃ\nτῶν περὶ Ἀλέξανδρον Ἱστοριῶν (scr. h. Al. M. p.\n117) ‘εἰς τοῦτο, φησίν, ἧκον τρυφῆς οἱ τῶν Περσῶν\nβασιλεῖς ὥστε ἔχεσθαι τῆς βασιλικῆς κλίνης ὑπὲρ κεφαλῆς\nοἴκημά τι πεντάκλινον, ἐν ᾧ χρυσίου πεντακισχίλια διὰ\nπαντὸς ἔκειτο τάλαντα, καὶ τοῦτο ἐκαλεῖτο προσκεφάλαιον\nβασιλικόν. καὶ πρὸς ποδῶν ἕτερον οἴκημα τρίκλινον, οὗ\nτάλαντα τρισχίλια ἔκειτο ἀργυρίου, καὶ προσηγορεύετο\nβασιλικὸν ὑποπόδιον. ἦν δ’ ἐν τῷ κοιτῶνι καὶ λιθοκόλλητος\nἄμπελος χρυσῆ ὑπὲρ τῆς κλίνης (τὴν δ’ ἄμπελον ταύτην\nἈμύντας φησὶν ἐν τοῖς Σταθμοῖς (p. 136 M) καὶ\nβότρυας ἔχειν ἐκ τῶν πολυτελεστάτων ψήφων συντεθειμένους)\nοὐ μακράν τε ταύτης ἀνακεῖσθαι κρατῆρα χρυσοῦν Θεοδώρου τοῦ\nΣαμίου ποίημα. Ἀγαθοκλῆς δ’ ἐν τρίτῳ περὶ Κυζίκου\n(FHG IV 289) ἐν Πέρσαις φησὶν εἶναι καὶ\nτὸ χρυσοῦν καλούμενον ὕδωρ. εἶναι δὲ τοῦτο\nλιβάδας ἑβδομήκοντα, καὶ μηδένα πίνειν ἀπ’ αὐτοῦ ἢ μόνον\nβασιλέα καὶ τὸν πρεσβύτατον αὐτοῦ τῶν παίδων· τῶν δ’ ἄλλων\nἐάν τις πίῃ, θάνατος ἡ ζημία.\nΞενοφῶν δὲ ἐν ὀγδόῳ Παιδείας (8, 15) ‘ἐχρῶντο,\nφησίν, ἔτι τότε τῇ ἐκ Περσῶν παιδείᾳ\nκαὶ τῇ Μήδων στολῇ καὶ ἁβρότητι. νῦν δὲ τὴν μὲν ἐκ Περσῶν\nκαρτερίαν περιορῶσιν ἀποσβεννυμένην, τὴν δὲ τῶν Μήδων\nμαλακίαν διασῴζονται. σαφηνίσαι δὲ βούλομαι καὶ τὴν θρύψιν\nαὐτῶν. ἐκείνοις γὰρ πρῶτον μὲν οὐκέτι τὰς εὐνὰς μόνον ἀρκεῖ\nμαλακῶς ὑποστόρνυσθαι, ἀλλ’ ἤδη καὶ τῶν κλινῶν τοὺς πόδας\nἐπὶ ταπίδων τιθέασιν, ὅπως μὴ ἀντερείδῃ τὸ δάπεδον, ἀλλ᾽\nὑπείκωσιν αἱ τάπιδες. καὶ μὴν τὰ πεττόμενα ἐπὶ τράπεζαν ὅσα\nτε πρότερον εὕρητο οὐδὲν αὐτῶν ἀφῄρηται ἄλλα τε καινὰ αἰεὶ\nἐπιμηχανῶνται, καὶ ὄψα γε ὡσαύτως· καὶ γὰρ καινοποιητὰς\nἀμφοτέρων τούτων κέκτηνται. ἀλλὰ καὶ ἐν τῷ χειμῶνι οὐ μόνον\nκεφαλὴν καὶ σῶμα καὶ πόδας αὐτοῖς ἀρκεῖ ἐσκεπάσθαι, ἀλλὰ\nκαὶ περὶ ἄκραις ταῖς χερσὶν χειρῖδας δασείας καὶ\nδακτυλήθρας ἔχουσιν. ἔν γε μὴν τῷ θέρει οὐκ ἀρκοῦσιν αὐτοῖς\nοὔθ’ αἱ τῶν δένδρων οὔθ’ αἱ τῶν πετρῶν σκιαί, ἀλλ’ ἐν\nταύταις ἑτέρας σκιάδας ἄνθρωποι μηχανώμενοι αὐτοῖς\nπαρεστᾶσι.’ κἀν τοῖς ἑξῆς δέ φησι περὶ αὐτῶν οὑτωσί\n(19)· ‘νῦν δὲ στρώματα πλείω ἔχουσιν ἐπὶ\nτῶν ἵππων ἢ ἐπὶ τῶν εὐνῶν· οὐ γὰρ τῆς ἱππείας οὕτως ὡς τοῦ\nμαλακῶς καθῆσθαι ἐπιμέλονται. καὶ (20) τοὺς\nθυρωροὺς δὲ καὶ τοὺς σιτοποιοὺς καὶ τοὺς ὀψοποιοὺς καὶ\nοἰνοχόους καὶ παρατιθέντας καὶ ἀναιροῦντας καὶ\nκατακοιμίζοντας καὶ ἀνιστάντας καὶ τοὺς κοσμητὰς οἳ\nὑποχρίουσί τε καὶ ἐντρίβουσιν αὐτοὺς καὶ τἄλλα ῥυθμίζουσιν\n....’\nΛΥΔΟΙ δὲ εἰς τοσοῦτον ἦλθον τρυφῆς ὡς καὶ πρῶτοι γυναῖκας\nεὐνουχίσαι, ὡς ἱστορεῖ Ξάνθος ὁ Λυδὸς ἢ ὁ τὰς εἰς αὐτὸν\nἀναφερομένας ἱστορίας συγγεγραφὼσ —\nΔιονύσιος δ’ ὁ Σκυτοβραχίων, ὡς Ἀρτέμων φησὶν ὁ Κασανδρεὺς\nἐν τῷ περὶ Συναγωγῆς Βιβλίων (FHG IV 342),\nἀγνοῶν ὅτι Ἔφορος ὁ συγγραφεὺς μνημονεύει αὐτοῦ (ib.\nI 262) ὡς παλαιοτέρου ὄντος καὶ Ἡροδότῳ τὰς\nἀφορμὰς δεδωκότοσ — ὁ δ’ οὖν Ξάνθος ἐν τῇ δευτέρᾳ τῶν\nΛυδιακῶν (ib. 39) Ἀδραμύτην φησὶ τὸν Λυδῶν\nβασιλέα πρῶτον γυναῖκας εὐνουχίσαντα χρῆσθαι αὐταῖς ἀντὶ\nἀνδρῶν εὐνούχων. Κλέαρχος δ’ ἐν τῇ τετάρτῃ περὶ Βίων\n(ib. III 305) ‘Λυδοί, φησί, διὰ τρυφὴν\nπαραδείσους κατασκευασάμενοι καὶ ἀνηλίους αὐτοὺς ποιήσαντες\nἐσκιατροφοῦντο, τρυφερώτερον ἡγησάμενοι τὸ μηδ’ ὅλως αὐτοῖς\nἐπιπίπτειν τὰς τοῦ ἡλίου αὐγάς. καὶ τέλος πόρρω\nπροάγοντες ὕβρεως τὰς τῶν ἄλλων γυναῖκας καὶ παρθένους εἰς\nτὸν τόπον τὸν διὰ τὴν πρᾶξιν Ἁγνεῶνα κληθέντα συνάγοντες\nὕβριζον. καὶ τέλος τὰς ψυχὰς ἀποθηλυνθέντες ἠλλάξαντο τὸν\nτῶν γυναικῶν βίον, διόπερ καὶ γυναῖκα τύραννον ὁ βίος\nεὕρετο αὐτοῖς μίαν τῶν ὑβρισθεισῶν Ὀμφάλην· ἥτις πρώτη\nκατῆρξε μὲν τῆς εἰς Λυδοὺς πρεπούσης τιμωρίας. τὸ γὰρ ὑπὸ\nγυναικὸς ἄρχεσθαι ὑβριζομένους σημεῖόν ἐστι βίας. οὖσα οὖν\nκαὶ αὐτὴ ἀκόλαστος καὶ ἀμυνομένη τὰς γενομένας αὐτῇ\nπρότερον ὕβρεις τοῖς ἐν τῇ πόλει δούλοις τὰς τῶν δεσποτῶν\nπαρθένους ἐξέδωκεν ἐν ᾧ τόπῳ πρὸς ἐκείνων ὑβρίσθη· εἰς τοῦτον οὖν συναθροίσασα μετ’ ἀνάγκης\nσυγκατέκλινε τοῖς δούλοις τὰς δεσποίνας. ὅθεν οἱ Λυδοὶ τὸ\nπικρὸν τῆς πράξεως ὑποκοριζόμενοι τὸν τόπον καλοῦσιν\nγυναικῶν ἀγῶνα Γλυκὺν Ἀγκῶνα. οὐ μόνον δὲ\nΛυδῶν γυναῖκες ἄφετοι οὖσαι τοῖς ἐντυχοῦσιν, ἀλλὰ καὶ\nΛοκρῶν τῶν Ἐπιζεφυρίων, ἔτι δὲ τῶν περὶ Κύπρον καὶ πάντων\nἁπλῶς τῶν ἑταιρισμῷ τὰς ἑαυτῶν κόρας ἀφοσιούντων, παλαιᾶς\nτινος ὕβρεως ἔοικεν εἶναι πρὸς ἀλήθειαν ὑπόμνημα καὶ\nτιμωρίας. πρὸς ἣν εἷς τῶν Λυδῶν εὐγενὴς ἀνὴρ ὁρμήσας καὶ τῇ\nπαρ’ αὐτοῖς Μίδου βασιλείᾳ βαρυνθείς, τοῦ μὲν Μίδου ὑπ᾽\nἀνανδρίας καὶ τρυφῆς καὶ ἐν πορφύρᾳ κειμένου καὶ\nταῖς γυναιξὶν ἐν τοῖς ἱστοῖς συνταλασιουργοῦντος, Ὀμφάλης\nδὲ πάντας τοὺς συγκατακλιθέντας αὑτῇ ξενοκτονούσης,\nἀμφοτέρους ἐκόλασε, τὸν μὲν ὑπὸ ἀπαιδευσίας κεκωφημένον τῶν\nὤτων ἐξελκύσας, ὃς διὰ τὴν τοῦ φρονεῖν ἔνδειαν τοῦ πάντων\nἀναισθητοτάτου ζῴου τὴν ἐπωνυμίαν ἔσχε· τὴν δὲ .....’\nπρῶτοι δὲ Λυδοὶ καὶ τὴν καρύκην ἐξεῦρον, περὶ ἧς τῆς\nσκευασίας οἱ τὰ Ὀψαρτυτικὰ συνθέντες εἰρήκασιν, Γλαῦκός τε\nὁ Λοκρὸς καὶ Μίθαικος καὶ Διονύσιος Ἡρακλεῖδαί τε δύο γένος\nΣυρακόσιοι καὶ Ἆγις καὶ Ἐπαίνετος καὶ Διονύσιος ἔτι τε\nἩγήσιππος καὶ Ἐρασίστρατος καὶ Εὐθύδημος καὶ Κρίτων, πρὸς\nτούτοις δὲ Στέφανος, Ἀρχύτας, Ἀκέστιος Ἀκεσίας,\nΔιοκλῆς, Φιλιστίων. τοσούτους γὰρ οἶδα\nγράψαντας Ὀψαρτυτικά. καὶ κάνδαυλον δέ τινα ἔλεγον οἱ\nΛυδοί, οὐχ ἕνα ἀλλὰ τρεῖς· οὕτως ἐξήσκηντο πρὸς τὰς\nἡδυπαθείας. γίνεσθαι δ’ αὐτόν φησιν ὁ Ταραντῖνος Ἡγήσιππος\nἐξ ἑφθοῦ κρέως καὶ κνηστοῦ ἄρτου καὶ Φρυγίου τυροῦ ἀνήθου\nτε καὶ ζωμοῦ πίονος. μνημονεύει δ’ αὐτοῦ Ἄλεξις ἐν\nΠαννυχίδι ἢ Ἐρίθοις· μάγειρος δ’ ἐστὶν ὁ προσδιαλεγόμενος\n(II 360 K)· ὅτι δέ σοι παρὰ τοῦτο κάνδαυλόν τιναπαραθήσομεν. Β. κάνδαυλον; οὐκ ἐδήδοκακάνδαυλον οὐδ’ ἀκήκο’ οὐδεπώποτε.Α. θαυμαστὸν ἐμὸν εὕρημα· πάνυ πολὺν δ’ ἐγὼἐὰν παραθῶ σοι, προσκατέδει τοὺς δακτύλουςαὐτῷ γε χαίρων. ἔρια μὲν ποιήσομεν —Β. ἄνθρωπε, ποίει λευκὰ καὶ βλέπεις ...Α. ἐπὰν ἀπὸ τῶν κοινῶν ταρίχους ἰχθύων,κρεῶν, βατανίων εὐθέως ....δίπυρον παραθήσεις, ᾠὸν ἐπιτετμημένον,πῦον, μέλιτος ὀξύβαφον, ἀποταγηνιῶτυροῦ τροφάλια χλωρὰ Κυθνίου παρατεμὼνβοτρύδιόν τι, χόριον, ἐν ποτηρίῳγλυκύν· τὸ τοιοῦτον γὰρ ἀεί πως μέροςἐπιπαίζεται, κεφαλὴ δὲ δείπνου γίνεται.Β. ἄνθρωπ’ ἐπίπαιζε· μόνον ἀλλ᾽ ἀπαλλάγηθί\nμου.... κανδαύλους λέγων καὶ χόρια καὶβατάνια πᾶσαν .... τὴν ἡδονήν.\nμνημονεύει τοῦ κανδαύλου καὶ Φιλήμων ἐν\nΠαρεισιόντι οὕτως (II 493 K)· τοὺς ἐν τῇ πόλειμάρτυρας ἔχω γὰρ ὅτι μόνος φύσκην ποιῶ,κάνδαυλον, ᾠά, θρῖον ἐνστενω. τί ...τούτων διάπτωμ’ ἐγένετ’ ἢ ἁμάρτημα τί; καὶ Νικόστρατος ἐν Μαγείρῳ (ib. 224)·\nὃς μέλανα ποιεῖν ζωμὸν οὐκ ἠπίστατο,θρῖον δὲ καὶ κάνδαυλον. καὶ Μένανδρος Τροφωνίῳ (fr. 462 K)·\nἸωνικὸς πλούταξ· ὑποστάσεις ποιῶν,κάνδαυλον, ὑποβινητιῶντα βρώματα. καὶ εἰς τοὺς πολέμους δὲ ἐξιόντες οἱ Λυδοὶ\nπαρατάττονται μετὰ συρίγγων καὶ αὐλῶν, ὥς φησιν Ἡρόδοτος\n(1, 17). καὶ Λακεδαιμόνιοι δὲ μετ’ αὐλῶν\nἐξορμῶσιν ἐπὶ τοὺς πολέμους, καθάπερ Κρῆτες μετὰ λύρας.\nἩρακλείδης δ’ ὁ Κυμαῖος ὁ τὰ Περσικὰ συγγράψας ἐν τοῖς\nἐπιγραφομένοις Παρασκευαστικοῖς (FHG II 97)\nεἰπὼν ὡς ὁ ἐν τῇ λιβανοφόρῳ χώρᾳ βασιλεὺς αὐτόνομός τέ ἐστι\nκαὶ οὐδενὸς ὑπήκοος, γράφει καὶ ταῦτα· ‘οὗτος δ’ ὑπερβάλλει\nτῇ τρυφῇ καὶ ῥᾳθυμίᾳ. διατρίβει τε γὰρ αἰεὶ ἐν τοῖς\nβασιλείοις ἐν τρυφῇ καὶ δαπάνῃ τὸν βίον διάγων καὶ πράττει\nοὐδὲ ἓν πρᾶγμα αὐτὸσ οὐδὲ πολλοῖς πλησιάζει,\nἀλλὰ δικαστὰς αὐτὸς ἀποδεικνύει· καὶ ἐάν τις\nαὐτοὺς ἡγῆται μὴ δικαίως δεδικακέναι, ἔστι θυρὶς ἐν τῷ\nὑψηλοτάτῳ τῶν βασιλείων καὶ αὕτη ἁλύσει\nδέδεται. ὁ οὖν ἡγούμενος ἀδίκως δεδικάσθαι ἐπιλαμβάνεται\nτῆς ἁλύσεως καὶ ἕλκει τὴν θυρίδα, καὶ ὁ βασιλεὺς ἐπειδὰν\nαἴσθηται εἰσκαλεῖ καὶ αὐτὸς δικάζει. καὶ ἐὰν φαίνωνται οἱ\nδικασταὶ ἀδίκως δικάσαντες, ἀποθνῄσκουσιν· ἐὰν δὲ δικαίως,\nὁ κινήσας τὴν θυρίδα ἀπόλλυται. τὰ δ’ ἀναλώματα λέγεται τῆς\nἡμέρας εἰς τὸν βασιλέα καὶ τὰς περὶ αὐτὸν γυναῖκας καὶ\nφίλους γίνεσθαι τάλαντα πεντεκαίδεκα Βαβυλώνια.\nπαρὰ δὲ ΤΥΡΡΗΝΟΙΣ ἐκτόπως τρυφήσασιν ἱστορεῖ Τίμαιος ἐν τῇ\nαʹ (FHG I 196) ὅτι αἱ θεράπαιναι\nγυμναὶ τοῖς ἀνδράσι διακονοῦνται. Θεόπομπος δὲ ἐν τῇ\nτεσσαρακοστῇ τρίτῃ τῶν Ἱστοριῶν (ib. 315) καὶ\nνόμον εἶναί φησιν παρὰ τοῖς Τυρρηνοῖς κοινὰς ὑπάρχειν τὰς\nγυναῖκας· ταύτας δ’ ἐπιμελεῖσθαι σφόδρα τῶν σωμάτων καὶ\nγυμνάζεσθαι πολλάκις καὶ μετ’ ἀνδρῶν, ἐνίοτε δὲ καὶ πρὸς\nἑαυτάς· οὐ γὰρ αἰσχρὸν εἶναι αὐταῖς φαίνεσθαι γυμναῖς.\nδειπνεῖν δὲ αὐτὰς οὐ παρὰ τοῖς ἀνδράσι τοῖς ἑαυτῶν, ἀλλὰ\nπαρ’ οἷς ἂν τύχωσι τῶν παρόντων, καὶ προπίνουσιν οἷς ἂν\nβουληθῶσιν. εἶναι δὲ καὶ πιεῖν δεινὰς καὶ τὰς ὄψεις πάνυ\nκαλάς. τρέφειν δὲ τοὺς Τυρρηνοὺς πάντα τὰ γινόμενα παιδία,\nοὐκ εἰδότας ὅτου πατρός ἐστιν ἕκαστον. ζῶσι δὲ καὶ οὗτοι\nτὸν αὐτὸν τρόπον τοῖς θρεψαμένοις, πότους τὰ πολλὰ\nποιούμενοι καὶ πλησιάζοντες ταῖς γυναιξὶν ἁπάσαις. οὐδὲν δ᾽\nαἰσχρόν ἐστι Τυρρηνοῖς οὐ μόνον αὐτοὺς ἐν τῷ μέσῳ τι\nποιοῦντας, ἀλλ’ οὐδὲ πάσχοντας .... ἐπιχώριον γὰρ καὶ τοῦτο\nπαρ’ αὐτοῖς ἐστι. καὶ τοσούτου δέουσιν αἰσχρὸν ὑπολαμβάνειν\nὥστε καὶ λέγουσιν, ὅταν ὁ μὲν δεσπότης\nτῆς οἰκίας ἀφροδισιάζηται, ζητῇ δέ τις αὐτόν, ὅτι πάσχει τὸ\nκαὶ τό, προσαγορεύοντες αἰσχρῶς τὸ πρᾶγμα. ἐπειδὰν δὲ\nσυνουσιάζωσι καθ’ ἑταιρίας ἢ κατὰ συγγενείας, ποιοῦσιν\nοὕτως· πρῶτον μὲν ὅταν παύσωνται πίνοντες καὶ μέλλωσι\nκαθεύδειν, εἰσάγουσι παρ’ αὐτοὺς οἱ διάκονοι τῶν λύχνων ἔτι\nκαιομένων ὁτὲ μὲν ἑταίρας, ὁτὲ δὲ παῖδας πάνυ καλούς, ὁτὲ\nδὲ καὶ γυναῖκας· ὅταν δὲ τούτων ἀπολαύσωσιν, αὖθις\nαὐτοῖς νεανίσκους ἀκμάζοντας, οἳ πλησιάζουσιν\nαὐτοὶ ἐκείνοις. ἀφροδισιάζουσιν δὲ καὶ ποιοῦνται τὰς\nσυνουσίας ὁτὲ μὲν ὁρῶντες ἀλλήλους, ὡς δὲ τὰ πολλὰ καλύβας\nπεριβάλλοντες περὶ τὰς κλίνας, αἳ πεπλεγμέναι\nμέν εἰσιν ἐκ ῥάβδων, ἐπιβέβληται δ’ ἄνωθεν\nἱμάτια. καὶ πλησιάζουσι μὲν σφόδρα καὶ ταῖς γυναιξί, πολὺ\nμέντοι γε μᾶλλον χαίρουσι συνόντες τοῖς παισὶ\nκαὶ τοῖς μειρακίοις. καὶ γὰρ γίνονται παρ’ αὐτοῖς πάνυ\nκαλοὶ τὰς ὄψεις, ἅτε τρυφερῶς διαιτώμενοι καὶ λεαινόμενοι\nτὰ σώματα. πάντες δὲ οἱ πρὸς ἑσπέραν οἰκοῦντες βάρβαροι\nπιττοῦνται καὶ ξυροῦνται τὰ σώματα· καὶ παρά γε τοῖς\nΤυρρηνοῖς ἐργαστήρια κατεσκεύασται πολλὰ καὶ τεχνῖται\nτούτου τοῦ πράγματός εἰσιν, ὥσπερ παρ’ ἡμῖν οἱ κουρεῖς.\nπαρ’ οὓς ὅταν εἰσέλθωσιν, παρέχουσιν ἑαυτοὺς πάντα τρόπον,\nοὐθὲν αἰσχυνόμενοι τοὺς ὁρῶντας οὐδὲ τοὺς παριόντας.’\nχρῶνται δὲ τούτῳ τῷ νόμῳ πολλοὶ καὶ τῶν Ἑλλήνων\nκαὶ τῶν τὴν Ἰταλίαν οἰκούντων, μαθόντες παρὰ\nΣαυνιτῶν καὶ Μεσαπίων. ὑπὸ δὲ τῆς\nτρυφῆς οἱ Τυρρηνοί, ὡς Ἄλκιμος ἱστορεῖ (FHG IV\n296), πρὸς αὐλὸν καὶ μάττουσιν καὶ πυκτεύουσι καὶ\nμαστιγοῦσιν.\nδιαβόητοι δ’ εἰσὶν ἐπὶ τρυφῇ καὶ αἱ τῶν Σικελῶν τράπεζαι,\nοἵτινες καὶ τὴν παρ’ αὐτοῖς θάλατταν λέγουσιν εἶναι\nγλυκεῖαν, χαίροντες τοῖς ἐξ αὐτῆς γινομένοις ἐδέσμασιν, ὥς\nφησι Κλέαρχος ἐν πέμπτῳ Βίων (FHG II 307).\nπερὶ δὲ ΣΥΒΑΡΙΤΩΝ τί δεῖ καὶ λέγειν; παρ’ οἷς πρώτοις\nεἰσήχθησαν εἰς τὰ βαλανεῖα λουτροχόοι καὶ παραχύται\nπεπεδημένοι, τοῦ μὴ θᾶττον ἰέναι καὶ ὅπως μὴ σπεύδοντες\nκατακαίωσι τοὺς λουομένους. πρῶτοι δὲ Συβαρῖται καὶ τὰς\nποιούσας ψόφον τέχνας οὐκ ἐῶσιν ἐπιδημεῖν τῇ πόλει, οἷον\nχαλκέων καὶ τεκτόνων καὶ τῶν ὁμοίων, ὅπως αὐτοῖς πανταχόθεν\nἀθόρυβοι ὦσιν οἱ ὕπνοι· οὐκ ἐξῆν δ’ οὐδ’ ἀλεκτρυόνα ἐν τῇ\nπόλει τρέφεσθαι. ἱστορεῖ δὲ περὶ αὐτῶν Τίμαιος (FHG I\n205) ὅτι ἀνὴρ Συβαρίτης εἰς ἀγρόν ποτε\nπορευόμενος ἔφη ἰδὼν τοὺς ἐργάτας σκάπτοντας αὐτὸς ῥῆγμα\nλαβεῖν· πρὸς ὃν ἀποκρίνασθαί τινα τῶν ἀκουσάντων ‘αὐτὸς δὲ\nσοῦ διηγουμένου ἀκούων πεπονεκέναι τὴν πλευράν.’ ἐν Κρότωνι\nδὲ σκάπτοντί τινι τὴν τῶν ἀθλούντων κόνιν ἐπιστάντες τινὲς\nΣυβαριτῶν ἐθαύμαζον λέγοντες, εἰ τηλικαύτην ἔχοντες πόλιν\nοἰκέτας μὴ κέκτηνται τοὺς σκάψοντας ἑαυτοῖς τὴν παλαίστραν.\nἄλλος δὲ Συβαρίτης παραγενόμενος εἰς\nΛακεδαίμονα καὶ κληθεὶς εἰς φιδίτιον, ἐπὶ τῶν ξύλων\nκατακείμενος καὶ δειπνῶν μετ’ αὐτῶν, πρότερον μὲν ἔφη\nκαταπεπλῆχθαι τὴν τῶν Λακεδαιμονίων πυνθανόμενος ἀνδρείαν,\nνῦν δὲ θεασάμενος νομίζειν μηδὲν τῶν ἄλλων αὐτοὺς\nδιαφέρειν. καὶ γὰρ τὸν ἀνανδρότατον μᾶλλον ἂν ἑλέσθαι\nἀποθανεῖν ἢ τοιοῦτον βίον ζῶντα καρτερεῖν.\nἔθος δὲ παρ’ αὐτοῖς καὶ τοὺς παῖδας μέχρι τῆς τῶν ἐφήβων\nἡλικίας ἁλουργίδας τε φορεῖν καὶ πλοκαμῖδας ἀναδεδεμένους\nχρυσοφορεῖν. ἐπιχωριάζειν δὲ παρ’ αὐτοῖς διὰ τὴν τρυφὴν\nἀνθρωπάρια μικρὰ καὶ τοὺς σκοπαίους, ὥς φησιν ὁ Τίμαιος\n(om. FHG), τοὺς καλουμένους παρά τισι\nστίλπωνας καὶ κυνάρια Μελιταῖα, ἅπερ αὐτοῖς καὶ ἕπεσθαι εἰς\nτὰ γυμνάσια. πρὸς οὓς καὶ τοὺς ὁμοίους τούτοις Μασσανάσσης\nὁ τῶν Μαυρουσίων βασιλεὺς ἀπεκρίνατο, ὥς φησι Πτολεμαῖος ἐν\nὀγδόῳ Ὑπομνημάτων (FHG III 188), ζητοῦσιν\nσυνωνεῖσθαι πιθήκους· ‘παρ’ ὑμῖν, ὦ οὗτοι, αἱ γυναῖκες οὐ\nτίκτουσιν παιδία;’ παιδίοις γὰρ ἔχαιρεν ὁ Μασσανάσσης καὶ\nεἶχεν παρ’ αὑτῷ τρεφόμενα τῶν υἱῶν (πολλοὶ δὲ ἦσαν) τὰ\nτέκνα καὶ τῶν θυγατέρων ὁμοίως. καὶ πάντα ταῦτα αὐτὸς\nἔτρεφεν μέχρι τριῶν ἐτῶν· μεθ’ ἃ ἀπέπεμπε πρὸς τοὺς\nγεγεννηκότας, παραγινομένων ἄλλων. τὰ δ’ αὐτὰ ἔφη καὶ\nΕὔβουλος ὁ κωμικὸς ἐν Χάρισιν οὕτως (II 205\nK)· καὶ γὰρ πόσῳ κάλλιον, ἱκετεύω, τρέφεινἄνθρωπον ἔστ’ ἄνθρωπον, ἂν ἔχῃ βίον,ἢ χῆνα πλατυγίζοντα καὶ κεχηνόταἢ στρουθὸν ἢ πίθηκον, ἐπίβουλον κακόν.\nκαὶ Ἀθηνόδωρος δὲ ἐν τῷ περὶ Σπουδῆς καὶ Παιδιᾶς\nἈρχύταν φησὶ τὸν Ταραντῖνον πολιτικὸν ἅμα καὶ φιλόσοφον\nγενόμενον πλείστους οἰκέτας ἔχοντα αἰεὶ τούτοις παρὰ τὴν\nδίαιταν ἀφιεμένοις εἰς τὸ συμπόσιον ἥδεσθαι. ἀλλ’ οἱ\nΣυβαρῖται ἔχαιρον τοῖς Μελιταίοις κυνιδίοις καὶ ἀνθρώποις\nοὐκ ἀνθρώποις.\nἐφόρουν δ’ οἱ Συβαρῖται καὶ ἱμάτια Μιλησίων ἐρίων\nπεποιημένα· ἀφ’ ὧν δὴ καὶ αἱ φιλίαι ταῖς πόλεσιν ἐγένοντο,\nὡς ὁ Τίμαιος ἱστορεῖ (FHG I 205). ἠγάπων γὰρ\nτῶν μὲν ἐξ Ἰταλίας Τυρρηνούς, τῶν δ’ ἔξωθεν τοὺς Ἴωνας, ὅτι\nτρυφῇ προσεῖχον. οἱ δ’ ἱππεῖς τῶν Συβαριτῶν ὑπὲρ τοὺς\nπεντακισχιλίους ὄντες ἐπόμπευον ἔχοντες κροκωτοὺς ἐπὶ τοῖς\nθώραξιν, καὶ τοῦ θέρους οἱ νεώτεροι αὐτῶν εἰς τὰ τῶν Νυμφῶν\nλουτρὰ τῶν Λουσιάδων ἀποδημοῦντες διετέλουν μετὰ πάσης\nτρυφῆς. οἱ δ’ εὔποροι αὐτῶν ὁπότε εἰς ἀγρὸν μεταβάλλοιεν,\nκαίπερ ἐπὶ ζευγῶν πορευόμενοι τὴν ἡμερησίαν πορείαν ἐν\nτρισὶν ἡμέραις διήνυον. ἦσαν δέ τινες αὐτοῖς καὶ τῶν εἰς\nτοὺς ἀγροὺς φερουσῶν ὁδῶν κατάστεγοι. τοῖς δὲ πλείστοις\nαὐτῶν ὑπάρχουσιν οἰνῶνες ἐγγὺς τῆς θαλάσσης, εἰς οὓς δι’\nὀχετῶν τῶν οἴνων ἐκ τῶν ἀγρῶν ἀφειμένων τὸν μὲν ἔξω τῆς\nχώρας πιπράσκεσθαι, τὸν δὲ εἰς τὴν πόλιν τοῖς πλοίοις\nδιακομίζεσθαι. ποιοῦνται δὲ καὶ δημοσίᾳ πολλὰς καὶ πυκνὰς\nἑστιάσεις καὶ τοὺς λαμπρῶς φιλοτιμηθέντας χρυσοῖς στεφάνοις\nτιμῶσι καὶ τούτους ἀνακηρύττουσιν ἐν ταῖς δημοσίαις θυσίαις\nκαὶ τοῖς ἀγῶσιν, προσκηρύττοντες οὐκ\nεὔνοιαν, ἀλλὰ τὴν εἰς τὰ δεῖπνα χορηγίαν· ἐν οἷς\nστεφανοῦσθαι καὶ τῶν μαγείρων τοὺς ἄριστα τὰ παρατεθέντα\nδιασκευάσαντας. παρὰ Συβαρίταις δ’ εὑρέθησαν καὶ πύελοι, ἐν\nαἷς κατακείμενοι ἐπυριῶντο. πρῶτοι δὲ καὶ ἀμίδας ἐξεῦρον,\nἃς εἰσέφερον εἰς τὰ συμπόσια. καταγελῶντες δὲ τῶν\nἀποδημούντων ἐκ τῶν πατρίδων αὐτοὶ ἐσεμνύνοντο ἐπὶ τῷ\nγεγηρακέναι ἐπὶ ταῖς τῶν ποταμῶν γεφύραις.\nδοκεῖ δὲ μέγα τῆς εὐδαιμονίας αἴτιον εἶναι ὅτι ἐκ τῆς\nχώρας, ἀλιμένου τῆς θαλάσσης παρηκούσης καὶ τῶν καρπῶν\nσχεδὸν ἁπάντων ὑπὸ τῶν πολιτῶν καταναλισκομένων, ὅ τε τῆς\nπόλεως τόπος καὶ ὁ παρὰ τοῦ θεοῦ χρησμὸς συμπαροξῦναι\nπάντας ἐκτρυφῆσαι καὶ ποιῆσαι ζῆσαι ὑπὲρ τὸ μέτρον\nἐκλελυμένως. ἡ δὲ πόλις αὐτῶν ἐν κοίλῳ κειμένη τοῦ μὲν\nθέρους ἕωθέν τε καὶ πρὸς ἑσπέραν ψῦχος ὑπερβάλλον ἔχει, τὸ\nδὲ μέσον τῆς ἡμέρας καῦμα ἀνύποιστον· ὥστε τοὺς πλείστους\nαὐτῶν ὑπειληφέναι πρὸς ὑγίειαν διαφέρειν τοὺς πότους· ὅθεν\nκαὶ ῥηθῆναι ὅτι τὸν βουλόμενον ἐν Συβάρει μὴ πρὸ μοίρας\nἀποθανεῖν οὔτε δυόμενον οὔτε ἀνίσχοντα τὸν ἥλιον ὁρᾶν δεῖ.\nἔπεμψαν δέ ποτε καὶ εἰς θεοῦ τοὺς χρησομένους, ὧν ἦν εἷς\nἌμυρις, πυνθανόμενοι μέχρι τίνος εὐδαιμονήσουσι. καὶ ἡ\nΠυθία ἔφη· εὐδαίμων, Συβαρῖτα, πανευδαίμων σὺ μὲν\nαἰεὶἐν θαλίῃσιν ἔσῃ, τιμῶν γένος αἰὲν ἐόντων.\nεὖτ’ ἂν δὲ πρότερον θνητὸν θεοῦ ἄνδρα σεβίσσῃς,τηνίκα σοι πόλεμός τε καὶ ἔμφυλος στάσις ἥξει. τούτων ἀκούσαντες ἔδοξαν λέγειν αὐτοῖς τὸν θεὸν ὡς\nοὐδέποτε παύσοιντο τρυφῶντες· οὐδέποτε γὰρ τιμήσειν\nἄνθρωπον μᾶλλον θεοῦ. ἐγένετ’ οὖν αὐτοῖς τῆς τύχης ἡ\nμεταβολή, ἐπεί τις τῶν οἰκετῶν τινα μαστιγῶν καὶ τοῦτον\nκαταφυγόντα εἰς τὰ ἱερὰ πάλιν ἐμαστίγου· ὡς δὲ τὸ\nτελευταῖον κατέδραμεν ἐπὶ τὰ τοῦ πατρὸς αὐτοῦ μνήματα,\nἀφῆκεν αἰδεσθείς. ἐξαναλώθησαν δὲ φιλοτιμούμενοι πρὸς\nἑαυτοὺς τρυφαῖς, καὶ ἡ πόλις δὲ πρὸς ἁπάσας τὰς ἄλλας\nἡμιλλᾶτο περὶ τρυφῆς. εἶτα μετ’ οὐ πολὺ γινομένων αὐτοῖς\nσημείων πολλῶν καὶ ἀπωλείας, περὶ ἧς οὐ κατεπείγει λέγειν,\nδιεφθάρησαν.\nεἰς τηλικοῦτον δ’ ἦσαν τρυφῆς ἐληλακότες ὡς καὶ παρὰ τὰς\nεὐωχίας τοὺς ἵππους ἐθίσαι πρὸς αὐλὸν ὀρχεῖσθαι. τοῦτ’ οὖν\nεἰδότες οἱ Κροτωνιᾶται ὅτε αὐτοῖς ἐπολέμουν, ὡς καὶ\nἈριστοτέλης ἱστορεῖ διὰ τῆς Πολιτείας αὐτῶν (fr. 533\nR), ἐνέδοσαν τοῖς ἵπποις τὸ ὀρχηστικὸν μέλος·\nσυμπαρῆσαν γὰρ αὐτοῖς καὶ αὐληταὶ ἐν στρατιωτικῇ σκευῇ· καὶ\nἅμα αὐλούντων ἀκούοντες οἱ ἵπποι οὐ μόνον ἐξωρχήσαντο, ἀλλὰ\nκαὶ τοὺς ἀναβάτας ἔχοντες ηὐτομόλησαν\nπρὸς τοὺς Κροτωνιάτας. τὰ ὅμοια ἱστόρησε καὶ περὶ Καρδιανῶν\nὁ Λαμψακηνὸς Χάρων ἐν δευτέρῳ Ὥρων γράφων οὕτως (FHG\nI 34)· ‘Βισάλται εἰς Καρδίην ἐστρατεύσαντο καὶ\nἐνίκησαν. ἡγεμὼν δὲ τῶν Βισαλτέων ἦν Νάρις. οὗτος δὲ παῖς\nὢν ἐν τῇ Καρδίῃ ἐπράθη καί τινι Καρδιηνῷ δουλεύσας κορσωτὴς\nἐγένετο. Καρδιηνοῖς δὲ λόγιον ἦν ὡς Βισάλται ἀπίξονται ἐπ᾽\nαὐτούς, καὶ πυκνὰ περὶ τούτου διελέγοντο ἐν τῷ κορσωτηρίῳ\nἱζάνοντες. καὶ ἀποδρὰς ἐκ τῆς Καρδίης εἰς τὴν πατρίδα τοὺς\nΒασάλτας ἔστειλεν ἐπὶ τοὺς Καρδιηνοὺς ἀποδειχθεὶς ἡγεμὼν\nὑπὸ τῶν Βισαλτέων. οἱ δὲ Καρδιηνοὶ πάντες τοὺς ἵππους\nἐδίδαξαν ἐν τοῖς συμποσίοις ὀρχεῖσθαι ὑπὸ τῶν αὐλῶν, καὶ\nἐπὶ τῶν ὀπισθίων ποδῶν ἱστάμενοι τοῖς προσθίοις ὥσπερ\nχειρονομέοντεσ ὠρχοῦντο ἐξεπιστάμενοι τὰ αὐλήματα.\nταῦτ’ οὖν ἐπιστάμενος ὁ Νάρις ἐκτήσατο ἐκ τῆς Καρδίης\nαὐλητρίδα, καὶ ἀφικομένη ἡ αὐλητρὶς εἰς τοὺς Βισάλτας\nἐδίδαξε πολλοὺς αὐλητάς· μεθ’ ὧν δὴ καὶ στρατεύεται ἐπὶ τὴν\nΚαρδίην. καὶ ἐπειδὴ ἡ μάχη συνειστήκει, ἐκέλευσεν αὐλεῖν τὰ\nαὐλήματα ὅσα οἱ ἵπποι τῶν Καρδιηνῶν ἐξεπισταίατο. καὶ ἐπεὶ\nἤκουσαν οἱ ἵπποι τοῦ αὐλοῦ, ἔστησαν ἐπὶ τῶν ὀπισθίων ποδῶν\nκαὶ πρὸς ὀρχησμὸν ἐτράποντο· τῶν δὲ Καρδιηνῶν ἡ ἰσχὺς ἐν τῇ\nἵππῳ ἦν, καὶ οὕτως ἐνικήθησαν.’ Συβαριτῶν δέ τις εἰς\nΚρότωνά ποτε διαπλεῦσαι βουληθεὶς ἐκ\nτῆς Συβάρεως ἰδιόστολον ἐναυλώσατο πλοῖον, ἐφ’ ᾧ οὔτε\nῥαντισθήσεται οὔτ’ ἐμβήσεται ἕτερος καὶ ἐφ’ ᾧ τὸν ἵππον\nἀναλήψεται. τοῦ δ’ οὕτως συμφωνήσαντος ἐνεβίβασέν τε τὸν\nἵππον καὶ ὑποστορέσαι τῷ ζῴῳ ἐκέλευσεν. ἔπειτα τινὸς τῶν\nπροπεμπόντων ἐδεῖτο συμπλεῦσαι αὐτῷ, λέγων ὅτι\nπροδιεστειλάμην τῷ πορθμεῖ ἵνα παρὰ τὴν γῆν πλέῃ. ὃ δὲ\nἀπεκρίνατο ὅτι μόλις ἄν σου ὑπήκουσα, εἰ παρὰ τὴν θάλασσαν\nἔμελλες πεζεύειν καὶ μὴ παρὰ τὴν γῆν πλεῖν.\nΦύλαρχος δ’ ἐν τῇ πέμπτῃ καὶ εἰκοστῇ τῶν Ἱστοριῶν\n(FHG I 347) εἰπὼν ὅτι παρὰ Συρακοσίοις\nνόμος ἦν τὰς γυναῖκας μὴ κοσμεῖσθαι χρυσῷ μηδ’ ἀνθινὰ\nφορεῖν μηδ’ ἐσθῆτας ἔχειν πορφυρᾶς ἐχούσας παρυφάς, ἐὰν μή\nτις αὐτῶν συγχωρῇ ἑταίρα εἶναι κοινή, καὶ ὅτι ἄλλος ἦν\nνόμος τὸν ἄνδρα μὴ καλλωπίζεσθαι μηδ’ ἐσθῆτι περιέργῳ\nχρῆσθαι καὶ διαλλαττούσῃ, ἐὰν μὴ ὁμολογῇ μοιχεύειν ἢ\nκίναιδος εἶναι, καὶ τὴν ἐλευθέραν μὴ ἐκπορεύεσθαι ἡλίου\nδεδυκότος, ἐὰν μὴ μοιχευθησομένην· ἐκωλύετο δὲ καὶ ἡμέρας\nἐξιέναι ἄνευ τῶν γυναικονόμων ἀκολουθούσης αὐτῇ μιᾶς\nθεραπαινίδοσ — ‘Συβαρῖται, φησίν, ἐξοκείλαντες εἰς τρυφὴν\nἔγραψαν νόμον τὰς γυναῖκας εἰς τὰς ἑορτὰς καλεῖν καὶ τοὺς\nεἰς τὰς θυσίας καλοῦντας πρὸ ἐνιαυτοῦ τὴν παρασκευὴν\nποιεῖσθαι, ἵνα ἀξίως ποιούμενοι τοῦ χρόνου τῶν τε ἱματίων\nκαὶ τοῦ λοιποῦ κόσμου προάγωσιν οὕτως εἰς τὰς κλήσεις. εἰ\nδέ τις τῶν ὀψοποιῶν ἢ μαγείρων ἴδιον\nεὕροι βρῶμα καὶ περιττόν, τὴν ἐξουσίαν μὴ εἶναι\nχρήσασθαι τούτῳ ἕτερον πρὸ ἐνιαυτοῦ ἀλλ᾽\nἢ αὐτῷ τῷ εὑρόντι, τὸν χρόνον τοῦτον ὅπως ὁ\nπρῶτος εὑρὼν καὶ τὴν ἐργασίαν ἔχῃ, πρὸς τὸ τοὺς ἄλλους\nφιλοπονοῦντας αὑτοὺς ὑπερβάλλεσθαι τοῖς τοιούτοις. ὡσαύτως\nδὲ μηδὲ τοὺς τὰς ἐγχέλεις πωλοῦντας τέλος ἀποτίνειν μηδὲ\nτοὺς θηρεύοντας. τὸν αὐτὸν τρόπον καὶ τοὺς τὴν πορφύραν τὴν\nθαλαττίαν βάπτοντας καὶ τοὺς εἰσάγοντας ἀτελεῖς\nἐποίησαν.\nπάνυ οὖν ἐξοκείλαντες εἰς ὕβριν τὸ τελευταῖον παρὰ\nΚροτωνιατῶν λʹ πρεσβευτῶν ἡκόντων ἅπαντας αὐτοὺς\nἀπέκτειναν καὶ πρὸ τοῦ τείχους τὰ σώματα ἐξέρριψαν καὶ ὑπὸ\nθηρίων εἴασαν διαφθαρῆναι. αὕτη δ’ αὐτοῖς καὶ τῶν κακῶν\nἐγένετο ἀρχὴ μηνίσαντος τοῦ δαιμονίου. ἔδοξαν γοῦν μετ᾽\nὀλίγας ἡμέρας πάντες αὐτῶν οἱ ἄρχοντες τὴν αὐτὴν ἰδεῖν ὄψιν\nἐν τῇ αὐτῇ νυκτί· τὴν γὰρ Ἥραν ἰδόντες ἐλθοῦσαν εἰς μέσην\nτὴν ἀγορὰν καὶ ἐμοῦσαν χολήν· ἀνέβλυσεν δὲ καὶ αἵματος πηγὴ\nἐν τῷ ἱερῷ αὐτῆς· καὶ οὐδὲ οὕτως ἔληξαν τῆς ὑπερηφανίας,\nἕως πάντες ὑπὸ Κροτωνιατῶν ἀπώλοντο.’ Ἡρακλείδης δ’ ὁ\nΠοντικὸς ἐν τῷ περὶ Δικαιοσύνης φησίν· ‘Συβαρῖται τὴν\nΤήλυος τυραννίδα καταλύσαντες τοὺς μετασχόντας τῶν\nπραγμάτων ἀναιροῦντες καὶ φονεύοντες ἐπὶ τῶν βωμῶν ἅπαντες\n... καὶ ἐπὶ τοῖς φόνοις τούτοις ἀπεστράφη μὲν τὸ τῆς Ἥρας\nἄγαλμα, τὸ δὲ ἔδαφος ἀνῆκε πηγὴν αἵματος, ὥστε τὸν σύνεγγυς\nἅπαντα τόπον κατεχάλκωσαν θυρίσι, βουλόμενοι στῆσαι τὴν τοῦ αἵματος ἀναφοράν. διόπερ\nἀνάστατοι ἐγένοντο καὶ διεφθάρησαν ἅπαντες, οἱ καὶ τὸν τῶν\nὈλυμπίων τῶν πάνυ ἀγῶνα ἀμαυρῶσαι ἐθελήσαντες. καθ’ ὃν γὰρ\nἄγεται καιρὸν ἐπιτηρήσαντες ἄθλων ὑπερβολῇ ὡς αὑτοὺς καλεῖν\nἐπεχείρουν τοὺς ἀθλητάς.’\nκαὶ ΚΡΟΤΩΝΙΑΤΑ δ᾽, ὥς φησι Τίμαιος (FHG I\n212), μετὰ τὸ ἐξελεῖν Συβαρίτας ἐξώκειλαν εἰς\nτρυφήν· ὥστε καὶ τὸν ἄρχοντα αὐτῶν περιιέναι κατὰ τὴν πόλιν\nἁλουργίδα ἠμφιεσμένον καὶ ἐστεφανωμένον χρυσῷ στεφάνῳ,\nὑποδεδεμένον λευκὰς κρηπῖδας. οἳ δὲ οὐ διὰ τρυφήν φασι\nτοῦτο γεγονέναι, ἀλλὰ διὰ Δημοκήδη τὸν ἰατρόν· ὃς τὸ μὲν\nγένος ἦν Κροτωνιάτης, Πολυκράτει δὲ τῷ Σαμίων τυράννῳ συνὼν\nκαὶ μετὰ τὸν ἐκείνου θάνατον αἰχμαλωτισθεὶς ὑπὸ Περσῶν\nἀνήχθη ὡς βασιλέα, Ὀροίτου τὸν Πολυκράτη ἀποκτείναντος.\nθεραπεύσας δ’ ὁ Δημοκήδης Ἄτοσσαν τὴν Δαρείου μὲν γυναῖκα,\nΚύρου δὲ θυγατέρα, τὸν μαστὸν ἀλγήσασαν, ᾔτησε ταύτην\nδωρεὰν καταπεμφθῆναι εἰς τὴν Ἑλλάδα ὡς ἐπανελευσόμενος· καὶ\nτυχὼν ἧκεν εἰς Κρότωνα. βουλομένου τε αὐτόθι καταμένειν,\nἐπιλαβομένου τινὸς τῶν Περσῶν καὶ λέγοντος ὅτι βασιλέως εἴη\nδοῦλος, ἐκεῖνον μὲν ἀφείλαντο οἱ Κροτωνιᾶται, ἐκδύσαντες δὲ\nτὴν στολὴν τοῦ Πέρσου ἐνέδυσαν τὸν ὑπηρέτην τοῦ\nπρυτανεύοντος. ἐξ οὗ δὴ Περσικὴν ἔχων στολὴν περιέρχεται\nταῖς ἑβδόμαις τοὺς βωμοὺς μετὰ τοῦ πρυτάνεως, οὐ τρυφῆς\nχάριν οὐδὲ ὕβρεως, ἀλλ’ ἐπηρείας τῆς εἰς τοὺς Πέρσας\nτοῦτο πράττοντες. ὕστερον δὲ .... καὶ οἱ Κροτωνιᾶται, φησὶν ὁ Τίμαιος,\nἐπεχείρησαν τὴν Ὀλυμπικὴν πανήγυριν καταλῦσαι, τῷ αὐτῷ\nχρόνῳ προθέντες ἀργυρικὸν σφόδρα πλούσιον ἀγῶνα. οἳ δὲ\nΣυβαρίτας τοῦτο ποιῆσαι λέγουσιν.\nΤΑΡΑΝΤΙΝΟΥΣ δέ φησι Κλέαρχος ἐν τετάρτῳ Βίων (FHG II\n306) ἀλκὴν καὶ δύναμιν κτησαμένους εἰς τοσοῦτο\nτρυφῆς προελθεῖν ὥστε τὸν ὅλον χρῶτα παραλεαίνεσθαι καὶ τῆς\nψιλώσεως ταύτης τοῖς λοιποῖς κατάρξαι. ἐφόρουν δέ, φησίν,\nκαὶ παρυφίδα διαφανῆ πάντες, οἷς νῦν ὁ τῶν γυναικῶν\nἁβρύνεται βίος. ὕστερον δ’ ὑπὸ τῆς τρυφῆς εἰς ὕβριν\nποδηγηθέντες ἀνάστατον μίαν πόλιν Ἰαπύγων ἐποίησαν\nΚάρβιναν, ἐξ ἧς παῖδας καὶ παρθένους καὶ τὰς ἐν ἀκμῇ\nγυναῖκας ἀθροίσαντες εἰς τὰ τῶν Καρβινατῶν ἱερὰ\nσκηνοποιησάμενοι γυμνὰ πᾶσι τῆς ἡμέρας τὰ σώματα παρεῖχον\nθεωρεῖν· καὶ ὁ βουλόμενος καθάπερ εἰς ἀτυχῆ παραπηδῶν\nἀγέλην ἐθοινᾶτο ταῖς ἐπιθυμίαις τὴν τῶν ἀθροισθέντων ὥραν,\nπάντων μὲν ὁρώντων, μάλιστα δὲ ὧν ἥκιστα ἐκεῖνοι προσεδόκων\nθεῶν. οὕτω δὲ τὸ δαιμόνιον ἠγανάκτησεν ὥστε Ταραντίνων τοὺς\nἐν Καρβίνῃ παρανομήσαντας ἐκεραύνωσεν πάντας. καὶ μέχρι καὶ\nνῦν ἐν Τάραντι ἑκάστη τῶν οἰκιῶν ὅσους ὑπεδέξατο τῶν εἰς\nἸαπυγίαν ἐκπεμφθέντων τοσαύτας ἔχει στήλας πρὸ τῶν θυρῶν·\nἐφ’ αἷς καθ’ ὃν ἀπώλοντο χρόνον οὔτ’ οἰκτίζονται τοὺς\nἀποιχομένους οὔτε τὰς νομίμους χέονται χοάς, ἀλλὰ θύουσι\nΔιὶ Καταιβάτῃ.\nΙΑΠΥΓΩΝ τε αὖ τὸ γένος ἐκ Κρήτης ὄντων κατὰ Γλαύκου ζήτησιν\nἀφικομένων καὶ κατοικησάντων, οἱ μετὰ τούτους λήθην\nλαβόντες τῆς Κρητῶν περὶ τὸν βίον εὐκοσμίας εἰς τοῦτο\nτρυφῆς, εἶθ’ ὕστερον ὕβρεως ἦλθον ὥστε πρῶτοι τὸ πρόσωπον\nἐντριψάμενοι καὶ προκόμια περιθετά τε λαβόντες\nστολὰς μὲν ἀνθινὰς φορῆσαι, τὸ δὲ ἐργάζεσθαι καὶ πονεῖν\nαἰσχρὸν νομίσαι. καὶ τοὺς μὲν πολλοὺς αὐτῶν καλλίονας τὰς\nοἰκίας ποιῆσαι τῶν ἱερῶν, τοὺς δ’ ἡγεμόνας τῶν Ἰαπύγων\nἐφυβρίζοντας τὸ θεῖον πορθεῖν ἐκ τῶν ἱερῶν τὰ τῶν θεῶν\nἀγάλματα, προειπόντας μεθίστασθαι τοῖς κρείττοσιν. διόπερ\nἐξ οὐρανοῦ βαλλόμενοι πυρὶ καὶ χαλκῷ ταύτην διέδοσαν τὴν\nφήμην. ἐφάνη γὰρ ην μέχρι πόρρω κεχαλκευμένα τῶν ἐξ οὐρανοῦ\nβελῶν· καὶ πάντες οἱ ἀπ’ ἐκείνων μέχρι τήμερον ἐν χρῷ\nκεκαρμένοι καὶ πένθιμον στολὴν ἀμπεχόμενοι ζῶσιν, πάντων\nτῶν πρὶν ὑπαρξάντων ἀγαθῶν σπανίζοντες.\nΙΒΗΡΕΣ δὲ καίτοι ἐν τραγικαῖς στολαῖς καὶ ποικίλαις\nπροιόντες καὶ χιτῶσι ποδήρεσι χρώμενοι οὐδὲν ἐμποδίζονται\nτῆς πρὸς τοὺς πολέμους ῥώμης. ΜΑΣΣΑΛΙΩΤΑΙ δ’ ἐθηλύνθησαν οἱ\nτὸν αὐτὸν Ἴβηρσι τῆς ἐσθῆτος φοροῦντες κόσμον. ἀσχημονοῦσι\nγοῦν διὰ τὴν ἐν ταῖς ψυχαῖς μαλακίαν καὶ τρυφὴν\nγυναικοπαθοῦντες· ὅθεν καὶ παροιμία παρῆλθε ‘πλεύσειας εἰς\nΜασσαλίαν.’\n\nκαὶ οἱ τὴν ΣΙΡΙΝ δὲ κατοικοῦντες, ἣν πρῶτοι κατέσχον οἱ ἀπὸ\nΤροίας ἐλθόντες, ὕστερον δ’ ὑπὸ Κολοφωνίων ..., ὥς φησι\nΤίμαιος (FHG I 206) καὶ Ἀριστοτέλης (fr.\n534 R), εἰς τρυφὴν ἐξώκειλαν οὐχ ἧσσον Συβαριτῶν.\nκαὶ γὰρ ἰδίως παρ’ αὐτοῖς ἐπεχωρίασεν φορεῖν ἀνθινοὺς\nχιτῶνας, οὓς ἐζώννυντο μίτραις πολυτελέσιν, καὶ ἐκαλοῦντο\nδιὰ τοῦτο ὑπὸ τῶν περιοίκων μιτροχίτωνες, ἐπεὶ Ὅμηρος\n(Il. 16.419) τοὺς\nἀζώστους ἀμιτροχίτωνας καλεῖ. καὶ Ἀρχίλοχος δ’ ὁ ποιητὴς\nὑπερτεθαύμακε τὴν χώραν τῶν Σιριτῶν διὰ τὴν εὐδαιμονίαν.\nπερὶ γοῦν τῆς Θάσου λέγων ὡς ἥσσονός φησιν (fr. 21\nB4)· οὐ γάρ τι καλὸς χῶρος οὐδ’ ἐφίμεροςοὐδ’ ἐρατός, οἷος ἀμφὶ Σίριος ῥοάς. ὠνομάσθη δ’ ἡ Σῖρις, ὡς μὲν Τίμαιός φησιν καὶ\nΕὐριπίδης ἐν Δεσμώτιδι ἢ Μελανίππῃ (fr.\n496 N), ἀπὸ γυναικός τινος Σίριδος· ὡς δ᾽\nἈρχίλοχος, ἀπὸ ποταμοῦ. οὐκ ὀλίγον δὲ πρὸς τὴν τρυφὴν καὶ\nτὴν εὐδαιμονίαν τοῦ σύμπαντος τούτου κλίματος καὶ τὸ πλῆθος\nἐγένετο τῶν ἀνθρώπων. διὸ καὶ Μεγάλη Ἑλλὰς ἐκλήθη πᾶσα\nσχεδὸν ἡ κατὰ τὴν Ἰταλίαν κατοίκησις.\nΜΙΛΗΣΙΟΙ δ’ ἕως μὲν οὐκ ἐτρύφων, ἐνίκων Σκύθας, ὥς φησιν\nἜφορος (FHG I 260), καὶ τάς τε ἐφ’ Ἑλλησπόντῳ\nπόλεις ἔκτισαν καὶ τὸν Εὔξεινον Πόντον κατῴκισαν πόλεσι\nλαμπραῖς, καὶ πάντες ὑπὸ τὴν Μίλητον ἔθεον. ὡς δὲ ὑπήχθησαν\nἡδονῇ καὶ τρυφῇ, κατερρύη τὸ τῆς πόλεως ἀνδρεῖον, φησὶν ὁ\nἈριστοτέλης (fr. 509 R),\nκαὶ παροιμία τις ἐγεννήθη ἐπ’ αὐτῶν ‘πάλαι ποτ’ ἦσαν\nἄλκιμοι Μιλήσιοι.’ Ἡρακλείδης δ’ ὁ Ποντικὸς ἐν δευτέρῳ περὶ\nΔικαιοσύνης φησίν· ‘ἡ Μιλησίων πόλις περιπέπτωκεν ἀτυχίαις\nδιὰ τρυφὴν βίου καὶ πολιτικὰς ἔχθρας· οἳ τὸ ἐπιεικὲς οὐκ\nἀγαπῶντες ἐκ ῥιζῶν ἀνεῖλον τοὺς ἐχθρούς. στασιαζόντων γὰρ\nτῶν τὰς οὐσίας ἐχόντων καὶ τῶν δημοτῶν, οὓς ἐκεῖνοι\nΓέργιθας ἐκάλουν, πρῶτον μὲν κρατήσας ὁ δῆμος καὶ τοὺς\nπλουσίους ἐκβαλὼν καὶ συναγαγὼν τὰ τέκνα τῶν φυγόντων εἰς\nἁλωνίας βοῦς εἰσαγαγόντες συνηλοίησαν καὶ παρανομωτάτῳ\nθανάτῳ διέφθειραν. τοιγάρτοι πάλιν οἱ πλούσιοι κρατήσαντες\nἅπαντας ὧν κύριοι κατέστησαν μετὰ τῶν τέκνων κατεπίττωσαν.\nὧν καιομένων φασὶν ἄλλα τε πολλὰ γενέσθαι τέρατα καὶ ἐλαίαν\nἱερὰν αὐτομάτην ἀναφθῆναι. διόπερ ὁ θεὸς ἐπὶ πολὺν χρόνον\nἀπήλαυνεν αὐτοὺς τοῦ μαντείου καὶ ἐπερωτώντων διὰ τίνα\nαἰτίαν ἀπελαύνονται εἶπεν· καί μοι Γεργίθων τε φόνος μέλει ἀπτολεμίστωνπισσήρων τε μόρος καὶ δένδρεον αἰεὶ ἀθαλλές. Κλέαρχος δὲ ἐν τετάρτῳ Βίων (FHG II\n306) ζηλώσαντάς φησι τοὺς Μιλησίους τὴν\nΚολοφωνίων τρυφὴν διαδοῦναι καὶ τοῖς πλησιοχώροις, ἔπειτ᾽\nὀνειδιζομένους λέγειν ἑαυτοῖς· ‘οἴκοι τὰ Μιλήσια κἀπιχώρια\nκαὶ μὴ ἐν τῷ μέσῳ.’\nκαὶ περὶ ΣΚΥΘΩΝ δ’ ἑξῆς ὁ Κλέαρχος (l. s) τάδε\nἱστορεῖ· ‘μόνον δὲ νόμοις κοινοῖς πρῶτον ἔθνος ἐχρήσατο τὸ\nΣκυθῶν· εἶτα πάλιν ἐγένοντο πάντων ἀθλιώτατοι βροτῶν (Eur. Antig. fr. 158 N)\nδιὰ τὴν ὕβριν. ἐτρύφησαν μὲν γὰρ ὡς οὐδένες ἕτεροι, τῶν\nπάντων εὐροίας καὶ πλούτου καὶ τῆς λοιπῆς αὐτοὺς χορηγίας\nκατασχούσης. τοῦτο δὲ δῆλον ἐκ τῆς ἔτι καὶ νῦν ὑπολειπούσης\nπερὶ τοὺς ἡγεμόνας αὐτῶν ἐσθῆτός τε καὶ διαίτης.\nτρυφήσαντες δὲ καὶ μάλιστα δὴ καὶ πρῶτοι πάντων τῶν\nἀνθρώπων ἐπὶ τὸ τρυφᾶν ὁρμήσαντες εἰς τοῦτο προῆλθον ὕβρεως\nὥστε πάντων τῶν ἀνθρώπων εἰς οὓς ἀφίκοιντο ἠκρωτηρίαζον τὰς\nῥῖνας· ἀφ᾽ ὧν οἱ ἀπόγονοι μεταστάντες ἔτι καὶ\nνῦν ἀπὸ τοῦ πάθους ἔχουσι τὴν ἐπωνυμίαν. αἱ δὲ γυναῖκες\nαὐτῶν τὰς Θρᾳκῶν τῶν πρὸς ἑσπέραν καὶ ἄρκτον τῶν\nπεριοίκων γυναῖκας ἐποίκιλλον τὰ σώματα, περόναις γραφὴν\nἐνεῖσαι. ὅθεν πολλοῖς ἔτεσιν ὕστερον αἱ ὑβρισθεῖσαι τῶν\nΘρᾳκῶν γυναῖκες ἰδίως ἐξηλείψαντο τὴν συμφορὰν\nπροσκαταγραψάμεναι τὰ λοιπὰ τοῦ χρωτός, ἵν’ ὁ τῆς ὕβρεως\nκαὶ τῆς αἰσχύνης ἐπ’ αὐταῖς χαρακτὴρ εἰς ποικιλίαν\nκαταριθμηθεὶς κόσμου προσηγορίᾳ τοὔνειδος ἐξαλείψῃ. πάντων\nδὲ οὕτως ὑπερηφάνως προέστησαν ὥστε οὐδένων ἄδακρυς ἡ τῆς\nδουλείας ὑπουργία γιγνομένη διήγγειλεν εἰς τοὺς\nἐπιγινομένους τὴν ἀπὸ Σκυθῶν ῥῆσιν οἵα τις ἦν. διὰ τὸ\nπλῆθος οὖν τῶν κατασχουσῶν αὐτοὺς συμφορῶν, ἐπεὶ διὰ τὸ\nπένθος ἅμα τόν τε τῶν βίων ὄλβον καὶ τὰς κόμας\nπεριεσπάσθησαν, παντὸς ἔθνους οἱ ἔξω τὴν ἐφ’ ὕβρει κουρὰν\nἀπεσκυθίσθαι προσηγόρευσαν.\nτοὺς δὲ σύμπαντας ΙΩΝΑΣ ἐπισκώπτων Καλίας ἢ Διοκλῆς ἐν\nΚύκλωψί φησιν (I 695 K)· τί γὰρ ἡ τρυφερὰ καὶ καλλιτράπεζος Ἰωνία εἴφ’ ὅ\nτιπράσσει. καὶ ΑΒΥΔΗΝΟΙ — Μιλησίων δ’ εἰσὶν ἄποικοι —\nἀνειμένοι τὴν δίαιτάν εἰσιν καὶ κατεαγότες, ὡς παρίστησιν\nἝρμιππος ἐν Στρατιώταις (ib. 241)· χαῖρ’ ὦ διαπόντιονστράτευμα, τί πράττομεν;τὰ μὲν πρὸς ὄψιν μαλακῶςἔχειν ἀπὸ σώματος,κόμῃ τε νεανικῇσφρίγει τε βραχιόνων.Β. ᾔσθου τὸν Ἄβυδον ὡςἀνὴρ γεγένηται; καὶ Ἀριστοφάνης Τριφάλητι παρακωμῳδῶν πολλοὺς τῶν\nἸώνων (ib. 529)· ἔπειθ’ ὅσοι παρῆσαν ἐπίδημοι ξένοιἐπηκολούθουν κἠντιβόλουν προσκείμενοι·‘ὅκως ἔχων τὸν παῖδα πωλήσει ᾽ς Χίον,’ἕτερος δ’ ‘ὅκως ἐς Κλαζομενάς’, ἕτερος δ’ ‘ὅκωςἐς Ἔφεσον,’ ὃ δ’ ‘ἐς Ἄβυδον.’ ἦν δ’ ἐκεῖνα πάνθ᾽\nὁδῷ. περὶ δὲ τῶν Ἀβυδηνῶν Ἀντιφῶν ἐν τῷ κατὰ Ἀλκιβιάδου\nλοιδορίας γράφει οὕτως (fr. 67 Bl)· ‘ἐπειδὴ\nἐδοκιμάσθης ὑπὸ τῶν ἐπιτρόπων, παραλαβὼν παρ’ αὐτῶν τὰ\nσαυτοῦ χρήματα ᾤχου ἀποπλέων εἰς Ἄβυδον, οὔτε χρέος ἴδιον σαυτοῦ πραξόμενος οὐδὲν οὔτε\nπροξενίας οὐδεμιᾶς ἕνεκεν, ἀλλὰ τῇ σαυτοῦ παρανομίᾳ καὶ\nἀκολασίᾳ τῆς γνώμης ὁμοίους ἔργων τρόπους μαθησόμενος παρὰ\nτῶν ἐν Ἀβύδῳ γυναικῶν, ὅπως ἐν τῷ ἐπιλοίπῳ βίῳ\nσαυτοῦ ἔχοις χρῆσθαι αὐτοῖς.’\nἀπώλοντο δὲ καὶ ΜΑΓΝΗΤΕΣ οἱ πρὸς τῷ Μαιάνδρῳ διὰ τὸ πλέον\nἀνεθῆναι, ὥς φησι Καλλῖνος ἐν τοῖς Ἐλεγείοις (cf.\nBergk ad fr. 3) καὶ Ἀρχίλοχος (fr.\n20)· ἑάλωσαν γὰρ ὑπὸ Ἐφεσίων. καὶ περὶ αὐτῶν δὲ\nτῶν ΕΦΕΣΙΩΝ Δημόκριτος ὁ Ἐφέσιος ἐν τῷ προτέρῳ περὶ τοῦ ἐν\nἘφέσῳ Ναοῦ διηγούμενος περὶ τῆς χλιδῆς αὐτῶν καὶ ὧν ἐφόρουν\nβαπτῶν ἱματίων γράφει καὶ τάδε (FHG IV 383)·\n‘τὰ δὲ τῶν Ἰώνων ἰοβαφῆ καὶ πορφυρᾶ καὶ κρόκινα ῥόμβοις\nὑφαντά· αἱ δὲ κεφαλαὶ κατ’ ἴσα διειλημμέναι ζῴοις. καὶ\nσαράπεις μήλινοι καὶ πορφυροῖ καὶ λευκοί, οἳ δὲ ἁλουργεῖς.\nκαὶ καλασίρεις Κορινθιουργεῖς· εἰσὶ δ’ αἳ μὲν πορφυραῖ\nτούτων, αἳ δὲ ἰοβαφεῖς, αἳ δὲ ὑακίνθιναι· λάβοι δ’ ἄν τις\nκαὶ φλογίνας καὶ θαλασσοειδεῖς. ὑπάρχουσιν δὲ καὶ Περσικαὶ\nκαλασίρεις, αἵπερ εἰσὶ κάλλισται πασῶν. ἴδοι δ’ ἄν τις,\nφησίν, καὶ τὰς καλουμένας ἀκταίας, ὅπερ ἐστὶ καὶ\nπολυτελέστατον ἐν τοῖς Περσικοῖς περιβλήμασιν. ἐστὶν δὲ\nτοῦτο σπαθητὸν ἰσχύος καὶ κουφότητος χάριν· καταπέπασται δὲ\nχρυσοῖς κέγχροις· οἱ δὲ κέγχροι νήματι πορφυρῷ πάντες εἰς\nτὴν εἴσω μοῖραν ἅμματ’ ἔχουσιν ἀνὰ μέσον.’ τούτοις πᾶσι\nχρῆσθαί φησι τοὺς Ἐφεσίους ἐπιδόντας εἰς τρυφήν.\nπερὶ δὲ τῆς ΣΑΜΙΩΝ τρυφῆς Δοῦρις ἱστορῶν (FHG II\n480) παρατίθεται Ἀσίου ποιήματα, ὅτι ἐφόρουν χλιδῶνας περὶ τοῖς βραχίοσιν καὶ τὴν\nἑορτὴν ἄγοντες τῶν Ἡραίων ἐβάδιζον κατεκτενισμένοι τὰς\nκόμας ἐπὶ τὸ μετάφρενον καὶ τοὺς ὤμους. τὸ δὲ νόμιμον τοῦτο\nμαρτυρεῖσθαι καὶ ὑπὸ παροιμίας τῆσδε ‘βαδίζειν\nεἰσ Ἡραῖον ἐμπεπλεγμένον.’ ἐστὶ δὲ τὰ τοῦ\nἈσίου ἔπη οὕτως ἔχοντα (fr. 13 Ki)· οἳ δ’ αὔτως φοίτεσκον ὅπως πλοκάμους κτενίσαιντοεἰς Ἥρας τέμενος, πεπυκασμένοι εἵμασι καλοῖς,χιονέοισι χιτῶσι πέδον χθονὸς εὐρέος εἶχον·χρύσειαι δὲ κορύμβαι ἐπ’ αὐτῶν τέττιγες ὥς·χαῖται δ’ ᾐωρεῦντ’ ἀνέμῳ χρυσέοις ἐνὶ δεσμοῖς,δαιδάλεοι δὲ χλιδῶνες ἄρ’ ἀμφὶ βραχίοσιν ἦσαν,..........τες ὑπασπίδιον πολεμιστήν. Ἡρακλείδης δ’ ὁ Ποντικὸς ἐν τῷ περὶ Ἡδονῆς Σαμίους\nφησὶ καθ’ ὑπερβολὴν τρυφήσαντας διὰ τὴν πρὸς ἀλλήλους\nμικρολογίαν ὥσπερ Συβαρίτας τὴν πόλιν ἀπολέσαι.\nΚΟΛΟΦΩΝΙΟΙ δ᾽, ὥς φησι Φύλαρχος (FHG I 353),\nτὴν ἀρχὴν ὄντες σκληροὶ ἐν ταῖς ἀγωγαῖς, ἐπεὶ εἰς τρυφὴν\nἐξώκειλαν πρὸς Λυδοὺς φιλίαν καὶ συμμαχίαν ποιησάμενοι,\nπροῄεσαν διησκημένοι τὰς κόμας χρυσῷ κόσμῳ, ὡς καὶ\nΞενοφάνης φησίν (fr. 3 B4)· ἁβροσύνας δὲ μαθόντες ἀνωφελέας παρὰ Λυδῶν,ὄφρα τυραννίης ἦσαν ἄνευ στυγερῆς,ᾔεσαν εἰς ἀγορὴν παναλουργέα φάρε’ ἔχοντες,οὐ μείους ὥσπερ χίλιοι, εἰς ἐπίπαν\nαὐχαλέοι, χαίτῃσιν ἀγαλλομεν εὐπρεπέεσσινἀσκητοῖς ὀδμὴν χρίμασι δευόμενοι. οὕτω δ’ ἐξελύθησαν διὰ τὴν ἄκαιρον μέθην ὥστε\nτινὲς αὐτῶν οὔτε ἀνατέλλοντα τὸν ἥλιον οὔτε δυόμενον\nἑωράκασιν. νόμον τε ἔθεντο, ὃς ἔτι καὶ ἐφ’ ἡμῶν ἦν, τὰς\nαὐλητρίδας καὶ τὰς ψαλτρίας καὶ πάντα τὰ τοιαῦτα τῶν\nἀκροαμάτων τὰ μισθώματα λαμβάνειν ἀπὸ πρωὶ μέχρι μεσούσης\nἡμέρας καὶ μέχρι λύχνων ἁφῶν· ἀπὸ δὲ τούτου τὴν λοιπὴν\nνύκτα ἦσαν πρὸς τῷ μεθύειν.’ Θεόπομπος δ’ ἐν πεντεκαιδεκάτῃ\nἹστοριῶν (FHG I 299) χιλίους φησὶν ἄνδρας\nαὐτῶν ἁλουργεῖς φοροῦντας στολὰς ἀστυπολεῖν· ὃ δὴ καὶ\nβασιλεῦσιν σπάνιον τότ’ ἦν καὶ περισπούδαστον. ἰσοστάσιος\nγὰρ ἦν ἡ πορφύρα πρὸς ἄργυρον ἐξεταζομένη. τοιγαροῦν διὰ\nτὴν τοιαύτην ἀγωγὴν ἐν τυραννίδι καὶ στάσεσι γενόμενοι αὐτῇ\nπατρίδι διεφθάρησαν. ταὐτὰ εἴρηκεν περὶ αὐτῶν καὶ Διογένης\nὁ Βαβυλώνιος ἐν τῷ πρώτῳ τῶν Νόμων. κοινῶς δὲ περὶ πάντων\nτῶν Ἰώνων τρυφῆς Ἀντιφάνης ἐν Δωδώνῃ τάδε λέγει (II\n48 K)· πόθεν οἰκήτωρ, ἤ τις Ἰώνωντρυφεραμπεχόνων ἁβρὸς ἡδυπαθὴςὄχλος ὥρμηται; Θεόφραστος δ’ ἐν τῷ περὶ Ἡδονῆς (om.\nWi) καὶ δὴ καὶ τοὺς Ἴωνάς φησι διὰ τὴν ὑπερβολὴν\nτῆς τρυφῆς ..... ἔτι καὶ νῦν ἡ χρυσῆ παροιμία διαμεμένηκε.\nκαὶ τῶν παρωκεανιτῶν δέ τινάς φησι Θεόπομπος ἐν ὀγδόῃ\nΦιλιππικῶν (FHG I 287) ἁβροδιαίτους γενέσθαι.\nπερὶ δὲ ΒΥΖΑΝΤΙΩΝ καὶ ΚΑΛΧΗΔΟΝΙΩΝ ὁ αὐτός φησι Θεόπομπος\nτάδε· ‘ἦσαν δὲ οἱ Βυζάντιοι καὶ διὰ τὸ δημοκρατεῖσθαι πολὺν\nἤδη χρόνον καὶ τὴν πόλιν ἐπ’ ἐμπορίου κειμένην ἔχειν καὶ\nτὸν δῆμον ἅπαντα περὶ τὴν ἀγορὰν καὶ τὸν λιμένα διατρίβειν\nἀκόλαστοι καὶ συνουσιάζειν καὶ πίνειν εἰθισμένοι ἐπὶ τῶν\nκαπηλείων. Καλχηδόνιοι δὲ πρὶν μὲν μετασχεῖν αὐτοῖς τῆς\nπολιτείας ἅπαντες ἐν ἐπιτηδεύμασι καὶ βίῳ βελτίονι\nδιετέλουν ὄντες, ἐπεὶ δὲ τῆς δημοκρατίας τῶν Βυζαντίων\nἐγεύσαντο, διεφθάρησαν εἰς τρυφὴν ... καὶ τὸν καθ’ ἡμέραν\nβίον ἐκ σωφρονεστάτων καὶ μετριωτάτων φιλοπόται καὶ\nπολυτελεῖς γενόμενοι.’ κἀν τῇ πρώτῃ δὲ πρὸς ταῖς εἴκοσι τῶν\nΦιλιππικῶν (ib. 302) τὸ τῶν ΟΜΒΡΙΚΩΝ φησὶν\nἔθνοσ — ἐστὶν δὲ περὶ τὸν Ἀδρίαν — ἐπιεικῶς εἶναι\nἁβροδίαιτον παραπλησίως τε βιοτεύειν τοῖς Λυδοῖς χώραν τε\nἔχειν ἀγαθήν, ὅθεν προελθεῖν εἰς εὐδαιμονίαν.\nπερὶ δὲ ΘΕΤΤΑΛΩΝ λέγων ἐν τῇ τετάρτῃ (ib. 286)\nφησὶν ὅτι ‘ζῶσιν οἳ μὲν σὺν ταῖς ὀρχηστρίσιν καὶ ταῖς\nαὐλητρίσιν διατρίβοντες, οἳ δ’ ἐν κύβοις καὶ πότοις καὶ\nταῖς τοιαύταις ἀκολασίαις διημερεύοντες, καὶ μᾶλλον\nσπουδάζουσιν ὅπως ὄψων παντοδαπῶν τὰς τραπέζας παραθήσονται\nπλήρεις ἢ τὸν αὑτῶν βίον ὅπως παρασχήσονται κεκοσμημένον.\nΦαρσάλιοι δὲ πάντων, φησίν, ἀνθρώπων εἰσὶν ἀργότατοι καὶ\nπολυτελέστατοι.’ ὡμολόγηνται δ’ οἱ Θετταλοί, ὡς καὶ Κριτίας\nφησί (FHG II 69), πάντων Ἑλλήνων πολυτελέστατοι γεγενῆσθαι περί τε τὴν\nδίαιταν καὶ τὴν ἐσθῆτα· ὅπερ αὐτοῖς αἴτιον ἐγένετο κατὰ τῆς\nἙλλάδος ἐπαγαγεῖν τοὺς Πέρσας, ζηλώσαντας τὴν τούτων τρυφὴν\nκαὶ πολυτέλειαν. περὶ δὲ ΑΙΤΩΛΩΝ Πολύβιος μὲν ἐν\nτρισκαιδεκάτῃ Ἱστοριῶν (c. 1, 1) φησιν ὡς διὰ\nτὴν τῶν πολέμων συνέχειαν καὶ τὴν τῶν βίων πολυτέλειαν\nκατάχρεοι ἐγένοντο. Ἀγαθαρχίδης δ’ ἐν δωδεκάτῃ Ἱστοριῶν\n(FHG III 192) ‘Αἰτωλοί, φησί, τοσούτῳ τῶν\nλοιπῶν ἑτοιμότερον ἔχουσι πρὸς θάνατον ὅσῳπερ καὶ ζῆν\nπολυτελῶς καὶ ἐκτενέστερον ζητοῦσι τῶν\nἄλλων.’\nδιαβόητοι δ’ εἰσὶ περὶ τρυφὴν ΣΙΚΕΛΙΩΤΑΙ τε καὶ ΣΥΡΑΚΟΣΙΟΙ,\nὡς καὶ Ἀριστοφάνης φησὶν ἐν Δαιταλεῦσιν (I 446\nK)· ἀλλ’ οὐ γὰρ ἔμαθε ταῦτ’ ἐμοῦ πέμποντος, ἀλλὰμᾶλλονπίνειν, ἔπειτ’ ᾄδειν κακῶς, Συρακοσίαν τράπεζανΣυβαρίτιδάς τ’ εὐωχίας καὶ Χῖον ἐκ Λακαινᾶν ... Πλάτων δ’ ἐν ταῖς Ἐπιστολαῖς (7 p.\n326b) φησιν· ‘ταύτην δὴ τὴν διάνοιαν ἔχων εἰς\nἸταλίαν τε καὶ Σικελίαν ἦλθον ὅτε πρῶτον ἀφικόμην. ἐλθόντα\nδέ με ὁ ταύτῃ βίος οὐδαμῇ οὐδαμῶς ἤρεσεν, δίς τε τῆς ἡμέρας\nἐμπιπλάμενον ζῆν καὶ μηδέποτε κοιμώμενον μόνον νύκτωρ καὶ\nὅσα τούτῳ ἐπιτηδεύματα συνέπεται τῷ βίῳ. ἐκ γὰρ τούτων τῶν\nἐθῶν οὔτ’ ἂν φρόνιμος οὐδείς ποτε γενέσθαι τῶν ὑπὸ τὸν\nοὐρανὸν ἀνθρώπων ἐκ νέου ἐπιτηδεύων δύναιτο, σώφρων δ’ οὐδ᾽\nἂν μελλήσαι ποτὲ γενέσθαι.’ κἀν τρίτῳ δὲ Πολιτείας γράφει\nοὕτως (p. 404d)·\n‘Συρακοσίαν δέ, ὦ φίλε, τράπεζαν καὶ Σικελικὴν ποικιλίαν\nὄψου, ὡς ἔοικας, οὐκ αἰνεῖς· ψέγεις δὲ καὶ Κορινθίαν κόρην\nφίλην εἶναι ἀνδράσιν μέλλουσιν εὖ σώματος ἕξειν καὶ Ἀττικῶν\nπεμμάτων τὰς δοκούσας εἶναι εὐπαθείας.’\nΠοσειδώνιος δ’ ἑκκαιδεκάτῃ Ἱστοριῶν περὶ τῶν κατὰ τὴν\nΣΥΡΙΑΝ πόλεων λέγων ὡς ἐτρύφων γράφει καὶ ταῦτα (FHG\nIII 258)· ‘τῶν γοῦν ἐν ταῖς πόλεσιν ἀνθρώπων διὰ\nτὴν εὐβοσίαν τῆς χώρας ἀπὸ τῆς περὶ τὰ ἀναγκαῖα κακοπαθείας\nσυνόδους νεμόντων πλείονας, ἐν αἷς εὐωχοῦντο συνεχῶς, τοῖς\nμὲν γυμνασίοις ὡς βαλανείοις χρώμενοι, ἀλειφόμενοι\nδ᾽ ἐλαίῳ πολυτελεῖ καὶ μύροις· τοῖς δὲ\nγραμματείοισ — οὕτως γὰρ ἐκάλουν τὰ κοινὰ τῶν συνδείπνων —\nὡς οἰκητηρίοις ἐνδιαιτώμενοι, καὶ τὸ πλεῖον τῆς\nἡμέρας γαστριζόμενοι ἐν αὐτοῖς οἴνοις καὶ βρώμασιν, ὥστε\nκαὶ προσαποφέρειν πολλὰ καὶ καταυλουμένους πρὸς χελωνίδος\nπολυκρότου ψόφον, ὥστε τὰς πόλεις ὅλας τοιούτοις κελάδοις\nσυνηχεῖσθαι.’ Ἀγαθαρχίδης δ’ ἐν τῇ τριακοστῇ πέμπτῃ τῶν\nΕὐρωπιακῶν (FHG III 194) ‘Ἀρυκανδεῖς, φησί,\nΛυκίας ὅμοροι ὄντες Λιμυρεῦσι διὰ τὴν περὶ τὸν βίον ἀσωτίαν\nκαὶ πολυτέλειαν κατάχρεοι γενόμενοι καὶ διὰ τὴν ἀργίαν καὶ\nφιληδονίαν ἀδυνατοῦντες ἀποδοῦναι τὰ δάνεια προσέκλιναν\nταῖς Μιθριδάτου ἐλπίσιν, ἆθλον ἕξειν νομίσαντες χρεῶν\nἀποκοπάς.’ ἐν δὲ τῇ λαʹ (l. s. s)\nΖακυνθίους φησὶν ἀπείρους εἶναι πολέμου διὰ τὸ ἐν εὐπορίᾳ\nκαὶ πλούτῳ τρυφῶντας ἐθίζεσθαι.\nΠολύβιος δ’ ἐν τῇ ἑβδόμῃ (c. 1, 1) ΚΑΠΥΗΣΙΟΥΣ\nτοὺς ἐν Καμπανίᾳ διὰ τὴν ἀρετὴν τῆς\nγῆς πλοῦτον περιβαλομένους ἐξοκεῖλαι εἰς τρυφὴν καὶ\nπολυτέλειαν, ὑπερβαλλομένους τὴν περὶ Κρότωνα καὶ Σύβαριν\nπαραδεδομένην φήμην. ‘οὐ δυνάμενοι οὖν, φησίν, φέρειν τὴν\nπαροῦσαν εὐδαιμονίαν ἐκάλουν τὸν Ἀννίβαν· διόπερ ὑπὸ\nῬωμαίων ἀνήκεστα δεινὰ ἔπαθον. Πετηλῖνοι δὲ τηρήσαντες τὴν\nπρὸς Ῥωμαίους πίστιν εἰς τοσοῦτον καρτερίας ἦλθον\nπολιορκούμενοι ὑπ’ Ἀννίβα ὥστε μετὰ τὸ πάντα μὲν τὰ κατὰ\nτὴν πόλιν δέρματα καταφαγεῖν, ἁπάντων δὲ τῶν κατὰ τὴν πόλιν\nδένδρων τοὺς φλοιοὺς καὶ τοὺς ἁπαλοὺς πτόρθους ἀναλῶσαι\nκαὶ ἕνδεκα μῆνας ὑπομείναντες τὴν πολιορκίαν\nοὐδενὸς βοηθοῦντος οὐδὲ συνευδοκοῦντος Ῥωμαίων παρέδοσαν\nἑαυτούς.’\nτοὺς δὲ ΚΟΥΡΗΤΑΣ Φύλαρχος διὰ τῆς ιαʹ τῶν\nἹστοριῶν Αἰσχύλον ἱστορεῖν διὰ τὴν τρυφὴν τυχεῖν τῆς\nπροσηγορίας (fr. 313 N)· χλιδῶν τε πλόκαμος ὥστε παρθένοις ἁβραῖς·ὅθεν καλεῖν Κουρῆτα λαὸν ᾔνεσαν. Ἀγάθων δ’ ἐν τῷ Θυέστῃ τοὺς τὴν Πρώνακτος θυγατέρα\nμνηστεύοντας τοῖς τε λοιποῖς πᾶσιν ἐξησκημένους ἐλθεῖν καὶ\nκομῶντας τὰς κεφαλάς, ἐπεὶ δ’ ἀπέτυχον τοῦ γάμου (fr.\n3 N), κόμας ἐκειράμεσθα, φησίν, μάρτυρας τρυφῆς,ἦ που ποθεινὸν χρῆμα παιζούσῃ φρενί.ἐπώνυμον γοῦν εὐθὺς ἔσχομεν κλέοςΚουρῆτες εἶναι, κουρίμου χάριν τριχός. καὶ ΚΥΜΑΙΟΙ δὲ οἱ ἐν Ἰταλίᾳ, ὥς φησιν Ὑπέροχος (FHG IV 434) ἢ ὁ ποιήσας τὰ\nεἰς αὐτὸν ἀναφερόμενα Κυμαικά, διετέλεσαν χρυσοφοροῦντες\nκαὶ ἀνθιναῖς ἐσθῆσι χρώμενοι καὶ μετὰ γυναικῶν εἰς τοὺς\nἀγροὺς ἐξιόντες ἐπὶ ζευγῶν ὀχούμενοι.\nπερὶ μὲν οὖν ἐθνῶν καὶ πόλεων τρυφῆς τοσαῦτα μνημονεύω.\nπερὶ δὲ τῶν κατ’ ἄνδρα τάδ’ ἤκουσα. Κτησίας ἐν τρίτῃ\nΠερσικῶν (fr. 20 M) καὶ πάντας μέν φησι τοὺς\nβασιλεύσαντας τῆς Ἀσίας περὶ τρυφὴν σπουδάσαι, μάλιστα δὲ\nΝΙΝΥΑΝ τὸν Νίνου καὶ Σεμιράμιδος υἱόν. καὶ οὗτος οὖν ἔνδον\nμένων καὶ τρυφῶν ὑπ’ οὐδενὸς ἑωρᾶτο εἰ μὴ ὑπὸ τῶν εὐνούχων\nκαὶ τῶν ἰδίων γυναικῶν. τοιοῦτος δ’ ἦν καὶ ΣΑΡΔΑΝΑΠΑΛΛΟΣ,\nὃν οἳ μὲν Ἀνακυνδαράξεω λέγουσιν υἱόν, οἳ δὲ Ἀναβαραξάρου.\nὅτε δὴ οὖν Ἀρβάκης, εἷς τῶν ὑπ’ αὐτὸν στρατηγῶν Μῆδος\nγένος, διεπράξατο διά τινος τῶν εὐνούχων Σπαραμείζου\nθεάσασθαι Σαρδανάπαλλον καὶ μόλις αὐτῷ ἐπετράπη ἐκείνου\nἐθελήσαντος, ὡς εἰσελθὼν εἶδεν αὐτὸν ὁ Μῆδος ἐψιμυθιωμένον\nκαὶ κεκοσμημένον γυναικιστὶ καὶ μετὰ τῶν παλλακίδων\nξαίνοντα πορφύραν ἀναβάδην τε μετ’ αὐτῶν καθήμενον, τὰς\nὀφρῦς ὑπογεγραμμένον, γυναικείαν δὲ στολὴν\nἔχοντα καὶ κατεξυρημένον τὸν πώγωνα καὶ κατακεκισηρισμένον\n— ἦν δὲ καὶ γάλακτος λευκότερος καὶ ὑπεγέγραπτο τοὺς\nὀφθαλμούσ — ἐπεὶ δὲ καὶ προσεῖδεν τὸν Ἀρβάκην τὰ λευκὰ\nἐπαναβαλὼν τοῖν ὀφθαλμοῖν, οἱ μὲν πολλοί, ὧν ἐστι καὶ Δοῦρις (FHG II\n473), ἱστοροῦσιν ὑπὸ τούτου ἀγανακτήσαντος εἰ\nτοιοῦτος αὐτῶν βασιλεύει συγκεντηθέντα ἀποθανεῖν. Κτησίας\nδὲ λέγε (fr. 20 M) εἰς πόλεμον αὐτὸν\nκαταστῆναι καὶ ἀθροίσαντα πολλὴν στρατιὰν καὶ καταλυθέντα\nὑπὸ τοῦ Ἀρβάκου τελευτῆσαι ἑαυτὸν ἐμπρήσαντα ἐν τοῖς\nβασιλείοις, πυρὰν νήσαντα ὕψος τεσσάρων πλέθρων, ἐφ’ ἧς\nἐπέθηκεν χρυσᾶς κλίνας ἑκατὸν καὶ πεντήκοντα καὶ ἴσας\nτραπέζας καὶ ταύτας χρυσᾶς. ἐποίησε δὲ ἐν τῇ πυρᾷ καὶ\nοἴκημα ἑκατόμπεδον ἐκ ξύλων κἀνταῦθα κλίνας ὑπεστόρεσε καὶ\nκατεκλίθη ἐνταῦθα αὐτός τε μετὰ καὶ τῆς γυναικὸς\nαὐτοῦ καὶ αἱ παλλακίδες ἐν ταῖς ἄλλαις\nκλίναις. τοὺς γὰρ τρεῖς υἱοὺς καὶ δύο θυγατέρας ὁρῶν τὰ\nπράγματα κακούμενα προπεπόμφει εἰς Νίνον πρὸς τὸν ἐκεῖ\nβασιλέα, δοὺς αὐτοῖς τρισχίλια χρυσίου τάλαντα· ἐπεστέγασεν\nδὲ τὸ οἴκημα δοκοῖς μεγάλαις τε καὶ παχείαις, ἔπειτα ἐν\nκύκλῳ περιέθηκε πολλὰ ξύλα καὶ παχέα, ὥστε μὴ εἶναι ἔξοδον.\nἐνταῦθα ἐπέθηκεν μὲν χρυσίου μυριάδας χιλίας, ἀργυρίου δὲ\nμυρίας μυριάδας ταλάντων καὶ ἱμάτια καὶ πορφύρας καὶ στολὰς\nπαντοδαπάς. ἔπειτα ὑφάψαι ἐκέλευσε τὴν πυράν, καὶ ἐκαίετο\nπεντεκαίδεκα ἡμέραις. οἳ δὲ ἐθαύμαζον ὁρῶντες τὸν καπνὸν\nκαὶ ἐδόκουν αὐτὸν θυσίας ἐπιτελεῖν· ταῦτα δὲ μόνοι ᾔδεσαν\nοἱ εὐνοῦχοι. ὁ μὲν οὖν Σαρδανάπαλλος ἐκτόπως ἡδυπαθήσας ὡς\nἐνῆν γενναίως ἐτελεύτησεν.\nΚλέαρχος δὲ περὶ τοῦ Περσῶν βασιλέως διηγούμενος (FHG\nII 305) ὅτι ‘τοῖς αὐτῷ πορίσασιν ἡδύ τι βρῶμα ἆθλα ἐτίθει ... νοῦν οὐκ ἔχων· τοῦτο γάρ\nἐστιν ὁ λεγόμενος, οἶμαι, Διὸς ἅμα καὶ βασιλέως ἐγκέφαλος·\nὅθεν ὁ πάντων εὐδαιμονέστατος Σαρδανάπαλλος, ὁ παρ’ ὅλον\nτὸν βίον τιμήσας τὰς ἀπολαύσεις, καὶ τελευτήσας δείκνυσιν\nἐν τῷ τοῦ μνήματος τύπῳ τοῖς δακτύλοις οἵου καταγέλωτός\nἐστιν ἄξια τὰ τῶν ἀνθρώπων πράγματα, οὐκ ἄξια ὄντα ψόφου\nδακτύλων, ὃν πεποίηται ποιούμενος δὶς ἐν χορῷ ἡ περὶ τὰ\nλοιπὰ σπουδή. φαίνεται οὖν οὐκ ἄπρακτος γενόμενος\nΣαρδανάπαλλος· καὶ γὰρ ἐπιγέγραπται αὐτοῦ τῷ μνήματι·\n‘Σαρδανάπαλλος Ἀνακυνδαράξεω Ἀγχιάλην ἔδειμε καὶ Ταρσὸν μιῇ\nἡμέρῃ, ἀλλὰ νῦν τέθνηκεν.’ Ἀμύντας δὲ ἐν τρίτῳ Σταθμῶν\n(scr. Al. M. p. 136) ἐν τῇ Νίνῳ φησὶν εἶναι\nχῶμα ὑψηλόν, ὅπερ κατασπάσαι Κῦρον ἐν τῇ πολιορκίᾳ\nἀντιχωννύντα τῇ πόλει. λέγεσθαι δὲ τὸ χῶμα τοῦτ’ εἶναι\nΣαρδαναπάλλου τοῦ βασιλεύσαντος Νίνου, ἐφ’ οὗ καὶ\nἐπιγεγράφθαι ἐν στήλῃ λιθίνῃ Χαλδαικοῖς γράμμασιν ὃ\nμετενεγκεῖν Χοιρίλον (epic. I 309 Ki) ἔμμετρον\nποιήσαντα. εἶναι δὲ τοῦτο· ‘ἐγὼ δὲ ἐβασίλευσα καὶ ἄχρι\nἑώρων τοῦ ἡλίου τὸ φῶς, ἔπιον, ἔφαγον,\nἠφροδισίασα, εἰδὼς τόν τε χρόνον ὄντα βραχὺν ὃν ζῶσιν οἱ\nἄνθρωποι καὶ τοῦτον πολλὰς ἔχοντα μεταβολὰς καὶ\nκαποπαθείας, καὶ ὧν ἂν καταλίπω ἀγαθῶν ἄλλοι ἕξουσι τὰς\nἀπολαύσεις. διὸ κἀγὼ ἡμέραν οὐδεμίαν παρέλιπον τοῦτο\nποιῶν.’ Κλείταρχος δ’ ἐν τῇ τετάρτῃ τῶν\nπερὶ Ἀλέξανδρον (fr. 2 M) γήρᾳ τελευτῆσαί\nφησιν Σαρδανάπαλλον μετὰ τὴν ἀπόπτωσιν τῆς Σύρων ἀρχῆς.\nἈριστόβουλος δ’ (fr. 6) ‘ἐν Ἀγχιάλῃ, ἣν\nἐδείματο, φησί, Σαρδανάπαλλος, Ἀλέξανδρος ἀναβαίνων εἰς\nΠέρσας κατεστρατοπεδεύσατο. καὶ ἦν οὐ πόρρω τὸ τοῦ\nΣαρδαναπάλλου μνημεῖον, ἐφ’ οὗ ἑστάναι τύπον λίθινον\nσυμβεβληκότα τῆς δεξιᾶς χειρὸς τοὺς δακτύλους, ὡς ἂν\nἀποκροτοῦντα. ἐπιγεγράφθαι δ’ αὐτῷ Ἀσσυρίοις γράμμασι·\n‘Σαρδανάπαλλος Ἀνακυνδαράξεω παῖς Ἀγχιάλην καὶ Ταρσὸν\nἔδειμεν ἡμέρῃ μιῇ. ἔσθιε, πῖνε, παῖζε· ὡς τἄλλα τούτου οὐκ\nἄξια,’ τοῦ ἀποκροτήματος ἔοικε λέγειν.\nοὐ μόνος δὲ ὁ Σαρδανάπαλλος διετέθρυπτο, ἀλλὰ καὶ\nΑΝΔΡΟΚΟΤΤΟΣ ὁ Φρύξ. καὶ γὰρ οὗτος ἐνεδύσατο ἀνθινὴν ἐσθῆτα\nκαὶ γυναικὸς εὐπρεπέστερον ἐκοσμεῖτο, ὡς Μνασέας φησὶν ἐν\nτρίτῳ Εὐρώπης (FHG III 152). Κλέαρχος δ’ ἐν\nπέμπτῳ Βίων (FHG II 307) ΣΑΓΑΡΙΝ φησι τὸν\nΜαριανδυνὸν ὑπὸ τρυφῆς σιτεῖσθαι μὲν μέχρι γήρως ἐκ τοῦ τῆς\nτιτθῆς στόματος, ἵνα μὴ μασώμενος πονέσειε, οὐ πώποτε δὲ\nτὴν χεῖρα κατωτέρω τοῦ ὀμφαλοῦ προενέγκασθαι. διὸ καὶ\nἈριστοτέλης Ξενοκράτην τὸν Χαλκηδόνιον σκώπτων ὅτι οὐρῶν οὐ\nπροσῆγε τὴν χεῖρα τῷ αἰδοίῳ ἔλεγεν (Eur. Hipp.\n317)· χεῖρες μὲν ἁγναί, φρὴν δ’ ἔχει μίασμά τι. Κτησίας δὲ ἱστορεῖ (fr. 52 M) ΑΝΝΑΡΟΝ\nτὸν βασιλέως ὕπαρχον καὶ τῆς Βαβυλωνίας\nδυναστεύσαντα στολῇ χρῆσθαι γυναικείᾳ καὶ κόσμῳ, καὶ ὅτι\nβασιλέως δούλῳ ὄντι αὐτῷ εἰς τὸ δεῖπνον εἰσῄεσαν πεντήκοντα\nκαὶ ἑκατὸν ψάλλουσαι καὶ ᾄδουσαι γυναῖκες.\nἔψαλλον δὲ αὗται καὶ ᾖδον ἐκείνου δειπνοῦντος· Φοῖνιξ δ’ ὁ\nΚολοφώνιος ποιητὴς περὶ ΝΙΝΟΥ λέγων ἐν τῷ πρώτῳ τῶν Ἰάμβων\nφησίν (chol. p. 141)· ἀνὴρ Νίνος τις ἐγένετ᾽, ὡς ἐγὼ ᾽κούω,Ἀσσύριος· ὅστις εἶχε χρυσίου πόντον,τάλαντα πολλῷ πλέονα Κασπίης ψάμμου·ὃς οὐκ ἴδ’ ἀστέρ’ οὐδιζωνεδιζητο,οὐ παρ’ μάγοισι πῦρ ἱερὸν ἀνέστησεν,ὥσπερ νόμος, ῥάβδοισι τοῦ θεοῦ ψαύων·οὐ μυθηητης, οὐ δικασπόλος κεῖνος,οὐ λεωλογεῖν ἐμάνθαν᾽, οὐκ ἀμιθρῆσαι,ἀλλ’ ἦν ἄριστος ἐσθίειν τε καὶ πίνεινκἠρᾶν, τὰ δ’ ἄλλα πάντα κατὰ πετρῶν ὤθει.ὡς δ’ ἀπέθαν’ ὡνήρ, πᾶσι κατέλιπε ῥῆσιν,ὅκου Νίνος νῦν ἐστι καὶ τὸ σῆμ’ ᾄδει·‘ἄκουσον, εἴτ’ Ἀσσύριος εἴτε καὶ Μῆδοςεἶς ἢ Κόραξος ἢ ἀπὸ τῶν ἄνω λιμνῶνἸνδὸς κομήτης· οὐ γὰρ ἅλια κηρύσσω·ἐγὼ Νίνος πάλαι ποτ’ ἐγενόμην πνεῦμα,νῦν δ’ οὐκ ἔτ’ οὐδέν, ἀλλὰ γῆ πεποίημαι.\nἔχω δ’ ὁκόσον ἔπαισα χὠκόσ’ ἤεισα............ χὠκόσ’ ἠράσθην.τὰ δ’ ὄλβι’ ἡμέων δήιοι συνελθόντεςφέρουσιν, ὥσπερ ὠμὸν ἔριφον αἱ Βάκχαι.ἐγὼ δ’ ἐς Ἅιδην οὔτε χρυσὸν οὔθ’ ἵππονοὔτ’ ἀργυρῆν ἅμαξαν ᾠχόμην ἕλκων·σποδὸς δὲ πολλὴ χὠ μιτρηφόρος κεῖμαι.’\nΘεόπομπος δ’ ἐν πεντεκαιδεκάτῃ Φιλιππικῶν Ἱστοριῶν\n(FHG I 299) ΣΤΡΑΤΩΝΑ φησι τὸν Σιδώνιον\nβασιλέα ὑπερβάλλειν ἡδυπαθείᾳ καὶ τρυφῇ πάντας ἀνθρώπους.\nοἷα γὰρ τοὺς Φαίακας Ὅμηρος (Od.\n8.248) ποιεῖν μεμυθολόγηκεν ἑορτάζοντας καὶ\nπίνοντας καὶ κιθαρῳδῶν καὶ ῥαψῳδῶν ἀκροωμένους, τοιαῦτα καὶ\nὁ Στράτων διετέλει ποιῶν πολὺν χρόνον. καὶ τοσούτῳ μᾶλλον\nἐκείνων παρεκεκινήκει πρὸς τὰς ἡδονάς, ὅσον οἱ μὲν Φαίακες,\nὥς φησιν Ὅμηρος, μετὰ τῶν οἰκείων γυναικῶν καὶ θυγατέρων\nἐποιοῦντο τοὺς πότους, ὁ δὲ Στράτων μετ’ αὐλητρίδων καὶ\nψαλτριῶν καὶ κιθαριστριῶν κατεσκευάζετο τὰς συνουσίας· καὶ\nμετεπέμπετο πολλὰς μὲν ἑταίρας ἐκ Πελοποννήσου, πολλὰς δὲ\nμουσουργοὺς | ἐξ Ἰωνίας, ἑτέρας δὲ παιδίσκας ἐξ ἁπάσης τῆς\nἙλλάδος, τὰς μὲν ᾠδικάς, τὰς δὲ ὀρχηστρικάς, ὧν εἴθιστο\nμετὰ τῶν φίλων ἀγῶνας τιθέναι καὶ μεθ’ ὧν συνουσιάζων\nδιέτριβεν, χαίρων μὲν καὶ\nαὐτὸσ τῷ βίῳ τῷ τοιούτῳ, καὶ\nδοῦλος ὢν φύσει τῶν ἡδονῶν, ἔτι δὲ μᾶλλον πρὸς τὸν Νικοκλέα\nφιλοτιμούμενος. ἐτύγχανον γὰρ ὑπερφιλοτίμως ἔχοντες πρὸς\nἀλλήλους καὶ σπουδάζων ἑκάτερος αὐτὸς ἥδιον καὶ ῥᾳθυμότερον\nποιεῖσθαι τὸν βίον· οἵ γε προῆλθον εἰς τοσαύτην ἅμιλλαν, ὡς\nἡμεῖς ἀκούομεν, ὥστε πυνθανόμενοι παρὰ τῶν ἀφικνουμένων τάς\nτε παρασκευὰς τῶν οἰκιῶν καὶ τὰς πολυτελείας τῶν θυσιῶν τὰς\nπαρ’ ἑκατέρῳ γινομένας ἐφιλονίκουν ὑπερβάλλεσθαι τοῖς\nτοιούτοις ἀλλήλους. ἐσπούδαζον δὲ δοκεῖν εὐδαίμονες εἶναι\nκαὶ μακαριστοί. οὐ μὴν περί γε τὴν τοῦ βίου τελευτὴν\nδιηυτύχησαν, ἀλλ’ ἀμφότεροι βιαίῳ θανάτῳ διεφθάρησαν.’\nἈναξιμένης δ’ ἐν τῷ ἐπιγραφομένῳ Βασιλέων Μεταλλαγαὶ\n(scr. Al. M. p. 38) περὶ τοῦ Στράτωνος τὰ\nαὐτὰ ἱστορήσας διημιλλῆσθαί φησιν αὐτὸν Νικοκλεῖ τῷ τῆς ἐν\nΚύπρῳ Σαλαμῖνος βασιλεύσαντι ἐσπουδακότι περὶ τρυφὴν καὶ\nἀσέλγειαν, ἀποθανεῖν τ’ ἀμφοτέρους βιαίως.\nἐν δὲ τῇ αʹ τῶν Φιλιππικῶν Θεόπομπος περὶ\nΦιλίππου λέγων φησίν (FHG I 283)· ‘καὶ\nτριταῖος εἰς Ὀνόκαρσιν ἀφικνεῖται, χωρίον τι τῆς Θρᾴκης\nἄλσος ἔχον πολὺ κατεσκευασμένον καλῶς καὶ πρὸς τὸ\nἐνδιαιτηθῆναι κεχαρισμένον ἄλλως τε καὶ τὴν θερινὴν ὥραν.\nἦν γὰρ καὶ τῶν ὑπὸ ΚΟΤΥΟΣ προκριθέντων, ὃς ἁπάντων τῶν\nβασιλέων τῶν ἐν τῇ Θρᾴκῃ γεγενημένων μάλιστα πρὸς\nἡδυπαθείας καὶ τρυφὰς ὥρμησε, καὶ περιιὼν τὴν χώραν ὅπου\nκατίδοι τόπους δένδρεσι συσκίους καὶ καταρρύτους ὕδασι,\nτούτους κατεσκεύασεν ἑστιατόρια· καὶ\nφοιτῶν εἰς ἑκάστους ὁπότε τύχοι θυσίας τε τοῖς θεοῖς\nἐποιεῖτο καὶ συνῆν μετὰ τῶν ὑπάρχων, εὐδαίμων καὶ\nμακαριστὸς ὢν ἕως εἰς τὴν Ἀθηνᾶν βλασφημεῖν καὶ πλημμελεῖν\nἐπεχείρησεν.’ διηγεῖταί τε ἑξῆς ὁ συγγραφεὺς ὅτι δεῖπνον\nκατεσκεύασεν ὁ Κότυς ὡς γαμουμένης αὐτῷ τῆς Ἀθηνᾶς καὶ\nθάλαμον κατασκευάσας ἀνέμενεν μεθύων τὴν θεόν. ἤδη δ᾽\nἔκφρων γενόμενος ἔπεμπέ τινα τῶν δορυφόρων ὀψόμενον εἰ\nπαραγέγονεν ἡ θεὸς εἰς τὸν θάλαμον. ἀφικομένου δ’ ἐκείνου\nκαὶ εἰπόντος μηδένα εἶναι ἐν τῷ θαλάμῳ, τοξεύσας τοῦτον\nἀπέκτεινεν καὶ ἄλλον δεύτερον ἐπὶ τοῖς αὐτοῖς, ἕως ὁ τρίτος\nσυνεὶς παραγενομένην ἔφη πάλαι τὴν θεὸν αὐτὸν ἀναμένειν. ὁ\nδὲ βασιλεὺς οὗτός ποτε καὶ ζηλοτυπήσας τὴν αὑτοῦ γυναῖκα\nταῖς αὑτοῦ χερσὶν ἀνέτεμε τὴν ἄνθρωπον ἀπὸ τῶν αἰδοίων\nἀρξάμενος.\nἐν δὲ τῇ τρισκαιδεκάτῃ τῶν Φιλιππικῶν περὶ ΧΑΒΡΙΟΥ τοῦ\nἈθηναίων στρατηγοῦ ἱστορῶν φησιν (ibid.\n297)· ‘οὐ δυνάμενος δὲ ζῆν ἐν τῇ πόλει τὰ μὲν διὰ\nτὴν ἀσέλγειαν καὶ διὰ τὴν πολυτέλειαν τὴν αὑτοῦ τὴν περὶ\nτὸν βίον, τὰ δὲ διὰ τοὺς Ἀθηναίους ἅπασι γάρ εἰσι χαλεποί·\nδιὸ καὶ εἵλοντο αὐτῶν οἱ ἔνδοξοι ἔξω τῆς πόλεως καταβιοῦν,\nἸφικράτης μὲν ἐν Θρᾴκῃ, Κόνων δ’ ἐν Κύπρῳ, Τιμόθεος δ’ ἐν\nΛέσβῳ, Χάρης δ’ ἐν Σιγείῳ, καὶ αὐτὸς ὁ Χαβρίας ἐν Αἰγύπτῳ.’\nκαὶ περὶ τοῦ Χάρητος ἐν τῇ πέμπτῃ καὶ τεσσαρακοστῇ φησιν\n(ibid. 318)· ‘Χάρητός τε νωθροῦ τε ὄντος\nκαὶ βραδέος, καίτοι γε καὶ πρὸς τρυφὴν ἤδη ζῶντος· ὅς γε\nπεριήγετο στρατευόμενος αὐλητρίδας\nκαὶ ψαλτρίας καὶ πεζὰς ἑταίρας, καὶ τῶν χρημάτων τῶν\nεἰσφερομένων εἰς τὸν πόλεμον τὰ μὲν εἰς ταύτην τὴν ὕβριν\nἀνήλισκε, τὰ δ’ αὐτοῦ κατέλειπεν Ἀθήνησιν τοῖς τε λέγουσιν\nκαὶ τὰ ψηφίσματα γράφουσιν καὶ τῶν ἰδιωτῶν τοῖς\nδικαζομένοις· ἐφ’ οἷς ὁ δῆμος ὁ τῶν Ἀθηναίων οὐδεπώποτε\nἠγανάκτησεν, ἀλλὰ διὰ ταῦτα καὶ μᾶλλον αὐτὸν ἠγάπα τῶν\nπολιτῶν, καὶ δικαίως· καὶ γὰρ αὐτοὶ τοῦτον τὸν τρόπον ἔζων,\nὥστε τοὺς μὲν νέους ἐν τοῖς αὐλητριδίοις καὶ παρὰ ταῖς\nἑταίραις διατρίβειν, τοὺς δὲ μικρὸν ἐκείνων πρεσβυτέρους ἐν\nπότοις καὶ κύβοις καὶ ταῖς τοιαύταις ἀσωτίαις,\nτὸν δὲ δῆμον ἅπαντα πλείω καταναλίσκειν εἰς τὰς κοινὰς\nἑστιάσεις καὶ κρεανομίας ἤπερ εἰς τὴν τῆς πόλεως\nδιοίκησιν.’ ἐν δὲ τῷ ἐπιγραφομένῳ τοῦ Θεοπόμπου συγγράμματι\nπερὶ τῶν ἐκ Δελφῶν συληθέντων Χρημάτων (ibid.\n308) ‘Χάρητι, φησί, τῷ Ἀθηναίῳ διὰ Λυσάνδρου\nτάλαντα ἑξήκοντα. ἀφ’ ὧν ἐδείπνισεν Ἀθηναίους ἐν τῇ ἀγορᾷ\nθύσας τὰ ἐπινίκια τῆς γενομένης μάχης πρὸς τοὺς Φιλίππου\nξένους.’ ὧν ἡγεῖτο μὲν Ἀδαῖος ὁ Ἀλεκτρυὼν ἐπικαλούμενος·\nπερὶ οὗ καὶ Ἡρακλείδης ὁ τῶν κωμῳδιῶν ποιητὴς μέμνηται\nοὕτως (II 435 K)· Ἀλεκτρυόνα τὸν τοῦ Φιλίππου παραλαβὼνἀωρὶ κοκκύζοντα καὶ πλανώμενονκατέκοψεν· οὐ γὰρ εἶχεν οὐδέπω λόφον.\nἕνα κατακόψας μάλα συχνοὺς ἐδείπνισενΧάρης Ἀθηναίων τόθ᾽· ὡς γενναῖος ἦν. τὰ αὐτὰ ἱστορεῖ καὶ Δοῦρις (FHG II\n470).\nἸδομενεὺς δέ φησι (ibid. 491) καὶ τοὺς\nΠΕΙΣΙΣΤΡΑΤΙΔΑΣ Ἱππίαν καὶ Ἵππαρχον εὑρεῖν θαλίας καὶ\nκώμους· διὸ καὶ ἵππων καὶ ἑτέρων πολλῶν ἐπιπολάσαι τὸ\nπλῆθος παρ’ αὐτοῖς· ὅθεν βαρεῖαν αὐτῶν γενέσθαι τὴν ἀρχήν.\nκαίτοι ὁ πατὴρ αὐτῶν Πεισίστρατος μετρίως ἐχρῆτο ταῖς\nἡδοναῖς· ὅς γε οὐδ’ ἐν τοῖς χωρίοις οὐδ’ ἐν τοῖς κήποις\nφύλακας καθίστα, ὡς Θεόπομπος ἱστορεῖ ἐν τῇ πρώτῃ καὶ\nεἰκοστῇ (FHG I 303), ἀλλ’ εἴα τὸν βουλόμενον\nεἰσιόντα ἀπολαύειν καὶ λαμβάνειν ὧν δεηθείη· ὅπερ ὕστερον\nἐποίησε καὶ ΚΙΜΩΝ μιμησάμενος ἐκεῖνον. περὶ οὗ καὶ αὐτοῦ\nἱστορῶν ἐν τῇ δεκάτῃ τῶν Φιλιππικῶν ὁ Θεόπομπός φησι\n(ibid. 293)· ‘Κίμων ὁ Ἀθηναῖος ἐν τοῖς\nἀγροῖς καὶ τοῖς κήποις οὐδένα τοῦ καρποῦ καθίστα φύλακα,\nὅπως οἱ βουλόμενοι τῶν πολιτῶν εἰσιόντες ὀπωρίζωνται καὶ\nλαμβάνωσιν εἴ τινος δέοιντο τῶν ἐν τοῖς χωρίοις. ἔπειτα τὴν\nοἰκίαν παρεῖχε κοινὴν ἅπασι· καὶ δεῖπνον αἰεὶ εὐτελὲς\nπαρασκευάζεσθαι πολλοῖς ἀνθρώποις καὶ τοὺς ἀπόρους\nπροσιόντας τῶν Ἀθηναίων εἰσιόντας δειπνεῖν. ἐθεράπευεν δὲ\nκαὶ τοὺς καθ’ ἑκάστην ἡμέραν αὐτοῦ τι δεομένους, καὶ\nλέγουσιν ὡς περιήγετο μὲν ἀεὶ νεανίσκους δύ’ ἢ τρεῖς\nἔχοντας κέρματα τούτοις τε διδόναι\nπροσέταττεν, ὁπότε τις προσέλθοι αὐτοῦ δεόμενος. καί φασι\nμὲν αὐτὸν καὶ εἰς ταφὴν εἰσφέρειν. ποιεῖν δὲ καὶ τοῦτο\nπολλάκις, ὁπότε τῶν πολιτῶν τινα ἴδοι κακῶς ἠμφιεσμένον,\nκελεύειν αὐτῷ μεταμφιέννυσθαι τῶν νεανίσκων τινὰ τῶν\nσυνακολουθούντων αὐτῷ. ἐκ δὴ τούτων ἁπάντων ηὐδοκίμει καὶ\nπρῶτος ἦν τῶν πολιτῶν.’ ὁ δὲ Πεισίστρατος καὶ ἐν πολλοῖς\nβαρὺς ἐγένετο, ὅτου καὶ τὸ Ἀθήνησι τοῦ Διονύσου πρόσωπον\nἐκείνου τινές φασιν εἰκόνα.\nΠΕΡΙΚΛΕΑ δὲ τὸν Ὀλύμπιόν φησιν Ἡρακλείδης ὁ Ποντικὸς ἐν τῷ\nπερὶ Ἡδονῆς ὡς ἀπήλλαξεν ἐκ τῆς οἰκίας τὴν γυναῖκα καὶ τὸν\nμεθ’ ἡδονῆς βίον προείλετο ᾤκει τε μετ’ Ἀσπασίας τῆς ἐκ\nΜεγάρων ἑταίρας καὶ τὸ πολὺ μέρος τῆς οὐσίας εἰς ταύτην\nκατανάλωσε. ΘΕΜΙΣΤΟΚΛΗΣ δὲ οὔπω Ἀθηναίων μεθυσκομένων οὐδ᾽\nἑταίραις χρωμένων ἐκφανῶς τέθριππον ζεύξας ἑταιρίδων διὰ\nτοῦ Κεραμεικοῦ πληθύοντος ἑωθινὸς ἤλασεν. ἀμφιβόλως δ’ αὐτὸ\nεἴρηκεν ὁ Ἰδομενεύς, εἴτε ἑταίρας τέτταρας συνυπέζευξεν ὡς\nἵππους εἴτ’ ἀνεβίβασεν αὐτὰς ἐπὶ τὸ τέθριππον. Πόσσις δ’ ἐν\nτρίτῳ Μαγνητικῶν (FHG IV 483) τὸν Θεμιστοκλέα\nφησὶν ἐν Μαγνησίᾳ τὴν στεφανηφόρον ἀρχὴν ἀναλαβόντα θῦσαι\nἈθηνᾷ καὶ τὴν ἑορτὴν Παναθήναια ὀνομάσαι καὶ Διονύσῳ\nΧοοπότῃ θυσιάσαντα καὶ τὴν Χοῶν ἑορτὴν αὐτόθι καταδεῖξαι.\nΚλέαρχος δὲ ἐν πρώτῳ περὶ Φιλίας (FHG II 313)\nτὸν Θεμιστοκλέα φησὶ τρίκλινον οἰκοδομησάμενον\nπερικαλλέστατον ἀγαπᾶν ἂν ἔφησεν, εἰ τοῦτον\nφίλων πληρώσειεν.\nΧαμαιλέων δ’ ὁ Ποντικὸς ἐν τῷ περὶ Ἀνακρέοντος (fr.\n11 Koep) προθεὶς τὸ ξανθῇ δ’ Εὐρυπύλῃ μέλειὁ περιφόρητος Ἀρτέμων, τὴν προσηγορίαν ταύτην λαβεῖν τὸν ΑΡΤΕΜΩΝΑ διὰ τὸ\nτρυφερῶς βιοῦντα περιφέρεσθαι ἐπὶ κλίνης. καὶ γὰρ Ἀνακρέων\nαὐτὸν ἐκ πενίας εἰς τρυφὴν ὁρμῆσαί φησιν ἐν τούτοις\n(fr. 21 B4)· πρὶν μὲν ἔχων βερβέριον καλύμματ’ ἐσφηκωμένακαὶ ξυλίνους ἀστραγάλους ἐν ὠσὶ καὶ ψιλὸν περὶπλευρῇσι ..... βοός,νεόπλυτον εἴλυμα κακῆς ἀσπίδος, ἀρτοπώλισινκἀθελοπόρνοισιν ὁμιλέων ὁ πονηρὸς Ἀρτέμων,κίβδηλον εὑρίσκων βίον,πολλὰ μὲν ἐν δουρὶ τιθεὶς αὐχένα, πολλὰ δ’ ἐν\nτροχῷ,πολλὰ δὲ νῶτα σκυτίνῃ μάστιγι θωμιχθείς, κόμηνπώγωνά τ’ ἐκτετιλμένος· νῦν δ’ ἐπιβαίνει σατινέων, χρύσεα φορέων\nκαθέρματα, πάις Κύκης, καὶ σκιαδίσκην ἐλεφαντίνην φορεῖγυναιξὶν αὕτως ...\nπερὶ δὲ τοῦ καλοῦ ΑΛΚΙΒΙΑΔΟΥ Σάτυρος ἱστορῶν (FHG III\n160) ‘λέγεται, φησίν, ὅτι ἐν Ἰωνίᾳ μὲν ὢν\nἸώνων ἐφαίνετο τρυφερώτερος, ἐν Θήβαις δὲ\nσωμασκῶν καὶ γυμναζόμενος τῶν Θηβαίων αὐτῶν μᾶλλον\nΒοιώτιος, ἐν Θετταλίᾳ δὲ ἱπποτροφῶν καὶ ἡνιοχῶν τῶν Ἀλευαδῶν ἱππικώτερος, ἐν Σπάρτῃ δὲ\nκαρτερίαν καὶ ἀφέλειαν ἐπιτηδεύων ἐνίκα τοὺς Λάκωνας,\nὑπερῆρεν δὲ καὶ τὴν τῶν Θρᾳκῶν ἀκρατοποσίαν. τὴν δὲ αὑτοῦ\nγυναῖκα πειρῶν ὡς ἕτερος ἔπεμψεν αὐτῇ χιλίους Δαρεικούς.\nκάλλιστος δὲ ὢν τὴν μορφὴν κόμην τε ἔτρεφεν ἐπὶ πολὺ τῆς\nἡλικίας καὶ ὑποδήματα παρηλλαγμένα ἐφόρει, ἃ ἀπ’ αὐτοῦ\nἈλκιβιάδες καλεῖται. ὅτε δὲ χορηγοίη πομπεύων ἐν πορφυρίδι\nεἰσιὼν εἰς τὸ θέατρον, ἐθαυμάζετο οὐ μόνον ὑπὸ τῶν ἀνδρῶν\nἀλλὰ καὶ ὑπὸ τῶν γυναικῶν. διὸ καὶ Ἀντισθένης ὁ Σωκρατικὸς\nὡς δὴ αὐτὸς αὐτόπτης γεγονὼς τοῦ Ἀλκιβιάδου ἰσχυρὸν αὐτὸν\nκαὶ ἀνδρώδη καὶ ἀπαίδευτον καὶ τολμηρὸν καὶ ὡραῖον ἐφ᾽\nἡλικίας πάσησ γενέσθαι φησίν. εἰς δὲ τὰς\nἀποδημίας ὁπότε στέλλοιτο, τέσσαρσι τῶν συμμαχίδων πόλεων\nὥσπερ θεραπαίναις ἐχρῆτο. σκηνὴν μὲν γὰρ αὐτῷ Περσικὴν\nἔπησσον Ἐφέσιοι, τροφὴν δὲ τοῖς ἵπποις αὐτοῦ Χῖοι παρεῖχον,\nἱερεῖα δὲ παρίστασαν εἰς τὰς θυσίας καὶ κρεανομίας\nΚυζικηνοί, Λέσβιοι δὲ οἶνον παρεῖχον καὶ τὰ ἄλλα τὰ πρὸς\nτὴν καθ’ ἡμέραν δίαιταν. ἀφικόμενος δ’ Ἀθήνησιν ἐξ Ὀλυμπίας\nδύο πίνακας ἀνέθηκεν, Ἀγλαοφῶντος γραφήν· ὧν ὃ μὲν εἶχεν\nὈλυμπιάδα καὶ Πυθιάδα στεφανούσας αὐτόν, ἐν δὲ θατέρῳ Νεμέα\nἦν καθημένη καὶ ἐπὶ τῶν γονάτων αὐτῆς Ἀλκιβιάδης, καλλίων\nφαινόμενος τῶν γυναικείων προσώπων. καὶ στρατηγῶν δὲ ἔτι\nκαλὸς εἶναι ἤθελεν· ἀσπίδα γοῦν εἶχεν\nἐκ χρυσοῦ καὶ ἐλέφαντος πεποιημένην, ἐφ’ ἧς ἦν ἐπίσημον\nἜρως κεραυνὸν ἠγκυλημένος. ἐπικωμάσας δέ ποτε ὡς Ἄνυτον\nἐραστὴν ὄντα καὶ πλούσιον, συνεπικωμάζοντος αὐτῷ τῶν\nἑταίρων ἑνὸς Θρασύλλου (τῶν πενήτων δ’ οὗτος ἦν), προπιὼν\nτῷ Θρασύλλῳ τὰ ἡμίση τῶν ποτηρίων τῶν ἐπὶ τῷ κυλικείῳ\nπροκειμένων ἐκέλευσε τοὺς ἀκολούθους ἀποφέρειν πρὸς τὸν\nΘράσυλλον· εἶθ’ οὕτω φιλοφρονησάμενος τὸν Ἄνυτον\nἀπηλλάσσετο. ὁ δὲ Ἄνυτος πάνυ ἐλευθερίως καὶ ἐρωτικῶς,\nλεγόντων τινῶν ὡς ἀγνώμονα εἴη πεποιηκὼς Ἀλκιβιάδης, ‘οὐ μὰ\nΔί᾽, ἔφη, ἀλλ’ εὐγνώμονα· ἔχων ἐξουσίαν ἅπαντα λαβεῖν τὰ\nἡμίση κατέλιπεν.’\nΛυσίας δὲ ὁ ῥήτωρ περὶ τῆς τρυφῆς αὐτοῦ λέγων φησίν\n(fr. 8 Tur)· ‘ἐκπλεύσαντες γὰρ κοινῇ\nἈξίοχος καὶ Ἀλκιβιάδης εἰς Ἑλλήσποντον ἔγημαν ἐν Ἀβύδῳ δύο\nὄντε Μεδοντίδα τὴν Ἀβυδηνὴν καὶ ξυνῳκείτην. ἔπειτα αὐτοῖν\nγίνεται θυγάτηρ, ἣν οὐκ ἔφαντο δύνασθαι γνῶναι ὁποτέρου\nεἴη. ἐπεὶ δὲ ἦν ἀνδρὸς ὡραία, ξυνεκοιμῶντο καὶ ταύτῃ, καὶ\nεἰ μὲν χρῷτο καὶ ἔχοι Ἀλκιβιάδης, Ἀξιόχου ἔφασκεν εἶναι\nθυγατέρα· εἰ δὲ Ἀξίοχος, Ἀλκιβιάδου.’ κεκωμῴδηται δὲ καὶ\nὑπὸ Εὐπόλιδος ὡς καὶ ἀκόλαστος πρὸς γυναῖκας ἐν\nΚόλαξιν οὕτως (I 300 K)· Ἀλκιβιάδης ἐκ τῶν γυναικῶν ἐξίτω. Β. τί ληρεῖςοὐκ οἴκαδ’ ἐλθὼν τὴν σεαυτοῦ γυμνάσεις δάμαρτα; καὶ Φερεκράτης δέ φησιν (ib. 194)·\n\nοὐκ ὢν ἀνὴρ γὰρ Ἀλκιβιάδης, ὡς δοκεῖ,ἀνὴρ ἁπασῶν τῶν γυναικῶν ἐστι νῦν. ἐν Σπάρτῃ δὲ ὢν ἔφθειρε τὴν Ἄγιδος τοῦ βασιλέως\nγυναῖκα Τίμαιαν. ἐπιπληττόντων δ’ αὐτῷ τινων οὐκ ἀκρασίας\nἕνεκεν συνελθεῖν ἔφη, ἀλλ’ ἵνα ὁ γενόμενος ἐξ αὐτοῦ\nβασιλεύσῃ τε τῆς Σπάρτης καὶ μηκέτι λέγωνται οἱ βασιλεῖς\nἀφ’ Ἡρακλέους ἀλλ’ ἀπ’ Ἀλκιβιάδου. στρατηγῶν δὲ\nσυμπεριήγετο αὑτῷ τήν τε Λαίδος τῆς Κορινθίας μητέρα\nΤιμάνδραν καὶ Θεοδότην τὴν Ἀττικὴν ἑταίραν.\nμετὰ δὲ τὴν φυγὴν κυρίους Ἀθηναίους ποιήσας τοῦ Ἑλλησπόντου\nκαὶ πλείους τῶν πεντακισχιλίων Πελοποννησίους λαβὼν\nἀνέπεμψεν εἰς τὰς Ἀθήνας. κατιών τε μετὰ ταῦτα εἰς τὴν\nπατρίδα ἐστεφάνωσε τὰς Ἀττικὰς τριήρεις θαλλῷ καὶ μίτραις\nκαὶ ταινίαις, καὶ ἀναψάμενος τὰς αἰχμαλώτους ναῦς\nἠκρωτηριασμένας εἰς διακοσίας ἱππαγωγούς τε ἄγων σκύλων καὶ\nὅπλων Λακωνικῶν καὶ Πελοποννησιακῶν μεστὰς εἰσέπλει. ἡ δὲ\nτριήρης ἐφ’ ἧς αὐτὸς κατέπλει μέχρι μὲν τῶν κλείθρων τοῦ\nΠειραιέως προέτρεχεν ἁλουργοῖς ἱστίοις· ὡς δ’ ἐντὸς ἦν καὶ\nτὰς κώπας ἔλαβον οἱ ἐρέται, Χρυσόγονος μὲν ηὔλει τὸ\nτριηρικὸν ἐνδεδυκὼς τὴν Πυθικὴν στολήν, Καλλιππίδης δ’ ὁ\nτραγῳδὸς ἐκέλευε τὴν ἀπὸ τῆς σκηνῆς στολὴν ἠμφιεσμένος. διὸ\nκαὶ χαριέντως εἶπέν τις· ‘οὔτ’ ἂν δύο Λυσάνδρους ὑπήνεγκεν\nἡ Σπάρτη οὔτ’ ἂν δύ’ Ἀλκιβιάδας Ἀθῆναι.’ ἐμιμεῖτο δὲ\nἈλκιβιάδης τὸν Παυσανίου μηδισμὸν καὶ καθομιλῶν Φαρνάβαζον τὴν Περσικὴν ἐνεδύετο στολὴν\nκαὶ τὴν Περσικὴν ἔμαθε φωνήν, καθάπερ καὶ Θεμιστοκλῆς.\nΔοῦρις δ’ ἐν τῇ δευτέρᾳ καὶ εἰκοστῇ τῶν Ἱστοριῶν (FHG\nII 477) ‘Παυσανίας μέν, φησίν, ὁ τῶν Σπαρτιατῶν\nβασιλεὺς καταθέμενος τὸν πάτριον τρίβωνα τὴν Περσικὴν\nἐνεδύετο στολήν. ὁ δὲ Σικελίας τύραννος Διονύσιος ξυστίδα\nκαὶ χρυσοῦν στέφανον ἐπὶ περόνῃ μετελάμβανε τραγικόν.\nἈλέξανδρος δ’ ὡς τῆς Ἀσίας ἐκυρίευσεν Περσικαῖς ἐχρῆτο\nστολαῖς. ΔΗΜΗΤΡΙΟΣ δὲ πάντας ὑπερέβαλεν· τὴν μὲν γὰρ\nὑπόδεσιν ἣν εἶχεν κατεσκεύαζεν ἐκ πολλοῦ δαπανήματος· ἦν\nγὰρ κατὰ μὲν τὸ σχῆμα τῆς ἐργασίας σχεδὸν ἐμβάτης πίλημα\nλαμβάνων τῆς πολυτελεστάτης πορφύρας· τούτῳ δὲ χρυσοῦ\nπολλὴν ἐνύφαινον ποικιλίαν ὀπίσω καὶ ἔμπροσθεν ἐνιέντες οἱ\nτεχνῖται. αἱ δὲ χλαμύδες αὐτοῦ ἦσαν ὄρφνινον ἔχουσαι τὸ\nφέγγος τῆς χρόας, τὸ δὲ πᾶν ὁ πόλος ἐνύφαντο χρυσοῦς\nἀστέρας ἔχων καὶ τὰ δώδεκα ζῴδια. μίτρα δὲ χρυσόπαστος ἦν,\nἣ καυσίαν ἁλουργῆ οὖσαν ἔσφιγγεν, ἐπὶ τὸ\nνῶτον φέρουσα τὰ τελευταῖα καταβλήματα τῶν ὑφασμάτων.\nγινομένων δὲ τῶν Δημητρίων Ἀθήνησιν ἐγράφετο ἐπὶ τοῦ\nπροσκηνίου ἐπὶ τῆς Οἰκουμένης ὀχούμενος.’\nΝύμφις δ’ ὁ Ἡρακλεώτης ἐν ἕκτῳ τῶν περὶ τῆς πατρίδος\n(FHG III 15) ‘ΠΑΥΣΑΝΙΑΣ, φησίν, ὁ περὶ\nΠλαταιὰς νικήσας Μαρδόνιον, τὰ τῆς Σπάρτης ἐξελθὼν νόμιμα\nκαὶ εἰς ὑπερηφανίαν ἐπιδοὺς περὶ Βυζάντιον διατρίβων τὸν χαλκοῦν κρατῆρα τὸν\nἀνακείμενον τοῖς θεοῖς τοῖς ἐπὶ τοῦ στόματος ἱδρυμένοις, ὃν\nἔτι καὶ νῦν εἶναι συμβαίνει, ἐτόλμησεν ἐπιγράψαι ὡς αὐτὸς\nἀναθείη, ὑποθεὶς τόδε τὸ ἐπίγραμμα, διὰ τὴν τρυφὴν καὶ\nὑπερηφανίαν ἐπιλαθόμενος αὑτοῦ· μνᾶμ’ ἀρετᾶς ἀνέθηκε Ποσειδάωνι ἄνακτιΠαυσανίας, ἄρχων Ἑλλάδος εὐρυχόρου,πόντου ἐπ’ Εὐξείνου, Λακεδαιμόνιος γένος, υἱὸςΚλεομβρότου, ἀρχαίας Ἡρακλέος γενεᾶς.’\nἐτρύφησεν δὲ καὶ ΦΑΡΑΞ ὁ Λακεδαιμόνιος, ὡς Θεόπομπος ἐν τῇ\nτεσσαρακοστῇ ἱστορεῖ (FHG I 314)· καὶ ταῖς\nἡδοναῖς οὕτως ἀσελγῶς ἐχρήσατο καὶ χύδην ὥστε πολὺ μᾶλλον\nδιὰ τὴν αἰτίαν ταύτην αὐτὸν ὑπολαμβάνεσθαι Σικελιώτην ἢ διὰ\nτὴν πατρίδα Σπαρτιάτην. ἐν δὲ τῇ νβʹ φησὶν\n(ibid. 322) ὡς ΑΡΧΙΔΑΜΟΣ ὁ Λάκων ἀποστὰς\nτῆς πατρίου διαίτης συνηθίσθη ξενικῶς καὶ μαλακῶς· διόπερ\nοὐκ ἠδύνατο τὸν οἴκοι βίον ὑπομένειν, ἀλλ’ ἐσπούδαζεν αἰεὶ\nδι’ ἀκρασίαν ἔξω διατρίβειν. καὶ Ταραντίνων πρεσβευσαμένων\nπερὶ συμμαχίας ἔσπευσε συνεξελθεῖν αὐτοῖς βοηθός· κἀκεῖ\nγενόμενος καὶ ἐν τῷ πολέμῳ ἀποθανὼν οὐδὲ ταφῆς κατηξιώθη,\nκαίτοι Ταραντίνων πολλὰ χρήματα ὑποσχομένων τοῖς πολεμίοις\nὑπὲρ τοῦ ἀνελέσθαι αὐτοῦ τὸ σῶμα. Φύλαρχος δὲ ἐν τῇ\nιʹ τῶν Ἱστοριῶν (ib. 338) Θρᾳκῶν\nφησι τῶν καλουμένων Κροβύζων βασιλέα γενέσθαι ΙΣΑΝΘΗΝ,\nτρυφῇ πάντας τοὺς καθ’ ἑαυτὸν ὑπερβαλλόμενον. ἦν δὲ καὶ\nπλούσιος καὶ καλός. ἐν δὲ τῇ δευτέρᾳ καὶ εἰκοστῇ ὁ αὐτὸς\n(ib. 345) ΠΤΟΛΕΜΑΙΟΝ φησι τὸν δεύτερον Αἰγύπτου βασιλεύσαντα, πάντων σεμνότατον\nγενόμενον τῶν δυναστῶν καὶ παιδείας εἴ τινα καὶ ἄλλον καὶ\nαὐτὸν ἐπιμεληθέντα οὕτως ἐξαπατηθῆναι τὴν διάνοιαν καὶ\nδιαφθαρῆναι ὑπὸ τῆς ἀκαίρου τρυφῆς ὥστε τὸν πάντα χρόνον\nὑπολαβεῖν βιώσεσθαι καὶ λέγειν ὅτι μόνος εὕροι τὴν\nἀθανασίαν. κατατεινόμενον οὖν ὑπὸ ποδάγρας πλείους ἡμέρας,\nὥς ποτ’ οὖν ἐρράισεν καὶ κατεῖδεν διά τινων ὑπολαμπάδων\nτοὺς Αἰγυπτίους παρὰ τὸν ποταμὸν ἀριστοποιουμένους καὶ τὰ\nτυχόντα προσφερομένους ἐπί τε τῆς ἄμμου χύδην ἐρριμμένους,\nεἶπεν· ‘ὦ τάλας ἐγώ, τὸ μηδὲ τούτων ἕνα γενέσθαι.’\nπερὶ δὲ ΚΑΛΛΙΟΥ καὶ τῶν τούτου κολάκων φθάνομεν καὶ\nπρότερον εἰπόντες· ἀλλ’ ἐπεὶ καινῶς Ἡρακλείδης ὁ Ποντικὸς\nἐν τῷ περὶ Ἡδονῆς ἱστορεῖ περὶ αὐτοῦ, ἄνωθεν ἀναλαβὼν\nδιηγήσομαι. ‘ὅτε τὸ πρῶτον εἰς Εὔβοιαν ἐστράτευσαν οἱ\nΠέρσαι, τότε, ὥς φασιν, Ἐρετριεὺς ἀνὴρ Διόμνηστος κύριος\nἐγένετο τῶν τοῦ στρατηγοῦ χρημάτων. ἔτυχεν γὰρ ἐν τῷ ἀγρῷ\nτῷ ἐκείνου σκηνῶν καὶ τὰ χρήματα εἰς οἴκημά τι θέμενος τῆς\nοἰκίας. τελευτησάντων δὲ πάντων διέλαθεν ἔχων ὁ Διόμνηστος\nτὸ χρυσίον. ἐπεὶ δὲ πάλιν ὁ τῶν Περσῶν βασιλεὺς ἀπέστειλεν\nεἰς τὴν Ἐρέτριαν στράτευμα, προστάξας ἀνάστατον\nγενέσθαι ποιῆσαι τὴν πόλιν, εἰκότως ὑπεξετίθεντο ὅσοι χρημάτων ηὐπόρουν. οἱ οὖν\nκαταλελειμμένοι τῆς τοῦ Διομνήστου οἰκίας παρ’ Ἱππόνικον\nτὸν Καλλίου τὸν Ἄμμωνα ἐπικαλούμενον ὑπεξέθεντο τὰ χρήματα\nεἰς τὰς Ἀθήνας, καὶ ἀνασκευασθέντων ὑπὸ τῶν Περσῶν ἁπάντων\nτῶν Ἐρετριέων κατέσχον οὗτοι τὰ χρήματα πολλὰ\nὄντα. ὥστε Ἱππόνικος ὁ ἀπ’ ἐκείνου γεγονὼς τοῦ τὴν\nπαρακαταθήκην λαβόντος ᾔτησεν Ἀθηναίους ποτὲ ἐν ἀκροπόλει\nτόπον ἵν’ οἰκοδομήσηται τοῖς χρήμασιν ὅπου κείσεται,\nλέγων ὡς οὐκ ἀσφαλὲς ὂν ἐν ἰδιωτικῇ οἰκίᾳ\nπολλὰ χρήματα εἶναι. καὶ ἔδοσαν ἂν Ἀθηναῖοι·\nνουθετηθεὶς δ’ ὑπὸ τῶν φίλων μετενόησεν. τούτων οὖν\nὄντων τῶν χρημάτων Καλλίας κύριος γενόμενος\nκαὶ πρὸς ἡδονὴν βιώσασ — ποῖοι γὰρ οὐ κόλακες ἢ τί πλῆθος\nοὐχ ἑταίρων περὶ αὐτὸν ἦσαν, ποίας δὲ δαπάνας οὐχ ὑπερεώρα\n᾽κεῖνοσ — ἀλλ’ ὅμως εἰς τοσοῦτον αὐτὸν περιέστησεν ὁ περὶ\nἡδονὴν βίος ὥστε μετὰ γρᾳδίου βαρβάρου διατελεῖν ἠναγκάσθη\nκαὶ τῶν ἀναγκαίων τῶν καθ’ ἡμέραν ἐνδεὴς γενόμενος τὸν βίον\nἐτελεύτησεν. τὸν δὲ Νικίου, φησί, τοῦ Περγασῆθεν πλοῦτον ἢ\nτὸν Ἰσχομάχου τίνες ἀπώλεσαν; οὐκ Αὐτοκλέης καὶ Ἐπικλέης,\nοἳ μετ’ ἀλλήλων ζῆν προελόμενοι καὶ πάντ’ ἐν ἐλάττονι\nποιούμενοι τῆς ἡδονῆς, ἐπειδὴ πάντα κατανάλωσαν, κώνειον\nπιόντες ἅμα τὸν βίον ἐτελεύτησαν;’\nπερὶ δὲ τῆς ΑΛΕΞΑΝΔΡΟΥ τοῦ πάνυ τρυφῆς\nἜφιππος μὲν ὁ Ὀλύνθιος ἐν τῷ περὶ τῆς Ἡφαιστίωνος καὶ\nἈλεξάνδρου Τελευτῆς (scr. Al. M. p. 125) φησιν\nὅτι ἐν τῷ παραδείσῳ ἔκειτο αὐτῷ χρυσοῦς θρόνος καὶ κλῖναι\nἀργυρόποδες, ἐφ’ ὧν καθεζόμενος ἐχρημάτιζε μετὰ τῶν\nἑταίρων. Νικοβούλη δέ φησιν (ibid p. 157) ὅτι\nπαρὰ τὸ δεῖπνον πάντες οἱ ἀγωνισταὶ ἐσπούδαζον τέρπειν τὸν\nβασιλέα καὶ ὅτι ἐν τῷ τελευταίῳ δείπνῳ αὐτὸς ὁ Ἀλέξανδρος\nἐπεισόδιόν τι ἀπομνημονεύσας ἐκ τῆς Εὐριπίδου Ἀνδρομέδας\nἠγωνίσατο καὶ τὸν ἄκρατον προθύμως προπίνων καὶ τοὺς ἄλλους\nἠνάγκαζεν. Ἔφιππος δέ φησιν (l. s. s) ὡς\nἈλέξανδρος καὶ τὰς ἱερὰς ἐσθῆτας ἐφόρει ἐν τοῖς δείπνοις,\nὁτὲ μὲν τὴν τοῦ Ἄμμωνος πορφυρίδα καὶ περισχιδεῖς καὶ\nκέρατα καθάπερ ὁ θεός, ὁτὲ δὲ τὴν τῆς Ἀρτέμιδος, ἣν καὶ ἐπὶ\nτοῦ ἅρματος ἐφόρει πολλάκις, ἔχων τὴν Περσικὴν στολήν,\nὑποφαίνων ἄνωθεν τῶν ὤμων τό τε τόξον καὶ τὴν σιβύνην,\nἐνίοτε δὲ καὶ τὴν τοῦ Ἑρμοῦ· τὰ μὲν ἄλλα σχεδὸν καὶ καθ᾽\nἑκάστην ἡμέραν χλαμύδα τε πορφυρᾶν καὶ χιτῶνα μεσόλευκον\nκαὶ τὴν καυσίαν ἔχουσαν τὸ διάδημα τὸ βασιλικόν, ἐν δὲ τῇ\nσυνουσίᾳ τά τε πέδιλα καὶ τὸν πέτασον ἐπὶ τῇ κεφαλῇ καὶ τὸ\nκηρύκειον ἐν τῇ χειρί, πολλάκις δὲ καὶ λεοντῆν καὶ ῥόπαλον\nὥσπερ ὁ Ἡρακλῆς. τί οὖν θαυμαστὸν εἰ καὶ καθ’ ἡμᾶς Κόμμοδος\nὁ αὐτοκράτωρ ἐπὶ τῶν ὀχημάτων παρακείμενον εἶχεν τὸ\nἩράκλειον ῥόπαλον ὑπεστρωμένης αὐτῷ λεοντῆς καὶ Ἡρακλῆς\nκαλεῖσθαι ἤθελεν, Ἀλεξάνδρου τοῦ Ἀριστοτελικοῦ τοσούτοις\nαὑτὸν ἀφομοιοῦντος θεοῖς, ἀτὰρ καὶ τῇ Ἀρτέμιδι; ἔρρανε δὲ ὁ\nἈλέξανδρος καὶ μύρῳ σπουδαίῳ καὶ\nοἴνῳ εὐώδει τὸ δάπεδον. ἐθυμιᾶτο δὲ αὐτῷ σμύρνα καὶ τὰ ἄλλα\nθυμιάματα· εὐφημία τε καὶ σιγὴ κατεῖχε πάντας ὑπὸ δέους\nτοὺς παρόντας. ἀφόρητος γὰρ ἦν καὶ φονικός. ἐδόκει γὰρ\nεἶναι μελαγχολικός. ἐν Ἐκβατάνοις δὲ ποιήσας τῷ Διονύσῳ\nθυσίαν καὶ πάντων δαψιλῶς ἐν τῇ θοίνῃ παρασκευασθέντων, καὶ\nΣατραβάτης ὁ σατράπης τοὺς στρατιώτας εἱστίασε πάντας.\nἀθροισθέντων δὲ πολλῶν ἐπὶ τὴν θέαν, φησὶν ὁ Ἔφιππος\n(l. s. s), κηρύγματα ἐγίνετο ὑπερήφανα καὶ\nτῆς Περσικῆς ὑπεροψίας αὐθαδέστερα. ἄλλων γὰρ ἄλλο τι\nἀνακηρυττόντων καὶ στεφανούντων τὸν Ἀλέξανδρον, εἷς τις τῶν\nὁπλοφυλάκων ὑπερπεπαικὼς πᾶσαν κολακείαν κοινωσάμενος τῷ\nἈλεξάνδρῳ ἐκέλευσε τὸν κήρυκα ἀνειπεῖν ὅτι ‘Γόργος ὁ\nὁπλοφύλαξ Ἀλέξανδρον Ἄμμωνος υἱὸν στεφανοῖ χρυσοῖς\nτρισχιλίοις, καὶ ὅταν Ἀθήνας πολιορκῇ, μυρίαις πανοπλίαις\nκαὶ τοῖς ἴσοις καταπέλταις καὶ πᾶσι τοῖς ἄλλοις βέλεσιν εἰς\nτὸν πόλεμον ἱκανοῖς.\nΧάρης δ’ ἐν τῇ δεκάτῃ τῶν περὶ Ἀλέξανδρον Ἱστοριῶν\n(scr. Al. M. p. 118) ‘ὅτε, φησίν, εἷλε\nΔαρεῖον, γάμους συνετέλεσεν ἑαυτοῦ τε καὶ τῶν ἄλλων φίλων,\nἐνενήκοντα καὶ δύο θαλάμους κατασκευασάμενος ἐν τῷ αὐτῷ\nτόπῳ. ἦν δὲ ὁ οἶκος ἑκατοντάκλινος, ἐν ᾧ ἑκάστη ἦν κλίνη\nκεκοσμημένη στολῇ γαμικῇ εἴκοσι μνῶν ἀργυρᾶ· ἡ δὲ αὐτοῦ\nχρυσόπους ἦν. συμπαρέλαβεν δὲ εἰς τὸ συμπόσιον καὶ τοὺς\nἰδιοξένους ἅπαντας καὶ κατέκλινεν ἀντιπροσώπους ἑαυτῷ τε\nκαὶ τοῖς ἄλλοις νυμφίοις, τὴν δὲ λοιπὴν\nδύναμιν πεζήν τε καὶ ναυτικὴν καὶ τὰς πρεσβείας καὶ τοὺς\nπαρεπιδημοῦντας ἐν τῇ αὐλῇ. κατεσκεύαστο δὲ ὁ οἶκος\nπολυτελῶς καὶ μεγαλοπρεπῶς ἱματίοις τε καὶ ὀθονίοις\nπολυτελέσιν, ὑπὸ δὲ ταῦτα πορφυροῖς καὶ φοινικοῖς\nχρυσουφέσιν. τοῦ δὲ μένειν τὴν σκηνὴν ὑπέκειντο κίονες\nεἰκοσαπήχεις περίχρυσοι καὶ διάλιθοι καὶ περιάργυροι.\nπεριεβέβληντο δὲ ἐν τῷ περιβόλῳ πολυτελεῖς αὐλαῖαι ζῳωτοὶ\nκαὶ διάχρυσοι, κανόνας ἔχουσαι περιχρύσους καὶ\nπεριαργύρους. τῆς δ’ αὐλῆς ἦν τὸ περίμετρον στάδιοι\nτέσσαρες. ἐγίνετο δὲ τὰ δεῖπνα πρὸς σάλπιγγα τότε μὲν ἐν\nτοῖς γάμοις, καὶ ἄλλως δ’ αἰεὶ ὅτε τύχοι σπονδοποιούμενος,\nὥστε πᾶν εἰδέναι τὸ στρατόπεδον. ἐπὶ πέντε δὲ ἡμέρας\nἐπετελέσθησαν οἱ γάμοι, καὶ ἐλειτούργησαν πάνυ πολλοὶ καὶ\nβαρβάρων καὶ Ἑλλήνων, καὶ οἱ ἀπὸ τῆς Ἰνδικῆς θαυματοποιοὶ\nἦσαν διαπρέποντες ... Σκύμνος Ταραντῖνος καὶ Φιλιστίδης\nΣυρακόσιος Ἡράκλειτός τε ὁ Μιτυληναῖος· μεθ’ οὓς ἐπεδείξατο\nῥαψῳδὸς Ἄλεξις Ταραντῖνος. παρῆλθον δὲ καὶ ψιλοκιθαρισταὶ\nΚρατῖνος Μηθυμναῖος, Ἀριστώνυμος Ἀθηναῖος, Ἀθηνόδωρος\nΤήιος· ἐκιθαρῴδησαν δὲ Ἡράκλειτός τε ὁ Ταραντῖνος καὶ\nἈριστοκράτης ὁ Θηβαῖος. αὐλῳδοὶ δὲ παρῆλθον Διονύσιος ὁ\nἩρακλεώτης, Ὑπέρβολος Κυζικηνός· παρῆλθον δὲ καὶ αὐληταί,\nοἳ πρῶτον τὸ Πυθικὸν ηὔλησαν, εἶθ’ ἑξῆς μετὰ τῶν χορῶν,\nΤιμόθεος, Φρύνιχος, Καφισίας, Διόφαντος, ἔτι δὲ Εὔιος ὁ\nΧαλκιδεύς. καὶ ἔκτοτε οἱ πρότερον\nκαλούμενοι Διονυσοκόλακες Ἀλεξανδροκόλακες ἐκλήθησαν διὰ\nτὰς τῶν δώρων ὑπερβολάς, ἐφ’ οἷς καὶ ἥσθη ὁ Ἀλέξανδρος.\nὑπεκρίθησαν δὲ τραγῳδοὶ μὲν Θεσσαλὸς καὶ Ἀθηνόδωρος καὶ\nἈριστόκριτος, κωμῳδοὶ δὲ Λύκων καὶ Φορμίων καὶ Ἀρίστων.\nπαρῆν δὲ καὶ Φασίμηλος ὁ ψάλτης. οἱ δὲ πεμφθέντες, φησί,\nστέφανοι ὑπὸ τῶν πρεσβευτῶν καὶ τῶν λοιπῶν ταλάντων ἦσαν\nμυρίων πεντακισχιλίων.’\nΠολύκλειτος δ’ ὁ Λαρισαῖος ἐν τῇ ὀγδόῃ τῶν Ἱστοριῶν\n(scr. Al. M. p. 132) καὶ ἐπὶ χρυσῆς κλίνης\nκοιμᾶσθαί φησι τὸν Ἀλέξανδρον καὶ αὐλητρίδας αὐτῷ καὶ\nαὐλητὰς αἰεὶ ἕπεσθαι ἐπὶ τὸ στρατόπεδον καὶ πίνειν ἄχρι τῆς\nἕω. Κλέαρχος δ’ ἐν τοῖς περὶ Βίων (FHG II 309)\nπερὶ Δαρείου λέγων τοῦ καθαιρεθέντος ὑπὸ τοῦ Ἀλεξάνδρου\nφησίν· ‘ὁ Περσῶν βασιλεὺς ἀθλοθετῶν τοῖς τὰς ἡδονὰς αὐτῷ\nπορίζουσιν ὑπὸ πάντων τῶν ἡδέων ἡττωμένην ἀπέδειξε τὴν\nβασιλείαν καὶ καταγωνιζόμενος ἑαυτὸν οὐκ ᾔσθετο πρότερον ἢ\nτὸ σκῆπτρον ἕτεροι λαβόντες ἀνεκηρύχθησαν.’ Φύλαρχος δ’ ἐν\nτῇ τρίτῃ καὶ εἰκοστῇ τῶν Ἱστοριῶν (FHG I 345)\nκαὶ Ἀγαθαρχίδης ὁ Κνίδιος ἐν τῷ δεκάτῳ περὶ Ἀσίας\n(ib. III 196) καὶ τοὺς ἑταίρους φησὶ τοὺς\nἈλεξάνδρου ὑπερβαλλούσῃ τρυφῇ χρήσασθαι. ὧν εἷς ὢν καὶ\nἌγνων χρυσοῦς ἥλους ἐν ταῖς κρηπῖσι καὶ τοῖς\nὑποδήμασιν ἐφόρει. Κλεῖτος δ’ ὁ Λευκὸς καλούμενος\nὅτε χρηματίζειν μέλλοι, ἐπὶ πορφυρῶν ἱματίων διαπεριπατῶν\nτοῖς ἐντυγχάνουσιν διελέγετο. Περδίκκᾳ δὲ καὶ Κρατερῷ\nφιλογυμναστοῦσιν ἠκολούθουν διφθέραι σταδιαῖαι τοῖς\nμεγέθεσιν, ὑφ’ αἷς περιλαμβάνοντες\nτόπον ἐν ταῖς καταστρατοπεδείαις ἐγυμνάζοντο· ἠκολούθει δὲ\nαὐτοῖς καὶ ὑποζύγια πολλὰ τὰ τὴν κόνιν κομίζοντα πρὸς τὴν\nἐν τῇ παλαίστρᾳ χρείαν. Λεοννάτῳ δὲ καὶ Μενελάῳ\nφιλοκυνήγοις οὖσιν αὐλαῖαι σταδίων ἑκατὸν ἠκολούθουν, αἷς\nπεριιστάντες τὰς θήρας ἐκυνήγουν. τὰς δὲ χρυσᾶς πλατάνους\nκαὶ τὴν χρυσῆν ἄμπελον, ὑφ’ ἣν οἱ Περσῶν βασιλεῖς\nἐχρημάτιζον πολλάκις καθήμενοι, σμαραγδίνους βότρυς ἔχουσαν\nκαὶ τῶν Ἰνδικῶν ἀνθράκων ἄλλων τε παντοδαπῶν λίθων\nὑπερβαλλόντων ταῖς πολυτελείαις, ἐλάττω φησὶν ὁ Φύλαρχος\nφαίνεσθαι τῆς καθ’ ἡμέραν ἑκάστοτε γινομένης παρ’ Ἀλεξάνδρῳ\nδαπάνης. ἦν γὰρ αὐτοῦ ἡ σκηνὴ κλινῶν ρʹ, χρυσοῖ\nδὲ κίονες νʹ κατεῖχον αὐτήν. οἱ δὲ ὑπερτείνοντες\nοὐρανίσκοι διάχρυσοι ποικίλμασιν ἐκπεπονημένοι πολυτελέσιν\nἐσκέπαζον τὸν ἄνω τόπον. καὶ πρῶτοι μὲν Πέρσαι\nφʹ μηλοφόροι περὶ αὐτὴν ἐντὸς εἱστήκεσαν\nπορφυραῖς καὶ μηλίναις ἐσθῆσιν ἐξησκημένοι· μετὰ δὲ τούτους\nτοξόται τὸν ἀριθμὸν χίλιοι, οἳ μὲν φλόγινα ἐνδεδυκότες, οἳ\nδὲ ὑσγινοβαφῆ, πολλοὶ δὲ καὶ κυάνεα εἶχον περιβόλαια.\nπροειστήκεσαν δὲ τούτων ἀργυράσπιδες Μακεδόνες πεντακόσιοι.\nκατὰ δὲ μέσην τὴν σκηνὴν χρυσοῦς ἐτίθετο δίφρος, ἐφ’ οὗ\nκαθήμενος ἐχρημάτιζεν ὁ Ἀλέξανδρος τῶν σωματοφυλάκων\nπανταχόθεν ἐφεστηκότων. ἔξωθεν δὲ κύκλῳ τῆς σκηνῆς τὸ τῶν\nἐλεφάντων ἄγημα διεσκευασμένον ἐφειστήκει καὶ Μακεδόνες\nχίλιοι Μακεδονικὰς στολὰς ἔχοντες, εἶτα\nμύριοι Πέρσαι, τό τε τὴν πορφύραν ἔχον πλῆθος εἰς\nπεντακοσίους ἦν, οἷς Ἀλέξανδρος ἔδωκε φορεῖν τὴν στολὴν\nταύτην. τοσούτων δὲ ὄντων καὶ τῶν φίλων καὶ τῶν\nθεραπευόντων οὐδεὶς ἐτόλμα προσπορεύεσθαι Ἀλεξάνδρῳ·\nτοιοῦτον ἐγεγόνει τὸ περὶ αὐτὸν ἀξίωμα. ἔγραψεν δὲ καί ποτε\nἈλέξανδρος καὶ ταῖς ἐν Ἰωνίᾳ πόλεσιν καὶ πρώτοις\nΧίοις, ὅπως αὐτῷ πορφύραν ἀποστείλωσιν. ἤθελεν γὰρ τοὺς\nἑταίρους ἅπαντας ἁλουργὰς ἐνδῦσαι στολάς. ἀναγνωσθείσης δὲ\nτῆς ἐπιστολῆς Χίοις παρὼν Θεόκριτος ὁ σοφιστὴς νῦν\nἐγνωκέναι ἔφη τὸ παρ’ Ὁμήρῳ εἰρημένον· Il. 5.83ἔλλαβε πορφύρεος θάνατος καὶ μοῖρα κραταιή.\nΑΝΤΙΟΧΟΝ δὲ τὸν Γρυπὸν ἐπικαλούμενον βασιλέα φησὶ\nΠοσειδώνιος ἐν τῇ ὀγδόῃ καὶ εἰκοστῇ τῶν Ἱστοριῶν (FHG\nIII 263) τὰς ἐπὶ Δάφνῃ πανηγύρεις ἐπιτελοῦντα\nὑποδοχὰς λαμπρὰς ἐπιτελεῖν. ἐν αἷς τὸ μὲν πρῶτον ἀναδόσεις\nἐγίγνοντο ὁλομελῶν βρωμάτων, εἶτ’ ἤδη καὶ ζώντων χηνῶν καὶ\nλαγωῶν καὶ δορκάδων. ἀνεδίδοντο δέ, φησίν, καὶ χρυσοῖ\nστέφανοι τοῖς δειπνοῦσιν καὶ ἀργυρωμάτων πλῆθος καὶ\nθεραπόντων καὶ ἵππων καὶ καμήλων. ἔδει τε ἀναβάντα ἐπὶ τὴν\nκάμηλον ἕκαστον πιεῖν καὶ λαβεῖν τε τὴν κάμηλον\nκαὶ τὰ ἐπὶ τὴν κάμηλον καὶ τὸν παρεστῶτα παῖδα.’ ἐν δὲ τῇ\nτεσσαρεσκαιδεκάτῃ (ibid. 257) περὶ τοῦ\nὁμωνύμου αὐτοῦ ΑΝΤΙΟΧΟΥ λέγων τοῦ ἐπ’ Ἀρσάκην εἰς Μηδίαν\nστρατεύσαντός φησιν ὅτι ὑποδοχὰς ἐποιεῖτο καθ’ ἡμέραν ὀχλικάς· ἐν αἷς χωρὶς τῶν ἀναλισκομένων\nκαὶ ἐκφατνιζομένων σωρευμάτων ἕκαστος ἀπέφερε τῶν\nἑστιατόρων ὁλομελῆ κρέα χερσαίων τε καὶ πτηνῶν καὶ\nθαλαττίων ζῴων ἀδιαίρετα ἐσκευασμένα, ἅμαξαν πληρῶσαι\nδυνάμενα· καὶ μετὰ ταῦτα μελιπήκτων καὶ στεφάνων ἐκ σμύρνης\nκαὶ λιβανωτοῦ σὺν ἀνδρομήκεσι λημνίσκων χρυσῶν\nπιλήμασιν πλήθη.’\nΚλύτος δ’ ὁ Ἀριστοτελικὸς ἐν τοῖς περὶ Μιλήτου (FHG\nII 333) ΠΟΛΥΚΡΑΤΗΝ φησὶ τὸν Σαμίων τύραννον ὑπὸ\nτρυφῆς τὰ πανταχόθεν συνάγειν, κύνας μὲν ἐξ Ἠπείρου, αἶγας\nδὲ ἐκ Σκύρου, ἐκ δὲ Μιλήτου πρόβατα, ὗς δ’ ἐκ Σικελίας.\nἌλεξις δ’ ἐν τρίτῳ Σαμίων Ὥρων (ib. IV 299) ἐκ\nπολλῶν πόλεών φησιν κοσμηθῆναι τὴν Σάμον ὑπὸ τοῦ\nΠολυκράτους, κύνας μὲν Μολοττικὰς καὶ Λακαίνας\nεἰσαγαγόντος, αἶγας δ’ ἐκ Σκύρου καὶ Νάξου, πρόβατα δ’ ἐκ\nΜιλήτου καὶ τῆς Ἀττικῆς. μετεστέλλετο δέ, φησί, καὶ\nτεχνίτας ἐπὶ μισθοῖς μεγίστοις. πρὸ δὲ τοῦ τυραννῆσαι\nκατασκευασάμενος στρωμνὰς πολυτελεῖς καὶ ποτήρια ἐπέτρεπε\nχρῆσθαι τοῖς ἢ γάμον ἢ μείζονας ὑποδοχὰς ποιουμένοις. ἐκ\nπάντων οὖν τούτων ἄξιον θαυμάζειν τὸν τύραννον, ὅτι\nοὐδαμόθεν ἀναγέγραπται γυναῖκας ἢ παῖδας μεταπεμψάμενος,\nκαίτοι περὶ τὰς τῶν ἀρρένων ὁμιλίας ἐπτοημένος, ὡς καὶ\nἀντερᾶν Ἀνακρέοντι τῷ ποιητῇ· ὅτε καὶ δι’ ὀργὴν ἀπέκειρε\nτὸν ἐρώμενον. πρῶτος δ’ ὁ Πολυκράτης καὶ ναῦς πήξας ἀπὸ τῆς\nπατρίδος Σαμαίνας ἐκάλεσεν. Κλέαρχος δέ φησιν (FHG II\n310) ὡς Πολυκράτης ὁ τῆς\nἁβρᾶς Σάμου τύραννος διὰ τὴν περὶ τὸν βίον ἀκολασίαν\nἀπώλετο, ζηλώσας τὰ Λυδῶν μαλακά. ὅθεν τῷ τ’ ἐν Σάρδεσιν\nἈγκῶνι Γλυκεῖ προσαγορευομένῳ τὴν παρὰ τοῖς Σαμίοις λαύραν\nἀντικατεσκεύασεν ἐν τῇ πόλει καὶ τοῖς Λυδῶν ἄνθεσιν\nἀντέπλεξε τὰ διαγγελθέντα Σαμίων ἄνθεα. τούτων δὲ ἡ μὲν\nΣαμίων λαύρα στενωπή τις ἦν γυναικῶν δημιουργῶν, καὶ τῶν\nπρὸς ἀπόλαυσιν καὶ ἀκρασίαν πάντων βρωμάτων ὄντως ἐνέπλησε\nτὴν Ἑλλάδα· τὰ δὲ Σαμίων ἄνθη γυναικῶν καὶ ἀνδρῶν κάλλη\nδιάφορα. ἔτι δὲ τῆς συμπάσης πόλεως ἐν ἑορταῖς τε καὶ\nμέθαις ..... καὶ ταῦτα μὲν ὁ Κλέαρχος. οἶδα δὲ κἀγὼ παρὰ\nτοῖς ἐμοῖς Ἀλεξανδρεῦσιν λαύραν τινὰ καλουμένην μέχρι καὶ\nνῦν Εὐδαιμόνων, ἐν ᾗ πάντα τὰ πρὸς τρυφὴν ἐπωλεῖτο.\nΑΛΚΙΣΘΕΝΗΝ δὲ τὸν Συβαρίτην φησὶν Ἀριστοτέλης ἐν τοῖς\nπερὶ τρυφῆς Θαυμασίοις (c. 96 W)\nὑπὸ τρυφῆς ἱμάτιον τοιοῦτον κατασκευάσασθαι τῇ πολυτελείᾳ\nὡς προτίθεσθαι αὐτὸ ἐπὶ Λακινίου ἐν τῇ πανηγύρει τῆς Ἥρας,\nεἰς ἣν συμπορεύονται πάντες Ἰταλιῶται, καὶ τῶν δεικνυμένων\nμάλιστα πάντων ἐκεῖνο θαυμάζεσθαι. οὗ φασι\nκυριεύσαντα Διονύσιον τὸν πρεσβύτερον ἀποδόσθαι\nΚαρχηδονίοις ρʹ καὶ κʹ ταλάντων. ἱστορεῖ δὲ καὶ Πολέμων περὶ αὐτοῦ ἐν τῷ\nἐπιγραφομένῳ περὶ τῶν ἐν Καρχηδόνι Πέπλων (fr. 85\nPr). περὶ δὲ ΣΜΙΝΔΥΡΙΔΟΥ τοῦ Συβαρίτου καὶ τῆς\nτούτου τρυφῆς ἱστόρησεν Ἡρόδοτος ἐν τῇ ἕκτῃ (c.\n127), ὡς ἀποπλέων ἐπὶ τὴν μνηστείαν τῆς\nΚλεισθένους τοῦ Σικυωνίων τυράννου θυγατρὸς Ἀγαρίστης,\nφησίν, ‘ἀπὸ μὲν Ἰταλίης ἦλθε Σμινδυρίδης ὁ\nἹπποκράτεος Συβαρίτης, ὃς ἐπὶ πλεῖστον δὴ χλιδῆς εἷς ἀνὴρ\nἀφίκετο.’ εἵποντο γοῦν αὐτῷ χίλιοι μάγειροι καὶ ὀρνιθευταί.\nἱστορεῖ περὶ αὐτοῦ καὶ Τίμαιος ἐν τῇ ἑβδόμῃ (FHG I\n204).\nπερὶ δὲ τῆς ΔΙΟΝΥΣΙΟΥ τοῦ νεωτέρου Σικελίας τυράννου τρυφῆς\nΣάτυρος ὁ περιπατητικὸς ἱστορῶν ἐν τοῖς Βίοις (FHG\nIII 160) πληροῦσθαί φησιν παρ’ αὐτῷ\nτριακοντακλίνους οἴκους ὑπὸ τῶν εὐωχουμένων. καὶ Κλέαρχος\nδὲ ἐν τῷ τετάρτῳ τῶν Βίων γράφει οὕτως (FHG II\n307)· ‘Διονύσιος δ’ ὁ Διονυσίου ἁπάσης γενόμενος\nΣικελίας ἀλάστωρ εἰς τὴν Λοκρῶν πόλιν παρελθὼν οὖσαν αὐτῷ\nμητρόπολιν (Δωρὶς γὰρ ἡ μήτηρ αὐτοῦ τὸ γένος ἦν Λοκρίς)\nστρώσας οἶκον τῶν ἐν τῇ πόλει τὸν μέγιστον ἑρπύλλοις καὶ\nῥόδοις μετεπέμπετο μὲν ἐν μέρει τὰς Λοκρῶν παρθένους· καὶ\nγυμνὸς μετὰ γυμνῶν οὐδὲν αἰσχύνης παρέλιπεν ἐπὶ τοῦ\nστρώματος κυλινδούμενος. τοιγαροῦν μετ’ οὐ πολὺν χρόνον οἱ\nὑβρισθέντες γυναῖκα καὶ τέκνα ἐκείνου λαβόντες ὑποχείρια\nἐπὶ τῆς ὁδοῦ στήσαντες μεθ’ ὕβρεως ἐνηκολάσταινον αὐτοῖς·\nκαὶ ἐπεὶ τῆς ὕβρεως πλήρεις ἐγένοντο, κεντοῦντες ὑπὸ τοὺς τῶν χειρῶν ὄνυχας βελόναις ἀνεῖλον\nαὐτούς. καὶ τελευτησάντων τὰ μὲν ὀστᾶ κατέκοψαν ἐν ὅλμοις,\nτὰ δὲ λοιπὰ κρεανομησάμενοι ἐπηράσαντο πάντες\nτοῖς μὴ γευσαμένοις αὐτῶν· ὅθεν πρὸς τὴν ἀνόσιον ἀρὰν\nκατήλεσαν αὐτῶν τὰς σάρκας, ἵν’ ἡ τροφὴ σιτοποιουμένων\nκατεδεσθῇ· τὰ δὲ λείψανα κατεπόντωσαν. αὐτὸς δὲ Διονύσιος\nτέλος μητραγυρτῶν καὶ τυμπανοφορούμενος οἰκτρῶς τὸν βίον\nκατέστρεψεν. εὐλαβητέον οὖν τὴν καλουμένην τρυφὴν οὖσαν τῶν\nβίων ἀνατροπὴν ἁπάντων τε ὀλέθριον ἡγεῖσθαι τὴν ὕβριν.’\nΔιόδωρος δ’ ὁ Σικελιώτης ἐν τοῖς περὶ Βιβλιοθήκης\nἈκραγαντίνους φησὶ (11, 25) κατασκευάσαι\nΓΕΛΩΝΙ κολυμβήθραν πολυτελῆ τὸ περίμετρον ἔχουσαν σταδίων\nζʹ, βάθος δὲ πηχῶν κʹ, εἰς ἣν\nἐπαγομένων ποταμίων καὶ κρηναίων ὑδάτων ἰχθυοτροφεῖον εἶναι\nκαὶ πολλοὺς παρέχεσθαι ἰχθῦς εἰς τὴν τρυφὴν καὶ ἀπόλαυσιν\nτῷ Γέλωνι· καθίπτασθαι δὲ καὶ κύκνων πλῆθος εἰς αὐτήν, ὡς\nγίνεσθαι ἐπιτερπεστάτην τὴν θέαν. ὕστερον δὲ αὕτη διεφθάρη\nκαταχωσθεῖσα. Δοῦρις δὲ ἐν τῇ δʹ τῶν περὶ\nἈγαθοκλέα (FHG II 479) καὶ πλησίον Ἱππωνίου\nπόλεως ἄλσος τι δείκνυσθαι κάλλει διάφορον καὶ κατάρρυτον\nὕδασιν, ἐν ᾧ καὶ τόπον τινὰ εἶναι\nκαλούμενον Ἀμαλθείας Κέρας, ὃ τὸν Γέλωνα κατασκευάσαι.\nΣιληνὸς δ’ ὁ Καλλατιανὸς ἐν τρίτῳ Σικελικῶν (FHG III\n101) περὶ Συρακούσας φησὶν κῆπον εἶναι πολυτελῶς\nκατεσκευασμένον, ὃν καλεῖσθαι Μῦθον, ἐν ᾧ χρηματίζειν\nΙΕΡΩΝΑ τὸν βασιλέα. ἡ δὲ Πανορμῖτις τῆς Σικελίας πᾶσα κῆπος\nπροσαγορεύεται διὰ τὸ πᾶσα εἶναι πλήρης δένδρων ἡμέρων, ὥς\nφησιν Καλλίας ἐν ὀγδόῃ τῶν περὶ Ἀγαθοκλέα Ἱστοριῶν\n(FHG II 382). Ποσειδώνιος δ’ ἐν τῇ ὀγδόῃ\nτῶν Ἱστοριῶν (FHG III 257) περὶ ΔΑΜΟΦΙΛΟΥ\nλέγων τοῦ Σικελιώτου, δι’ ὃν ὁ δουλικὸς ἐκινήθη πόλεμος,\nὅτι τρυφῆς ἦν οἰκεῖος, γράφει καὶ ταῦτα· ‘τρυφῆς οὖν δοῦλος\nἦν καὶ κακουργίας, διὰ μὲν τῆς χώρας τετρακύκλους ἀπήνας\nπεριαγόμενος καὶ ἵππους καὶ θεράποντας ὡραίους καὶ\nπαραδρομὴν ἀνάγωγον κολάκων τε καὶ παίδων στρατιωτικῶν.\nὕστερον δὲ πανοικίᾳ ἐφυβρίστως κατέστρεψε τὸν βίον ὑπὸ τῶν\nοἰκετῶν περιυβρισθείς.’\nΔΗΜΗΤΡΙΟΣ δ’ ὁ Φαληρεύς, ὥς φησι Δοῦρις ἐν τῇ ἑκκαιδεκάτῃ\nτῶν Ἱστοριῶν (FHG II 475), χιλίων καὶ\nδιακοσίων ταλάντων κατ’ ἐνιαυτὸν κύριος γενόμενος καὶ ἀπὸ\nτούτων βραχέα δαπανῶν εἰς τοὺς στρατιώτας καὶ τὴν τῆς\nπόλεως διοίκησιν τὰ λοιπὰ πάντα διὰ τὴν ἔμφυτον ἀκρασίαν\nἠφάνιζεν, θοίνας καθ’ ἑκάστην ἡμέραν λαμπρὰς ἐπιτελῶν καὶ\nπλῆθός τι συνδείπνων ἔχων. καὶ ταῖς μὲν δαπάναις ταῖς εἰς\nτὰ δεῖπνα τοὺς Μακεδόνας ὑπερέβαλλε, τῇ δὲ καθαρειότητι Κυπρίους καὶ Φοίνικας· ῥάσματά τε μύρων\nἔπιπτεν ἐπὶ τὴν γῆν, ἀνθινά τε πολλὰ τῶν ἐδαφῶν ἐν τοῖς\nἀνδρῶσιν κατεσκευάζετο διαπεποικιλμένα ὑπὸ δημιουργῶν. ἦσαν\nδὲ καὶ πρὸς γυναῖκας ὁμιλίαι σιωπώμεναι καὶ νεανίσκων\nἔρωτες νυκτερινοί, καὶ ὁ τοῖς ἄλλοις τιθέμενος θεσμοὺς\nΔημήτριος καὶ τοὺς βίους τάττων ἀνομοθέτητον ἑαυτῷ τὸν βίον\nκατεσκεύαζεν. ἐπεμελεῖτο δὲ καὶ τῆς ὄψεως, τήν τε τρίχα τὴν\nἐπὶ τῆς κεφαλῆς ξανθιζόμενος καὶ παιδέρωτι τὸ πρόσωπον\nὑπαλειφόμενος καὶ τοῖς ἄλλοις ἀλείμμασιν ἐγχρίων ἑαυτόν·\nἠβούλετο γὰρ τὴν ὄψιν ἱλαρὸς καὶ τοῖς ἀπαντῶσιν ἡδὺς\nφαίνεσθαι. ἐν δὲ τῇ πομπῇ τῶν Διονυσίων, ἣν ἔπεμψεν ἄρχων\nγενόμενος, ᾖδεν ὁ χορὸς εἰς αὐτὸν ποιήματα Σείρωνος τοῦ\nΣολέως, ἐν οἷς ἡλιόμορφος προσηγορεύετο (Castorionis\nfr. 1 B4)· ἐξόχως δ’ εὐγενέτας ἡλιόμορφος ζαθέοις ἄρχων σετιμαῖσι γεραίρει. Καρύστιος δὲ ὁ Περγαμηνὸς ἐν τρίτῳ Ὑπομνημάτων\n(FHG IV 358) ‘Δημήτριος, φησίν, ὁ Φαληρεὺς\nἹμεραίου τοῦ ἀδελφοῦ ἀναιρεθέντος ὑπ’ Ἀντιπάτρου αὐτὸς μετὰ\nΝικάνορος διέτριβεν, αἰτίαν ἔχων ὡς τὰ ἐπιφάνεια τοῦ\nἀδελφοῦ θύων. Κασάνδρῳ δὲ γενόμενος φίλος μέγα ἴσχυσεν. καὶ\nκατ’ ἀρχὰς μὲν ἦν αὐτοῦ τὸ ἄριστον ὀξύβαφα παντοδαπὰς ἐλάας\nἔχοντα καὶ τυρὸν νησιωτικόν. ὡς δ’ ἐπλούτησε, Μοσχίωνα τὸν\nἄριστον τῶν τότε μαγείρων καὶ\nδειπνοποιῶν ἐωνήσατο, καὶ τοσαῦτα ἦν τὰ παρασκευαζόμενα\nκαθ’ ἡμέραν ὥστε χαρισαμένου τῷ Μοσχίωνι τὰ λείψανα Μοσχίων\nἐν ἔτεσι δύο τρεῖς συνοικίας ἐωνήσατο παῖδάς τε ἐλευθέρους\nὕβριζεν καὶ γυναῖκας τὰς τῶν ἐπιφανεστάτων. ἐζηλοτύπουν δὲ\nπάντες οἱ παῖδες τὸν ἐρώμενον αὐτοῦ Δίογνιν· καὶ τοσοῦτον\nἦν τῷ Δημητρίῳ προσελθεῖν ὥστε μετ’ ἄριστον αὐτοῦ\nπεριπατήσαντος παρὰ τοὺς Τρίποδας συνῆλθον εἰς τὸν τόπον\nπαῖδες οἱ κάλλιστοι ταῖς ἑξῆς ἡμέραις, ἵν᾽\nὀφθεῖεν αὐτῷ.’\nΝικόλαος δ’ ὁ περιπατητικὸς ἐν τῇ δεκάτῃ καὶ ἑκατοστῇ τῶν\nἹστοριῶν (FHG III 416) ΛΕΥΚΟΛΛΟΝ φησιν\nἀφικόμενον εἰς Ῥώμην καὶ θριαμβεύσαντα λόγον τε ἀποδόντα\nτοῦ πρὸς Μιθριδάτην πολέμου ἐξοκεῖλαι εἰς πολυτελῆ δίαιταν\nἐκ τῆς παλαιᾶς σωφροσύνης τρυφῆς τε πρῶτον εἰς ἅπαν\nῬωμαίοις ἡγεμόνα γενέσθαι, καρπωσάμενον δυεῖν βασιλέων\nπλοῦτον Μιθριδάτου καὶ Τιγράνου. διαβόητος δ’ ἦν παρὰ\nῬωμαίοις καὶ ΣΙΤΤΙΟΣ ἐπὶ τρυφῇ καὶ μαλακίᾳ, ὥς φησι\nῬουτίλιος (ib. 200). περὶ γὰρ Ἀπικίου\nπροειρήκαμεν (IV p. 168d). Παυσανίαν δὲ καὶ\nΛΥΣΑΝΔΡΟΝ ἐπὶ τρυφῇ διαβοήτους γενέσθαι σχεδὸν πάντες\nἱστοροῦσι. διόπερ καὶ Ἆγις ἐπὶ Λυσάνδρου ἔφη ὅτι ‘δεύτερον\nτοῦτον ἡ Σπάρτη φέρει Παυσανίαν.’ Θεόπομπος δὲ ἐν τῇ δεκάτῃ\nτῶν Ἑλληνικῶν (FHG I 281) τἀναντία φησὶ περὶ\nτοῦ Λυσάνδρου, ὅτι ‘φιλόπονος ἦν καὶ θεραπεύειν δυνάμενος\nκαὶ ἰδιώτας καὶ βασιλεῖς, σώφρων ὢν καὶ τῶν ἡδονῶν ἁπασῶν κρείττων. γενόμενος γοῦν τῆς\nἙλλάδος σχεδὸν ἁπάσης κύριος ἐν οὐδεμιᾷ φανήσεται τῶν\nπόλεων οὔτε πρὸς τὰς ἀφροδισίους ἡδονὰς ὁρμήσας οὔτε μέθαις\nκαὶ πότοις ἀκαίροις χρησάμενος.’\nοὕτω δὲ παρὰ τοῖς ἀρχαίοις τὰ τῆς τρυφῆς καὶ τῆς\nπολυτελείας ἠσκεῖτο ὡς καὶ ΠΑΡΡΑΣΙΟΝ τὸν ζωγράφον πορφύραν\nἀμπέχεσθαι, χρυσοῦν στέφανον ἐπὶ τῆς κεφαλῆς ἔχοντα, ὡς\nἱστορεῖ Κλέαρχος ἐν τοῖς Βίοις (FHG II 304).\nοὗτος γὰρ παρὰ μέλος ὑπὲρ τὴν γραφικὴν τρυφήσας λόγῳ τῆς\nἀρετῆς ἀντελαμβάνετο καὶ ἐπέγραφεν τοῖς ὑπ’ αὐτοῦ\nἐπιτελουμένοις ἔργοις· ἁβροδίαιτος ἀνὴρ ἀρετήν τε σέβων τάδ’ ἔγραψεν. καί τις ὑπεραλγήσας ἐπὶ τούτῳ παρέγραψεν\n‘ῥαβδοδίαιτος ἀνήρ.’ ἐπέγραψεν δ’ ἐπὶ πολλῶν ἔργων αὐτοῦ\nκαὶ τάδε (fr. 1 PL II 320 B4)· ἁβροδίαιτος ἀνὴρ ἀρετήν τε σέβων τάδ’ ἔγραψενΠαρράσιος κλεινῆς πατρίδος ἐξ Ἐφέσου.οὐδὲ πατρὸς λαθόμην Εὐήνορος, ὅς ῥά μ’ ἔφυσεγνήσιον, Ἑλλήνων πρῶτα φέροντα τέχνης. ηὔχησε δ’ ἀνεμεσήτως ἐν τούτοις (fr.\n2)· εἰ καὶ ἄπιστα κλύουσι, λέγω τάδε· φημὶ γὰρ ἤδητέχνης εὑρῆσθαι τέρματα τῆσδε σαφῆχειρὸς ὑφ’ ἡμετέρης· ἀνυπέρβλητος δὲ πέπηγενοὖρος. ἀμώμητον δ’ οὐδὲν ἔγεντο βροτοῖς. ἀγωνιζόμενος δέ ποτε πρὸς καταδεέστερον ἐν Σάμῳ\nτὸν Αἴαντα καὶ ἡττηθείς,\nσυναχθομένων αὐτῷ τῶν φίλων, ἔφη ὡς αὐτὸς μὲν ὀλίγον\nφροντίζοι, Αἴαντι δὲ συνάχθοιτο δεύτερον ἡττηθέντι. ἐφόρει\nδὲ ὑπὸ τρυφῆς πορφυρίδα καὶ στρόφιον λευκὸν ἐπὶ τῆς κεφαλῆς\nεἶχεν σκίπωνί τε ἐστηρίζετο χρυσᾶς ἕλικας ἐμπεπαισμένῳ\nχρυσοῖς τε ἀνασπαστοῖς ἐπέσφιγγε τῶν βλαυτῶν τοὺς\nἀναγωγέας. ἀλλ’ οὐδὲ τὰ κατὰ τὴν τέχνην ἀηδῶς ἐποιεῖτο ἀλλὰ\nῥᾳδίως, ὡς καὶ ᾄδειν γράφοντα, ὡς ἱστορεῖ Θεόφραστος ἐν τῷ\nπερὶ Εὐδαιμονίας (fr. 79 W). τερατευόμενος δὲ\nἔλεγεν, ὅτε τὸν ἐν Λίνδῳ Ἡρακλέα ἔγραφεν, ὡς ὄναρ αὐτῷ\nἐπιφαινόμενος ὁ θεὸς σχηματίζοι αὑτὸν πρὸς τὴν τῆς γραφῆς\nἐπιτηδειότητα. ὅθεν καὶ ἐπέγραψεν τῷ πίνακι (fr.\n3)· οἷος δ’ ἐννύχιος φαντάζετο πολλάκι φοιτῶνΠαρρασίῳ δι’ ὕπνου, τοῖος ὅδ’ ἐστὶν ὁρᾶν.\nκαὶ φιλοσόφων δὲ αἱρέσεις ὅλαι τῆς περὶ τὴν τρυφὴν αἱρέσεως\nἀντεποιήσαντο· καὶ ἥ γε Κυρηναικὴ καλουμένη ἀπ’ ΑΡΙΣΤΙΠΠΟΥ\nτοῦ Σωκρατικοῦ τὴν ἀρχὴν λαβοῦσα, ὃς ἀποδεξάμενος τὴν\nἡδυπάθειαν ταύτην τέλος εἶναι ἔφη καὶ ἐν αὐτῇ τὴν\nεὐδαιμονίαν βεβλῆσθαι· καὶ μονόχρονον αὐτὴν εἶναι,\nπαραπλησίως τοῖς ἀσώτοις οὔτε τὴν μνήμην τῶν γεγονυιῶν\nἀπολαύσεων πρὸς αὑτὸν ἡγούμενος οὔτε τὴν ἐλπίδα τῶν\nἐσομένων, ἀλλ’ ἑνὶ μόνῳ τὸ ἀγαθὸν κρίνων τῷ παρόντι, τὸ δὲ\nἀπολελαυκέναι καὶ ἀπολαύσειν οὐδὲν νομίζων πρὸς αὑτόν, τὸ\nμὲν ὡς οὐκέτ’ ὄν, τὸ δὲ οὔπω καὶ ἄδηλον· ὁποῖον καὶ οἱ\nτρυφῶντες πάσχουσι τὸ παρὸν εὖ ποιεῖν ἀξιοῦντες. ὡμολόγησεν δ’ αὐτοῦ τῷ δόγματι καὶ ὁ\nβίος, ὃν ἐβίωσεν ἐν πάσῃ τρυφῇ καὶ πολυτελείᾳ μύρων καὶ\nἐσθήτων καὶ γυναικῶν. Λαίδα γοῦν ἀναφανδὸν εἶχε τὴν ἑταίραν\nκαὶ ταῖς Διονυσίου πολυτελείαις ἔχαιρεν καίτοι πολλάκις\nἐνυβριζόμενος. Ἡγήσανδρος γοῦν φησιν (FHG IV\n417) ὡς καὶ ἀδόξου ποτὲ κλισίας παρ’ αὐτῷ τυχὼν\nἤνεγκεν ἐρωτήσαντός τε τοῦ Διονυσίου τί φαίνεται ἡ\nκατάκλισις πρὸς τὴν χθὲς ἔφησεν παραπλησίαν εἶναι. ‘ἐκείνη\nτε γάρ, ἔφησεν, ἀδοξεῖ τήμερον χωρισθεῖσα ἐμοῦ, χθὲς δὲ\nπασῶν ἦν ἐνδοξοτάτη δι’ ἡμᾶς, αὕτη τε τήμερον\nκαὶ ἔνδοξος γέγονεν διὰ τὴν ἡμετέραν\nπαρουσίαν, χθὲς δὲ ἠδόξει μὴ παρόντος ἐμοῦ.’ καὶ ἐν ἄλλοις\nδέ φησιν ὁ Ἡγήσανδρος (ibid)· ‘Ἀρίστιππος\nῥαινόμενος μὲν ὑπὸ τῶν τοῦ Διονυσίου θεραπόντων,\nσκωπτόμενος δ’ ἐπὶ τῷ ἀνέχεσθαι ὑπ’ Ἀντιφῶντος, ‘εἰ δ᾽\nἁλιευόμενος ἐτύγχανον, ἔφη, καταλιπὼν τὴν ἐργασίαν ἂν\nἀπῆλθον;’ διέτριβεν δ’ ὁ Ἀρίστιππος τὰ πολλὰ ἐν Αἰγίνῃ\nτρυφῶν· διὸ καὶ ὁ Ξενοφῶν ἐν τοῖς Ἀπομνημονεύμασί φησιν\n(II 1) ὅτι πολλάκις ἐνουθέτει αὐτὸν ὁ\nΣωκράτης καὶ τὴν ἠθοποιίαν πλάσας τῆς Ἀρετῆς καὶ τῆς Ἡδονῆς\nεἰσῆγεν. ὁ δ’ Ἀρίστιππος ἐπὶ τῆς Λαίδος ἔλεγεν ‘ἔχω καὶ οὐκ\nἔχομαι.’ καὶ παρὰ Διονυσίῳ διηνέχθη τισὶ περὶ τῆς ἐκλογῆς\nτῶν τριῶν γυναικῶν. καὶ μύροις ἐλούετο καὶ ἔφασκεν ὅτι\n(Eur. Bacch. 317)· κἀν βακχεύμασινοὖσ’ ἥ γε σώφρων οὐ διαφθαρήσεται. κωμῳδῶν δὲ αὐτὸν Ἄλεξις ἐν Γαλατείᾳ ποιεῖ τινα θεράποντα διηγούμενον περί τινος τῶν\nμαθητῶν τάδε (II 311 K)· ὁ δεσπότης οὑμὸς περὶ λόγους γάρ ποτεδιέτριψε μειρακίσκος ὢν καὶ φιλοσοφεῖνἐπέθετο. Κυρηναῖος ἦν ἐνταῦθά τις,ὥς φασ᾽, Ἀρίστιππος, σοφιστὴς εὐφυής,μᾶλλον δὲ πρωτεύων ἁπάντων τῶν τότεἀκολασίᾳ τε τῶν γεγονότων διαφέρων.τούτῳ τάλαντον δοὺς μαθητὴς γίνεταιὁ δεσπότης, καὶ τὴν τέχνην μὲν οὐ πάνυἐξέμαθε, τὴν δ’ ἀρτηρίαν συνήρπασεν. Ἀντιφάνης δ’ ἐν Ἀνταίῳ περὶ τῆς τῶν φιλοσόφων\nτρυφερότητος διαλεγόμενός φησιν (II 23 K)·\nΑ. ὦ ᾽τάν, κατανοεῖς τίς ποτ’ ἐστὶν οὑτοσὶὁ γέρων; Β. ἀπὸ τῆς μὲν ὄψεως Ἑλληνικός·λευκὴ χλανίς, φαιὸς χιτωνίσκος καλός,πιλίδιον ἁπαλόν, εὔρυθμος βακτηρία,βεβαία τράπεζα — τί μακρὰ δεῖ λέγειν; ὅλωςαὐτὴν ὁρᾶν γὰρ τὴν Ἀκαδημίαν δοκῶ.\nἈριστόξενος δ’ ὁ μουσικὸς ἐν τῷ Ἀρχύτα Βίῳ (FHG II\n276) ἀφικέσθαι φησὶ παρὰ Διονυσίου τοῦ\nνεωτέρου πρεσβευτὰς πρὸς τὴν Ταραντίνων πόλιν, ἐν οἷς εἶναι\nκαὶ ΠΟΛΥΑΡΧΟΝ τὸν ἡδυπαθῆ ἐπικαλούμενον, ἄνδρα περὶ τὰς\nσωματικὰς ἡδονὰς ἐσπουδακότα καὶ οὐ μόνον τῷ ἔργῳ ἀλλὰ καὶ\nτῷ λόγῳ. ὄντα δὲ γνώριμον τῷ Ἀρχύτᾳ καὶ φιλοσοφίας οὐ\nπαντελῶς ἀλλότριον ἀπαντᾶν εἰς τὰ τεμένη\nκαὶ συμπεριπατεῖν τοῖς περὶ τὸν Ἀρχύταν ἀκροώμενον τῶν\nλόγων. ἐμπεσούσης δέ ποτε ἀπορίας καὶ σκέψεως περί τε τῶν\nἐπιθυμιῶν καὶ τὸ σύνολον περὶ τῶν σωματικῶν ἡδονῶν ἔφη ὁ\nΠολύαρχος· ‘ἐμοὶ μέν, ὦ ἄνδρες, πολλάκις ἤδη πέφηνεν\nἐπισκοποῦντι κομιδῇ τὸ τῶν ἀρετῶν τούτων κατασκεύασμα καὶ\nπολὺ τῆς φύσεως ἀφεστηκὸς εἶναι. ἡ γὰρ φύσις ὅταν φθέγγηται\nτὴν ἑαυτῆς φωνήν, ἀκολουθεῖν κελεύει ταῖς ἡδοναῖς καὶ τοῦτό\nφησιν εἶναι νοῦν ἔχοντος· τὸ δὲ ἀντιτείνειν καὶ\nκαταδουλοῦσθαι τὰς ἐπιθυμίας οὔτ’ ἔμφρονος οὔτε εὐτυχοῦς\nοὔτε ξυνιέντος εἶναι τίς ποτε ἐστὶν ἡ τῆς ἀνθρωπίνης φύσεως\nσύστασις. τεκμήριον δ’ ἰσχυρὸν εἶναι τὸ πάντας ἀνθρώπους,\nὅταν ἐξουσίας ἐπιλάβωνται μέγεθος ἀξιόχρεων ἐχούσης, ἐπὶ\nτὰς σωματικὰς ἡδονὰς καταφέρεσθαι καὶ τοῦτο νομίζειν τέλος\nεἶναι τῆς ἐξουσίας, τὰ δὲ ἄλλα πάντα σχεδὸν ἁπλῶς εἰπεῖν ἐν\nπαρέργου τίθεσθαι χώρᾳ. προφέρειν δ’ ἔξεστι νῦν μὲν τοὺς\nΠερσῶν βασιλεῖς νῦν δὲ καὶ εἴ τίς που τυραννίδος\nἀξιολόγου κύριος ὢν τυγχάνει· πρότερον δὲ τούς τε Λυδῶν καὶ\nτοὺς Μήδων καὶ ἔτι ἀνώτερον καὶ τοὺς Σύρων· οἷς οὐδὲν γένος\nἡδονῆς ἀζήτητον γενέσθαι, ἀλλὰ καὶ δῶρα παρὰ τοῖς Πέρσαις\nπροκεῖσθαι λέγεται τοῖς δυναμένοις ἐξευρίσκειν καινὴν\nἡδονήν· καὶ μάλα ὀρθῶς. ταχὺ γὰρ ἡ ἀνθρωπίνη φύσις\nἐμπίπλαται τῶν χρονιζουσῶν ἡδονῶν, κἂν ὦσιν σφόδρα\nδιηκριβωμέναι· ὥστε ἐπεὶ μεγάλην ἔχει δύναμιν ἡ καινότης\nπρὸς τὸ μείζω φανῆναι τὴν ἡδονήν, οὐκ ὀλιγωρητέον οὖν ἀλλὰ πολλὴν ἐπιμέλειαν αὐτῆς\nποιητέον. διὰ ταύτην δὲ τὴν αἰτίαν πολλὰ μὲν ἐξευρεθῆναι\nβρωμάτων εἴδη, πολλὰ δὲ πεμμάτων, πολλὰ δὲ θυμιαμάτων καὶ\nμύρων, πολλὰ δὲ ἱματίων καὶ στρωμάτων, καὶ ποτηρίων δὲ καὶ\nτῶν ἄλλων σκευῶν· πάντα γὰρ δὴ ταῦτα συμβάλλεσθαί τινας\nἡδονάς, ὅταν ᾖ ἡ ὑποκειμένη ὕλη τῶν θαυμαζομένων ὑπὸ τῆς\nἀνθρωπίνης φύσεως· ὃ δὴ πεπονθέναι δοκεῖ ὅ τε χρυσὸς καὶ\nἄργυρος καὶ τὰ πολλὰ τῶν εὐοφθάλμων τε καὶ σπανίων, ὅσα καὶ\nκατὰ τὰς ἀπεργαζομένας τέχνας διηκριβωμένα φαίνεται.’\nεἰπὼν δὲ τούτοις ἑξῆς τὰ περὶ τῆς θεραπείας τῆς τοῦ Περσῶν\nβασιλέως, οἵους καὶ ὅσους ἔχει θεραπευτῆρας, καὶ περὶ τῆς\nτῶν ἀφροδισίων αὐτοῦ χρήσεως καὶ τῆς περὶ τὸν χρῶτα αὐτοῦ\nὀδμῆς καὶ τῆς εὐμορφίας καὶ τῆς ὁμιλίας καὶ περὶ τῶν\nθεωρημάτων καὶ τῶν ἀκροαμάτων, εὐδαιμονέστατον ἔφη κρῖναι\nτῶν νῦν τὸν τῶν Περσῶν βασιλέα· ‘πλεῖσται γάρ εἰσιν αὐτῷ\nκαὶ τελειόταται παρεσκευασμέναι ἡδοναί. δεύτερον δέ, φησί,\nτὸν ἡμέτερον τύραννον θείη τις ἂν καίπερ πολὺ λειπόμενον.\nἐκείνῳ μὲν γὰρ ἥ τε Ἀσία ὅλη χορηγεῖ ...., τὸ δὲ Διονυσίου\nχορηγεῖον παντελῶς ἂν εὐτελές τι φανείη πρὸς ἐκεῖνο\nσυγκρινόμενον. ὅτι μὲν οὖν περιμάχητός ἐστιν ὁ τοιοῦτος\nβίος φανερὸν ἐκ τῶν συμβεβηκότων. Σύρους μὲν γὰρ Μῆδοι μετὰ\nτῶν μεγίστων κινδύνων ἀφείλοντο τὴν βασιλείαν οὐκ ἄλλου\nτινὸς ἕνεκα ἢ τοῦ κυριεῦσαι τῆς Σύρων ἐξουσίας, Μήδους δὲ\nΠέρσαι διὰ τὴν αὐτὴν αἰτίαν· αὕτη δ’ ἐστὶν ἡ τῶν σωματικῶν ἡδονῶν ἀπόλαυσις. οἱ δὲ\nνομοθέται ὁμαλίζειν βουληθέντες τὸ τῶν ἀνθρώπων γένος καὶ\nμηδένα τῶν πολιτῶν τρυφᾶν ἀνακῦψαι πεποιήκασι τὸ τῶν ἀρετῶν\nεἶδος· καὶ ἔγραψαν νόμους περὶ συναλλαγμάτων καὶ τῶν ἄλλων\nκαὶ ὅσα ἐδόκει πρὸς τὴν πολιτικὴν κοινωνίαν\nἀναγκαῖα εἶναι καὶ δὴ καὶ περὶ ἐσθῆτος καὶ τῆς λοιπῆς\nδιαίτης, ὅπως ᾖ ὁμαλής. πολεμούντων οὖν τῶν νομοθετῶν τῷ\nτῆς πλεονεξίας γένει πρῶτον μὲν ὁ περὶ τὴν δικαιοσύνην\nἔπαινος ηὐξήθη, καί πού τις καὶ ποιητὴς ἐφθέγξατο\n(Eur. Melan. fr. 486 N)· δικαιοσύνας τὸ χρύσεον πρόσωπον. καὶ πάλιν (Soph. fr. 11 N)· τὸ χρύσεον ὄμμα τὸ τᾶς Δίκας. ἀπεθεώθη δὲ καὶ αὐτὸ τὸ τῆς Δίκης ὄνομα· ὥστε παρ᾽\nἐνίοις καὶ βωμοὺς καὶ θυσίας γίνεσθαι Δίκῃ. μετὰ ταύτην δὲ\nκαὶ Σωφροσύνην καὶ Ἐγκράτειαν ἐπεισεκώμασαν καὶ πλεονεξίαν\nἐκάλεσαν τὴν ἐν ἀπολαύσεσιν ὑπεροχήν· ὥστε τὸν πειθαρχοῦντα\nτοῖς νόμοις καὶ τῇ τῶν πολλῶν φήμῃ μετριάζειν περὶ τὰς\nσωματικὰς ἡδονάς.’\nκαὶ Δοῦρις δέ φησιν ἐν τῇ κγʹ τῶν Ἱστοριῶν\n(FHG II 477) ὡς ἦν τὸ παλαιὸν τοῖς\nδυνάσταις ἐπιθυμία τῆς μέθης. διὸ ποιεῖν τὸν Ὅμηρον τῷ\nΑΓΑΜΕΜΝΟΝΙ λοιδορούμενον τὸν Ἀχιλλέα καὶ λέγοντα· Il. 1.225οἰνοβαρές, κυνὸς ὄμματ’ ἔχων. καὶ τὸν θάνατον δ’ ἀποσημαίνων τοῦ βασιλέως φησίν\n(Od. 11.418)·\nὡς ἀμφὶ κρητῆρα τραπέζας τε πληθούσαςκείμεθα, δεικνύων καὶ τὸν θάνατον αὐτοῦ παρ’ αὐταῖς ταῖς\nἐπιθυμίαις τῆς μέθης γενόμενον.\nφιλήδονος ἦν καὶ ΣΠΕΥΣΙΠΠΟΣ ὁ Πλάτωνος συγγενὴς καὶ\nδιάδοχος τῆς σχολῆς. Διονύσιος γοῦν ὁ τῆς Σικελίας τύραννος\nἐν τῇ πρὸς αὐτὸν Ἐπιστολῇ κατὰ τῆς φιληδονίας αὐτοῦ εἰπὼν\nκαὶ φιλαργυρίαν αὐτῷ ὀνειδίζει καὶ τὸν Λασθενείας τῆς\nἈρκαδικῆς ἔρωτα, ἥτις καὶ Πλάτωνος ἠκηκόει.\nοὐ μόνος δ’ Ἀρίστιππος καὶ οἱ ἀπ’ αὐτοῦ τὴν κατὰ κίνησιν\nἡδονὴν ἠσπάζοντο, ἀλλὰ καὶ ΕΠΙΚΟΥΡΟΣ καὶ οἱ ἀπὸ τούτου. καὶ\nἵνα μὴ τοὺς καταιγισμοὺς λέγω καὶ τὰ ἐπεντρώματα, ἅπερ\nπολλάκις προφέρεται ὁ Ἐπίκουρος (fr. 413 Us),\nκαὶ τοὺς γαργαλισμοὺς καὶ τὰ νύγματα, ἃ ἐν τῷ περὶ Τέλους\nεἴρηκεν, τούτων μνηθήσομαι. φησὶν γάρ (fr.\n67)· ‘οὐ γὰρ ἔγωγε δύναμαι νοῆσαι τἀγαθὸν ἀφαιρῶν\nμὲν τὰς διὰ χυλῶν ἡδονάς, ἀφαιρῶν δὲ τὰς δι’ ἀφροδισίων,\nἀφαιρῶν δὲ τὰς δι’ ἀκροαμάτων, ἀφαιρῶν δὲ καὶ τὰς διὰ\nμορφῆς κατ’ ὄψιν ἡδείας κινήσεις.’ καὶ Μητρόδωρος ἐν ταῖς\nἘπιστολαῖς φησιν (fr. 6 Duening)· ‘περὶ\nγαστέρα, ὦ φυσιολόγε Τιμόκρατες, περὶ γαστέρα ὁ κατὰ φύσιν\nβαδίζων λόγος τὴν ἅπασαν ἔχει σπουδήν.’ καὶ ὁ Ἐπίκουρος δέ\nφησιν (fr. 409)· ‘ἀρχὴ καὶ ῥίζα παντὸς ἀγαθοῦ\nἡ τῆς γαστρὸς ἡδονή· καὶ τὰ σοφὰ καὶ τὰ περισσὰ\nἐπὶ ταύτην ἔχει τὴν ἀναφοράν.’ κἀν τῷ\nπερὶ Τέλους δὲ πάλιν φησίν (fr. 70)· ‘τιμητέον\nτὸ καλὸν καὶ τὰς ἀρετὰς καὶ τὰ τοιουτότροπα, ἐὰν ἡδονὴν\nπαρασκευάζῃ· ἐὰν δὲ μὴ παρασκευάζῃ, χαίρειν ἐατέον,’ σαφῶς\nὑπουργὸν ἐν τούτοις ποιῶν τὴν ἀρετὴν τῆς ἡδονῆς καὶ\nθεραπαίνης τάξιν ἐπέχουσαν. κἀν ἄλλοις δέ φησιν (fr.\n512)· ‘προσπτύω τῷ καλῷ καὶ τοῖς κενῶς αὐτὸ\nθαυμάζουσιν, ὅταν μηδεμίαν ἡδονὴν ποιῇ.’\nκαλῶς ἄρα ποιοῦντες Ῥωμαῖοι οἱ πάντα ἄριστοι Ἄλκιον καὶ\nΦιλίσκον τοὺς Ἐπικουρείους ἐξέβαλον τῆς πόλεως, Λευκίου τοῦ\nΠοστουμίου ὑπατεύοντος, δι’ ἃς εἰσηγοῦντο ἡδονάς. ὁμοίως δὲ\nκαὶ Μεσσήνιοι κατὰ ψήφισμα ἐξέωσαν τοὺς Ἐπικουρείους,\nἈντίοχος δὲ ὁ βασιλεὺς καὶ πάντας τοὺς φιλοσόφους τῆς αὑτοῦ\nβασιλείας, γράψας τάδε· ‘βασιλεὺς Ἀντίοχος Φανίᾳ. ἐγράψαμεν\nὑμῖν καὶ πρότερον ὅπως μηδεὶς ᾖ φιλόσοφος ἐν τῇ πόλει μηδ᾽\nἐν τῇ χώρᾳ. πυνθανόμεθα δὲ οὐκ ὀλίγους εἶναι καὶ τοὺς νέους\nλυμαίνεσθαι διὰ τὸ μηθὲν πεποιηκέναι ὑμᾶς ὧν ἐγράψαμεν περὶ\nτούτων. ὡς ἂν οὖν λάβῃς τὴν ἐπιστολήν, σύνταξον κήρυγμα\nποιήσασθαι ὅπως οἱ μὲν φιλόσοφοι πάντες ἀπαλλάξονται ἐκ τῶν\nτόπων ἤδη, τῶν δὲ νεανίσκων ὅσοι ἂν ἁλίσκωνται πρὸς τούτοις\nγινόμενοι διότι κρεμήσονται, καὶ οἱ πατέρες\nαὐτῶν ἐν αἰτίαις ἔσονται ταῖς μεγίσταις· καὶ μὴ ἄλλως\nγένηται.’\nτῆς δ’ ἡδονῆς πρὸ Ἐπικούρου εἰσηγητὴς ἐγένετο Σοφοκλῆς ὁ\nποιητὴς ἐν Ἀντιγόνῃ τοιαῦτα εἰπών (1165)·\nτὰς γὰρ ἡδονὰςὅταν προδῶσιν ἄνδρες, οὐ τίθημ’ ἐγὼζῆν τοῦτον, ἀλλ’ ἔμψυχον ἡγοῦμαι νεκρόν.πλούτει τε γὰρ κατ’ οἶκον, εἰ βούλει, μέγακαὶ ζῆ τύραννον σχῆμ’ ἔχων· ἐὰν δ’ ἀπῇτούτων τὸ χαίρειν, τἄλλ’ ἐγὼ καπνοῦ σκιᾶςοὐκ ἂν πριαίμην ἀνδρὶ πρὸς τὴν ἡδονήν.\nκαὶ ΛΥΚΩΝ δὲ ὁ περιπατητικός, ὥς φησιν Ἀντίγονος ὁ\nΚαρύστιος (p. 84 Wil), κατ’ ἀρχὰς ἐπιδημήσας\nπαιδείας ἕνεκα ταῖς Ἀθήναις περὶ συμβολικοῦ κώθωνος καὶ\nπόσον ἑκάστη τῶν ἑταιρουσῶν ἐπράττετο μίσθωμα ἀκριβῶς\nἠπίστατο. ὕστερον δὲ καὶ τοῦ περιπάτου προστὰς ἐδείπνιζε\nτοὺς φίλους ἀλαζονείᾳ καὶ πολυτελείᾳ πολλῇ χρώμενος. χωρὶς\nγὰρ τῶν παραλαμβανομένων εἰς αὐτὰ ἀκροαμάτων καὶ\nἀργυρωμάτων καὶ στρωμνῆς ἡ λοιπὴ παρασκευὴ καὶ ἡ τῶν\nδείπνων περιεργία καὶ ὁ τῶν τραπεζοποιῶν καὶ μαγείρων ὄχλος\nτοσοῦτος ἦν ὥστε πολλοὺς ὀρρωδεῖν καὶ βουλομένους προσιέναι\nπρὸς τὴν διατριβὴν ἀνακόπτεσθαι, καὶ καθάπερ εἰς\nπολίτευμα πονηρὸν καὶ χορηγιῶν καὶ λειτουργιῶν πλῆρες\nεὐλαβουμένους προσάγειν. ἔδει γὰρ ἄρξαι τε τὴν νομιζομένην\nἐν τῷ περιπάτῳ ἀρχὴν (αὕτη δ’ ἦν ἐπὶ τῆς εὐκοσμίας τῶν\nἐπιχειρούντων) τριάκονθ’ ἡμέρας, εἶτα τῇ ἕνῃ καὶ νέᾳ\nλαβόντα ἀφ’ ἑκάστου τῶν ἐπιχειρούντων ἐννέα ὀβολοὺς\nὑποδέξασθαι μὴ μόνον αὐτοὺς τοὺς τὴν συμβολὴν\nεἰσενεγκόντας, ἀλλὰ καὶ οὓς παρακαλέσειεν ὁ Λύκων, ἔτι δὲ\nκαὶ τοὺς ἐπιμελῶς συναντῶντας τῶν\nπρεσβυτέρων εἰς τὴν σχολήν, ὥστε γίνεσθαι μηδὲ εἰς τὸν\nμυρισμὸν καὶ τοὺς στεφάνους ἱκανὸν τὸ ἐκλεγόμενον ἀργύριον·\nἱεροποιῆσαί τε καὶ τῶν Μουσείων ἐπιμελητὴν γενέσθαι. ἃ δὴ\nπάντα ἐφαίνετο λόγου μὲν ἀλλότρια καὶ φιλοσοφίας εἶναι,\nτρυφῆς δὲ καὶ περιστάσεως οἰκειότερα. καὶ γὰρ εἰ παρίεντό\nτινες τῶν μὴ δυναμένων εἰς ταῦτα ἀναλίσκειν ἀπὸ βραχείας\nκαὶ τῆς τυχούσης ὁρμώμενοι χορηγίας, ὅ γ’ ἐθισμὸς ἱκανῶς ἦν\nἄτοπος. οὐ γὰρ ἵνα συρρυέντες ἐπὶ τὸ αὐτὸ τῆς ἕως ὄρθρου\nγενομένης τραπέζης ἀπολαύσωσιν ἢ χάριν ἐξοινίας ἐποιήσαντο\nτὰς συνόδους ταύτας οἱ περὶ Πλάτωνα καὶ Σπεύσιππον, ἀλλ᾽\nἵνα φαίνωνται καὶ τὸ θεῖον τιμῶντες καὶ μουσικῶς ἀλλήλοις\nσυμπεριφερόμενοι, καὶ τὸ πλεῖστον ἕνεκεν ἀνέσεως καὶ\nφιλολογίας. ἃ δὴ πάντα γέγονεν δεύτερα παρὰ τοῖς ὕστερον\nτῶν τε χλανίδων καὶ τῆς πολυτελείας τῆς εἰρημένης· οὐ γὰρ\nἔγωγε τοὺς λοιποὺς ὑπεξαιροῦμαι. ὁ δὲ Λύκων ὑπ’ ἀλαζονείας\nκαὶ ἐν τῷ ἐπιφανεστάτῳ τῆς πόλεως τόπῳ ἐν τῇ Κόνωνος οἰκίᾳ\nεἶχεν εἰκοσίκλινον οἶκον, ὃς ἦν ἐπιτήδειος αὐτῷ πρὸς τὰς\nὑποδοχάς. ἦν δὲ ὁ Λύκων καὶ σφαιριστὴς ἀγαθὸς καὶ\nἐπιδέξιος.’\nπερὶ δὲ ΑΝΑΞΑΡΧΟΥ Κλέαρχος ὁ Σολεὺς ἐν πέμπτῳ Βίων\n(FHG II 308) οὕτω γράφει· τῷ εὐδαιμονικῷ\nκαλουμένῳ Ἀναξάρχῳ διὰ τὴν τῶν χορηγησάντων ἄγνοιαν\nπεριπεσούσης ἐξουσίας γυμνὴ μὲν ᾠνοχόει παιδίσκη πρόσηβος ἡ\nπροκριθεῖσα διαφέρειν ὥρᾳ τῶν ἄλλων,\nἀνασύρουσα πρὸς ἀλήθειαν τὴν τῶν οὕτως αὐτῇ χρωμένων\nἀκρασίαν. ὁ δὲ σιτοποιὸς χειρῖδας ἔχων καὶ περὶ τῷ στόματι\nκημὸν ἔτριβε τὸ σταῖς, ἵνα μήτε ἱδρὼς ἐπιρρέοι μήτε τοῖς\nφυράμασιν ὁ τρίβων ἐμπνέοι.’ διὸ πρεπόντως ἄν τις εἴποι τῷ\nσοφῷ τούτῳ φιλοσόφῳ τὰ ἐκ τοῦ Ἀναξίλα Λυροποιοῦ (II\n268 K)· ξανθοῖς τε μύροις χρῶτα λιπαίνων,χλανίδας θ’ ἕλκων, βλαύτας σύρων,βολβοὺς τρώγων, τυροὺς κάπτων,ᾤ’ ἐκλάπτων, κήρυκας ἔχων,Χῖον πίνων, καὶ πρὸς τούτοιςἐν σκυταρίοις ῥαπτοῖσι φορῶνἘφεσήια γράμματα καλά.\nπόσῳ γὰρ τούτων βελτίων Γοργίας ὁ Λεοντῖνος, περὶ οὗ φησιν\nὁ αὐτὸς Κλέαρχος ἐν τῷ ὀγδόῳ τῶν Βίων (FHG II\n308), ὅτι διὰ τὸ σωφρόνως ζῆν σχεδὸν\nρʹ ἔτη τῷ φρονεῖν συνεβίωσεν. καὶ ἐπεί τις\nαὐτὸν ἤρετο τίνι διαίτῃ χρώμενος οὕτως ἐμμελῶς καὶ μετὰ\nαἰσθήσεως τοσοῦτον χρόνον ζήσειεν, ‘οὐδὲν πώποτε, εἶπεν,\nἡδονῆς ἕνεκεν πράξας.’ Δημήτριος δὲ ὁ Βυζάντιος ἐν τετάρτῳ\nπερὶ Ποιημάτων ‘Γοργίας, φησίν, ὁ Λεοντῖνος ἐρωτηθεὶς τί\nαὐτῷ γέγονεν αἴτιον τοῦ βιῶσαι πλείω τῶν ρʹ\nἐτῶν, ἔφη ‘τὸ μηθὲν πώποτε ἑτέρου ἕνεκεν πεποιηκέναι.’ Ὦχος\nδὲ πολλῷ χρόνῳ τὴν βασιλείαν καὶ τὴν λοιπὴν περὶ τὸν βίον\nχορηγίαν διαρκῆ κτησάμενος, ὡς τελευτῶντος ἠρώτησεν ὁ\nπρεσβύτατος τῶν υἱῶν τί πράσσων τοσαῦτ᾽\nἔτη διαφυλάξειεν τὴν βασιλείαν, ἵνα καὶ αὐτὸς τοῦτο\nμιμοῖτο, ‘τὰ δίκαια πράττων, εἶπε, πρὸς ἅπαντας ἀνθρώπους\nκαὶ θεούς.’ Καρύστιος δ’ ὁ Περγαμηνὸς ἐν Ἱστορικοῖς\nὙπομνήμασιν (FHG IV 357) ‘Κηφισόδωρος, φησίν,\nὁ Θηβαῖος (FHG II 85) Πολύδωρον τὸν Τήιον\nἰατρὸν Ἀντιπάρῳ συσσιτεῖν ψιλοτάπιδα ἔχοντι κρικωτὴν\nκαθάπερ τοὺς στρωματεῖς εὐτελῆ, ἐφ’ ἧς κατακεῖσθαι, κάδους\nδὲ χαλκοῦς καὶ ποτήρια ὀλίγα· γεγονέναι γὰρ ὀλιγοδίαιτον\nκαὶ τρυφῆς ἀλλότριον.’\nΤΙΘΩΝΟΝ δ’ ἀπὸ τῆς ἕω μέχρι δυσμῶν κοιμώμενον μόλις\nαἱ ἐπιθυμίαι πρὸς ἑσπέραν ἐπήγειρον· ὅθεν Ἠοῖ\nσυγκοιμᾶσθαι λεχθεὶς διὰ τὸ ταῖς ἐπιθυμίαις ἐμπεπλέχθαι\n..... ἐπὶ τῷ γήρᾳ καθεῖρκται, κρεμαστὸς ὢν πρὸς ἀλήθειαν ἐκ\nτούτων. καὶ ΜΕΛΑΝΘΙΟΣ δὲ τὸν αὑτοῦ τράχηλον κατατείνων\nἀπήγχετο ἐκ τῶν ἀπολαύσεων, κνισότερος ὢν τοῦ Ὀδυσσέως\nΜελανθίου. πολλοὶ δὲ καὶ ἄλλοι πᾶν τὸ σῶμα διεστράφησαν διὰ\nτὰς ἀκαίρους ἡδονάς, οἳ δὲ καὶ εἰς πάχος σώματος ἐπέδωκαν,\nἄλλοι δὲ καὶ εἰς ἀναισθησίαν διὰ πολλὴν τρυφήν. Νύμφις γοῦν\nὁ Ἡρακλεώτης ἐν τῷ ιβʹ περὶ Ἡρακλείας (FHG\nIII 15) ‘ΔΙΟΝΥΣΙΟΣ, φησίν, ὁ Κλεάρχου τοῦ πρώτου\nτυραννήσαντος ἐν Ἡρακλείᾳ υἱὸς καὶ αὐτὸς τῆς πατρίδος\nτυραννήσας ὑπὸ τρυφῆς καὶ τῆς καθ’ ἡμέραν ἀδηφαγίας ἔλαθεν\nὑπερσαρκήσας, ὥστε διὰ τὸ πάχος ἐν\nδυσπνοίᾳ αὐτὸν συσχεθῆναι καὶ πνιγμῷ. διὸ συνέταξαν οἱ\nἰατροὶ κατασκευάσαι βελόνας λεπτὰς τῷ μήκει διαφερούσας, ἃς\nδιὰ τῶν πλευρῶν καὶ τῆς κοιλίας διωθεῖν, ὅταν εἰς ὕπνον\nτύχῃ βαθύτερον ἐμπεσών. μέχρι μὲν οὖν τινος ὑπὸ τῆς\nπεπωρωμένης ἐκ τοῦ στέατος σαρκὸς οὐκ ἐνεποίει τὴν\nαἴσθησιν· εἰ δὲ πρὸς τὸν καθαρὸν τόπον ἡ βελόνη διελθοῦσα\nἔθιγεν, τότε διηγείρετο. τοὺς δὲ χρηματισμοὺς ἐποιεῖτο τοῖς\nβουλομένοις προτιθέμενος κιβωτὸν τοῦ σώματος, ἵνα τὰ μὲν\nλοιπὰ μέρη κρύπτοι, τὸ δὲ πρόσωπον μόνον ὑπερέχων\nδιαλέγοιτο τοῖς ἀπαντῶσιν. μνημονεύει δ’ αὐτοῦ Μένανδρος\nἥκιστά γ’ ὢν λοίδορος ἐν τοῖς Ἁλιεῦσιν, τὸν μῦθον\nὑποστησάμενος ὑπέρ τινων φυγάδων ἐξ Ἡρακλείας (fr. 21\nK)· παχὺς γὰρ ὗς ἔκειτ’ ἐπὶ στόμα. καὶ πάλιν (fr. 22)· ἐτρύφησεν, ὥστε μὴ πολὺν τρυφᾶν χρόνον. καὶ ἔτι (fr. 23)· ἴδιον ἐπιθυμῶν, μόνος μοι θάνατος οὗτος φαίνεταιεὐθάνατος, ἔχοντα πολλὰς χολλάδας κεῖσθαι παχὺνὕπτιον, μόλις λαλοῦντα καὶ τὸ πνεῦμ’ ἔχοντ’ ἄνω,ἐσθίοντα καὶ λέγοντα ‘σήπομ’ ὑπὸ τῆς ἡδονῆς.’ ἀπέθανεν δὲ βιώσας ἔτη πέντε πρὸς τοῖς πεντήκοντα,\nὧν ἐτυράννησεν τρία καὶ τριάκοντα, ἁπάντων τῶν πρὸ αὐτοῦ\nτυράννων πρᾳότητι καὶ ἐπιεικείᾳ διενηνοχώς.’\nτοιοῦτος ἐγεγόνει καὶ ΠΤΟΛΕΜΑΙΟΣ ὁ ἕβδομος Αἰγύπτου\nβασιλεύσας, ὁ αὑτὸν μὲν Εὐεργέτην ἀνακηρύττων, ὑπὸ δὲ\nἈλεξανδρέων Κακεργέτης ὀνομαζόμενος. Ποσειδώνιος γοῦν ὁ\nστωικός, συναποδημήσας Σκιπίωνι τῷ Ἀφρικανῷ κληθέντι εἰς\nἈλεξάνδρειαν καὶ θεασάμενος αὐτόν, γράφει ἐν ἑβδόμῃ τῶν\nἹστοριῶν οὕτως (FHG III 255)· ‘διὰ δὲ τρυφὴν\nδιέφθαρτο τὸ σῶμα ὑπὸ παχύτητος καὶ γαστρὸς μεγέθους, ἣν\nδυσπερίληπτον εἶναι συνέβαινεν· ἐφ’ ἧς χιτωνίσκον ἐνδεδυκὼς\nποδήρη μέχρι τῶν καρπῶν χειρῖδας ἔχοντα περιῄει·\nπροῄει δὲ οὐδέποτε πεζός, εἰ μὴ διὰ Σκιπίωνα.’ ὅτι δὲ\nτρυφῆς οὐκ ἦν ἀλλότριος ὁ βασιλεὺς οὗτος, αὐτὸς περὶ ἑαυτοῦ\nμαρτυρεῖ ἐν τῷ ὀγδόῳ τῶν Ὑπομνημάτων διηγούμενος ὅπως τε\nἱερεὺς ἐγένετο τοῦ ἐν Κυρήνῃ Ἀπόλλωνος καὶ ὅπως δεῖπνον\nπαρεσκεύασε τοῖς πρὸ αὐτοῦ γενομένοις ἱερεῦσι, γράφων οὕτως\n(ib. 187)· Ἀρτεμίτια μεγίστη\nἑορτὴ ἐν Κυρήνῃ ἑορτή, ἐν ᾗ ὁ ἱερεὺς τοῦ\nἈπόλλωνος (ἐνιαύσιος δ’ ἐστι) δειπνίζει τοὺς πρὸ αὐτοῦ\nἱερευσαμένους καὶ παρατίθησιν ἑκάστῳ τρυβλίον· τοῦτο δ᾽\nἐστὶ κεραμεοῦν ἄγγος ἐπιδεχόμενον ὡς εἴκοσι ἀρτάβας, ἐν ᾧ\nπολλὰ μὲν τῶν ἀγριμαίων ἔγκειται πεπονημένα, πολλὰ δ’ ἐστὶ\nκαὶ τῶν ἡμέρων ὀρνίθων, ἔτι δὲ θαλαττίων ἰχθύων ταρίχου τε\nξενικοῦ πλείονα γένη· πολλάκις δέ τινες καὶ κιθάριον\nἀκολουθίσκον προσδιδόασιν. ἡμεῖς δὲ περιείλομεν τὰ τοιαῦτα·\nφιάλας δ’ ὁλαργύρους κατασκευάσαντες,\nτὸ τίμημα ἔχουσαν ἑκάστην ἧς προειρήκαμεν δαπάνης, ἵππον τε\nκατεσκευασμένον σὺν ἱπποκόμῳ καὶ φαλάροις διαχρύσοις\nἐδώκαμεν καὶ παρεκαλέσαμεν ἕκαστον ἐπὶ αὐτοῦ καθεσθέντα\nοἴκαδ’ ἀπιέναι.’ εἰς πάχος δ’ ἐπεδεδώκει καὶ ὁ υἱὸς αὐτοῦ\nΑΛΕΞΑΝΔΡΟΣ, ὁ τὴν ἑαυτοῦ μητέρα ἀποκτείνας συμβασιλεύουσαν\nαὐτῷ. φησὶ γοῦν περὶ αὐτοῦ Ποσειδώνιος ἐν τῇ ἑβδόμῃ καὶ\nτεσσαρακοστῇ τῶν Ἱστοριῶν οὕτως (ib. 265)· ‘ὁ\nδὲ τῆς Αἰγύπτου δυνάστης μισούμενος μὲν ὑπὸ τῶν ὄχλων,\nκολακευόμενος δ’ ὑπὸ τῶν περὶ αὐτόν, ἐν πολλῇ δὲ τρυφῇ ζῶν,\nοὐδὲ περιπατεῖν οἷός τε ἦν, εἰ μὴ δυσὶν ἐπαπερειδόμενος\nἐπορεύετο. εἰς δὲ τὰς ἐν τοῖς συμποσίοις\nὀρχήσεις ἀπὸ μετεώρων κλινῶν καθαλλόμενος ἀνυπόδητος\nσυντονωτέρας αὐτὰς τῶν ἠσκηκότων ἐποιεῖτο.’\nἈγαθαρχίδης δ’ ἐν τῇ ἑκκαιδεκάτῃ Εὐρωπιακῶν (FHG III\n192) ΜΑΓΑΝ φησὶ τὸν Κυρήνης βασιλεύσαντα ἔτη\nπεντήκοντα ἀπολέμητον γενόμενον καὶ τρυφῶντα κατάσαρκον\nγενέσθαι ἐκτόπως τοῖς ὄγκοις κατὰ τὸν ἔσχατον καιρὸν καὶ\nὑπὸ τοῦ πάχους ἀποπνιγῆναι δι’ ἀργίαν σώματος καὶ τῷ\nπροσφέρεσθαι πλῆθος τροφῆς. παρὰ δὲ Λακεδαιμονίοις ὁ αὐτὸς\nἱστορεῖ διὰ τῆς ἑβδόμης καὶ εἰκοστῆς (ib. 193)\nοὐ τῆς τυχούσης ἀδοξίας νομίζεσθαι, εἴ τις ἦν ἢ\nτὸ σχῆμα ἀνανδρότερον ἔχων ἢ τὸν ὄγκον τοῦ σώματος προπετῆ\nἐφαίνετο, γυμνῶν κατὰ δέκα ἡμέρας παρισταμένων τοῖς ἐφόροις\nτῶν νέων. κἀφεώρων δ’ οἱ ἔφοροι καὶ καθ’ ἑκάστην ἡμέραν καὶ τὰ περὶ τὴν ἔνδυσιν καὶ τὴν\nστρωμὴν τῶν νέων· εἰκότως. καὶ γὰρ ὀψοποιοὶ ἦσαν παρὰ\nΛακεδαιμονίοις κρέως σκευασίας, ἄλλου δ’ οὐδενός. κἀν τῇ δὲ\nἑβδόμῃ καὶ εἰκοστῇ ὁ Ἀγαθαρχίδης ἔφη (ibid) ὡς\nΛακεδαιμόνιοι ΝΑΥΚΛΕΙΔΗΝ τὸν Πολυβιάδου παντελῶς\nὑπερσαρκοῦντα τῷ σώματι καὶ παχὺν διὰ τρυφὴν γενόμενον\nκαταβιβάσαντες εἰς μέσην τὴν ἐκκλησίαν καὶ Λυσάνδρου πολλὰ\nὀνειδίσαντος ἐν τῷ κοινῷ ὡς τρυφῶντι παρ’ ὀλίγον ἐξέβαλον\nἐκ τῆς πόλεως, ἀπειλήσαντες τοῦτο ποιήσειν, εἰ μὴ τὸν βίον\nἐπανορθώσοιτο· εἰπόντος τοῦ Λυσάνδρου ὅτι καὶ Ἀγησίλαος,\nὅτε διέτριβεν περὶ τὸν Ἑλλήσποντον πολεμῶν τοῖς βαρβάροις,\nὁρῶν τοὺς Ἀσιαγενεῖς ταῖς μὲν στολαῖς πολυτελῶς ἠσκημένους,\nτοῖς σώμασιν δ’ οὕτως ἀχρείους ὄντας, γυμνοὺς πάντας\nἐκέλευσε τοὺς ἁλισκομένους ἐπὶ τὸν κήρυκα ἄγειν καὶ χωρὶς\nπωλεῖν τὸν τούτων ἱματισμόν, ὅπως οἱ σύμμαχοι γιγνώσκοντες\nδιότι πρὸς μὲν ἆθλα μεγάλα, πρὸς δ’ ἄνδρας εὐτελεῖς ὁ ἀγὼν\nσυνέστηκε, προθυμότερον ταῖς ψυχαῖς ὁρμῶσιν ἐπὶ τοὺς\nἐναντίους. καὶ ΠΥΘΩΝ δ’ ὁ Βυζάντιος ῥήτωρ, ὡς Λέων ἱστορεῖ\nὁ πολίτης αὐτοῦ (FHG II 329), πάνυ ἦν παχὺς τὸ\nσῶμα· καί Βυζαντίοις ποτε στασιάζουσι πρὸς\nἀλλήλους τοῖς πολίταις παρακαλῶν εἰς φιλίαν ἔλεγεν· ‘ὁρᾶτέ\nμε, ἄνδρες πολῖται, οἷός εἰμι τὸ σῶμα· ἀλλὰ καὶ γυναῖκα ἔχω\nπολλῷ ἐμοῦ παχυτέραν. ὅταν οὖν ὁμονοῶμεν, καὶ τὸ τυχὸν ἡμᾶς\nσκιμπόδιον δέχεται· ἐὰν δὲ στασιάσωμεν, οὐδὲ ἡ σύμπασα\nοἰκία.’\nπόσῳ οὖν κάλλιόν ἐστιν, ἀγαθὲ Τιμόκρατες, πενόμενον εἶναι λεπτότερον ὧν καταλέγει Ἕρμιππος ἐν\nΚέρκωψιν ἢ ὑπερπλουτοῦντας τῷ Ταναγραίῳ κήτει ἐοικέναι,\nκαθάπερ οἱ προειρημένοι ἄνδρες. φησὶ δ’ οὕτως ὁ Ἕρμιππος\nπρὸς τὸν Διόνυσον τὸν λόγον ποιούμενος (I 233\nK)· νῦν οἱ γὰρ πενόμενοιἀνάπηρά σοι θύουσιν ἤδη βούδια,Λεωτροφίδου λεπτότερα καὶ Θουμάντιδος. καὶ Ἀριστοφάνης δ’ ἐν Γηρυτάδῃ λεπτοὺς τούσδε\nκαταλέγει, οὓς καὶ πρέσβεις ὑπὸ τῶν ποιητῶν φησιν εἰς Ἅιδου\nπέμπεσθαι πρὸς τοὺς ἐκεῖ ποιητὰς λέγων οὑτωσί (I 428\nK)· καὶ τίς νεκρῶν κευθμῶνα καὶ σκότου πύλας (Eur.\nHec. 1)ἔτλη κατελθεῖν; Β. ἕνα γὰρ ἀφ’ ἑκάστης τέχνηςεἱλόμεθα κοινῇ γενομένης ἐκκλησίας,οὓς ᾖσμεν ὄντας ᾁδοφοίτας καὶ θαμὰἐκεῖσε φιλοχωροῦντας. Α. εἰσὶ γάρ τινεςἄνδρες παρ’ ὑμῖν ᾁδοφοῖται; Β. νὴ Δίαμάλιστά γ᾽, ὥσπερ Θρᾳκοφοῖται. πάντ’ ἔχεις.Α. καὶ τίνες ἂν εἶεν; Β. πρῶτα μὲν Σαννυρίωνἀπὸ τῶν τρυγῳδῶν, ἀπὸ δὲ τῶν τραγικῶν χορῶνΜέλητος, ἀπὸ δὲ τῶν κυκλίων Κινησίας. εἶθ’ ἑξῆς φησιν·\nὡς σφόδρ’ ἐπὶ λεπτῶν ἐλπίδων ὠχεῖσθ’ ἄρα·τούτους γάρ, ἢν πολλῷ ξυνέλθῃ, ξυλλαβὼνὁ τῆς διαρροίας ποταμὸς οἰχήσεται. περὶ δὲ τοῦ Σαννυρίωνος καὶ Στράττις ἐν Ψυχασταῖς\nφησιν (I 727 K)· Σαννυρίωνος σκυτίνην ἐπικουρίαν. περὶ δὲ Μελήτου αὐτὸς ὁ Σαννυρίων ἐν Γέλωτι λέγει\nοὕτως (ib. 793)· Μέλητον τὸν ἀπὸ Ληναίου νεκρόν.\nἦν δ’ ὄντως λεπτότατος καὶ μακρότατος ὁ ΚΙΝΗΣΙΑΣ, εἰς ὃν\nκαὶ ὅλον δρᾶμα γέγραφεν Στράττις (ib. 716),\nΦθιώτην Ἀχιλλέα αὐτὸν καλῶν διὰ τὸ ἐν τῇ αὑτοῦ ποιήσει\nσυνεχῶς τὸ Φθιῶτα λέγειν· παίζων οὖν εἰς τὴν ἰδέαν αὐτοῦ\nἔφη ‘Φθιῶτ’ Ἀχιλλεῦ ....’ ἄλλοι δ’ αὐτόν, ὡς καὶ\nἈριστοφάνης (Av. 1377), πολλάκις εἰρήκασι\nφιλύρινον Κινησίαν διὰ τὸ φιλύρας τοῦ ξύλου\nλαμβάνοντα σανίδα συμπεριζώννυσθαι, ἵνα μὴ κάμπτηται διά τε\nτὸ μῆκος καὶ τὴν ἰσχνότητα. ὅτι δὲ ἦν ὁ Κινησίας νοσώδης\nκαὶ δεινὸς τἄλλα Λυσίας ὁ ῥήτωρ ἐν τῷ ὑπὲρ Φανίου παρανόμων\nἐπιγραφομένῳ λόγῳ εἴρηκεν, φάσκων αὐτὸν ἀφέμενον τῆς τέχνης\nσυκοφαντεῖν καὶ ἀπὸ τούτου πλουτεῖν. ὅτι δὲ ὁ ποιητής ἐστι\nκαὶ οὐχ ἕτερος, σαφῶς αὑτὸς ὢν σημαίνεται ἐκ τοῦ καὶ ἐπὶ\nἀθεότητι κωμῳδούμενον ἐμφανίζεσθαι καὶ διὰ τοῦ λόγου\nτοιοῦτον δείκνυσθαι. λέγει δ’ οὕτως ὁ ῥήτωρ (fr. 143\nTur)· ‘θαυμάζω δὲ εἰ μὴ βαρέως φέρετε ὅτι Κινησίας ἐστὶν ὁ τοῖς νόμοις βοηθός, ὃν\nὑμεῖς πάντες ἐπίστασθε ἀσεβέστατον ἁπάντων καὶ\nπαρανομώτατον ἀνθρώπων γεγονέναι. οὐχ οὗτός ἐστιν ὁ τοιαῦτα\nπερὶ θεοὺς ἐξαμαρτάνων, ἃ τοῖς μὲν ἄλλοις αἰσχρόν ἐστι καὶ\nλέγειν, τῶν κωμῳδοδιδασκάλων δ᾽ ἀκούετε καθ᾽\nἕκαστον ἐνιαυτόν; οὐ μετὰ τούτου ποτὲ Ἀπολλοφάνης καὶ\nΜυσταλίδης καὶ Λυσίθεος συνειστιῶντο, μίαν ἡμέραν ταξάμενοι\nτῶν ἀποφράδων, ἀντὶ δὲ νουμηνιαστῶν κακοδαιμονιστὰς σφίσιν\nαὐτοῖς τοὔνομα θέμενοι, πρέπον μὲν ταῖς αὑτῶν τύχαις· οὐ\nμὴν ὡς τοῦτο διαπραξόμενοι τὴν διάνοιαν ἔσχον, ἀλλ’ ὡς\nκαταγελῶντες τῶν θεῶν καὶ τῶν νόμων τῶν ὑμετέρων. ἐκείνων\nμὲν οὖν ἕκαστος ἀπώλετο ὥσπερ εἰκὸς τοὺς τοιούτους. τοῦτον\nδὲ τὸν ὑπὸ πλείστων γιγνωσκόμενον οἱ θεοὶ οὕτως διέθεσαν\nὥστε τοὺς ἐχθροὺς βούλεσθαι αὐτὸν ζῆν μᾶλλον ἢ τεθνάναι\nπαράδειγμα τοῖς ἄλλοις, ἵν’ εἰδῶσιν ὅτι τοῖς λίαν\nὑβριστικῶς πρὸς τὰ θεῖα διακειμένοις οὐκ εἰς τοὺς παῖδας\nἀποτίθενται τὰς τιμωρίας, ἀλλ’ αὐτοὺς κακῶς ἀπολλύουσι,\nμείζους καὶ χαλεπωτέρας καὶ τὰς συμφορὰς καὶ τὰς νόσους\nαὐτοῖσ ἢ τοῖς ἄλλοις ἀνθρώποις προσβάλλοντες.\nτὸ μὲν γὰρ ἀποθανεῖν ἢ καμεῖν νομίμως κοινὸν ἡμῖν ἅπασίν\nἐστι, τὸ δ’ οὕτως ἔχοντα τοσοῦτον χρόνον διατελεῖν καὶ καθ᾽\nἑκάστην ἡμέραν ἀποθνῄσκοντα μὴ δύνασθαι τελευτῆσαι τὸν βίον\nτούτοις μόνοις προσήκει τοῖς τὰ τοιαῦτα ἅπερ οὗτος\nἐξημαρτηκόσιν.’ περὶ μὲν οὖν Κινησίου ταῦτα ὁ ῥήτωρ εἴρηκεν.\nλεπτότερος δ’ ἦν καὶ ΦΙΛΗΤΑΣ ὁ Κῷος ποιητής, ὃς καὶ διὰ τὴν\nτοῦ σώματος ἰσχνότητα σφαίρας ἐκ μολύβου πεποιημένας εἶχε\nπερὶ τὼ πόδε, ὡς μὴ ὑπὸ ἀνέμου ἀνατραπείη. Πολέμων δ’ ὁ\nπεριηγητὴς ἐν τῷ περὶ Θαυμασίων (fr. 84 Pr)\nΑΡΧΕΣΤΡΑΤΟΝ φησι τὸν μάντιν ἁλόντα ὑπὸ πολεμίων καὶ ἐπὶ\nζυγὸν ἀναβληθέντα ὀβολοῦ ὁλκὴν εὑρεθῆναι ἔχοντα· οὕτως ἦν\nἰσχνός. ὁ δ’ αὐτὸς ἱστορεῖ, ὡς καὶ ΠΑΝΑΡΕΤΟΣ ἰατρῷ μὲν\nοὐδενὶ ὡμίλησεν, Ἀρκεσιλάου δὲ ἠκροᾶτο τοῦ φιλοσόφου, καὶ\nὅτι συνεγένετο Πτολεμαίῳ τῷ Εὐεργέτῃ τάλαντα δώδεκα τὸν\nἐνιαυτὸν λαμβάνων· ἦν δὲ ἰσχνότατος, ἄνοσος διατελέσας.\nΜητρόδωρος δ’ ὁ Σκήψιος ἐν δευτέρῳ περὶ Ἀλειπτικῆς\nἹππώνακτα τὸν ποιητὴν οὐ μόνον μικρὸν γενέσθαι τὸ σῶμα,\nἀλλὰ καὶ λεπτόν, ἀκρότονον δ’ οὕτως ὡς πρὸς τοῖς ἄλλοις καὶ\nκενὴν λήκυθον βάλλειν μέγιστόν τι διάστημα, τῶν ἐλαφρῶν\nσωμάτων διὰ τὸ μὴ δύνασθαι τὸν ἀέρα τέμνειν οὐκ ἐχόντων\nβιαίαν τὴν φοράν. λεπτὸς δ’ ἦν καὶ ΦΙΛΙΠΠΙΔΗΣ, καθ’ οὗ\nλόγος ἐστὶν Ὑπερείδῃ τῷ ῥήτορι, λέγων αὐτὸν ἕνα τῶν\nπολιτευομένων εἶναι. ἦν δ’ εὐτελὴς τὸ σῶμα διὰ λεπτότητα,\nὡς ὁ Ὑπερείδης ἔφη (fr. 172 Bl). Ἄλεξίς τ’ ἐν\nΘεσπρωτοῖς φησιν (II 325 K)· Ἑρμῆ θεῶν προπομπὲ καὶ Φιλιππίδουκληροῦχε, Νυκτός τ’ ὄμμα τῆς μελαμπέπλου. καὶ Ἀριστοφῶν Πλάτωνι (ib. 279)·\nἐν ἡμέραις τρισὶνἰσχνότερον αὐτὸν ἀποφανῶ Φιλιππίδου.\nΒ. οὕτως ἐν ἡμέραις ὀλίγαις νεκροὺς ποιεῖς; Μένανδρος δὲ Ὀργῇ (fr. 365 K)· ὁ λιμὸς ὑμῶν τὸν καλὸν τοῦτον δακὼνΦιλιππίδου λεπτότερον ἀποδείξει νεκρόν· ὅτι δὲ καὶ πεφιλιππιδῶσθαι ἔλεγον τὸ λελεπτύνθαι\nἌλεξις ἐν Μανδραγοριζομένῃ φησίν (II 349 K)·\nκακῶς ἔχει· στρουθὶς ἀκαρὴς νὴ Δί’ ἐγένου·πεφιλιππίδωσαι. Β. μὴ σὺ καινῶς μοι λάλει·ὅσον οὐ τέθνηκα. Α. τοῦ ταλαιπώρου πάθους. πολλῷ οὖν κάλλιόν ἐστι τοιοῦτόν τινα εἶναι τὴν\nἰδέαν ἢ ὥς φησιν Ἀντιφάνης ἐν Αἰόλῳ (ib. 17)·\nτοῦτον οὖνδι’ οἰνοφλυγίαν καὶ πάχος τοῦ σώματοςἀσκὸν καλοῦσι πάντες οὑπιχώριοι. Ἡρακλείδης δὲ ὁ Ποντικὸς ἐν τῷ περὶ Ἡδονῆς ΔΕΙΝΙΑΝ\nφησὶ τὸν μυροπώλην διὰ τρυφὴν εἰς ἔρωτας ἐμπεσόντα καὶ\nπολλὰ χρήματα ἀναλώσαντα, ὡς ἔξω τῶν ἐπιθυμιῶν ἐγένετο, ὑπὸ\nλύπης ἐκταραχθέντα ἐκτεμεῖν αὑτοῦ τὰ αἰδοῖα, ταῦτα πάντα\nποιούσης τῆς ἀκολάστου τρυφῆς.\nἔθος δ’ ἦν Ἀθήνησι καὶ τοὺς πόδας τῶν τρυφώντων ἐναλείφειν\nμύροις, ὡς Κηφισόδωρος μὲν ἐν Τροφωνίῳ φησίν (I 800\nK)· ἔπειτ’ ἀλείφεσθαι τὸ σῶμά μοι πρίωμύρον ἴρινον καὶ ῥόδινον, ἄγαμαι, Ξανθία·καὶ τοῖς ποσὶν χωρὶς πρίω μοι βάκκαριν.\nΕὔβουλος δ’ ἐν Σφιγγοκαρίωνι (II 203\nK)· ἐν θαλάμῳ μαλακῶς κατακείμενον· ἐν δὲ κύκλῳ νινπαρθενικαὶ τρυφεραί, χλιδαναὶ μάλα καὶ\nκατάθρυπτοι,τὸν πόδ’ ἀμαρακίνοισι μύροις τρίψουσι τὸν ἐμόν. ἐν δὲ Προκρίδι λέγει τις πῶς δεῖ ἐπιμελεῖσθαι τοῦ\nτῆς Προκρίδος κυνὸς ὡς περὶ ἀνθρώπου τοῦ κυνὸς τὸν λόγον\nποιούμενος (ib. 195)· οὔκουν ὑποστορεῖτε μαλακῶς τῷ κυνί;κάτω μὲν ὑποβαλεῖτε τῶν Μιλησίωνἐρίων, ἄνωθεν δ’ ἐπιβαλεῖτε ξυστίδα.Β. Ἄπολλον. Α. εἶτα χόνδρον αὐτῷ δεύσετεγάλακτι χηνός. Β. Ἡράκλεις. Α. καὶ τοὺς πόδαςἀλείψετ’ αὐτοῦ τῷ Μεγαλλείῳ μύρῳ. Ἀντιφάνης δὲ ἐν μὲν Ἀλκήστιδι (ib.\n23) ἐλαίῳ τινὰ ποιεῖ χριόμενον τοὺς πόδας. ἐν δὲ\nΜητραγύρτῃ φησί (ib. 74)· τήν τε παῖδ’ ἀλείμματαπαρὰ τῆς θεοῦ λαβοῦσαν εἶτα τοὺς πόδαςἐκέλευ’ ἀλείφειν πρῶτον, εἶτα τὰ νόνατα.ὡς θᾶττον ἡ παῖς δ’ ἥψατ’ αὐτοῦ τῶν ποδῶνἔτριψέ τ᾽, ἀνεπήδησεν. καὶ ἐν Ζακύνθῳ (ib. 51)· εἶτ’ οὐ δικαίως εἰμὶ φιλογύνης ἐγὼκαὶ τὰς ἑταίρας ἡδέως πάσας ἔχω;τουτὶ γὰρ αὐτὸ πρῶτον ὃ σὺ ποεῖς παθεῖν,μαλακαῖς καλαῖς τε χερσὶ τριφθῆναι πόδας,πῶς οὐχὶ σεμνόν ἐστιν;\nκαὶ ἐν Θορικίοις (ib. 53)· λοῦται δ’ ἀληθῶς· ἀλλὰ τί;Β. ἐκ χρυσοκολλήτου γε κάλπιδος μύρῳΑἰγυπτίῳ μὲν τοὺς πόδας καὶ τὰ σκέλη,φοινικίνῳ δὲ τὰς γνάθους καὶ τιτθία,σισυμβρίνῳ δὲ τὸν ἕτερον βραχίονα,ἀμαρακίνῳ δὲ τὰς ὀφρῦς καὶ τὴν κόμην,ἑρπυλλίνῳ δὲ τὸ γόνυ καὶ τὸν αὐχένα ... Ἀναξανδρίδης δὲ ἐν Πρωτεσιλάῳ (ib.\n151)· μύρῳ δὲ παρὰ Πέρωνος, οὗπερ ἀπέδοτοἐχθὲς Μελανώπῳ, πολυτελοῦς Αἰγυπτίου,ᾧ νῦν ἀλείφει τοὺς πόδας Καλλιστράτου. καὶ τὸν ἐπὶ Θεμιστοκλέους δὲ βίον Τηλεκλείδης ἐν\nΠρυτάνεσιν (I 215 K) ἁβρὸν ὄντα παραδίδωσι.\nΚρατῖνός τ’ ἐν Χείρωσι τὴν τρυφὴν ἐμφανίζων τὴν τῶν\nπαλαιτέρων φησίν (ib. 86)· ἁπαλὸν δὲ σισύμβριον ἢ ῥόδον ἢ κρίνον παρ᾽\nοὖςἐθάκει·μετὰ χερσὶ δὲ μῆλον ἕκαστος ἔχων σκίπωνά τ᾽\nἠγόραζον.\nΚλέαρχος δ’ ὁ Σολεὺς ἐν τοῖς Ἐρωτικοῖς (FHG II\n315) ‘διὰ τί, φησί, μετὰ χεῖρας ἄνθη καὶ μῆλα καὶ\nτὰ τοιαῦτα φέρομεν; πότερον ὅτι καὶ διὰ τῆς τούτων\nἀγαπήσεως ἡ φύσις μηνύει τοὺς τῆς ὥρας ἔχοντας τὴν\nἐπιθυμίαν; διὰ τοῦτ’ οὖν οἱονεὶ δεῖγμα τῆς ὄψεως τὰ ὡραῖα\nμετὰ χεῖρας ἔχουσιν καὶ χαίρουσιν\nαὐτοῖς; ἢ δυοῖν χάριν ταῦτα περιφέρουσιν· ἀρχή τε γὰρ\nἐντυχίας καὶ παράδειγμα τῆς βουλήσεως αὐτοῖς γίνεται διὰ\nτούτων, αἰτηθεῖσι μὲν τὸ προσαγορευθῆναι, δοῦσι δὲ\nτὸ προυπογράφειν ὅτι δεῖ καὶ αὐτοὺς\nμεταδιδόναι τῆς ὥρας. ἡ γὰρ τῶν ὡραίων ἀνθῶν καὶ καρπῶν\nαἴτησις εἰς ἀντίδοσιν τῆς τοῦ σώματος ὥρας προκαλεῖται τοὺς\nλαβόντας. ἢ τὴν τούτων ὥραν παραψυχὴν καὶ παραμυθίαν τῆς\nἐπὶ τῶν ἐρωμένων ὥρας ταῖς ἐπιθυμίαις\nχαίροντες ἔχουσιν αὐτοῖς. ἐκκρούεται γὰρ ὑπὸ τῆς τούτων\nπαρουσίας ὁ τῶν ἐρωμένων πόθος. εἰ μὴ ἄρα τοῦ περὶ αὑτοὺς\nκόσμου χάριν καθάπερ ἄλλο τι τῶν πρὸς καλλωπισμὸν\nσυντεινόντων ἔχουσί τε ταῦτα καὶ χαίρουσιν αὐτοῖς. οὐ γὰρ\nμόνον στεφανουμένων τοῖς ὡραίοις ἄνθεσιν, ἀλλὰ καὶ μετὰ\nχεῖρας ἐχόντων τὸ πᾶν εἶδος ἐπικοσμεῖται. τάχα δ’ ἴσως διὰ\nτὸ φιλοκάλους εἶναι· δηλοῖ δὲ τὸ τῶν καλῶν ἐρᾶν καὶ πρὸς τὰ\nὡραῖα φιλικῶς ἔχειν. καλὸν γὰρ τὸ τῆς ὀπώρας καὶ τὸ τῆς\nὥρας ὄντως πρόσωπον ἔν τε καρποῖσι καὶ ἄνθεσι θεωρούμενον.\nἢ πάντες οἱ ἐρῶντες οἷον ἐκτρυφῶντες ὑπὸ τοῦ πάθους καὶ\nὡριαινόμενοι τοῖς ὡραίοις ἁβρύνονται. φυσικὸν γὰρ δή τι τὸ\nτοὺς οἰομένους εἶναι καλοὺς καὶ ὡραίους ἀνθολογεῖν. ὅθεν αἵ\nτε περὶ τὴν Περσεφόνην ἀνθολογεῖν\nλέγονται καὶ Σαπφώ φησιν (fr. 121 B4) ἰδεῖν\n‘ἄνθε’ ἀμέργουσαν παῖδ’ ἄγαν ἁπαλάν.‘’\nοὕτω δ’ ἐξήρτηντο τῶν ἡδυπαθειῶν οἱ τότε ὡς καὶ Καλλιπύγου\nἈφροδίτης ἱερὸν ἱδρύσασθαι ἀπὸ τοιαύτης αἰτίας. ἀνδρὶ\nἀγροίκῳ ἐγένοντο δύο καλαὶ θυγατέρες· αὗται φιλονικήσασαί\nποτε πρὸς ἑαυτὰς προελθοῦσαι ἐπὶ τὴν λεωφόρον διεκρίνοντο\nποτέρα εἴη καλλιπυγοτέρα. καί ποτε παρίοντος νεανίσκου\nπατέρα πρεσβύτην ἔχοντος ἐπέδειξαν ἑαυτὰς καὶ τούτῳ· καὶ ὃς\nθεασάμενος ἔκρινε τὴν πρεσβυτέραν· ἧς καὶ εἰς ἔρωτα ἐμπεσὼν\nἐλθὼν εἰς ἄστυ κλινήρης γίνεται καὶ διηγεῖται τὰ γεγενημένα\nτῷ ἀδελφῷ ἑαυτοῦ ὄντι νεωτέρῳ. ὃ δὲ καὶ αὐτὸς ἐλθὼν εἰς\nτοὺς ἀγροὺς καὶ θεασάμενος τὰς παῖδας ἐρᾷ καὶ αὐτὸς τῆς\nἑτέρας. ὁ δ’ οὖν πατὴρ ἐπεὶ παρακαλῶν αὐτοὺς ἐνδοξοτέρους\nλαβεῖν γάμους οὐκ ἔπειθεν, ἄγεται ἐκ τοῦ ἀγροῦ τὰς παῖδας\nαὐτοῖς, πείσας ἐκείνων τὸν πατέρα, καὶ ζεύγνυσι τοῖς υἱοῖς.\nαὗται οὖν ὑπὸ τῶν πολιτῶν καλλίπυγοι ἐκαλοῦντο, ὡς καὶ ὁ\nΜεγαλοπολίτης Κερκιδᾶς ἐν τοῖς Ἰάμβοις ἱστορεῖ λέγων\n(PL II 513, fr. 1 B4)· ἦν καλλιπύγων ζεῦγος ἐν Συρακούσαις. αὗται οὖν ἐπιλαβόμεναι οὐσίας λαμπρᾶς ἱδρύσαντο\nἈφροδίτης ἱερὸν καλέσασαι Καλλίπυγον τὴν θεόν, ὡς ἱστορεῖ\nκαὶ Ἀρχέλαος ἐν τοῖς Ἰάμβοις.\nἐν μανίᾳ δὲ τρυφὴν ἡδίστην γενομένην οὐκ ἀηδῶς ὁ Ποντικὸς\nἩρακλείδης διηγεῖται ἐν τῷ περὶ Ἡδονῆς\nοὕτως γράφων· ‘ὁ Αἰξωνεὺς Θράσυλλος ὁ Πυθοδώρου διετέθη\nποτὲ ὑπὸ μανίας τοιαύτης ὡς πάντα τὰ πλοῖα τὰ εἰς τὸν\nΠειραιᾶ καταγόμενα ὑπολαμβάνειν ἑαυτοῦ εἶναι, καὶ\nἀπεγράφετο αὐτὰ καὶ ἀπέστελλε καὶ διῴκει καὶ καταπλέοντα\nἀπεδέχετο μετὰ χαρᾶς τοσαύτης ὅσησπερ ἄν τις ἡσθείη\nτοσούτων χρημάτων κύριος ὤν. καὶ τῶν μὲν ἀπολομένων οὔτε\nἐπεζήτησεν, τοῖς δὲ σῳζομένοις ἔχαιρεν καὶ διῆγεν μετὰ\nπλείστης ἡδονῆς. ἐπεὶ δὲ ὁ ἀδελφὸς αὐτοῦ Κρίτων ἐκ Σικελίας\nἐπιδημήσας συλλαβὼν αὐτὸν παρέδωκεν ἰατρῷ καὶ τῆς μανίας\nἐπαύσατο, διηγεῖτο ..., οὐδεπώποτε φάσκων κατὰ τὸν βίον\nἡσθῆναι πλείονα· λύπην μὲν γὰρ οὐδ’ ἡντινοῦν αὐτῷ\nπαραγίνεσθαι, τὸ δὲ τῶν ἡδονῶν πλῆθος ὑπερβάλλειν.’\nἈντιφάνης ὁ κωμῳδιοποιός, ἑταῖρε Τιμόκρατες, ὡς ἀνεγίνωσκέ\nτινα τῷ βασιλεῖ Ἀλεξάνδρῳ τῶν ἑαυτοῦ κωμῳδιῶν, ὃ δὲ δῆλος\nἦν οὐ πάνυ τι ἀποδεχόμενος, ‘δεῖ γάρ, ἔφησεν, ὦ βασιλεῦ,\nτὸν ταῦτα ἀποδεξόμενον ἀπὸ συμβόλων τε πολλάκις\nδεδειπνηκέναι καὶ περὶ ἑταίρας πλεονάκις καὶ εἰληφέναι καὶ\nδεδωκέναι πληγάς,’ ὥς φησι Λυκόφρων ὁ Χαλκιδεὺς ἐν τοῖς\nπερὶ Κωμῳδίας (fr. 13 Strecker). ἡμεῖς οὖν τὸν\nπερὶ ἐρωτικῶν λόγον ἐνταῦθα μέλλοντες\nκατατάττειν (ἐγένοντο γὰρ καὶ περὶ γαμετῶν καὶ ἑταιρῶν\nπολλάκις λόγοι) εἰδόσιν ἐκτιθέμενοι τὴν ἱστορίαν τῶν Μουσῶν\nτὴν Ἐρατὼ ἐπικαλεσάμενοι εἰς μνήμην ἡμῖν ἰέναι τὸν ἐρωτικὸν\nἐκεῖνον κατάλογον, ἐντεῦθεν τὴν καταρχὴν ποιησόμεθα\n(Apoll.\nOd. 3.1)· εἰ δ’ ἄγε νῦν, Ἐρατώ, πάρ θ’ ἵστασο καί μοι\nἔνισπε, τίνες λόγοι περὶ αὐτοῦ τοῦ ἔρωτος καὶ τῶν ἐρωτικῶν\nἐλέχθησαν.\nκαὶ γὰρ τὰς γαμετὰς ὁ καλὸς ἡμῶν ἑστιάτωρ ἐπαινῶν Ἕρμιππον\nἔφη ἐν τοῖς περὶ Νομοθετῶν (FHG III 37)\nἱστορεῖν ὅτι ἐν Λακεδαίμονι εἰς οἴκημά τι σκοτεινὸν πᾶσαι\nἐνεκλείοντο αἱ κόραι, συνεγκλειομένων καὶ τῶν ἀγάμων\nνεανίσκων· καὶ ἕκαστος ἧς ἐπιλάβοιτο, ταύτην ἀπῆγεν\nἄπροικον. διὸ καὶ Λύσανδρον ἐζημίωσαν, ὅτι καταλιπὼν τὴν\nπροτέραν ἑτέραν ἐβουλεύετο περικαλλεστέραν ἀγαγέσθαι.\nΚλέαρχος δ’ ὁ Σολεὺς ἐν τοῖς περὶ Παροιμιῶν (FHG II\n319) ‘ἐν Λακεδαίμονι, φησί, τοὺς ἀγάμους αἱ\nγυναῖκες ἐν ἑορτῇ τινι περὶ τὸν βωμὸν ἕλκουσαι ῥαπίζουσιν,\nἵνα τὴν ἐκ τοῦ πράγματος ὕβριν φεύγοντες φιλοστοργῶσί τε\nκαὶ ἐν ὥρᾳ προσίωσι τοῖς γάμοις. ἐν δὲ Ἀθήναις πρῶτος\nΚέκροψ μίαν ἑνὶ ἔζευξεν, ἀνέδην τὸ πρότερον οὐσῶν τῶν\nσυνόδων καὶ κοινογαμίων ὄντων. διὸ καὶ ἔδοξέ τισιν διφυὴς\nνομισθῆναι, οὐκ εἰδότων τῶν πρότερον διὰ τὸ πλῆθος τὸν\nπατέρα.’ ἐκ τούτων οὖν τις ὁρμώμενος μέμψαιτ’ ἂν τοὺς\nπεριτιθέντας Σωκράτει δύο γαμετὰς γυναῖκας, Ξανθίππην καὶ\nτὴν Ἀριστείδου Μυρτώ, οὐ τοῦ δικαίου καλουμένου (οἱ χρόνοι\nγὰρ οὐ συγχωροῦσιν) ἀλλὰ τοῦ τρίτου ἀπ᾽\nἐκείνου. εἰσὶ δὲ Καλλισθένης, Δημήτριος ὁ Φαληρεύς, Σάτυρος\nὁ περιπατητικός, Ἀριστόξενος, οἷς τὸ ἐνδόσιμον Ἀριστοτέλης\nἔδωκεν ἱστορῶν τοῦτο ἐν τῷ περὶ Εὐγενείας (fr. 75\nR)· εἰ μὴ ἄρα συγκεχωρημένον κατὰ ψήφισμα τοῦτο\nἐγένετο τότε διὰ σπάνιν ἀνθρώπων, ὥστ’ ἐξεῖναι καὶ δύο\nἔχειν γυναῖκας τὸν βουλόμενον, ὅθεν καὶ τοὺς τῆς κωμῳδίας\nποιητὰς ἀποσιωπῆσαι τοῦτο, πολλάκις τοῦ Σωκράτους\nμνημονεύοντας. παρέθετο δὲ περὶ τῶν γυναικῶν ψήφισμα\nἹερώνυμος ὁ Ῥόδιος (fr. 26 Hi), ὅπερ σοι\nδιαπέμψομαι εὐπορήσας τοῦ βιβλίου. ἀντεῖπε δὲ τοῖς λέγουσι\nπερὶ τῶν Σωκράτους γυναικῶν Παναίτιος ὁ Ῥόδιος.\nπαρὰ δὲ Πέρσαις ἀνέχεται ἡ βασίλεια τοῦ πλήθους τῶν\nπαλλακίδων διὰ τὸ ὡς δεσπότην ἄρχειν τῆς γαμετῆς τὸν\nβασιλέα, ἔτι δὲ καὶ διὰ τὸ τὴν βασιλίδα, ὥς φησιν Δίνων ἐν\nτοῖς Περσικοῖς (FHG II 92), ὑπὸ τῶν παλλακίδων\nθρησκεύεσθαι· προσκυνοῦσι γοῦν αὐτήν. καὶ ὁ Πρίαμος δὲ\nπολλαῖς χρῆται γυναιξὶ καὶ ἡ Ἑκάβη οὐ δυσχεραίνει. λέγει\nγοῦν ὁ Πρίαμος· Il. 24.496ἐννεακαίδεκα μέν μοι ἰῆς ἐκ νηδύος ἦσαν,τοὺς δ’ ἄλλους μοι ἔτικτον ἐνὶ μεγάροισι\nγυναῖκες. παρὰ δὲ τοῖς Ἕλλησιν οὐκ ἀνέχεται ἡ τοῦ Φοίνικος\nμήτηρ τὴν τοῦ Ἀμύντορος παλλακίδα ( Il. 9.447). Μήδεια δὲ καίπερ εἰδυῖα τὸ ἔθος ὅτι\nἐστὶ βαρβαρικὸν οὐ φέρει οὐδὲ αὐτὴ τὸν Γλαύκης γάμον, ἤδη\nεἰς τὰ ἀμείνω καὶ Ἑλληνικὰ ἐκδεδιῃτημένη. καὶ ἡ\nΚλυταιμνήστρα δὲ περιπαθὴς γενομένη τὴν Κασσάνδραν σὺν αὐτῷ\nτῷ Ἀγαμέμνονι ἀποκτείνει, ἣν εἰς τὴν Ἑλλάδα ὁ κρείων ἐπηγάγετο, ἐν ἔθει γενόμενος βαρβαρικῶν\nγάμων. ‘θαυμάσαι δ’ ἄν τις, φησὶν Ἀριστοτέλης (fr.\n162 R), ὅτι οὐδαμοῦ τῆς Ἰλιάδος Ὅμηρος ἐποίησε\nΜενελάῳ συγκοιμωμένην παλλακίδα, πᾶσι δοὺς γυναῖκας.\nκοιμῶνται γοῦν παρ’ αὐτῷ καὶ οἱ γέροντες μετὰ γυναικῶν,\nΝέστωρ καὶ Φοῖνιξ. οὐ γὰρ ἦσαν οὗτοι ἐκλελυμένοι τοῖς\nσώμασιν ἐν τοῖς τῆς νεότητος χρόνοις ἢ διὰ μέθης ἢ δι’\nἀφροδισίων ἢ καὶ διὰ τῆς ἐν ταῖς ἀδηφαγίαις ἀπεψίας, ὥστε\nεἰκότως ἔρρωντο τῷ γήρᾳ. ἔοικεν οὖν ὁ Σπαρτιάτης αἰδεῖσθαι\nγαμετὴν οὖσαν τὴν Ἑλένην, ὑπὲρ ἧς καὶ τὴν στρατείαν\nἤθροισεν· διόπερ φυλάττεται τὴν πρὸς ἄλλην κοινωνίαν. ὁ δ᾽\nἈγαμέμνων ὡς πολυγύναιος ὑπὸ Θερσίτου λοιδορεῖται· Il. 2.226πλεῖαί τοι χαλκοῦ κλισίαι, πολλαὶ δὲ γυναῖκεςεἰσὶν ἐνὶ κλισίῃς ἐξαίρετοι, ἅς τοι Ἀχαιοὶπρωτίστῳ δίδομεν. ἀλλ’ οὐκ εἰκός, φησὶν ὁ Ἀριστοτέλης, εἰς χρῆσιν\nεἶναι τὸ πλῆθος τῶν γυναικῶν, ἀλλ’ εἰς γέρας· ἐπεὶ οὐδὲ τὸν\nπολὺν οἶνον εἰς τὸ μεθύειν παρεσκευάσατο.’\nὁ δὲ Ἡρακλῆς πλείστας δόξας ἐσχηκέναι γυναῖκας (ἦν γὰρ\nφιλογύνης) ἀνὰ μέρος αὐτὰς εἶχεν, ὡς ἂν στρατευόμενος καὶ\nκατὰ διάφορα γιγνόμενος χωρία· ἐξ ὧν καὶ τὸ τῶν τέκνων αὐτῷ\nπλῆθος ἐγένετο. ἐν ἑπτὰ μέντοι γε ἡμέραις πεντήκοντα\nδιεπαρθένευσε Θεστίου κόρας, ὡς Ἡρόδωρος ἱστορεῖ (FHG\nII 30). πολυγύναιος δ’ ἐγένετο καὶ Αἰγεύς· πρώτην\nμὲν γὰρ ἔγημε τὴν Ὅπλητος θυγατέρα, μεθ’ ἣν τῶν Χαλκώδοντος\nμίαν. παραδοὺς δ’ ἀμφοτέρας φίλοις\nσυνῆν πολλαῖς χωρὶς γάμων. ἔπειτα τὴν Πιτθέως ἔλαβεν\nΑἴθραν, μεθ’ ἣν Μήδειαν. Θησεὺς δὲ Ἑλένην ἁρπάσας ἑξῆς καὶ\nἈριάδνην ἥρπασεν. Ἴστρος γοῦν ἐν τῇ τεσσαρεσκαιδεκάτῃ τῶν\nἈττικῶν (FHG I 420) καταλέγων τὰς τοῦ Θησέως\nγενομένας γυναῖκάς φησιν τὰς μὲν αὐτῶν ἐξ ἔρωτος\nγεγενῆσθαι, τὰς δ’ ἐξ ἁρπαγῆς, ἄλλας δ’ ἐκ νομίμων γάμων·\nἐξ ἁρπαγῆς μὲν Ἑλένην, Ἀριάδνην, Ἱππολύτην καὶ τὰς\nΚερκύονος καὶ Σίνιδος θυγατέρας, νομίμως δ’ αὐτὸν γῆμαι\nΜελίβοιαν τὴν Αἴαντος μητέρα. Ἡσίοδος δέ φησιν (fr.\n130 Rz) καὶ Ἵππην καὶ Αἴγλην, δι’ ἣν καὶ τοὺς\nπρὸς Ἀριάδνην ὅρκους παρέβη, ὥς φησι Κέρκωψ. Φερεκύδης δὲ\n(FHG I 97) προστίθησι καὶ Φερέβοιαν. πρὸ δὲ\nτῆς Ἑλένης καὶ ἐκ Τροιζῆνος ἥρπασεν Ἀναξώ. μετὰ δὲ τὴν\nἹππολύτην Φαίδραν ἔσχεν.\nΦίλιππος δ’ ὁ Μακεδὼν οὐκ ἐπήγετο μὲν εἰς τοὺς πολέμους\nγυναῖκας, ὥσπερ Δαρεῖος ὁ ὑπ’ Ἀλεξάνδρου καταλυθείς, ὃς\nπερὶ τῶν ὅλων πολεμῶν τριακοσίας ἑξήκοντα περιήγετο\nπαλλακάς, ὡς ἱστορεῖ Δικαίαρχος ἐν τρίτῳ περὶ τοῦ τῆς\nἙλλάδος Βίου (FHG II 240)· ὁ δὲ Φίλιππος αἰεὶ\nκατὰ πόλεμον ἐγάμει. ‘ἐν ἔτεσι γοῦν εἴκοσι καὶ δυσὶν οἷς\nἐβασίλευεν, ὥς φησι Σάτυρος ἐν τῷ περὶ τοῦ Βίου αὐτοῦ\n(ib. III 161), Αὐδάταν\nἸλλυρίδα γήμας ἔσχεν ἐξ αὐτῆς θυγατέρα Κύνναν· ἔγημεν δὲ\nκαὶ Φίλαν ἀδελφὴν Δέρδα καὶ Μαχάτα. οἰκειώσασθαι δὲ θέλων\nκαὶ τὸ Θετταλῶν ἔθνος ἐπαιδοποιήσατο ἐκ δύο Θετταλίδων\nγυναικῶν, ὧν ἣ μὲν ἦν Φεραία Νικησίπολις, ἥτις αὐτῷ\nἐγέννησε Θετταλονίκην, ἣ δὲ Λαρισαία Φίλιννα, ἐξ ἧς\nἈρριδαῖον ἐτέκνωσε. προσεκτήσατο δὲ καὶ τὴν Μολοττῶν\nβασιλείαν γήμας Ὀλυμπιάδα, ἐξ ἧς ἔσχεν Ἀλέξανδρον καὶ\nΚλεοπάτραν. καὶ τὴν Θρᾴκην δὲ ὅτε εἷλεν, ἧκε πρὸς αὐτὸν\nΚοθήλας ὁ τῶν Θρᾳκῶν βασιλεὺς ἄγων Μήδαν τὴν θυγατέρα καὶ\nδῶρα πολλά. γήμας δὲ καὶ ταύτην ἐπεισήγαγεν τῇ Ὀλυμπιάδι.\nἐπὶ πάσαις δ’ ἔγημε Κλεοπάτραν ἐρασθεὶς τὴν Ἱπποστράτου μὲν\nἀδελφήν, Ἀττάλου δὲ ἀδελφιδῆν· καὶ ταύτην ἐπεισάγων τῇ\nὈλυμπιάδι ἅπαντα τὸν βίον τὸν ἑαυτοῦ συνέχεεν. εὐθέως γὰρ\nἐν αὐτοῖς τοῖς γάμοις ὁ μὲν Ἄτταλος ‘νῦν μέντοι γνήσιοι,\nἔφη, καὶ οὐ νόθοι βασιλεῖς γεννηθήσονται.’ καὶ ὁ Ἀλέξανδρος\nἀκούσας ἔβαλεν ᾗ μετὰ χεῖρας εἶχεν κύλικι τὸν Ἄτταλον,\nἔπειτα κἀκεῖνος αὐτὸν τῷ ποτηρίῳ. καὶ μετὰ ταῦτα Ὀλυμπιὰς\nμὲν εἰς Μολοττοὺς ἔφυγεν, Ἀλέξανδρος δ’ εἰς Ἰλλυριούς. καὶ\nἡ Κλεοπάτρα δ’ ἐγέννησε τῷ Φιλίππῳ θυγατέρα τὴν κληθεῖσαν\nΕὐρώπην.’ φιλογύνης δ’ ἦν καὶ Εὐριπίδης ὁ ποιητής.\nἹερώνυμος γοῦν ἐν Ἱστορικοῖς Ὑπομνήμασίν φησιν οὕτως\n(fr. 6 Hi)· ‘εἰπόντος Σοφοκλεῖ τινος ὅτι\nμισογύνης ἐστὶν Εὐριπίδης, ἔν γε ταῖς τραγῳδίαις, ἔφη ὁ\nΣοφοκλῆς· ἐπεὶ ἔν γε τῇ κλίνῃ φιλογύνης.’\nαἱ δὲ γαμεταὶ ἡμῶν γυναῖκες οὔκ εἰσι τοιαῦται οἵας Εὔβουλός\nφησιν ἐν Στεφανοπώλισιν (II 198 K)·\nμὰ Δί’ οὐχὶ περιπεπλασμέναι ψιμυθίοιςοὐδ’ ὥσπερ ὑμεῖς συκαμίνῳ τὰς γνάθουςκεχριμέναι. κἂν ἐξίητε τοῦ θέρους,ἀπὸ τῶν μὲν ὀφθαλμῶν ὑδρορρόαι δύοῥέουσι μέλανος, ἐκ δὲ τῶν γνάθων ἱδρὼςἐπὶ τὸν τράχηλον ἄλοκα μιλτώδη ποιεῖ,ἐπὶ τῷ προσώπῳ δ’ αἱ τρίχες φορούμεναιεἴξασι πολιαῖς, ἀνάπλεῳ ψιμυθίου. Ἀναξίλας δὲ ἐν Νεοττίδι φησίν (ib.\n270)· ὅστις ἀνθρώπων ἑταίραν ἠγάπησε πώποτε,οὐ γένος τίς ἂν δύναιτο παρανομώτατον φράσαι·τίς γὰρ ἢ δράκαιν’ ἄμικτος ἢ Χίμαιρα πυρπνόοςἢ Χάρυβδις ἢ τρίκρανος Σκύλλα, ποντία κύων,Σφίγξ, Ὕδρα, λέαιν᾽, ἔχιδνα, πτηνά θ’ Ἁρπυιῶν\nγένη,εἰς ὑπερβολὴν ἀφῖκται τοῦ καταπτύστου γένους;οὐκ ἔνεσθ᾽· αὗται δ’ ἁπάντων ὑπερέχουσι τῶν\nκακῶν.ἔστι δὲ σκοπεῖν ἀπ’ ἀρχῆς πρῶτα μὲν τὴν Πλαγγόνα,ἥτις ὥσπερ ἡ Χίμαιρα πυρπολεῖ τοὺς βαρβάρους·εἷς μόνος δ’ ἱππεύς τις αὐτῆς τὸν βίον παρείλετο·πάντα τὰ σκεύη γὰρ ἕλκων ᾤχετ’ ἐκ τῆς οἰκίας.οἱ Σινώπῃ δ’ αὖ συνόντες οὐχ Ὕδρᾳ σύνεισι νῦν;γραῦς μὲν αὐτή, παραπέφυκε δ’ ἡ Γνάθαινα πλησίον,ὥστ’ ἀπαλλαγεῖσι ταύτης ἔστι διπλάσιον κακόν.ἡ δὲ Νάννιον τί νυνὶ διαφέρειν Σκύλλης δοκεῖ;οὐ δύ’ ἀποπνίξασ’ ἑταίρους τὸν τρίτον θηρεύεταιἔτι λαβεῖν; ἀλλ’ ἐξέπεσεν ἡ πορθμὶς\nἐλατίνῳ πλάτῃ·\nἡ δὲ Φρύνη τὴν Χάρυβδιν οὐχὶ πόρρω που ποιεῖτόν τε ναύκληρον λαβοῦσα καταπέπωκ’ αὐτῷ σκάφει.ἡ Θεανὼ δ’ οὐχὶ Σειρήν ἐστιν ἀποτετιλμένη;βλέμμα καὶ φωνὴ γυναικός, τὰ σκέλη δὲ κοψίχου.Σφίγγα Θηβαίαν δὲ πάσας ἔστι τὰς πόρνας καλεῖν,αἳ λαλοῦσ’ ἁπλῶς μὲν οὐδέν, ἀλλ’ ἐν αἰνιγμοῖς\nτισιν,ὡς ἐρῶσι καὶ φιλοῦσι καὶ σύνεισιν ἡδέως.εἶτα ‘τετράπους μοι γένοιτο, φησὶ τήνπρος ἢ,\nθρόνος,’εἶτα δὴ ‘τρίπους τις’, εἶτα, φησί, ‘παιδίσκη\nδίπους.’εἶθ’ ὃ μὲν γνοὺς ταῦτ’ ἀπῆλθεν εὐθὺς ὥσπερ\nΟἰδίπουσ,οὐδ’ ἰδεῖν δόξας ἐκείνην, σῴζεται δ’ ἄκων μόνος.οἳ δ’ ἐρᾶσθαι προσδοκῶντες εὐθύς εἰσιν ἠρμένοικαὶ φέρονθ’ ὑψοῦ πρὸς αἴθραν. συντεμόντι δ’ οὐδὲ\nἓνἔσθ’ ἑταίρας ὅσα περ ἔστιν θηρί’ ἐξωλέστερον.\nτοιαῦτα πολλὰ τοῦ Λαρηνσίου λέγοντος ὁ Λεωνίδης ψέγων τὸ\nτῆς γαμετῆς ὄνομα τὰ ἐκ τῶν Μάντεων Ἀλέξιδος προηνέγκατο\nταυτί τῶν ἐπῶν (II 350 K)· ὦ δυστυχεῖς ἡμεῖς ... οἱ πεπρακότεςτὴν τοῦ βίου παρρησίαν καὶ τὴν τρυφήν·γυναιξὶ δοῦλοι ζῶμεν ἀντ’ ἐλευθέρων.ἔπειτ’ ἔχειν προῖκ᾽, οὐχὶ τιμὴν πάσχομεν;πικράν γε καὶ μεστὴν γυναικείας χολῆς.ἡ τῶν γὰρ ἀνδρῶν ἐστι πρὸς ἐκείνην μέλι·οἳ μέν γε συγγνώμην ἔχουσ’ ἀδικούμενοι,\nαὗται δ’ ἀδικοῦσαι καὶ προσεγκαλοῦσ’ ἔτι·ὧν οὐκ ἐχρῆν ἄρχουσιν, ὧν δ’ ἄρχειν ἐχρῆνἀμελοῦσιν, ἐπιορκοῦσιν, οὐδὲ ἓν κακὸνἔχουσι καὶ κάμνειν λέγουσ’ ἑκάστοτε. Ξέναρχος δ’ ἐν Ὕπνῳ φησίν (ib. 473)·\nεἶτ’ εἰσὶν οἱ τέττιγες οὐκ εὐδαίμονες,ὧν ταῖς γυναιξὶν οὐδ’ ὁτιοῦν φωνῆς ἔνι; Φιλέταιρος Κορινθιαστῇ (ib. 231)·\nὡς τακερόν, ὦ Ζεῦ, καὶ μαλακὸν τὸ βλέμμ’ ἔχει.οὐκ ἐτὸς Ἑταίρας ἱερόν ἐστι πανταχοῦ,ἀλλ’ οὐχὶ γαμετῆς οὐδαμοῦ τῆς Ἑλλάδος. Ἄμφις δ’ ἐν Ἀθάμαντι (ib. 236)·\nεἶτ’ οὐ γυναικός ἐστιν εὐνοικώτερονγαμετῆς ἑταίρα; πολύ γε καὶ μάλ’ εἰκότως.ἣ μὲν νόμῳ γὰρ καταφρονοῦσ’ ἔνδον μένει,ἣ δ’ οἶδεν ὅτι ἢ τοῖς τρόποις ὠνητέοςἄνθρωπός ἐστιν ἢ πρὸς ἄλλον ἀπιτέον.\nΕὔβουλος δ’ ἐν Χρυσίλλᾳ (ib. 205)·κακὸςκακῶς ἀπόλοιθ’ ὅστις γυναῖκα δεύτεροςἔγημε· τὸν γὰρ πρῶτον οὐκ ἐρῶ κακῶς.ὃ μὲν γὰρ ἦν ἄπειρος, οἶμαι, τοῦ κακοῦ,ὃ δ’ οἷον ἦν γυνὴ κακὸν πεπυσμένος. καὶ προελθών φησιν· ὦ Ζεῦ πολυτίμητ᾽, εἶτ’ ἐγὼ κακῶς ποτεἐρῶ γυναῖκας; νὴ Δί’ ἀπολοίμην ἄρα,πάντων ἄριστον κτημάτων. εἰ δ’ ἐγένετο\nκακὴ γυνὴ Μήδεια, Πηνελόπη δέ γεμέγα πρᾶγμ᾽. ἐρεῖ τις ὡς Κλυταιμνήστρα κακή·Ἄλκηστιν ἀντέθηκα χρηστήν. ἀλλ’ ἴσωςΦαίδραν ἐρεῖ κακῶς τις· ἀλλὰ νὴ Δίαχρηστή τις ἦν μέντοι — τίς; οἴμοι δείλαιος,ταχέως γέ μ’ αἱ χρησταὶ γυναῖκες ἐπέλιπον,τῶν δ’ αὖ πονηρῶν ἔτι λέγειν πολλὰς ἔχω. Ἀριστοφῶν δ’ ἐν Καλλωνίδῃ (ib. 277)·\nκακὸς κακῶς ἀπόλοιθ’ ὁ γήμας δεύτεροςθνητῶν. ὁ μὲν γὰρ πρῶτος οὐδὲν ἠδίκει·οὔπω γὰρ εἰδὼς οὗτος οἷον ἦν κακὸνἐλάμβανεν γυναῖχ᾽· ὁ δ’ ὕστερον λαβὼνεἰς προὖπτον εἰδὼς αὑτὸν ἐνέβαλεν κακόν. καὶ Ἀντιφάνης ἐν Φιλοπάτορι (ib.\n108)· γεγάμηκε δήπου. Β. τί σὺ λέγεις; ἀληθινῶςγεγάμηκεν, ὃν ἐγὼ ζῶντα περιπατοῦντά\nτεκατέλιπον; Μένανδρος δ’ ἐν Ἀρρηφόρῳ ἢ Αὐλητρίδι (III 22\nK)· οὐ γαμεῖς, ἂν νοῦν ἔχῃς,τοῦτον καταλείπων τὸν βίον. γεγάμηκα γὰρκαὐτός· διὰ τοῦτό σοι παραινῶ μὴ γαμεῖν.Β. δεδογμένον τὸ πρᾶγμ᾽· ἀνερρίφθω κύβος.Α. πέραινε, σωθείης δέ· νῦν ἀληθινὸνεἰς πέλαγος αὑτὸν ἐμβαλεῖς γὰρ πραγμάτων,οὐ Λιβυκὸν οὐδ’ Αἰγαῖον οὐδὲ .....,\nοὗ τῶν τριάκοντ’ οὐκ ἀπόλλυται τρίαπλοιάρια· γήμας δ’ οὐδὲ εἷς σέσωσθ’ ὅλως. ἐν δὲ Ἐμπιμπραμένῃ (ib. 114)· ἐξώλης ἀπόλοιθ’ ὅστις ποτὲὁ πρῶτος ἦν γήμας, ἔπειθ’ ὁ δεύτερος,εἶθ’ ὁ τρίτος, εἶθ’ ὁ τέταρτος, εἶθ’ ὁ Μεταγένης. Καρκίνος δ’ ὁ τραγικὸς ἐν Σεμέλῃ, ἧς ἀρχή\n(fr. 2 N) ‘ὦ νύκτες,’ φησίν (fr.\n3)· ὦ Ζεῦ, τί χρὴ γυναῖκας ἐξειπεῖν κακόν;ἀρκοῦν ἂν εἴη, κἂν γυναῖκ’ εἴπῃς μόνον.\nοὐκ αἰσθάνονται δ’ οὐδ’ οἱ παρ’ ἠλικίαν νέας ἀγόμενοι\nγυναῖκας εἰς προὖπτον κακὸν αὑτοὺς ἐμβάλλοντες, καίτοι τοῦ\nΜεγαρικοῦ ποιητοῦ παραινέσαντος αὐτοῖς (457)·\nοὔ τοι σύμφορόν ἐστι γυνὴ νέα ἀνδρὶ γέροντι·οὐ γὰρ πηδαλίῳ πείθεται ὡς ἄκατος,οὐδ’ ἄγκυραι ἔχουσιν· ἀπορρήξασα δὲ δεσμὰπολλάκις ἐκ νυκτῶν ἄλλον ἔχει λιμένα. καὶ Θεόφιλος δὲ ἐν Νεοπτολέμῳ ἔφη (II 475\nK)· οὐ σύμφορον νέα ᾽στὶ πρεσβύτῃ γυνή.ὥσπερ γὰρ ἄκατος οὐδὲ μικρὸν πείθεταιἑνὶ πηδαλίῳ, τὸ πεῖσμ’ ἀπορρήξασα δὲἐκ νυκτὸς ἕτερον λιμέν’ ἔχουσ’ ἐξευρέθη.\nοὐδένα δὲ ὑμῶν ἀγνοεῖν οἴομαι, ἄνδρες φίλοι, ὅτι καὶ οἱ\nμέγιστοι πόλεμοι διὰ γυναῖκας ἐγένοντο. ὁ Ἰλιακὸς δι’\nἙλένην, ὁ λοιμὸς διὰ Χρυσηίδα, Ἀχιλλέως μῆνις διὰ Βρισηίδα,\nκαὶ ὁ ἱερὸς δὲ καλούμενος πόλεμος δι’ ἑτέραν γαμετήν, φησὶν\nΔοῦρις ἐν δευτέρᾳ Ἰστοριῶν (FHG\nII 469), Θηβαίαν γένος, ὄνομα Θεανώ, ἁρπασθεῖσαν\nὑπὸ Φωκέως τινός. δεκαετὴς δὲ καὶ οὗτος γενόμενος τῷ δεκάτῳ\nἔτι Φιλίππου συμμαχήσαντος πέρας ἔσχεν· τότε γὰρ εἷλον οἱ\nΘηβαῖοι τὴν Φωκίδα. καὶ ὁ Κρισαικὸς δὲ πόλεμος\nὀνομαζόμενος, ὥς φησι Καλλισθένης ἐν τῷ περὶ τοῦ Ἱεροῦ\nΠολέμου (fr. 18 M), ὅτε Κιρραῖοι πρὸς Φωκεῖς\nἐπολέμησαν, δεκαέτης ἦν, ἁρπασάντων Κιρραίων τὴν Πελάγοντος\nτοῦ Φωκέως θυγατέρα Μεγιστὼ καὶ τὰς Ἀργείων θυγατέρας\nἐπανιούσας ἐκ τοῦ Πυθικοῦ ἱεροῦ. δεκάτῳ δὲ ἔτει ἑάλω καὶ ἡ\nΚίρρα. ἀνετράπησαν δὲ καὶ ὅλοι οἶκοι διὰ γυναῖκας· ὁ\nΦιλίππου τοῦ Ἀλεξάνδρου πατρὸς διὰ τὸν Κλεοπάτρας γάμον, ὁ\nἩρακλέους διὰ τὴν Ἰόλης ἐπιγαμίαν τῆς Εὐρύτου θυγατρός, ὁ\nΘησέως διὰ τὴν Φαίδρας τῆς Μίνωος, ὁ Ἀθάμαντος διὰ τὸν\nΘεμιστοῦς τῆς Ὑψέως, ὁ Ἰάσονος διὰ τὸν Γλαύκης τῆς\nΚρέοντος, ὁ Ἀγαμέμνονος διὰ Κασσάνδραν. καὶ ἡ ἐπ’ Αἴγυπτον\nδὲ Καμβύσου στρατεία, ὥς φησι Κτησίας (fr. 37\nM), διὰ γυναῖκα ἐγένετο. ὁ γὰρ Καμβύσης\nπυνθανόμενος τὰς Αἰγυπτίας γυναῖκας ἐν ταῖς συνουσίαις\nδιαφέρειν τῶν ἄλλων ἔπεμψεν πρὸς Ἄμασιν τὸν Αἰγυπτίων\nβασιλέα, μίαν αἰτῶν πρὸς γάμον τῶν θυγατέρων. ὃ δὲ τῶν μὲν\nἑαυτοῦ οὐκ ἔδωκεν, ὑπονοήσας μὴ γυναικὸς ἕξειν αὐτὴν τιμὴν\nἀλλὰ παλλακίδος· ἔπεμψε δὲ τὴν Ἀπρίου θυγατέρα Νειτῆτιν. ὁ\nδὲ Ἀπρίας ἐκπεπτώκει τῆς Αἰγυπτίων βασιλείας διὰ τὴν\nγενομένην ἧτταν πρὸς Κυρηναίους καὶ ἀνῄρητο ὑπὸ Ἀμάσιδος.\nἡσθεὶς οὖν ὁ Καμβύσης τῇ Νειτήτιδι καὶ\nσφόδρα ἐρεθισθεὶς ἐκμανθάνει παρ’ αὐτῆς τὰ πάντα καὶ\nδεηθείσης ἐκδικῆσαι τοῦ Ἀπρίου τὸν φόνον πείθει πολεμῆσαι\nΑἰγυπτίοις. Δίνων δ’ ἐν τοῖς Περσικοῖς (FHG II\n91) καὶ Λυκέας ὁ Ναυκρατίτης ἐν τρίτῃ Αἰγυπτιακῶν\n(ib. IV 441) τὴν Νειτῆτιν Κύρῳ πεμφθῆναί\nφασιν ὑπὸ Ἀμάσιδος· ἐξ ἧς γεννηθῆναι τὸν Καμβύσην, ὃν\nἐκδικοῦντα τῇ μητρὶ ἐπ’ Αἴγυπτον ποιήσασθαι στρατείαν.\nΔοῦρις δ’ ὁ Σάμιος (FHG II 475) καὶ πρῶτον\nγενέσθαι πόλεμόν φησι δύο γυναικῶν τὸν\nὈλυμπιάδος καὶ Εὐρυδίκης· ἐν ᾧ τὴν μὲν βακχικώτερον μετὰ\nτυμπάνων προελθεῖν, τὴν δ’ Εὐρυδίκην Μακεδονικῶς\nκαθωπλισμένην, ἀσκηθεῖσαν τὰ πολεμικὰ παρὰ Κύννῃ τῇ\nἸλλυρίδι.\nἐπὶ τούτοις τοῖς λόγοις ἔδοξε τοῖς παροῦσι τῶν φιλοσόφων\nπερὶ τοῦ ἔρωτος καὶ αὐτούς τι εἰπεῖν καὶ περὶ κάλλους. καὶ\nἐλέχθησαν λόγοι φιλόσοφοι πάμπολλοι· ἐν οἷς τινες καὶ\nἐμνημόνευσαν τοῦ σκηνικοῦ φιλοσόφου Εὐριπίδου ᾀσμάτων, ὧν\nἦν καὶ τάδε (fr. 897 N)παίδευμα δ’ Ἔρως σοφίας ἀρετῆςπλεῖστον ὑπάρχειν,καὶ προσομιλεῖν οὗτος ὁ δαίμωνπάντων ἥδιστος ἔφυ θνητοῖς.καὶ παρὰ λυπῶν τέρψιν τιν’ ἔχωνεἰς ἐλπίδ’ ἄγει. τοῖς δ’ ἀτελέστοιςτῶν τοῦδε πόνων μήτε συνείην\nχωρίς τ’ ἀγρίων ναίοιμι τρόπων.τὸ δ’ ἐρᾶν προλέγω τοῖσι νέοισινμή ποτε φεύγειν,χρῆσθαι δ’ ὀρθῶς, ὅταν ἔλθῃ. καὶ κατὰ τὸν Πίνδαρον δὲ ἄλλος τις ἔφη (fr.\n127 B4) εἴη καὶ ἐρᾶν καὶ ἔρωτι χαρίζεσθαι κατὰ καιρόν. ἕτερος δέ τις προσέθηκε τῶν Εὐριπίδου τάδε\n(Androm. fr. 136 N)· σὺ δ’ ὦ τύραννε θεῶν τε κἀνθρώπων Ἔρως,ἢ μὴ δίδασκε τὰ καλὰ φαίνεσθαι καλὰἢ τοῖς ἐρῶσιν ὧν σὺ δημιουργὸς εἶμοχθοῦσι μόχθους εὐτυχῶς συνεκπόνει.καὶ ταῦτα μὲν δρῶν τίμιος θεοῖς ἔσῃ,μὴ δρῶν δ’ ὑπ’ αὐτοῦ τοῦ διδάσκεσθαι φιλεῖνἀφαιρεθήσῃ χάριτας αἷς τιμῶσί σε.\nΠοντιανὸς δὲ Ζήνωνα ἔφη τὸν Κιτιέα ὑπολαμβάνειν τὸν Ἔρωτα\nθεὸν εἶναι φιλίας καὶ ἐλευθερίας, ἔτι δὲ καὶ ὁμονοίας\nπαρασκευαστικόν, ἄλλου δὲ οὐδενός. διὸ καὶ ἐν τῇ Πολιτείᾳ\nἔφη τὸν Ἔρωτα θεὸν εἶναι συνεργὸν ὑπάρχοντα πρὸς τὴν τῆς\nπόλεως σωτηρίαν. ὅτι δὲ καὶ οἱ τούτου πρεσβύτεροι κατὰ\nφιλοσοφίαν σεμνόν τινα τὸν Ἔρωτα καὶ παντὸς αἰσχροῦ\nκεχωρισμένον ᾔδεσαν δῆλον ἐκ τοῦ κατὰ τὰ γυμνάσια αὐτὸν\nσυνιδρῦσθαι Ἑρμῇ καὶ Ἡρακλεῖ, τῷ μὲν λόγου, τῷ δ’ ἀλκῆς\nπροεστῶτι· ὧν ἑνωθέντων φιλία τε καὶ ὁμόνοια γεννᾶται, δι’\nὧν ἡ καλλίστη ἐλευθερία τοῖς ταῦτα μετιοῦσιν συναύξεται.\nἈθηναῖοι δὲ τοσοῦτον ἀπέσχον τοῦ\nσυνουσίας τινὸς διαλαβεῖν προεστάναι τὸν Ἔρωτα ὥστε τῆς\nἈκαδημίας ἐκδήλως τῇ Ἀθηνᾷ καθιερωμένης αὐτόθι τὸν Ἔρωτα\nἱδρυσάμενοι συνθύουσιν αὐτῷ. Θεσπιεῖς τε τὰ Ἐρωτίδεια\nτιμῶσιν καθάπερ Ἀθηναῖοι τὰ Παναθήναια καὶ\nτὠλύμπια Ἠλεῖοι Ῥόδιοί τε τὰ Ἁλίεια. καὶ ἐν ταῖς δημοτελέσι\nδὲ σπονδαῖς ὡς ἐπίπαν ὁ Ἔρως τιμᾶται. Λακεδαιμόνιοι δὲ πρὸ\nτῶν παρατάξεων Ἔρωτι προθύονται, ὡς ἐν τῇ τῶν\nπαραταττομένων φιλίᾳ κειμένης τῆς σωτηρίας τε καὶ νίκης.\nκαὶ Κρῆτες δ’ ἐν ταῖς παρατάξεσι τοὺς καλλίστους τῶν\nπολιτῶν κοσμήσαντες διὰ τούτων θύουσι τῷ Ἔρωτι, ὡς\nΣωσικράτης ἱστορεῖ (FHG IV 501). ὁ δὲ παρὰ\nΘηβαίοις ἱερὸς λόχος καλούμενος συνέστηκεν ἐξ ἐραστῶν καὶ\nἐρωμένων, τὴν τοῦ θεοῦ σεμνότητα ἐμφαίνων, ἀσπαζομένων\nθάνατον ἔνδοξον ἀντ’ αἰσχροῦ καὶ ἐπονειδίστου βίου. Σάμιοι\nδέ, ὥς φησιν Ἐρξίας ἐν Κολοφωνιακοῖς (ib.\n406), γυμνάσιον ἀναθέντες τῷ Ἔρωτι τὴν διὰ τοῦτον\nἀγομένην ἑορτὴν Ἐλευθέρια προσηγόρευσαν· δι’ ὃν θεὸν καὶ\nἈθηναῖοι ἐλευθερίας ἔτυχον, καὶ οἱ Πεισιστρατίδαι\nἐκπεσόντες ἐπεχείρησαν διαβάλλειν πρῶτον τὰς περὶ τὸν θεὸν\nτοῦτον πράξεις.\nτούτων λεχθέντων ὁ Πλούταρχος ἀπεμνημόνευσε τῶν ἐκ Φαίδρου\nἈλέξιδος (II 386 K)· πορευομένῳ δ’ ἐκ Πειραιῶς ὑπὸ τῶν κακῶνκαὶ τῆς ἀπορίας φιλοσοφεῖν ἐπῆλθέ μοι.\nκαί μοι δοκοῦσιν ἀγνοεῖν οἱ ζωγράφοιτὸν Ἔρωτα, συντομώτατον δ’ εἰπεῖν, ὅσοιτοῦ δαίμονος τούτου ποιοῦσιν εἰκόνας.ἐστὶν γὰρ οὔτε θῆλυς οὔτ’ ἄρσην, πάλινοὔτε θεὸς οὔτ’ ἄνθρωπος, οὔτ’ ἀβέλτεροςοὔτ’ αὖθις ἔμφρων, ἀλλὰ συνενηνεγμένοςπανταχόθεν ἑνὶ τύπῳ τε πόλλ’ εἴδη\nφέρων.ἡ τόλμα μὲν γὰρ ἀνδρός, ἡ δὲ δειλίαγυναικός, ἡ δ’ ἄνοια μανίας, ὁ δὲ λόγοςφρονοῦντος, ἡ σφοδρότης δὲ θηρός, ὁ δὲ πόνοςἀδάμαντος, ἡ φιλοτιμία δὲ δαίμονος.καὶ ταῦτ’ ἐγώ, μὰ τὴν Ἀθηνᾶν καὶ θεούς,οὐκ οἶδ’ ὅ τι ἐστίν, ἀλλ’ ὅμως ἔχει γέ τιτοιοῦτον, ἐγγύς τ’ εἰμὶ τοὐνόματος. Εὔβουλος δ’ ἢ Ἀραρὼς ἐν Καμπυλίωνι (ib.\n178)· τίς ἦν ὁ γράψας πρῶτος ἀνθρώπων ἄραἢ κηροπλαστήσας Ἔρωθ’ ὑπόπτερον;ὡς οὐδὲν ᾔδει πλὴν χελιδόνας γράφειν,ἀλλ’ ἦν ἄπειρος τῶν τρόπων τῶν τοῦ θεοῦ.ἐστὶν γὰρ οὔτε κοῦφος οὔτε ῥᾴδιοςἀπαλλαγῆναι τῷ φέροντι τὴν νόσον,βαρὺς δὲ κομιδῇ. πῶς ἂν οὖν ἔχοι πτερὰτοιοῦτο πρᾶγμα; λῆρος, εἰ κὰν φήσειέ\nτις. Ἄλεξις δ’ ἐν Ἀποκοπτομένῳ (ib. 305)·\nλέγεται γὰρ λόγος\nὑπὸ τῶν σοφιστῶν μὴ πέτεσθαι τὸν θεὸντὸν Ἔρωτα, τοὺς δ’ ἐρῶντας· αἰτίαν δ’ ἔχεινἐκεῖνον ἄλλως, ἠγνοηκότας δὲ τοὺςγραφεῖς ἔχοντα πτέρυγας αὐτὸν ζωγραφεῖν.\n(Θεόφραστος δ’ ἐν τῷ Ἐρωτικῷ (fr. 107)\nΧαιρήμονά φησι τὸν τραγικὸν λέγειν (ante fr. 13\nN), ὡς τὸν οἶνον τῶν χρωμένων τοῖς\nτρόποισ κεράννυσθαι, οὕτως καὶ τὸν Ἔρωτα· ὃς\nμετριάζων μέν ἐστιν εὔχαρις, ἐπιτεινόμενος δὲ καὶ\nδιαταράττων χαλεπώτατος ..... διόπερ ὁ ποιητὴς οὗτος\n(Eur. Iph. A 548 N) οὐ κακῶς αὐτοῦ τὰς\nδυνάμεις διαιρῶν φησι ‘δίδυμα γὰρ τόξα αὐτὸν\nἐντείνεσθαι χαρίτων, τὸ μὲν ἐπ’ εὐαίωνι τύχᾳ, τὸ δ’ ἐπὶ\nσυγχύσει βιοτᾶς.ʼ)\nὁ δ’ αὐτὸς οὗτος ποιητὴς καὶ περὶ τῶν ἐρώντων ἐν τῷ\nἐπιγραφομένῳ Τραυματίᾳ φησὶν οὕτως (II 382 K)·\nτίς οὐχί φησι τοὺς ἐρῶντας ζῆν μόνους,οὓσ δεῖ γε πρῶτον μὲν\nστρατευτικωτάτουςεἶναι πονεῖν τε δυναμένους τοῖς σώμασινμάλιστα προσεδρεύειν τ’ ἀρίστους τῷ πόθῳ,ποιητικούς, ἰταμούς, προθύμους, εὐπόρουςἐν τοῖς ἀπόροις, βλέποντας ἀθλιωτάτους. Θεόφιλος δ’ ἐν τῷ Φιλαύλῳ (ib. 477)·\nτίς φησὶ τοὺς ἐρῶντας οὐχὶ νοῦν ἔχειν;ἦ πού τίς ἐστι τοὺς τρόπους ἀβέλτερος.εἰ γὰρ ἀφέλοι τις τοῦ βίου τὰς ἡδονάς,\nκαταλείπετ’ οὐδὲν ἄλλο πλὴν τεθνηκέναι.ἐγὼ μὲν οὖν καὐτὸς κιθαριστρίας ἐρῶν,παιδὸς κόρης, οὐ νοῦν ἔχω πρὸς τῶν θεῶν;κάλλει καλῆς, μεγέθει μεγάλης, τέχνῃ σοφῆς·ἥν ἐστ’ ἰδεῖν ἥδιον ἢ τὸ θεωρικὸνἔχουσιν ὑμῖν διανέμειν ἑκάστοτε. Ἀριστοφῶν δὲ ἐν Πυθαγοριστῇ (ib.\n280)· εἶτ’ οὐ δικαίως ἔστ’ ἀπεψηφισμένοςὑπὸ τῶν θεῶν τῶν δώδεκ’ εἰκότως τ᾽\nἜρως;ἐτάραττε κἀκείνους γὰρ ἐμβάλλων στάσεις,ὅτ’ ἦν μετ’ αὐτῶν. ὡς δὲ λίαν ἦν θρασὺςκαὶ σοβαρός, ἀποκόψαντες αὐτοῦ τὰ πτερά,ἵνα μὴ πέτηται πρὸς τὸν οὐρανὸν πάλιν,δεῦρ’ αὐτὸν ἐφυγάδευσαν ὡς ἡμᾶς κάτω,τὰς δὲ πτέρυγας ἃς εἶχε τῇ Νίκῃ φορεῖνἔδοσαν, περιφανὲς σκῦλον ἀπὸ τῶν πολεμίων. περὶ δὲ τοῦ ἐρᾶν Ἄμφις ἐν Διθυράμβῳ φησίν\n(ib. 240). τί φῄς; σὺ ταυτὶ προσδοκᾷς πείσειν ἐμέ,ὡς ἔστ’ ἐραστὴς ὅστις ὡραῖον φιλῶντρόπων ἐραστής ἐστι, τὴν ὄψιν παρείς;ἄφρων γ’ ἀληθῶς. οὔτε τοῦτο πείθομαιοὔθ’ ὡς πένης ἄνθρωπος ἐνοχλῶν πολλάκιςτοῖς εὐποροῦσιν οὐ λαβεῖν τι βούλεται. — Ἄλεξις Ἑλένῃ (ib. 320)· ὡς ὅστις αὐτῆς τῆσ ἀκμῆς τῶν σωμάτων\nἐρᾷ, τὸν ἄλλον δ’ οὐδὲ γινώσκει λόγον,τῆς ἡδονῆς ἐστ᾽, οὐχὶ τῶν φίλων φίλος,ἀδικεῖ τε τὸν Ἔρωτ’ ἐμφανῶς θνητὸς θεόν,ἄπιστον αὐτὸν πᾶσι τοῖς ἄλλοις ποιῶν.\nτούτων τῶν Ἀλέξιδος ἀπομνημονεύσας ὁ Μυρτίλος κᾆτα\nἀποβλέψας εἰς τοὺς τὰ τῆς στοᾶς αἱρουμένους τὰ Ἑρμείου τοῦ\nΚουριέως ἐκ τῶν Ἰάμβων προειπών (choliamb. p.\n147)· ἀκούσατ᾽, ὦ στοίακες, ἔμποροι λήρου,λόγων ὑποκριτῆρες, οἳ μόνοι πάντατἀν τοῖς πίναξι, πρίν τι τῷ σοφῷ δοῦναι,αὐτοὶ καταρροφεῖτε κᾆθ’ ἁλίσκεσθεἐναντία πράσσοντες οἷς τραγῳδεῖτε, παιδοπῖπαι ὄντες καὶ τοῦτο μόνον ἐζηλωκότες τὸν\nἀρχηγὸν ὑμῶν τῆς σοφίας Ζήνωνα τὸν Φοίνικα, ὃς οὐδέποτε\nγυναικὶ ἐχρήσατο, παιδικοῖς δ’ αἰεί, ὡς Ἀντίγονος ὁ\nΚαρύστιος ἱστορεῖ ἐν τῷ περὶ τοῦ Βίου αὐτοῦ (p. 117\nWil). θρυλεῖτε γὰρ ὅτι δεῖ μὴ τῶν σωμάτων ἀλλὰ\nτῆς ψυχῆς ἐρᾶν· οἵτινες μέχρι ὀκτὼ καὶ εἴκοσι ἐτῶν δεῖν\nλέγοντες συνέχειν τοὺς ἐρωμένους. — καί μοι δοκεῖ Ἀρίστων ὁ\nΚεῖος ὁ περιπατητικὸς οὐ κακῶς εἰρηκέναι ἐν τῷ δευτέρῳ περὶ\nτῶν Ἐρωτικῶν Ὁμοίων πρός τινα Ἀττικόν, μέγαν τινὰ κατὰ τὴν\nἡλικίαν ἐπιδεικνύντα ὡς καλόν, ᾧ Δῶρος ἦν ὄνομα· ‘τὴν πρὸς\nΔόλωνά μοι, φησί, δοκῶ παρ’ Ὀδυσσέως\nἀπάντησιν ἐπὶ σὲ μεταφέρειν· Il. 10.401ἦ ῥά νύ τοι μεγάλων Δώρων ἐπεμαίετο θυμός.’\nἩγήσανδρος δ’ ἐν τοῖς Ὑπομνήμασι (FHG IV 418)\nτῶν ἡδυσμάτων φησὶν ἐρᾶν πάντας, οὐ τῶν κρεῶν οὐδὲ τῶν\nἰχθύων· ἀπογενομένων γοῦν τούτων οὐδεὶς ἡδέως ἔτι\nπροσφέρεται τὸ κρέας οὐδὲ τὸν ἰχθὺν οὐδ’ ἐπιθυμεῖ τῶν ὠμῶν\nκαὶ τῶν ἀνηδύντων.\nκαὶ γὰρ τὸ παλαιὸν παίδων ἤρων, ὡς καὶ ὁ Ἀρίστων ἔφη, ὅθεν\nκαὶ καλεῖσθαι τοὺς ἐρωμένους συνέβη παιδικά. πρὸς ἀλήθειαν\nγάρ, καθάπερ φησὶ Κλέαρχος ἐν τῷ πρώτῳ τῶν Ἐρωτικῶν\n(FHG II 314), Λυκοφρονίδην εἰρηκέναι φησίν\n(fr. 1 B)· οὔτε παιδὸς ἄρρενος οὔτε παρθένωντῶν χρυσοφόρων οὐδὲ γυναικῶν βαθυκόλπωνκαλὸν τὸ πρόσωπον, ἐὰν μὴ κόσμιον πεφύκῃ.ἡ γὰρ αἰδὼς ἄνθος ἐπισπείρει. καὶ ὁ Ἀριστοτέλης δὲ ἔφη (fr. 81 R)\nτοὺς ἐραστὰς εἰς οὐδὲν ἄλλο τοῦ σώματος τῶν ἐρωμένων\nἀποβλέπειν ἢ τοὺς ὀφθαλμούς, ἐν οἷς τὴν αἰδῶ κατοικεῖν.\nΣοφοκλῆς δέ που περὶ τοῦ Πέλοπος διαλεγομένην ποιήσας τὴν\nἹπποδάμειάν φησιν (Oenom. fr. 433 N)· τοιάνδ’ ἐν ὄψει λύγγα θηρατηρίανἔρωτος, ἀστραπήν τιν’ ὀμμάτων ἔχει·ᾗ θάλπεται μὲν αὐτός, ἐξοπτᾷ δ’ ἐμέ,\nἴσον μετρῶν ὀφθαλμόν, ὥστε τέκτονοςπαρὰ στάθμην ἰόντος ὀρθοῦται κανών.\nΛικύμνιος δ’ ὁ Χῖος τὸν Ὕπνον φήσας ἐρᾶν τοῦ Ἐνδυμίωνος\nοὐδὲ καθεύδοντος αὐτοῦ κατακαλύπτει τοὺς ὀφθαλμούς, ἀλλὰ\nἀναπεπταμένων τῶν βλεφάρων κοιμίζει τὸν ἐρώμενον, ὅπως διὰ\nπαντὸς ἀπολαύῃ τῆς τοῦ θεωρεῖν ἡδονῆς. λέγει δ’ οὕτως\n(fr. 3 B)· Ὕπνος δὲ χαίρωνὀμμάτων αὐγαῖς ἀναπεπταμένοις ὄσσοις ἐκοίμιζενκοῦρον. καὶ ἡ Σαπφὼ δὲ πρὸς τὸν ὑπερβαλλόντως θαυμαζόμενον\nτὴν μορφὴν καὶ καλὸν εἶναι νομιζόμενόν φησιν (fr. 29\nB)· στᾶθι κἄντα, φίλος,καὶ τὰν ἐπ’ ὄσσοις ἀμπέτασον χάριν. ὁ δ’ Ἀνακρέων τί φησίν (fr. 4 B) ;ʼ\nὦ παῖ παρθένιον βλέπων,δίζημαί σε, σὺ δ’ οὐ κλύεις,οὐκ εἰδὼς ὅτι τῆς ἐμῆςψυχῆς ἡνιοχεύεις. ὁ δὲ μεγαλοφωνότατος Πίνδαρος (fr. 123\nB4)· τὰς δὲ Θεοξένου, φησίν, ἀκτῖνας πρὸσ ὄσσων\nμαρμαριζοίσας δρακεὶςὃς μὴ πόθῳ κυμαίνεται, ἐξ ἀδάμαντοςἢ σιδάρου κεχάλκευται μέλαιναν καρδίανψυχρᾷ φλογί.\nὁ δὲ τοῦ Κυθηρίου Φιλοξένου Κύκλωψ ἐρῶν τῆς\nΓαλατείας καὶ ἐπαινῶν αὐτῆς τὸ κάλλος, προμαντευόμενος τὴν\nτύφλωσιν πάντα μᾶλλον αὐτῆς ἐπαινεῖ ἢ τῶν ὀφθαλμῶν\nμνημονεύει, λέγων ὧδε (fr. 8 B)· ὦ καλλιπρόσωπε,χρυσεοβόστρυχε Γαλάτεια, χαριτόφωνε,\nθάλοςἘρώτων. τυφλὸς ὁ ἔπαινος καὶ κατ’ οὐδὲν ὅμοιος τῷ Ἰβυκείῳ\nἐκείνῳ (fr. 5 B4)· Εὐρύαλε, γλυκέων Χαρίτων θάλος, ...καλλικόμων μελέδημα, σὲ μὲν Κύπριςἅ τ’ ἀγανοβλέφαρος Πειθὼ ῥοδέοισιν ἐν ἄνθεσι\nθρέψαν. Φρύνιχός τε ἐπὶ τοῦ Τρωίλου ἔφη (fr. 2\nB) ‘λάμπειν ἐπὶ πορφυραῖς παρῇσι φῶς ἔρωτος.’\n—\nὑμεῖς δὲ ξυρουμένους τὰ γένεια περιφέρετε τοὺς ἐρωμένους· τοῦ ξύρεσθαι τὸν πώγωνα κατ’ Ἀλέξανδρον\nεὑρημένου, ὥς φησιν ὑμῶν ὁ Χρύσιππος ἐν τῷ τετάρτῳ περὶ τοῦ\nΚαλοῦ καὶ τῆς Ἡδονῆς. οὐκ ἀκαίρως δ᾽, ὡς ἐμαυτὸν πείθω,\nμεμνήσομαι τῆς λέξεως· χαίρω γὰρ πάνυ τῷ ἀνδρὶ διά τε τὴν\nπολυμαθίαν καὶ τὴν τοῦ ἤθους ἐπιείκειαν. λέγει δὲ οὕτως ὁ\nφιλόσοφος· ‘τὸ ξύρεσθαι τὸν πώγωνα κατ’ Ἀλέξανδρον\nπροῆκται, τῶν προτέρων οὐ χρωμένων αὐτῷ. καὶ γὰρ Τιμόθεος ὁ\nαὐλητὴς πώγωνα μέγαν ἔχων ηὔλει, καὶ ἐν Ἀθήναις διατηροῦσιν\nοὐ σφόδρα ἀρχαῖον τὸν πρῶτον\nπερικειράμενον παρωνύμιον ἔχειν Κόρσην.’ — διὸ καὶ Ἄλεξις\nἔφη που (II 394 K)· ἂν πιττοκοπούμενόν τιν’ ἢ ξυρούμενονὁρᾷς, τοῦτον ἔχει τι θάτερον·ἢ γὰρ στρατεύειν ἐπινοεῖν μοι φαίνεταικαὶ πάντα τῷ πώγωνι δρᾶν ἐναντία,ἢ πλουσιακὸν τούτῳ τι προσπίπτει\nκακόν.τί γὰρ αἱ τρίχες λυποῦσιν ἡμᾶς, πρὸς θεῶν;δι’ ἃς ἀνὴρ ἕκαστος ἡμῶν φαίνεται,εἰ μή τι ταύταις ἀντιπράττεσθ’ ὑπονοεῖς; — ‘Διογένης δὲ ἰδών τινα οὕτως ἔχοντα τὸ γένειον\nἔφησεν· ‘μή τι ἔχεις ἐγκαλεῖν τῇ φύσει, ὅτι ἄνδρα σὲ\nἐποίησε καὶ οὐ γυναῖκα;’ ἕτερον δέ τινα ἐπὶ ἵππου ἰδὼν\nπαραπλησίως ἔχοντα καὶ μεμυρισμένον καὶ τούτοις ἀκολούθως\nἠμφιεσμένον, πρότερον μὲν ἔφησε ζητεῖν τί ἐστιν ὁ\nἱππόπορνος, νῦν δ’ εὑρηκέναι. ἐν Ῥόδῳ δὲ νόμου ὄντος μὴ\nξύρεσθαι οὐδ’ ὁ ἐπιληψόμενος οὐδείς ἐστιν διὰ τὸ πάντας\nξύρεσθαι. ἐν Βυζαντίῳ δὲ ζημίας ἐπικειμένης τῷ ἔχοντι\nκουρεῖ ξυρὸν οὐδὲν ἧττον πάντες χρῶνται\nαὐτῷ.’ καὶ ταῦτα μὲν ὁ θαυμάσιος εἴρηκε Χρύσιππος.\nὁ δὲ σοφὸς ἐκεῖνος Ζήνων, ὥς φησιν Ἀντίγονος ὁ Καρύστιος\n(p. 118 Wil), προμαντευόμενος ὑμῶν, ὡς τὸ\nεἰκός, περὶ τοῦ βίου καὶ τῆς προσποιητοῦ ἐπιτηδεύσεως ἔφη\nὡς οἱ παρακούσαντες αὐτοῦ τῶν λόγων καὶ μὴ συνέντες ἔσονται\nῥυπαροὶ καὶ ἀνελεύθεροι, καθάπερ οἱ τῆς\nἈριστίππου παρενεχθέντες αἱρέσεως ἄσωτοι καὶ θρασεῖς. καὶ\nδὴ τοιοῦτοι ὑμῶν εἰσιν οἱ πλεῖστοι, συνεσπασμένοι καὶ\nκακοπινεῖς οὐ μόνον τοῖς ἤθεσιν ἀλλὰ καὶ ἕξει. βουλόμενοι\nγὰρ ἐνδύεσθαι τὴν αὐτάρκειαν καὶ τὴν εὐτέλειαν εὑρίσκεσθε\nἐπὶ ταῖς τῆς φιλαργυρίας θύραις ῥυπαρῶς ζῶντες καὶ\nτριβωνάρια περιβαλλόμενοι μικρὰ καὶ τῶν ἥλων\nἐμπιπλάντες τὰ καττύματα καὶ κιναίδους καλοῦντες τοὺς ἢ\nμύρου προσβάλλοντας ἢ μικρῷ μαλακωτέραν ἠμφιεσμένους\nἐσθῆτα. οὐ δεῖ οὖν οὕτως ἐσταλμένους περὶ ἀργύριον\nἐπτοῆσθαι καὶ ἐρωμένους περιάγεσθαι ξυρουμένους τὴν ὑπήνην\nκαὶ τὸν ὄρρον τοὺς ἀκολουθοῦντας ἐν τῷ Λυκείῳ μετὰ σοφιστῶν, νὴ Δία,λεπτῶν, ἀσίτων, σκυτίνων, κατὰ τὸν Ἀντιφάνην (II 58 K).\nἐπαινῶ δὲ καὶ αὐτὸς τὸ κάλλος. καὶ γὰρ ἐν ταῖς Εὐανδρίαις\nτοὺς καλλίστους ἐγκρίνουσι καὶ τούτους πρωτοφορεῖν\nἐπιτρέπουσιν. ἐν Ἤλιδι δὲ καὶ κρίσις γίνεται κάλλους, καὶ\nτῷ πρώτῳ τὰ τῆς θεοῦ φέρειν τεύχη δίδοται, τῷ δὲ δευτέρῳ\nτὸν βοῦν ἄγειν, ὁ δὲ τρίτος τὰς θυηλὰς ἐπιτίθησιν.\nἩρακλείδης δ’ ὁ Λέμβος ἱστορεῖ (FHG III 168)\nὅτι κατὰ τὴν Σπάρτην θαυμάζεται μᾶλλον ... ἀνὴρ\nὁ κάλλιστος καὶ γυνὴ ἡ καλλίστη, καλλίστας γεννώσης τῆς\nΣπάρτης τὰς γυναῖκας. διὸ καὶ φασὶν Ἀρχιδάμου τοῦ βασιλέως,\nγυναικὸς αὐτῷ καλῆς φαινομένης, ἑτέρας\nδὲ αἰσχρᾶς καὶ πλουσίας, ὡς ἀπέκλινεν ἐπὶ τὴν πλουσίαν,\nζημιῶσαι τοὺς ἐφόρους αὐτόν, ἐπιλέγοντας ὅτι βασιλίσκους\nἀντὶ βασιλέων τᾷ Σπάρτᾳ γεννᾶν προαιρεῖται. Εὐριπίδης τε\nἔφη (Aeoli fr. 15, 2 N)· πρῶτον μὲν εἶδος ἄξιον τυραννίδος ... καὶ οἱ παρ’ Ὁμήρῳ δὲ δημογέροντες θαυμάζοντες τῆς\nἙλένης τὸ κάλλος φασίν· Il. 3.156οὐ νέμεσις Τρῶας καὶ ἐυκνήμιδας Ἀχαιοὺςτοιῇδ’ ἀμφὶ γυναικὶ πολὺν χρόνον ἄλγεα\nπάσχειν·αἰνῶς ἀθανάτῃσι θεῇς εἰς ὦπα ἔοικεν. ἐκπέπληκται οὖν καὶ αὐτὸς ὁ Πρίαμος ἐπὶ τῷ κάλλει\nτῆς γυναικὸς καίτοι ἐν δεινοῖς ὑπάρχων.\nθαυμάζει γοῦν ἐπὶ κάλλει τὸν Ἀγαμέμνονα τοιαῦτα ἐκφωνῶν\n(ib. 169)· καλὸν δ’ οὕτω ἐγὼν οὔπω ἴδον ὀφθαλμοῖσινοὐδ’ οὕτω γεραρόν· βασιλῆι δὲ ἀνδρὶ ἔοικεν. καθίστων δὲ καὶ πολλοὶ τοὺς καλλίστους βασιλέας,\nὡς μέχρι νῦν οἱ Ἀθάνατοι καλούμενοι Αἰθίοπες, ὥς φησι Βίων\nἐν Αἰθιοπικοῖς (FHG IV 351). ὡς ἔοικε γάρ, τὸ\nκάλλος βασιλείας οἰκεῖόν ἐστιν. θεαὶ περὶ κάλλους ἤρισαν\nπρὸς ἀλλήλας, καὶ διὰ κάλλος οἱ θεοὶ ἀνηρείψαντο Διὶ\nοἰνοχόον τὸν Γανυμήδη· Il. 20.235κάλλεος εἵνεκα οἷο, ἵν’ ἀθανάτοισι μετείῃ. αἱ θεαὶ δὲ τίνας ἀναρπάζουσιν; οὐ τοὺς καλλίστους;\nοἷς καὶ σύνεισιν· Ἠὼς μὲν Κεφάλῳ καὶ Κλείτῳ καὶ Τιθωνῷ,\nΔημήτηρ Ἰασίωνι, Ἀφροδίτη Ἀγχίσῃ καὶ\nἈδώνιδι. διὰ κάλλος δὲ καὶ ὁ μέγιστος τῶν θεῶν διὰ κεράμων\nχρυσὸς ἔρχεται, ταῦρος γίνεται, ἀετὸς πτεροῦται πολλάκις,\nὥσπερ καὶ ἐπ’ Αἰγίνῃ. Σωκράτης δ’ ὁ φιλόσοφος ὁ πάντων\nκαταφρονῶν τοῦ Ἀλκιβιάδου κάλλους οὐχ ἥττων ἐστίν; ὡς καὶ ὁ\nσεμνότατος Ἀριστοτέλης τοῦ Φασηλίτου μαθητοῦ. ἡμεῖς δ’ οὐχὶ\nκαὶ τῶν ἀψύχων τὰ κάλλιστα προκρίνομεν; ... ἐπαινοῦντες τῶν\nΣπαρτιατῶν τὸ ἔθος τὸ γυμνοῦν τὰς παρθένους τοῖς ξένοις. ἐν\nΧίῳ δὲ τῇ νήσῳ καὶ βαδίζειν ἥδιστόν ἐστιν ἐπὶ τὰ γυμνάσια\nκαὶ τοὺς δρόμους καὶ ὁρᾶν προσπαλαίοντας τοὺς νέους ταῖς\nκόραις.’\nκαὶ ὁ Κύνουλκος ‘ταυτὶ καὶ τολμᾶς σὺ λέγειν,’ οὐ\n‘ῥοδοδάκτυλος οὖσα’ κατὰ τὸν Κρατῖνον (I 104\nK), ἀλλὰ βολίτινον ἔχων θάτερον σκέλος (Arist.\nRan. 295), ἐκείνου τοῦ ὁμωνύμου σοι ποιητοῦ τὴν\nκνήμην φορῶν, ὃς ἐν τοῖς καπηλείοις καὶ τοῖς πανδοκείοις\nαἰεὶ διαιτᾷ, καίτοι Ἰσοκράτους τοῦ ῥήτορος ἐν τῷ\nἈρεοπαγιτικῷ (49) εἰρηκότος· ‘ἐν καπηλείῳ δὲ\nφαγεῖν ἢ πιεῖν οὐδεὶς οὐδ’ ἂν οἰκέτης ἐτόλμησεν.\nσεμνύνεσθαι γὰρ ἐμελέτων, οὐ βωμολοχεύεσθαι.’ Ὑπερείδης δὲ\nἐν τῷ κατὰ Πατροκλέους (fr. 141 Bl), εἰ\nγνήσιος ὁ λόγος, τοὺς Ἀρεοπαγίτας φησὶν ἀριστήσαντά τινα ἐν\nκαπηλείῳ κωλῦσαι ἀνιέναι εἰς Ἄρειον πάγον. σὺ δέ, ὦ\nσοφιστά, ἐν τοῖς καπηλείοις συναναφύρῃ οὐ μετὰ ἑταίρων ἀλλὰ\nμετὰ ἑταιρῶν, μαστροπευούσας περὶ σαυτὸν οὐκ ὀλίγας ἔχων\nκαὶ περιφέρων αἰεὶ τοιαυτὶ βιβλία Ἀριστοφάνους καὶ Ἀπολλοδώρου καὶ Ἀμμωνίου καὶ\nἈντιφάνους, ἔτι δὲ Γοργίου τοῦ Ἀθηναίου, πάντων τούτων\nσυγγεγραφότων περὶ τῶν Ἀθήνησι Ἑταιρίδων. ὢ τῆς καλῆς σου\nπολυμαθίας, ὡς κατ’ οὐδὲν ἐμιμήσω Θεόμανδρον τὸν Κυρηναῖον,\nὅν φησι Θεόφραστος ἐν τῷ περὶ Εὐδαιμονίας (fr.\n80) περιιόντα ἐπαγγέλλεσθαι διδάσκειν εὐτυχίαν,\nἐρωτοδιδάσκαλε· οὐδὲν ἄρα διαφέρεις Ἀμάσιος τοῦ Ἠλείου, ὃν\nΘεόφραστος ἐν τῷ Ἐρωτικῷ (fr. 108) περὶ τοὺς\nἔρωτας δεινὸν γεγονέναι λέγει. οὐκ ἂν ἁμάρτοι δέ τίς σε καὶ\nπορνογράφον καλῶν, ὡς Ἀριστείδην καὶ Παυσίαν ἔτι τε\nΝικοφάνη τοὺς ζωγράφους. μνημονεύει δὲ αὐτῶν ὡς ταῦτα καλῶς\nγραφόντων Πολέμων ἐν τῷ περὶ τῶν ἐν Σικυῶνι Πινάκων\n(fr. 16 Pr). ὢ τῆς καλῆς πολυμαθίας, ἄνδρες\nφίλοι, τῆς τοῦ γραμματικοῦ τοῦδε, ὃς οὐδ’ ἐγκαλύπτεται,\nἀλλ’ ἀναφανδὸν τὰ Εὐβούλου αἰεὶ ἐκ Κερκώπων λέγει (II\n182 K)· Κόρινθον ἦλθον. ἡδέως ἐνταῦθά πωςλάχανόν τι τρώγων Ὤκιμον διεφθάρην·κἀνταῦθα κατελήρησα τὴν ἐξωμίδα. καλός γε ὁ τῶν Κορινθίων σοφιστής, ὁ τοῖς μαθηταῖς\nδιηγούμενος ὅτι Ὤκιμον ἑταίρας ὄνομα ... καὶ ἄλλα δὲ πολλά,\nὦναιδές, δράματα ἀπὸ ἑταιρῶν ἔσχε τὰς ἐπιγραφάς, Θάλαττα\nΔιοκλέους, Φερεκράτους Κοριαννώ, Εὐνίκου ἢ Φιλυλλίου\nἌντεια, Μενάνδρου δὲ Θαὶς καὶ Φάνιον, Ἀλέξιδος Ὀπώρα,\nΕὐβούλου Κλεψύδρα. οὕτω δ’ ἐκλήθη αὕτη ἡ ἑταίρα, ἐπειδὴ\nπρὸς κλεψύδραν συνουσίαζεν ἕως κενωθῇ,\nὡς Ἀσκληπιάδης εἴρηκεν ὁ τοῦ Ἀρείου ἐν τῷ περὶ Δημητρίου\nτοῦ Φαληρέως συγγράμματι (FHG III 306), τὸ\nκύριον αὐτῆς ὄνομα φάσκων εἶναι Μητίχην.\nἐστὶν δ’ ἑταίρα, ὡς Ἀντιφάνης φησὶν ἐν Ἀγροίκῳ (II 13\nK), τῷ τρέφοντι συμφορά·εὐφραίνεται γὰρ κακὸν ἔχων οἴκοι μέγα. διόπερ καὶ θρηνῶν τις αὑτὸν παράγεται ὑπὸ\nΤιμοκλέους ἐν Νεαίρᾳ (ib. 462)· ἀλλ’ ἔγωγ’ ὁ δυστυχὴςΦρύνης ἐρασθείς, ἡνίκ’ ἔτι τὴν κάππαρινσυνέλεγεν οὔπω τ’ εἶχεν ὅσαπερ νῦν ἔχει,πάμπολλ’ ἀναλίσκων ἐφ’ ἑκάστῳ τῆς θύραςἀπεκλειόμην. καὶ ἐν τῷ ἐπιγραφομένῳ δ’ Ὀρεσταυτοκλείδης\nὁ αὐτὸς Τιμοκλῆς φησι (ib. 462)·\nπερὶ δὲ τὸν πανάθλιονεὕδουσι γρᾶες, Νάννιον, Πλαγγών, Λύκα,Γνάθαινα, Φρύνη, Πυθιονίκη, Μυρρίνη,Χρυσίς, Κοναλίς, Ἱερόκλεια, Λοπάδιον. τούτων τῶν ἑταιρῶν καὶ Ἄμφις μνημονεύει ἐν Κουρίδι\nλέγων (ib. 242)· τυφλὸς ὁ Πλοῦτος εἶναί μοι δοκεῖ,ὅστις γε παρὰ ταύτην μὲν οὐκ εἰσέρχεται,παρὰ δὲ Σινώπῃ καὶ Λύκᾳ καὶ Ναννίῳἑτέραις τε τοιαύταισι παγίσι τοῦ βίουἔνδον κάθητ’ ἀπόπληκτος οὐδ’ ἐξέρχεται.\nἌλεξις δ’ ἐν τῷ ἐπιγραφομένῳ δράματι Ἰσοστάσιον τὴν\nἑταιρικὴν παρασκευὴν καὶ τὰς δι’ ἐπιτεχνήσεως κομμώσεις τῶν\nἑταιρῶν οὕτως ἐκτίθεται (ib. 329)· πρῶτα μὲν γὰρ πρὸς τὸ κέρδος καὶ τὸ συλᾶν τοὺςπέλαςπάντα τἄλλ’ αὐταῖς πάρεργα γίνεται, ῥάπτουσι δὲπᾶσιν ἐπιβουλάς. ἐπειδὰν δ’ εὐπορήσωσίν ποτε,ἀνέλαβον καινὰς ἑταίρας, πρωτοπείρους τῆς τέχνης·εὐθὺς ἀναπλάττουσι ταύτας, ὥστε μήτε τοὺς τρόπουςμήτε τὰς ὄψεις ὁμοίας διατελεῖν οὔσας ἔτι.τυγχάνει μικρά τις οὖσα· φελλὸς ἐν ταῖς βαυκίσινἐγκεκάττυται. μακρά τις· διάβαθρον λεπτὸν φορεῖτήν τε κεφαλὴν ἐπὶ τὸν ὦμον καταβαλοῦσ᾽\nἐξέρχεται·τοῦτο τοῦ μήκους ἀφεῖλεν. οὐκ ἔχει τις ἰσχία·ὑπενέδυσ’ ἐρραμέν’ αὐτήν, ὥστε τὴν εὐπυγίανἀναβοᾶν τοὺς εἰσιδόντας. κοιλίαν ἁδρὰν\nἔχει·στηθί’ ἔστ’ αὐταῖσι τούτων ὧν ἔχουσ’ οἱ κωμικοί·ὀρθὰ προσθεῖσαι τοιαῦτα τοὔκλυτον τῆς κοιλίαςὡσπερεὶ κοντοῖσι τούτοις εἰς τὸ πρόσθ’ ἀπήγαγον.τὰς ὀφρῦς πυρρὰς ἔχει τις· ζωγραφοῦσιν ἀσβόλῳ.συμβέβηκ’ εἶναι μέλαιναν· κατέπλασεν ψιμυθίῳ.λευκόχρως λίαν τίς ἐστιν· παιδέρωτ’ ἐντρίβεται.καλὸν ἔχει τοῦ σώματός τι· τοῦτο γυμνὸν\nδείκνυται.εὐφυεῖς ὀδόντας ἔσχεν· ἐξ ἀνάγκης δεῖ γελᾶν,\nἵνα θεωρῶσ’ οἱ παρόντες τὸ στόμ’ ὡς κομψὸν φορεῖ.ἂν δὲ μὴ χαίρῃ γελῶσα, διατελεῖ τὴν ἡμέρανἔνδον, ὥσπερ τοῖς μαγείροις ἃ παράκειθ’ ἑκάστοτε,ἡνίκ’ ἂν πωλῶσιν αἰγῶν κρανία, ξυλήφιονμυρρίνης ἔχουσα λεπτὸν ὀρθὸν ἐν τοῖς χείλεσιν·ὥστε τῷ χρόνῳ σέσηρεν, ἄν τε βούλητ’ ἄν τε μή.ὄψεις διὰ τούτων σκευοποιοῦσι τῶν\nτεχνῶν.\nδιὸ συμβουλεύω σοι, ‘Θετταλὲ ποικιλόδιφρε,’ τὰς ἐπὶ τῶν\nοἰκημάτων ἀσπάζεσθαι καὶ μὴ καταναλίσκειν εἰς οὐδὲν δέον τὰ\nτῶν υἱῶν κέρματα. ὄντως γὰρ ἄριστα χωλὸς οἰφεῖς\n(Diogenian. 2, 2), τοῦ κρηπιδοποιοῦ πατρός\nσου πολλά σε σωφρονίσαντος καὶ διδάξαντος σκύτη βλέπειν. ἢ\nοὐκ οἶδας κατὰ τὴν Εὐβούλου Παννυχίδα (II 193\nK) ‘τὰς φιλῳδοὺς κερμάτων παλευτρίας, πώλους\nΚύπριδος ἐξησκημένας’, γυμνὰς ἐφεξῆς ἐπὶ κέρως τεταγμένας,ἐν λεπτοπήνοις ὕφεσιν ἑστώσας, οἵαςἨριδανὸς ἁγνοῖς ὕδασι κηπεύει κόρας·παρ’ ὧν βεβαίως ἀσφαλῶς τ’ ἔξεστί σοιμικροῦ πρίασθαι κέρματος τὴν ἡδονήν. καὶ ἐν Ναννίῳ, εἰ Εὐβούλου τὸ δρᾶμα καὶ\nμὴ Φιλίππου, φησίν (ib. 187)·\nὅστις λέχη γὰρ σκότια νυμφεύει λάθρᾳ,πῶς οὐχὶ πάντων ἐστὶν ἀθλιώτατος;ἐξὸν θεωρήσαντι πρὸς τὸν ἥλιονγυμνὰς ἐφεξῆς ἐπὶ κέρως τεταγμένας,ἐν λεπτοπήνοις ὕφεσιν ἑστώσας, οἵαςἨριδανὸς ἁγνοῖς ὕδασι κηπεύει κόρας,μικροῦ πρίασθαι κέρματος τὴν ἡδονήν,καὶ μὴ λαθραίαν Κύπριν, αἰσχίστην νόσωνπασῶν, διώκειν, ὕβρεος οὐ πόθου χάριν.Ἑλλάδος ἔγωγε τῆς ταλαιπώρου στένω\n(Eur.Iph.A.370),ἣ Κυδίαν ναύαρχον ἐξεπέμψατο. ἐπιτιμᾷ δὲ καὶ Ξέναρχος ἐν Πεντάθλῳ τοῖς\nπαραπλησίως σοι βιοῦσιν καὶ ἐσπουδακόσι περὶ τὰς\nμεγαλομίσθους ἑταίρας καὶ τὰς ἐλευθέρας τῶν γυναικῶν ταυτὶ\nλέγων (ib. 468)· δεινά, δεινὰ κοὐκ ἀνασχετὰἐν τῇ πόλει πράττουσιν οἱ νεώτεροι.ὅπου γὰρ οὐσῶν μειράκων μάλ’ εὐπρεπῶνἐπὶ τοῖσι πορνείοισιν, ἃς ἔξεσθ’ ὁρᾶνεἰληθερούσας, στέρν’ ἀπημφιεσμένας,γυμνὰς ἐφεξῆς τ’ ἐπὶ κέρως τεταγμένας·ὧν ἔστιν ἐκλεξάμενον ᾗ τις ἥδεται,λεπτῇ, παχείᾳ, στρογγύλῃ, μακρᾷ, ῥικνῇ,νέᾳ, παλαιᾷ, μεσοκόπῳ, πεπαιτέρᾳ·μὴ κλίμακα στησάμενον εἰσβῆναι λάθρᾳ\nμηδὲ δι’ ὀπῆς κάτωθεν εἰσδῦναι στέγηςμηδ’ ἐν ἀχύροισιν εἰσενεχθῆναι τέχνῃ.αὐταὶ βιάζονται γὰρ εἰσέλκουσί τετοὺς μὲν γέροντας ὄντας ἐπικαλούμεναιπατρίδια, τοὺς δ’ ἀπφάρια, τοὺς νεωτέρους.καὶ τῶνδ’ ἑκάστην ἔστιν ἀδεῶς, εὐτελῶς,μεθ’ ἡμέραν, πρὸς ἑσπέραν, πάντας τρόπους·ἃς δ’ οὔτ’ ἰδεῖν ἔστ᾽, οὔθ’ ὁρῶντ’ ἰδεῖν σαφῶς,αἰεὶ δὲ τετρεμαίνοντα καὶ φοβούμενον ...δεδιότα, ἐν τῇ χειρὶ τὴν ψυχὴν ἔχονταἃς πῶς ποτ᾽, ὦ δέσποινα ποντία Κύπρι\n(Eur.Hipp.415),βινεῖν δύνανται, τῶν Δρακοντείων νόμωνὁπόταν ἀναμνησθῶσι προσκινούμενοι;\nκαὶ Φιλήμων δὲ ἐν Ἀδελφοῖς προσιστορῶν ὅτι πρῶτος Σόλων διὰ\nτὴν τῶν νέων ἀκμὴν ἔστησεν ἐπὶ οἰκημάτων γύναια πριάμενος,\nκαθὰ καὶ Νίκανδρος ὁ Κολοφώνιος ἱστορεῖ ἐν τρίτῳ\nΚολοφωνιακῶν (fr. 9. 10 Sch) φάσκων αὐτὸν καὶ\nπανδήμου Ἀφροδίτης ἱερὸν πρῶτον ἱδρύσασθαι ἀφ’ ὧν\nἠργυρίσαντο αἱ προστᾶσαι τῶν οἰκημάτων. ἀλλ’ ὅ γε Φιλήμων\nοὕτως φησί (II 479 K)· σὺ δ’ εἰς ἅπαντας εὗρες ἀνθρώπους, Σόλων·σὲ γὰρ λέγουσιν τοῦτ’ ἰδεῖν πρῶτον, μόνονδημοτικόν, ὦ Ζεῦ, πρᾶγμα καὶ σωτήριον,(καί μοι λέγειν τοῦτ’ ἐστὶν ἁρμοστόν, Σόλων)μεστὴν ὁρῶντα τὴν πόλιν νεωτέρων\nτούτους τ’ ἔχοντας τὴν ἀναγκαίαν φύσινἁμαρτάνοντάς τ’ εἰς ὃ μὴ προσῆκον ἦν,στῆσαι πριάμενόν τοι γυναῖκας κατὰ τόπουςκοινὰς ἅπασι καὶ κατεσκευασμένας.ἑστᾶσι γυμναί, μὴ ᾽ξαπατηθῇς· πάνθ’ ὅρα.οὐκ εὖ σεαυτοῦ τυγχάνεις ἔχων .......... ἔχεις πως· ἡ θύρα ᾽στ’ ἀνεῳγμένη.εἷς ὀβολός· εἰσπήδησον· οὐκ ἔστ’ οὐδὲ εἷςἀκκισμὸς οὐδὲ λῆρος, οὐδ’ ὑφήρπασεν·ἀλλ’ εὐθὺς ὡς βούλει σὺ χὢν βούλει τρόπον.ἐξῆλθες· οἰμώζειν λέγ᾽, ἀλλοτρία ᾽στί σοι. καὶ Ἀσπασία δὲ ἡ Σωκρατικὴ ἐνεπορεύετο πλήθη καλῶν\nγυναικῶν, καὶ ἐπλήθυνεν ἀπὸ τῶν ταύτης ἑταιρίδων ἡ Ἑλλάς,\nὡς καὶ ὁ χαρίεις Ἀριστοφάνης παρασημαίνεται, λέγων τὸν\nΠελοποννησιακὸν πόλεμον ὅτι Περικλῆς διὰ τὸν\nἈσπασίας ἔρωτα καὶ τὰς ἁρπασθείσας ἀπ’ αὐτῆς θεραπαίνας ὑπὸ\nΜεγαρέων ἀνερρίπισεν τὸ δεινόν (Ach. 524)·\nπόρνην δὲ Σιμαίθαν ἰόντες Μεγάραδενεανίαι κλέπτουσι μεθυσοκότταβοι·κᾆθ’ οἱ Μεγαρῆς ὀδύναις πεφυσιγγωμένοιἀντεξέκλεψαν Ἀσπασίας πόρνας δύο·κἀκεῖθεν ἁρχὴ τοῦ πολέμου κατερράγηἝλλησι πᾶσιν ἐκ τριῶν λαικαστριῶν.\nτῶν οὖν μεγαλομίσθων ἑταιρῶν ἀποτρέπω σε, γραμματικώτατε,\nδιότι\nτὰς μὲν ἄλλας ἔστιν αὐλούσας ἰδεῖναὐλητρίδας πάσας Ἀπόλλωνος νόμον,............. Διὸς νόμον·αὗται δὲ μόνον αὐλοῦσιν Ἱέρακος νόμον, Ἐπικράτης φησὶν ἐν Ἀντιλαίδι (II 282\nK), ἐν ᾧ δράματι καὶ περὶ τῆς πολυθρυλήτου Λαίδος\nτάδε λέγει (ib.)· αὕτη δὲ Λαὶς ἀργός ἐστι καὶ πότις,τὸ καθ’ ἡμέραν ὁρῶσα πίνειν κἀσθίεινμόνον, πεπονθέναι δὲ ταὐτά μοι δοκεῖτοῖς ἀετοῖς· οὗτοι γὰρ ὅταν ὦσιν νέοιἐκ τῶν ὀρῶν πρόβατ’ ἐσθίουσι καὶ λαγὼςμετέωρ’ ἀναρπάζοντες ὑπὸ τῆς ἰσχύος·ὅταν δὲ γηράσκωσιν ἤδη, τότε θεῶνἐπὶ τοὺς νεὼς ἵζουσι πεινῶντες κακῶς·κἄπειτα τοῦτ’ εἶναι νομίζεται τέρας.καὶ Λαὶς οὖν ὀρθῶς νομίζοιτ’ ἂν τέρας.αὕτη γὰρ ὁπότ’ ἦν μὲν νεοττὸς καὶ νέα,ὑπὸ τῶν στατήρων ἦν ἀπηγριωμένη,εἶδες δ’ ἂν αὐτῆς Φαρνάβαζον θᾶττον ἄν·ἐπεὶ δὲ δολιχὸν τοῖς ἔτεσιν ἤδη τρέχειτὰς ἁρμονίας τε διαχαλᾷ τοῦ σώματος,ἰδεῖν μὲν αὐτὴν ῥᾷόν ἐστιν ἢ πτύσαι·ἐξέρχεταί τε πανταχόσ’ ἤδη πιομένη,δέχεται δὲ καὶ στατῆρα καὶ τριώβολον,προσίεται δὲ καὶ γέροντα καὶ νέον·οὕτω δὲ τιθασὸς γέγονεν ὥστ᾽, ὦ φίλτατε,τἀργύριον ἐκ τῆς χειρὸς ἤδη λαμβάνει.\nμνημονεύει δὲ τῆς Λαίδος καὶ Ἀναξανδρίδης ἐν\nΓεροντομανίᾳ καὶ ἄλλας ἑταίρας αὐτῇ συγκαταλέγει διὰ τούτων\n(ib. 138)· τὴν ἐκ Κορίνθου Λαίδ’ οἶσθα; Β. πῶς γὰρ οὔ;τὴν ἡμετέρειόν γ᾽. Α. ἦν ἐκείνῃ τις\nφίληἌντεια. Β. καὶ τοῦθ’ ἡμέτερον ἦν παίγνιον.Α. νὴ τὸν Δί᾽, ἤνθει τότε Λαγίσκ᾽, ἤνθει τότεκαὶ Θεολύτη μάλ’ εὐπρόσωπος καὶ καλή,ὑπέφαιν’ ἐσομένη δ’ Ὤκιμον λαμπρὰ πάνυ.\nταῦτά σοι παραινεῖν ἔχω, ἑταῖρε Μυρτίλε. καὶ κατὰ τὴν\nΦιλεταίρου Κυνηγίδα (ib. 232)παῦσαι γέρων ὢν τοὺς τρόπους. οὐκ οἶσθ’ ὅτιοὔκ ἐστιν ἥδιστον ἀποθανεῖν βινοῦνθ’ ἅμα,ὥσπερ λέγουσιν ἀποθανεῖν Φορμίσιον. ἢ ἥδιστόν ἐστί σοι, ὡς ἐν Μαραθωνίοις φησὶ\nΤιμοκλῆς (ib. 461), ὅσον τὸ μεταξὺ μετὰ κορίσκης ἢ μετὰχαμαιτύπης τὴν νύκτα κοιμᾶσθαι. βαβαί,ἡ στιφρότης, τὸ χρῶμα, πνεῦμα, δαίμονες.τὸ μὴ σφόδρ’ εἶναι πάνθ’ ἕτοιμα, δεῖν δέ τιἀγωνιᾶσαι καὶ ῥαπισθῆναί τε καὶπληγὰς λαβεῖν ἁπαλαῖσι χερσίν· ἡδύ γενὴ τὸν Δία τὸν μέγιστον.’ἔτι πολλὰ τοῦ Κυνούλκου θέλοντος λέγειν καὶ τοὐλπιανοῦ ἐπιραπίσαι βουληθέντος αὐτὸν εἰς τιμὴν\nτοῦ Μυρτίλου, φθάσας ὁ Μυρτίλος\n(διήχθρευεν γὰρ τῷ Σύρῳ) ἔφη· ‘οὐχ ὧδ’ ἐμόγησανἐλπίδες ὥστ’ ἐχθρῶν συμμαχίαν καλέσαι, φησὶν ὁ Καλλίμαχος (fr. 134 Sch). οὐ\nγὰρ αὐτάρκεις ἡμεῖς ἀμύνασθαι, ὦ Κύνουλκε; ὡς σκαιὸς εἶ κἄγροικος αἰσχροεπῶν· ἔα,ἐπαρίστερ’ ἐν τῷ στόματι τὴν γλῶσσαν φορεῖς, κατὰ τὴν Ἐφίππου Φιλύραν (II 263 K).\nδοκεῖς γάρ μοι ἐκείνων εἷς εἶναι οὓς ἐδίδαξαν ἀριστερὰ γράμματα Μοῦσαι, ὥς τις ἔφη τῶν παρῳδῶν (inc. fr. 4\nBr).\nἐγὼ γάρ, ὦ ἄνδρες σύσσιτοι, οὐ κατὰ τὰς Μεταγένους Αὔρας ἢ\nτὸν Ἀρισταγόρου Μαμμάκυθον (I 705 K)ὑμῖν ὀρχηστρίδας εἶπον ἑταίραςὡραίας πρότερον, νῦν δ’ οὐχ ὑμῖν ἀγορεύωἄρτι χνοαζούσας αὐλητρίδας, αἵ τε τάχισταἀνδρῶν φορτηγῶν ὑπὸ γούνατα μισθοῦ ἔλυσαν, ἀλλὰ περὶ τῶν ὄντως ἑταιρῶν τὸν λόγον πεποίημαι,\nτουτέστιν τῶν φιλίαν ἄδολον συντηρεῖν δυναμένων, ἃς ὁ\nΚύνουλκος τολμᾷ λοιδορεῖν, τὰσ μόνας τῶν ἄλλων\nγυναικῶν τῷ τῆς φιλίας ὀνόματι προσηγορευμένας ἢ\nἀπὸ τῆς παρὰ τοῖς Ἀθηναίοις καλουμένης Ἑταίρας\nτῆς Ἀφροδίτης. περὶ ἧς φησιν ὁ Ἀθηναῖος\nἈπολλόδωρος ἐν τοῖς περὶ Θεῶν (FHG I 431)\nοὕτως. ‘Ἑταίραν δὲ τὴν Ἀφροδίτην τὴν τοὺς ἑταίρους καὶ τὰς\nἑταίρας συνάγουσαν· τοῦτο δ’ ἐστὶν φίλας.’ καλοῦσι γοῦν καὶ αἱ ἐλεύθεραι γυναῖκες ἔτι καὶ\nνῦν καὶ αἱ παρθένοι τὰς συνήθεις καὶ φίλας ἑταίρας, ὡς ἡ\nΣαπφώ (fr. 11 B4)· τάδε νῦν ἑταίραιςταῖς ἐμαῖσι τερπνὰ καλῶς ἀείσω. καὶ ἔτι (fr. 31)· Λατὼ καὶ Νιόβα μάλα μὲν φίλαι ἦσαν ἑταῖραι. καλοῦσι δὲ καὶ τὰς μισθαρνούσας ἑταίρας καὶ τὸ ἐπὶ\nσυνουσίαις μισθαρνεῖν ἑταιρεῖν, οὐκ ἔτι πρὸς τὸ ἔτυμον\nἀναφέροντες, ἀλλὰ πρὸς τὸ εὐσχημονέστερον, καθὸ δὴ καὶ\nΜένανδρος ἐν Παρακαταθήκῃ ἀπὸ τῶν ἑταιρῶν τοὺς ἑταίρους\nδιαστέλλων φησί (III 110 K)· πεποιήκατ’ ἔργον οὐχ ἑταίρων γὰρ... ἀλλ’ ἑταιρῶν· ταὐτὰ δ’ ὄντα\nγράμματατὴν προσαγόρευσιν οὐ σφόδρ’ εὔσχημον ποιεῖ.\nπερὶ δὲ τῶν ἑταιρῶν Ἔφιππος ἐν Ἐμπολῇ τάδε φησίν (II\n254 K)· ἔπειτά γ’ εἰσίοντ᾽, ἐὰν λυπούμενοςτύχῃ τις ὑμῶν, ἐκολάκευσεν ἡδέως·ἐφίλησεν οὐχὶ συμπιέσασα τὸ στόμαὥσπερ πολέμιον, ἀλλὰ τοῖσι στρουθίοιςχανοῦσ’ ὁμοίως· ἧς ἐπαρεμυθήσατοἐποίησέ θ’ ἱλαρὸν εὐθέως τ’ ἀφεῖλε πᾶναὐτοῦ τὸ λυποῦν κἀπέδειξεν ἵλεων. Εὔβουλος δ’ ἐν Καμπυλίωνι κοσμίαν ἑταίραν παράγων\nφησίν (II 178)·\nὡς δ’ ἐδείπνει κοσμίως,οὐχ ὥσπερ ἄλλαι τῶν πράσων ποιούμεναιτολύπας ἔσαττον τὰς γνάθους καὶ τῶν κρεῶνἀπέβρυκον αἰσχρῶς, ἀλλ’ ἑκάστου μικρὸν ἂνἀπεγεύεθ’ ὥσπερ παρθένος Μιλησία. Ἀντιφάνης Ὑδρίᾳ (ib. 103)οὗτος δ’ ὃν λέγωἐν γειτόνων αὐτῷ κατοικούσης τινὸςἰδὼν ἑταίρας εἰς ἔρωτ’ ἀφίκετο,ἀστῆς, ἐρήμου δ’ ἐπιτρόπου καὶ συγγενῶν,ἦθός τι χρυσοῦν πρὸς ἀρετὴν κεκτημένης,ὄντως ἑταίρας. αἱ μὲν ἄλλαι τοὔνομαβλάπτουσι τοῖς τρόποις γὰρ ὄντως ὂν καλόν. Ἀναξίλας Νεοττίδι (II 269 K)· ἐὰν δέ τις μέτρια καὶ λέγουσα .......τοῖς δεομένοις τινων ὑπουργῇ πρὸς χάριν,ἐκ τῆς ἑταιρείας ἑταίρα τοὔνομαπροσηγορεύθη. καὶ σὺ νῦν οὐχ ὡς λέγειςπόρνης, ἑταίρας δ’ εἰς ἔρωτα τυγχάνειςἐληλυθώς· ἆρ’ ὡς ἀληθῶς ἐστι γοῦνἁπλῆ τις; Β. ἀστεία μὲν οὖν, νὴ τὸν Δία.\nὁ δὲ ὑμέτερος φιλοσοφομειρακίσκος τοιοῦτος οἷον Ἄλεξις ἢ\nἈντιφάνης ἐν Ὕπνῳ παράγει (II 385 K)· διὰ ταῦθ’ ὁ πόρνος οὗτος οὐδὲ τῶν πράσωνἑκάστοτ’ ἐπεδείπνει μεθ’ ἡμῶν· τοῦτο δ’ ἦν,ἵνα μή τι λυπήσειε τὸν ἐραστὴν φιλῶν.\nκαλῶς δὲ περὶ τῶν τοιούτων Ἔφιππος ἐν Σαπφοῖ φησιν\n(ib. 262)· ὅταν γὰρ ὢν νέοςἀλλότριον εἰσελθὼν ὄψον ἐσθίειν μάθῃἀσύμβολόν τε χεῖρα προσβάλῃ βορᾷ,διδόναι νόμιζ’ αὐτὸν σὺ τῆς νυκτὸς λόγον. τὰ αὐτὰ εἴρηκεν καὶ Αἰσχίνης ὁ ῥήτωρ ἐν τῷ κατὰ\nΤιμάρχου (75).\nπερὶ δὲ τῶν ἑταιρῶν καὶ Φιλέταιρος ἐν Κυνηγίδι τάδε φησίν\n(ib. 232)· οὐκ ἐτὸς Ἑταίρας ἱερόν ἐστι πανταχοῦ,ἀλλ’ οὐχὶ γαμετῆς οὐδαμοῦ τῆς Ἑλλάδος. οἶδα δὲ καὶ ἑορτήν τιν’ Ἑταιρίδεια ἀγομένην ἐν\nΜαγνησίᾳ οὐ διὰ τὰς ἑταίρας, ἀλλὰ δι’ ἑτέραν αἰτίαν, ἧς\nμνημονεύει Ἡγήσανδρος ἐν Ὑπομνήμασι γράφων ὧδε (FHG\nIV 418)· ‘τὴν τῶν Ἑταιριδείων ἑορτὴν συντελοῦσι\nΜάγνητες. ἱστοροῦσι δὲ πρῶτον Ἰάσονα τὸν Αἴσονος\nσυναγαγόντα τοὺς Ἀργοναύτας Ἑταιρείῳ Διὶ θῦσαι καὶ τὴν\nἑορτὴν Ἑταιρίδεια προσαγορεῦσαι. θύουσι δὲ καὶ οἱ Μακεδόνων\nβασιλεῖς τὰ Ἑταιρίδεια.’ Πόρνης δὲ Ἀφροδίτης ἱερόν ἐστι\nπαρὰ Ἀβυδηνοῖς, ὥς φησι Πάμφιλος· κατεχομένης γὰρ τῆς\nπόλεως δουλείᾳ τοὺς φρουροὺς τοὺς ἐν αὐτῇ ποτε θύσαντας, ὡς\nἱστορεῖ Νεάνθης ἐν τοῖς Μυθικοῖς (FHG III 9),\nκαὶ μεθυσθέντας ἑταίρας πλείονας προσλαβεῖν, ὧν μίαν\nκατακοιμηθέντας αὐτοὺς ἰδοῦσαν ἀνελομένην τὰς κλεῖς καὶ τὸ τεῖχος ὑπερβᾶσαν ἀπαγγεῖλαι τοῖς\nἈβυδηνοῖς. τοὺς δ’ αὐτίκα μεθ’ ὅπλων ἀφικομένους ἀνελεῖν\nμὲν τοὺς φύλακας, κρατήσαντας δὲ τῶν τειχῶν καὶ γενομένους\nἐγκρατεῖς τῆς ἐλευθερίας χαριστήρια τῇ πόρνῃ ἀποδιδόντας\nἈφροδίτης Πόρνης ναὸν ἱδρύσασθαι. Ἄλεξις δ’ ὁ Σάμιος ἐν\nδευτέρῳ Ὥρων Σαμιακῶν (FHG IV 299) ‘τὴν ἐν\nΣάμῳ Ἀφροδίτην, ἣν οἳ μὲν ἐν καλάμοις καλοῦσιν, οἳ δὲ ἐν\nἕλει, Ἀττικαί, φησίν, ἑταῖραι ἱδρύσαντο αἱ συνακολουθήσασαι\nΠερικλεῖ ὅτε ἐπολιόρκει τὴν Σάμον, ἐργασάμεναι ἱκανῶς ἀπὸ\nτῆς ὥρας.’ Εὐάλκης δ’ ἐν τοῖς Ἐφεσιακοῖς (FHG IV\n406) καὶ ἐν Ἐφέσῳ φησὶν ἱερὰ ἱδρῦσθαι Ἑταίρᾳ\nἈφροδίτῃ. Κλέαρχος δ’ ἐν πρώτῳ Ἐρωτικῶν (FHG II\n314) ‘Γύγης, φησίν, ὁ Λυδῶν βασιλεὺς οὐ μόνον\nπερὶ ζῶσαν τὴν ἐρωμένην περιβόητος γέγονεν, ἐγχειρίσας\nαὑτόν τε καὶ τὴν ἀρχὴν ἐκείνῃ πᾶσαν, ἀλλὰ καὶ τελευτησάσης\nσυναγαγὼν τοὺς ἐκ τῆς χώρας Λυδοὺς πάντας ἔχωσε μὲν\nΛυδίας τὸ νῦν ἔτι καλούμενον τῆς Ἑταίρας\nμνῆμα, εἰς ὕψος ἄρας ... ὥστε περιοδεύοντος αὐτοῦ τὴν ἐντὸς\nτοῦ Τμώλου χώραν, οὗ ἂν ἐπιστραφεὶς τύχῃ, καθορᾶν τὸ μνῆμα\nκαὶ πᾶσι τοῖς τὴν Λυδίαν οἰκοῦσιν ἄποπτον εἶναι.’\nΔημοσθένης δ’ ὁ ῥήτωρ ἐν τῷ κατὰ Νεαίρας λόγῳ, εἰ γνήσιος,\nὃν Ἀπολλόδωρος εἴρηκε, φησί (122)· ‘τὰς μὲν\nἑταίρας ἡδονῆς ἕνεκα ἔχομεν, τὰς δὲ παλλακὰς τῆς καθ᾽\nἡμέραν θεραπείας, τὰς δὲ γυναῖκας τοῦ παιδοποιεῖσθαι\nγνησίως καὶ τῶν ἔνδον φύλακα πιστὴν\nἔχειν.’\nκαταλέξω δέ σοι, Κύνουλκε, Ἰωνικήν τινα ῥῆσιν ἐκτείνας κατὰ\nτὸν Αἰσχύλου .... περὶ ἑταιρῶν, ἀρξάμενος ἀπὸ τῆς καλῆς\nΚορίνθου, ἐπειδή μοι τὴν αὐτόθι σοφιστείαν ὠνείδισας.\nνόμιμόν ἐστιν ἀρχαῖον ἐν Κορίνθῳ, ὡς καὶ Χαμαιλέων ὁ\nἩρακλεώτης ἱστορεῖ ἐν τῷ περὶ Πινδάρου (fr. 16\nKoepke), ὅταν ἡ πόλις εὔχηται περὶ μεγάλων τῇ\nἈφροδίτῃ, συμπαραλαμβάνεσθαι πρὸς τὴν ἱκετείαν τὰς ἑταίρας\nὡς πλείστας, καὶ ταύτας προσεύχεσθαι τῇ θεῷ καὶ ὕστερον ἐπὶ\nτοῖς ἱεροῖς παρεῖναι. καὶ ὅτε δὴ ἐπὶ τὴν Ἑλλάδα τὴν\nστρατείαν ἦγεν ὁ Πέρσης, ὡς καὶ Θεόπομπος ἱστορεῖ\n(FHG I 306) καὶ Τίμαιος ἐν τῇ ἑβδόμῃ\n(ib. 204), αἱ Κορίνθιαι ἑταῖραι εὔξαντο\nὑπὲρ τῆς τῶν Ἑλλήνων σωτηρίας εἰς τὸν τῆς Ἀφροδίτης\nἐλθοῦσαι νεών. διὸ καὶ Σιμωνίδης ἀναθέντων τῶν Κορινθίων\nπίνακα τῇ θεῷ τὸν ἔτι καὶ νῦν διαμένοντα καὶ τὰς ἑταίρας\nἰδίᾳ γραψάντων τὰς τότε ποιησαμένας τὴν ἱκετείαν καὶ\nὕστερον παρούσας συνέθηκε τόδε τὸ ἐπίγραμμα (137\nB4)· αἵδ’ ὑπὲρ Ἑλλήνων τε καὶ εὐθυμάχων πολιητᾶνἔσταθεν εὔχεσθαι Κύπριδι δαιμονίᾳ·οὐ γὰρ τοξοφόροισιν ἐμήσατο δῖ’ ἈφροδίταΠέρσαις Ἑλλάνων ἀκρόπολιν προδόμεν. καὶ οἱ ἰδιῶται δὲ κατεύχονται τῇ θεῷ τελεσθέντων\nπερὶ ὧν ἂν ποιῶνται τὴν δέησιν ἀπάξειν αὐτῇ καὶ τὰς\nἑταίρας.\nὑπάρχοντος οὖν τοῦ τοιούτου νομίμου περὶ τὴν θεὸν Ξενοφῶν ὁ\nΚορίνθιος ἐξιὼν εἰς Ὀλυμπίαν ἐπὶ τὸν ἀγῶνα καὶ αὐτὸς\nἀπάξειν ἑταίρας εὔξατο τῇ θεῷ νικήσας.\nΠίνδαρός τε τὸ μὲν πρῶτον ἔγραψεν εἰς αὐτὸν ἐγκώμιον, οὗ ἡ\nἀρχή (Ol. 13) ‘τρισολυμπιονίκαν ἐπαινέων\nοἶκον,’ ὕστερον δὲ καὶ σκόλιον τὸ παρὰ τὴν θυσίαν ᾀσθέν, ἐν\nᾧ τὴν ἀρχὴν εὐθέως πεποίηται πρὸς τὰς ἑταίρας, αἳ\nπαραγενομένου τοῦ Ξενοφῶντος καὶ θύοντος τῇ Ἀφροδίτῃ\nσυνέθυσαν. διόπερ ἔφη (fr. 122 B4)· ὦ Κύπρου δέσποινα, τεὸν δεῦτ’ ἐς ἄλσοςφορβάδων κορᾶν ἀγέλαν ἑκατόγγυιον Ξενοφῶν τελέαιςἐπήγαγ’ εὐχωλαῖς ἰανθείς. ἤρξατο δ’ οὕτως τοῦ μέλους· πολύξεναι νεάνιδες ἀμφίπολοιΠειθοῦς ἐν ἀφνειῷ Κορίνθῳ,αἵτε τὰς χλωρᾶς λιβάνου ξανθὰ δάκρηθυμιᾶτε, πολλάκι ματέρ’ Ἐρώτων οὐράνιαι πτάμεναινόημα ποττὰν Ἀφροδίταν·ὑμῖν ἄνωθεν ἀπαγορίας ἔπορεν,ὦ παῖδες, ἐρατειναῖς ἐν εὐναῖςμαλθακᾶς ὥρας ἀπὸ καρπὸν δρέπεσθαι.σὺν δ’ ἀνάγκᾳ πᾶν καλόν. ἀρξάμενος δ’ οὕτως ἑξῆς φησιν· ἀλλὰ θαυμάζω τί με λεξοῦντι Ἰσθμοῦ\nδεσπόται τοιάνδε μελίφρονος ἀρχὰν εὑρόμενον\nσκολιοῦ,ξυνάορον ξυναῖς γυναιξί. δῆλον γὰρ ὅτι πρὸς τὰς ἑταίρας διαλεγόμενος ἠγωνία\nποῖόν τι φανήσεται τοῖς Κορινθίοις τὸ πρᾶγμα. πιστεύων δέ,\nὡς ἔοικεν, αὐτὸς αὑτῷ πεποίηκεν εὐθέως· ἐδιδάξαμεν χρυσὸν καθαρᾷ βασάνῳ. ὅτι δὲ καὶ Ἀφροδίσια ἴδια ἄγουσιν αὐτόθι αἱ\nἑταῖραι, Ἄλεξις ἐν Φιλούσῃ φησίν (II 389 K)·\nἈφροδίσι’ ἦγε ταῖς ἑταίραις ἡ πόλις,ἕτερα δὲ χωρίς ἐστι ταῖς ἐλευθέραις.ταῖς ἡμέραις ταύταις δὲ κωμάζειν ἔθοςἐστὶν νόμος τε τὰς ἑταίρας ἐνθάδεμεθύειν μεθ’ ἡμῶν.\nἐν δὲ Λακεδαίμονι, ὥς φησι Πολέμων ὁ περιηγητὴς ἐν τῷ περὶ\nτῶν ἐν Λακεδαίμονι Ἀναθημάτων (fr. 18 Pr),\nεἰκών ἐστι τῆς διαβοήτου ἑταίρας Κοττίνας, ἥν φησιν καὶ\nβοῦν ἀναθεῖναι χαλκῆν, γράφων οὕτως· ‘καὶ τὸ Κοττίνας δὲ\nτῆς ἑταίρας εἰκόνιον, ἧς διὰ τὴν ἐπιφάνειαν οἴκημά τι\nλέγεται καὶ νῦν ἐγγυτάτω τῆς Κολώνης, ἵνα τὸ Διονύσιόν\nἐστιν, ἐπιφανὲς καὶ πολλοῖς ἐγνωσμένον τῶν ἐν τῇ πόλει.\nἀνάθημα δ’ αὐτῆς ἐστιν ὑπὲρ τὸ τῆς Χαλκιοίκου βοίδιόν τι\nχαλκοῦν καὶ τὸ προειρημένον εἰκόνιον.’ Ἀλκιβιάδης δὲ ὁ\nκαλός, ἐφ’ οὗ τις τῶν κωμικῶν ἔφη (fr. ad. 3\nK)· Ἀλκιβιάδην τὸν ἁβρόν, ὦ γῆ καὶ θεοί,ὃν ἡ Λακεδαίμων μοιχὸν ἐπιθυμεῖ λαβεῖν,\nὁ ὑπὸ τῆς Ἄγιδος ἀγαπώμενος γυναικὸς ἐπὶ τὰς τῶν\nἑταιρίδων θύρας ἐκώμαζεν, ἀπολιπὼν\nτὰς Λακαίνας καὶ τὰς Ἀττικάς. Μεδοντίδος γοῦν τῆς Ἀβυδηνῆς\nἐξ ἀκοῆς ἐρασθεὶς ἔστερξε καὶ πλεύσας εἰς Ἑλλήσποντον σὺν\nἈξιόχῳ, ὃς ἦν αὐτοῦ τῆς ὥρας ἐραστής, ὥς φησιν Λυσίας ὁ\nῥήτωρ ἐν τῷ κατ’ αὐτοῦ λόγῳ (fr. 8 Tur), καὶ\nταύτης ἐκοινώνησεν αὐτῷ. καὶ ἑτέρας δὲ δύο ἑταίρας\nπεριήγετο αἰεὶ ὁ Ἀλκιβιάδης, Δαμασάνδραν τὴν Λαίδος τῆς\nνεωτέρας μητέρα καὶ Θεοδότην· ὑφ’ ἧς καὶ ἀποθανὼν ἐκηδεύθη\nἐν Μελίσσῃ κώμῃ τῆς Φρυγίας, ἐπιβουλευθεὶς ὑπὸ Φαρναβάζου.\nεἴδομεν δὲ καὶ ἡμεῖς τὸ ἐν Μελίσσῃ τοῦ Ἀλκιβιάδου μνῆμα ἐκ\nΣυννάδων εἰς Μητρόπολιν ἀφικνούμενοι· ἐφ’ ᾧ καὶ κατ’ ἔτος\nθύεται βοῦς, διακελευσαμένου τοῦτο τοῦ πάντα ἀρίστου\nἈδριανοῦ βασιλέως· ὃς καὶ ἀνέστησεν ἐπὶ τῷ μνήματι Παρίου\nλίθου εἰκόνα τὸν Ἀλκιβιάδην.\nοὐ χρὴ δὲ θαυμάζειν εἰ ἐξ ἀκοῆς τινες ἠράσθησάν τινων,\nὁπότε Χάρης ὁ Μιτυληναῖος ἐν τῇ δεκάτῃ τῶν Ἱστοριῶν τῶν\nπερὶ Ἀλέξανδρόν φησιν ὀνείρατι θεασαμένους τινὰς οὓς μὴ\nπρότερον εἶδον ἐρασθῆναι αὐτῶν· γράφει δὲ οὕτως (scr.\nAl. M. p. 119)· ‘Ὑστάσπῃ νεώτερος ἦν ἀδελφὸς\nΖαριάδρης, περὶ ὧν λέγουσιν οἱ ἐπιχώριοι ὅτι ἐξ Ἀφροδίτης\nκαὶ Ἀδώνιδος ἐγεννήθησαν. ἐκυρίευσεν δὲ ὁ μὲν Ὑστάσπης\nΜηδίας καὶ τῆς ὑποκάτω χώρας, ὁ δὲ Ζαριάδρης τῆς ὑπεράνω\nΚασπίων πυλῶν μέχρι τοῦ Τανάιδος. τῶν δὲ ἐπέκεινα τοῦ\nΤανάιδος Ὁμάρτῃ βασιλεῖ Μαραθῶν θυγάτηρ ἦν ὄνομα Ὀδάτις·\nπερὶ ἧς ἐν ταῖς ἱστορίαις γέγραπται ὡς\nἄρα κατὰ τὸν ὕπνον ἰδοῦσα τὸν Ζαριάδρην ἐρασθείη, τὸ δ᾽\nαὐτὸ τοῦτο κἀκείνῳ πάθος συμπεσεῖν πρὸς αὐτήν. διετέλουν\nοὖν ἀλλήλων ἐπιθυμοῦντες διὰ τὴν κατὰ τὸν ὕπνον φαντασίαν.\nἦν δὲ ἡ Ὀδάτις καλλίστη τῶν κατὰ τὴν Ἀσίαν γυναικῶν, καὶ ὁ\nΖαριάδρης δὲ ἦν καλός. πέμποντος οὖν τοῦ Ζαριάδρου πρὸς τὸν\nὉμάρτην καὶ φιλοτιμουμένου γῆμαι τὴν ἄνθρωπον, οὐ\nσυνετίθετο ὁ Ὁμάρτης διὰ τὸ εἶναι ἀρρένων παίδων ἔρημος·\nἤθελεν γὰρ αὐτὴν δοῦναι ἑνὶ τῶν περὶ αὑτὸν οἰκείων. καὶ\nμετ’ οὐ πολὺν χρόνον ὁ Ὁμάρτης συναγαγὼν τοὺς ἐκ τῆς\nβασιλείας δυνάστας καὶ φίλους καὶ συγγενεῖς ἐποιεῖτο τοὺς\nγάμους, οὐ προειπὼν ὅτῳ μέλλοι διδόναι τὴν θυγατέρα.\nἀκμαζούσης οὖν τῆς μέθης εἰσκαλέσας τὴν Ὀδάτιν ὁ πατὴρ εἰς\nτὸ συμπόσιον εἶπεν ἀκουόντων τῶν συνδείπνων· ‘ἡμεῖς, ὦ\nθύγατερ Ὀδάτι, νῦν ποιούμεθα τοὺς σοὺς γάμους. περιβλέψασα\nοὖν καὶ θεωρήσασα πάντας λαβοῦσα χρυσῆν φιάλην καὶ\nπληρώσασα δὸς ᾧ θέλεις γαμηθῆναι· τούτου γὰρ\nκεκλήσῃ γυνή.’ κἀκείνη περιβλέψασα πάντας ἀπῄει δακρύουσα,\nποθοῦσα τὸν Ζαριάδρην ἰδεῖν· ἐπεστάλκει γὰρ αὐτῷ ὅτι\nμέλλουσιν οἱ γάμοι συντελεῖσθαι. ὃ δὲ στρατοπεδεύων ἐπὶ τοῦ\nΤανάιδος καὶ διαλαθὼν τὴν στρατοπεδείαν διέβη\nμετὰ μόνου τοῦ ἁρματηλάτου καὶ νυκτὸς ὁρμήσας ἐπὶ τοῦ\nἅρματος διῆλθεν διὰ γῆς πολλῆς, διώξας περὶ τοὺς\nὀκτακοσίους σταδίους. πλησίον δὲ τῆς κώμης γενόμενος ἐν ᾗ τοὺς γάμους συνετέλουν καὶ καταλιπὼν\nἔν τινι τόπῳ αὐτῷ ἅρματι τὸν ἁρματηλάτην προῆγεν ἐνδεδυκὼς\nστολὴν Σκυθικήν. καὶ παρελθὼν εἰς τὴν αὐλὴν καὶ ἰδὼν τὴν\nὈδάτιν ἑστηκυῖαν πρὸ τοῦ κυλικείου καὶ δακρύουσαν κιρνᾶσάν\nτε βραδέως τὴν φιάλην εἶπεν πλησίον στὰς παρ’ αὐτήν· ‘ὦ\nὈδάτι, πάρειμι δή σοι καθάπερ ἠξίωσας, ἐγὼ Ζαριάδρης.’ ἣ δὲ\nκατανοήσασα ξένον ἄνδρα καὶ καλὸν καὶ ὅμοιον τῷ κατὰ τὸν\nὕπνον ἑωραμένῳ περιχαρὴς γενομένη δίδωσιν αὐτῷ τὴν φιάλην·\nκαὶ ὃς ἁρπάσας αὐτὴν ἀπήγαγεν ἐπὶ τὸ ἅρμα καὶ ἔφυγεν ἔχων\nτὴν Ὀδάτιν. οἱ δὲ παῖδες καὶ αἱ θεράπαιναι συνειδυῖαι τὸν\nἔρωτα κατεσιώπησαν καὶ κελεύοντος τοῦ πατρὸς λαλεῖν οὐκ\nἔφασαν εἰδέναι ὅπου πεπόρευται. μνημονεύεται δὲ ὁ ἔρως\nοὗτος παρὰ τοῖς τὴν Ἀσίαν οἰκοῦσι βαρβάροις καὶ περισσῶς\nἐστι ζηλωτός, καὶ τὸν μῦθον τοῦτον ζωγραφοῦσιν ἐν τοῖς\nἱεροῖς καὶ τοῖς βασιλείοις, ἔτι δὲ ταῖς ἰδιωτικαῖς οἰκίαις·\nκαὶ ταῖς ἑαυτῶν θυγατράσιν οἱ πολλοὶ τῶν δυναστῶν ὄνομα\nτίθενται Ὀδάτιν.’\nτὸ ὅμοιον ἱστορεῖ γενέσθαι καὶ Ἀριστοτέλης ἐν τῇ\nΜασσαλιωτῶν Πολιτείᾳ γράφων οὕτως (fr. 503 R)·\n‘Φωκαεῖς οἱ ἐν Ἰωνίᾳ ἐμπορίᾳ χρώμενοι ἔκτισαν Μασσαλίαν.\nΕὔξενος δὲ ὁ Φωκαεὺς Νάνῳ τῷ βασιλεῖ (τοῦτο δ’ ἦν αὐτῷ\nὄνομα) ἦν ξένος. οὗτος ὁ Νάνος ἐπιτελῶν γάμους τῆς θυγατρὸς\nκατὰ τύχην παραγενόμενον τὸν Εὔξενον παρακέκληκεν ἐπὶ τὴν\nθοίνην. ὁ δὲ γάμος ἐγίγνετο τόνδε τὸν τρόπον·\nἔδει μετὰ τὸ δεῖπνον εἰσελθοῦσαν τὴν παῖδα φιάλην κεκερασμένην ᾧ βούλοιτο δοῦναι τῶν\nπαρόντων μνηστήρων· ᾧ δὲ δοίη, τοῦτον εἶναι νυμφίον. ἡ δὲ\nπαῖς εἰσελθοῦσα δίδωσιν εἴτε ἀπὸ τύχης εἴτε καὶ δι’ ἄλλην\nτινὰ αἰτίαν τῷ Εὐξένῳ· ὄνομα δ’ ἦν τῇ παιδὶ Πέττα. τούτου\nδὲ συμπεσόντος καὶ τοῦ πατρὸς ἀξιοῦντος ὡς κατὰ θεὸν\nγενομένης τῆς δόσεως ἔχειν αὐτήν, ἔλαβεν ὁ Εὔξενος γυναῖκα\nκαὶ συνῴκει μεταθέμενος τοὔνομα Ἀριστοξένην. καὶ ἔστι γένος\nἐν Μασσαλίᾳ ἀπὸ τῆς ἀνθρώπου μέχρι νῦν Πρωτιάδαι\nκαλούμενον· Πρῶτις γὰρ ἐγένετο υἱὸς Εὐξένου καὶ τῆς\nἈριστοξένης.’\nΘεμιστοκλῆς τε, ὥς φησιν Ἰδομενεύς (FHG II\n491), οὐχ ἅρμα ζευξάμενος ἑταιρῶν πληθούσης ἀγορᾶς\nεἰσήλασεν εἰς τὸ ἄστυ; ἦσαν δ’ αὗται Λάμια καὶ Σκιώνη καὶ\nΣατύρα καὶ Νάννιον. οὐ καὶ αὐτὸς Θεμιστοκλῆς ἐξ ἑταίρας ἦν\nγεγενημένος ὄνομα Ἀβροτόνου; ὡς Ἀμφικράτης ἱστορεῖ ἐν τῷ\nπερὶ Ἐνδόξων Ἀνδρῶν συγγράμματι (FHG IV 300)·\nἈβρότονον Θρήισσα γυνὴ γένος· ἀλλὰ τεκέσθαιτὸν μέγαν Ἕλλησιν φασὶ Θεμιστοκλέα. Νεάνθης δ’ ὁ Κυζικηνὸς ἐν τῇ τρίτῃ καὶ τετάρτῃ τῶν\nἙλληνικῶν Ἱστοριῶν (FHG III 3) Εὐτέρπης αὐτὸν\nεἶναί φησιν υἱόν. Κῦρος δὲ ὁ ἐπὶ τὸν ἀδελφὸν ἐπιστρατεύσας\nοὐχὶ ἑταίραν οὖσαν τὴν Φωκαίδα τὴν σοφωτάτην καὶ\nκαλλίστην γενομένην εἶχε συστρατευομένην; ἣν Ζηνοφάνης φησὶ πρότερον Μιλτὼ καλουμένην Ἀσπασίαν\nμετονομασθῆναι. συνηκολούθει δὲ αὐτῷ καὶ ἡ Μιλησία\nπαλλακίς. ὁ δὲ μέγας Ἀλέξανδρος οὐ Θαίδα εἶχε μεθ’ ἑαυτοῦ\nτὴν Ἀττικὴν ἑταίραν; περὶ ἧς φησι Κλείταρχος (scr.\nAl. M. p. 77) ὡς αἰτίας γενομένης τοῦ ἐμπρησθῆναι\nτὰ ἐν Περσεπόλει βασίλεια. αὕτη δὲ ἡ Θαὶς καὶ\nμετὰ τὸν Ἀλεξάνδρου θάνατον καὶ Πτολεμαίῳ ἐγαμήθη τῷ πρώτῳ\nβασιλεύσαντι Αἰγύπτου καὶ ἐγέννησεν αὐτῷ τέκνον Λεοντίσκον\nκαὶ Λάγον, θυγατέρα δὲ Εἰρήνην, ἣν ἔγημεν Εὔνοστος ὁ Σόλων\nτῶν ἐν Κύπρῳ βασιλεύς. καὶ ὁ δεύτερος δὲ τῆς Αἰγύπτου\nβασιλεύς, Φιλάδελφος δ’ ἐπίκλην, ὡς ἱστορεῖ ὁ Εὐεργέτης\nΠτολεμαῖος ἐν τῷ τρίτῳ τῶν Ὑπομνημάτων (FHG III\n186), πλείστας ἔσχεν ἐρωμένας, Διδύμην μὲν μίαν\nτῶν ἐπιχωρίων γυναικῶν μάλ’ εὐπρεπεστάτην τὴν ὄψιν καὶ\nΒιλιστίχην, ἔτι δὲ Ἀγαθόκλειαν καὶ Στρατονίκην, ἧς τὸ μέγα\nμνημεῖον ὑπῆρχεν ἐπὶ τῇ πρὸς Ἐλευσῖνι θαλάσσῃ, καὶ Μύρτιον\nκαὶ ἄλλας δὲ πλείστας, ἐπιρρεπέστερος ὢν πρὸς ἀφροδίσια.\nΠολύβιος δὲ ἐν τῇ τεσσαρεσκαιδεκάτῃ τῶν Ἱστοριῶν (c.\n11, 2 Hu) Κλεινοῦς φησι τῆς οἰνοχοούσης αὐτῷ\nεἰκόνας πολλὰς ἀνακεῖσθαι κατὰ τὴν Ἀλεξάνδρειαν μονοχίτωνας\nκαὶ ῥυτὸν ἐχούσας ἐν ταῖς χερσίν. αἱ δὲ κάλλισται τῶν\nοἰκιῶν, φησίν, οὐ Μυρτίου καὶ Μνησίδος καὶ Ποθεινῆς\nπροσαγορεύονται; καίτοι Μνησὶς μὲν ἦν αὐλητρὶς καὶ Ποθεινὴ\n..., Μύρτιον δὲ μία τῶν ἀποδεδειγμένων καὶ κοινῶν\nδεικτηριάδων. τοῦ δὲ Φιλοπάτορος βασιλέως Πτολεμαίου οὐκ Ἀγαθόκλεια ἡ ἑταίρα ἐκράτει, ἡ καὶ\nπᾶσαν ἀνατρέψασα τὴν βασιλείαν; Εὔμαχος δὲ ὁ Νεαπολίτης ἐν\nτῇ δευτέρᾳ τῶν περὶ Ἀννίβαν Ἱστοριῶν (FHG III\n102) Ἱερώνυμόν φησι τὸν τυραννήσαντα Συρακοσίων\nἀγαγέσθαι γυναῖκα μίαν τῶν ἐπ’ οἰκήματος\nπροεστηκυιῶν Πειθὼ ὄνομα καὶ ἀποδεῖξαι βασιλίδα.\nΤιμόθεος δ’ ὁ στρατηγήσας Ἀθηναίων ἐπιφανῶς ἑταίρας ἦν υἱὸς\nΘρᾴττης τὸ γένος, σεμνῆς δ’ ἄλλως τοὺς τρόπους.\nμεταβάλλουσαι γὰρ αἱ τοιαῦται εἰς τὸ σῶφρον τῶν ἐπὶ τούτῳ\nσεμνυνομένων εἰσὶ βελτίους. ὁ δὲ Τιμόθεος καὶ σκωπτόμενός\nποτε ὅτι τοιαύτης εἴη μητρὸς ‘καὶ χάριν γε αὐτῇ, φησίν,\nοἶδα, ὅτι δι’ αὐτὴν Κόνωνός εἰμι υἱός.’ Φιλέταιρον δὲ τὸν\nΠεργάμου καὶ τῆς Καινῆς ταύτης λεγομένης βασιλεύσαντα χώρας\nΒόας αὐλητρίδος ἑταίρας τὸ γένος ἀπὸ Παφλαγονίας υἱόν φησι\nγενέσθαι Καρύστιος ἐν Ἱστορικοῖς Ὑπομνήμασιν (FHG IV\n358). Ἀριστοφῶν δ’ ὁ ῥήτωρ ὁ τὸν νόμον εἰσενεγκὼν\nἐπ’ Εὐκλείδου ἄρχοντος, ὃς ἂν μὴ ἐξ ἀστῆς γένηται νόθον\nεἶναι, αὐτὸς ἀπεδείχθη ὑπὸ Καλλιάδου τοῦ κωμικοῦ (I\n699 K) ἐκ Χορηγίδος τῆς ἑταίρας παιδοποιησάμενος,\nὡς ὁ αὐτὸς ἱστορεῖ Καρύστιος ἐν τρίτῳ Ὑπομνημάτων (l.\ns. s). Δημήτριος δ’ ὁ Πολιορκητὴς οὐ δαιμονίως\nἤρα Λαμίας τῆς αὐλητρίδος, ἐξ ἧς ἔσχε καὶ θυγατέρα Φίλαν;\nτὴν δὲ Λάμιαν Πολέμων φησὶν ἐν τῷ περὶ τῆς ἐν Σικυῶνι\nΠοικίλης Στοᾶς (fr. 14 Pr) θυγατέρα μὲν εἶναι\nΚλεάνορος Ἀθηναίου, κατασκευάσαι δὲ Σικυωνίοις τὴν\nπροκειμένην στοάν. ἤρα δὲ καὶ Λεαίνης καὶ αὐτῆς ἑταίρας\nἈττικῆς ὁ Δημήτριος καὶ ἄλλων δὲ πλειόνων.\nΜάχων δ’ ὁ κωμῳδιοποιὸς ἐν ταῖς ἐπιγραφομέναις Χρείαις\nφησὶν οὕτως· ὑπερβολῇ δὲ τῆς Λεαίνης σχῆμά τιπεραινομένης εὖ παρά τε τῷ Δημητρίῳεὐημερούσης, φασὶ καὶ τὴν Λάμιαντὸν βασιλέ’ εὐμελῶς κελητίσαι ποτὲἐπαινεθῆναί θ᾽. ἣ δὲ τοῦτ’ ἀπεκρίθη·‘πρὸς ταῦτα καὶ Λέαιναν, εἰ βούλει, κράτει\n(Eur. M. 1355).’ ἦν δὲ ἡ Λάμια σφόδρα εὔθικτος καὶ ἀστικὴ πρὸς τὰς\nἀποκρίσεις, καθάπερ καὶ Γνάθαινα, περὶ ἧς ἐροῦμεν. πάλιν δὲ\nπερὶ τῆς Λαμίας ὁ Μάχων οὕτω γράφει· Δημήτριός ποθ’ ὁ βασιλεὺς γένη μύρωνΛαμίᾳ παρὰ πότον παντοδαπῶν ἐπεδείκνυτο.ἡ Λάμια δ’ ἦν αὐλητρίς, ἧς σφόδρ’ ἡδέωςσχεῖν φασι κνησθῆναί τε τὸν Δημήτριον.ἀποδοκιμαζούσης δὲ πάντα καὶ πάνυκατεγχλιδώσης τῷ βασιλεῖ, νάρδον τινὰδιένευσ’ ἐνεγκεῖν εὐχερῆ, τῇ χειρί τεταἰδοῖον ἀποτρίψας καὶ θιγὼν τοῖς\nδακτύλοις‘τουτί γε, Λάμια, φησίν, ὀσφράνθητι καὶεἴσει παρὰ τἄλλα διαφορὰν ὅσην ἔχει.’κείνη δὲ γελάσασ’ ‘ἀλλὰ τοῦτ᾽, ἔφη, τάλαν,ὄζειν δοκεῖ μοι σαπρότατον πάντων πολύ.’\nΔημήτριος δ’ εἶπ᾽· ‘ἀλλὰ μήν, νὴ τοὺς θεούς,ἀπὸ βαλάνου τοῦτ’ ἐστί, Λάμια, βασιλικῆς.’\nΠτολεμαῖος δ’ ὁ τοῦ Ἀγησάρχου ἐν ταῖς περὶ τὸν Φιλοπάτορα\nἹστορίαις βασιλέων ἐρωμένας ἀναγράφων φησίν (FHG III\n67)· ‘Φιλίππου τοῦ Μακεδόνας αὐξήσαντος Φίλινναν\nτὴν ὀρχηστρίδα, ἐξ ἧς καὶ γεννῆσαι Ἀρριδαῖον τὸν μετ᾽\nἈλέξανδρον βασιλεύσαντα, Δημητρίου δὲ τοῦ Πολιορκητοῦ μετὰ\nτὰς προειρημένας Μανίαν, Ἀντιγόνου δὲ Δημώ, ἐξ ἧς Ἀλκυονέα\nγεννηθῆναι, Σελεύκου δὲ τοῦ νεωτέρου Μύσταν καὶ Νῦσαν.’\nἩρακλείδης δὲ ὁ Λέμβος ἐν τῇ ἕκτῃ καὶ τριακοστῇ τῶν\nἹστοριῶν (ib. 168) Δημώ φησιν ἐρωμένην\nγενέσθαι τοῦ Δημητρίου· ᾗ ἐπιμανῆναι καὶ τὸν πατέρα αὐτοῦ\nἈντίγονον καὶ ἀποκτεῖναι Ὀξύθεμιν ὡς καὶ πολλὰ\nσυνεξαμαρτάνοντα τῷ Δημητρίῳ, καὶ ὅτι ἀπέκτεινε τὰς τῆς\nΔημοῦς θεραπαίνας στρεβλῶν.\nπερὶ δὲ τοῦ εἰρημένου τῆς Μανίας ὀνόματος ὁ Μάχων τάδε\nφησίν· ἴσως δ’ ἂν ἀπορήσαι τις εὐλόγως θ’ ἅματῶν νῦν ἀκροατῶν, εἴ τις Ἀττικὴ γυνὴπροσηγορεύετ’ ἢ ἐνομίσθη Μανία.αἰσχρὸν γὰρ ὄνομα Φρυγιακὸν γυναῖκ’ ἔχειν,καὶ ταῦθ’ ἑταίραν ἐκ μέσης τῆς Ἑλλάδος,μὴ τὴν Ἀθηναίων τι κωλῦσαι πόλιν,ὑφ’ ἧς ἅπαντές εἰσ’ ἐπηνορθωμένοι.τὸ μὲν οὖν ὑπάρχον εὐθέως ἐκ παιδίουαὐτῇ Μέλιττ’ ἦν ὄνομα. τῷ μεγέθει μὲν\nἦντῶν τότε γυναικῶν βραχύ τι καταδεεστέρα·\nφωνῇ δ’ ὁμιλίᾳ τε κεχορηγημένηπάνυ τ’ εὐπρόσωπος οὖσα καὶ καταπληκτικὴπολλοὺς ἐραστὰς καὶ πολίτας καὶ ξένουςἔχουσ’ — ὅπου περὶ τῆσ γυναικός τις\nλόγοςγένοιτο, μανίαν τὴν Μέλιτταν ὡς καλὴνἔφασκον εἶναι, καὶ προσεξειργάζετοαὐτὴ τὸ πλεῖον. ἡνίκα σκώψειε γάρ,ῥημάτιον εὐθὺ τοῦτο ‘μανίαν’ ἀνεβόα,αὐτή θ’ ὅτ’ ἐπαινοίη τιν’ ἢ ψέγοι πάλιν,ἐπ’ ἀμφοτέρων προσέκειτο μανία τῶν λόγων.διὸ τῆς μανίας τὸ ῥῆμ’ ἐπεκτείνας δοκεῖκαλέσαι τις αὐτὴν τῶν ἐραστῶν Μανίαν·μᾶλλον τὸ πάρεργον ἐπεκράτησ’ ἢ τοὔνομα.ἐδόκει δὲ λιθιᾶν, ὡς ἔοιχ᾽, ἡ Μανία·Γνάθαινα δ’ εἰς τὰ στρώμαθ’ ὅτι προίετο,ἐνουθετήθη τοῦτό πως ὑπὸ Διφίλου.μετὰ ταῦτα δ’ ἡ Γνάθαινα πρὸς τὴν Μανίανἐλοιδορεῖτο καὶ λέγει ‘τί τοῦτο, παῖ,εἰ καὶ λίθον εἶχες;’ ὑπολαβοῦσ’ ἡ Μανία‘ἔδωκ’ ἄν, ἵν’ εἶχες, φήσ᾽, ἀποψᾶσθαι, τάλαν.’\nὅτι δ’ ἦν καὶ ἀστεία τις ἀποκρίνασθαι, τάδε περὶ αὐτῆς ὁ\nΜάχων ἀναγράφει· τῆς Μανίας ἤρα Λεοντίσκος ποτὲὁ παγκρατιαστὴς καὶ συνεῖχ’ αὐτὴν μόνοςγαμετῆς τρόπον γυναικός. ὑπὸ δ’ Ἀντήνορος\nμοιχευομένην αἰσθόμενος αὐτὴν ὕστερον σφόδρ᾽\nἠγανάκτησ᾽. ἣ δὲ ‘μηθέν, φησί, σοί, ψυχή, μελέτω· μαθεῖν\nγὰρ αἰσθέσθαι θ’ ἅμα Ὀλυμπιονικῶν νυκτὸς ἀθλητῶν δυεῖν\nπληγὴν παρὰ πληγὴν τί δύναταί ποτ’ ἤθελον.’\nαἰτουμένην λέγουσι τὴν πυγήν ποτε ὑπὸ τοῦ βασιλέως Μανίαν\nΔημητρίου ἀνταξιῶσαι δωρεὰν καὐτόν τινα. δόντος δ᾽\nἐπιστρέψασα μετὰ μικρὸν λέγει ‘Ἀγαμέμνονος παῖ, νῦν ἐκεῖν᾽\nἔξεστί σοι (Soph. El. 2).’\nεἶναι δοκῶν αὐτόμολος ἄνθρωπος ξένος καὶ παρεπιδημήσας\nἈθήνησίν ποτε τὴν Μανίαν μετεπέμψαθ᾽, ὅσον ᾔτησε δούς. εἰς\nτὸν πότον δ’ ἦν συμπαρειληφώς τινας ἐκ τῆς\nπόλεως τῶν ἐπιγελᾶν εἰθισμένων ἅπαντα τοῖς τρέφουσιν αἰεὶ\nπρὸς χάριν· βουλόμενος εἶναι γλαφυρὸς ἀστεῖός θ’ ἅμα, τῆς\nΜανίας ἄριστα παιζούσης σφόδρα ἀνισταμένης τε πολλάκις, εἰς\nδασύποδα αὐτὴν ἐπικροῦσαι βουλόμενος ‘πρὸς τῶν θεῶν,\nμειράκια, τί δοκεῖ τῶν ἀγρίων ὑμῖν ποτε ἐν τοῖς ὄρεσι\nτάχιστα θηρίον τρέχειν; ἡ Μανία δ’ ‘αὐτόμολος, ὦ βέλτιστ᾽,’\nἔφη. μετὰ ταῦτα δ’ ὡς εἰσῆλθε πάλιν ἡ Μανία, τὸν αὐτόμολον\nἔσκωπτε ῥίψασπίν τ’ ἔφη αὐτὸν γεγονέναι προσβολῆς οὔσης\nποτέ. ὁ δὲ στρατιώτης ὑπό τι δὴ σκυθρωπάσας\nἀπέπεμψε ταύτην· διαλιποῦσα δ’ ἡ ἑταίρα‘μηθὲν παρὰ τοῦτο, φησί, λυποῦ, φίλτατε·οὐ γὰρ σὺ φεύγων ἀπέβαλες τὴν ἀσπίδα,μὰ τὴν Ἀφροδίτην, ἀλλ’ ὁ σοὶ χρήσας τότε.’ἐν συμποσίῳ δ᾽, ὥς φασι, παρὰ τῇ Μανίᾳπαρεδέξατ’ αὐτὴν τῶν πονηρῶν τις πάνυ.κᾆθ’ ὡς ἐπηρώτησε ‘πότερ’ ἄνω θέλειςἐλθοῦσ’ ἅμα βαλεῖν ἢ κάτω;’ γελάσασ’ ‘ἄνω,βέλτιστε, φησίν. ὑπό τι γὰρ δέδοικά σε,μή μου προπεσούσης τοὐμπλόκιον ὑπεκτράγῃς.’\nκαὶ ἄλλων δὲ ἑταιρῶν ἀπομνημονεύματα ὁ Μάχων συνήγαγεν, ὧν\nοὐκ ἄκαιρόν ἐστιν κατὰ τὸ ἑξῆς μνημονεῦσαι. Γναθαίνης μὲν\nοὕτως· [παρὰ Γναθαίνῃ Δίφιλος πίνων ποτὲ‘ψυχρόν γ᾽, ἔφη, τἀγγεῖον, ὦ Γνάθαιν᾽, ἔχεις.’‘τῶν σῶν γάρ, εἶπεν, ἐπιμελῶς, ὦ Δίφιλε,εἰς αὐτό γ’ αἰεὶ δραμάτων ἐμβάλλομεν.’]πρὸς τὴν Γνάθαιναν Δίφιλος κληθείς ποτεἐπὶ δεῖπνον, ὡς λέγουσι, τοῖς Ἀφροδισίοις,τιμώμενος μάλιστα τῶν ἐρωμένων(ᾔδει δ’ ὑπ’ αὐτῆς ἐκτενῶς ἀγαπώμενος)παρῆν ἔχων δύο Χῖα, Θάσια τέτταρα,μύρον, στεφάνους, τραγήματ᾽, ἔριφον, ταινίας,ὄψον, μάγειρον, τὰ μετὰ ταῦτ’ αὐλητρίδα.καὶ τῶν ἐραστῶν Συριακοῦ τινος ξένουπέμψαντος αὐτῇ χιόνα σαπέρδην θ’ ἕνα,\nαἰσχυνομένη τὰ δῶρα μή τις καταμάθῃ φυλαττομένη τε\nπολὺ μάλιστα Δίφιλον, μὴ δῷ δίκην μετὰ ταῦτα κωμῳδουμένη,\nτὸ μὲν τάριχος εἶπε ταχέως ἀποφέρειν πρὸς τοὺς σπανίζειν\nὁμολογουμένους ἁλῶν, τὴν χιόνα δ’ εἰς τὸν ἄκρατον ἐνσεῖσαι\nλάθρᾳ· τῷ παιδί τ’ ἐπέταξ’ ἐγχέανθ’ ὅσον δέκα κυάθους\nπροσενεγκεῖν Διφίλῳ ποτήριον. ὑπερηδέως δὲ τὴν κύλικ᾽\nἐκπιὼν ἄφνω καὶ τὸ παράδοξον καταπλαγεὶς ὁ Δίφιλος ‘νὴ τὴν\nἈθηνᾶν καὶ θεούς, ψυχρόν γ᾽, ἔφη, Γνάθαιν᾽, ἔχεις τὸν\nλάκκον ὁμολογουμένως.’ ἣ δ’ εἶπε ‘τῶν σῶν δραμάτων γὰρ\nἐπιμελῶς εἰς αὐτὸν αἰεὶ τοὺς προλόγους ἐμβάλλομεν.’\nμαστιγίας μώλωπας ὑψηλοὺς ἔχων μετὰ τῆς Γναθαίνης ἀπὸ τύχης\nἀνεπαύετο. περιλαμβάνουσα δ’ αὐτόν, ὡς ἀνώμαλον τὸ νῶτον\nεἶχε παντελῶς, ‘τάλαν, τάλαν ἄνερ, πόθεν ἔχεις ταῦτ᾽, ἔφη,\nτὰ τραύματα;’ κἀκεῖνος αὐτῇ συντόμως ἀπεκρίνατο ὅτι παῖς\nποτ’ ὢν ἀνείλετ᾽, εἰς πυρὰν ὅτε παίζων μετά τινων ἡλικιωτῶν\nἐνέπεσεν. ‘νὴ τὴν φίλην Δήμητρα, δικαίως τοιγαρ, ἄνθρωπε,\nφησίν, ἐξεδάρης ἀκόλαστος ὤν.’\nπαρὰ Δεξιθέᾳ δειπνοῦσα θᾐταίρᾳ ποτὲ Γνάθαινα, τοὔψον\nἀποτιθείσης πᾶν σχεδὸν τῆς Δεξιθέας τῇ\nμητρί, ‘νὴ τὴν Ἄρτεμιν, εἰ, φησίν, ᾔδειν, ἡ Γνάθαινα, τοῦτ᾽\nἐγώ, τῇ μητρὶ συνεδείπνουν ἄν, οὐχὶ σοί, γύναι.’\nἐπεὶ προέβη τοῖς ἔτεσιν ἡ Γνάθαινα καὶ ἤδη τελέως ἦν\nὁμολογουμένη σορός, εἰς τὴν ἀγορὰν λέγουσιν αὐτὴν ἐξίναι\nκαὶ τοὔψον ἐφορᾶν καὶ πολυπραγμονεῖν πόσου πωλεῖθ’ ἕκαστον.\nεἶτ’ ἰδοῦσα κατὰ τύχην ἱστῶντα κρεοπώλην τιν’ ἀστεῖον πάνυ\nτῇ θ’ ἡλικίᾳ σφόδρα νέον ‘ὦ πρὸς τῶν θεῶν, μειράκιον, ὁ\nκαλός, φησί, πῶς ἵστης; φράσον.’ ὃ δὲ μειδιάσας ‘κύβδ᾽,\nἔφη, τριωβόλου.’ ‘τίς δ’ οὑπιτρέψων ἐστί σοι, φησίν, τάλαν,\nὄντα γ’ ἐν Ἀθήναις Καρικοῖς χρῆσθαι σταθμοῖς;’\nΣτρατοκλῆς δύ’ ἐρίφους προῖκ’ ἐδίδου τοῖς γνωρίμοις λοπάδας\nσυνάλμους τε συναρτύειν δοκῶν καὶ διψᾶν ὑπολειπόμενοι εἰς\nτὴν αὔριον τοῖς ἐπισυνάπτειν βουλομένοις τὸν ἑωθινόν,\nμακρὰς δὲ πράττειν εἰς τὰ λοιπὰ ξυμβολάς. Γνάθαινα δ’ αὑτῆς\nεἶπε πρὸς ἐραστήν τινα στραγγευόμενον ὁρῶσα περὶ τὰς\nσυμβολάς· ‘Στρατοκλῆς ἐπ’ ἐρίφοις, φησί, χειμῶνας\nποιεῖ.’\nἰδοῦσ’ ἔφηβον ἡ Γνάθαιν’ ἰσχνὸν πάνυ καὶ μέλανα λεπτόν θ᾽,\nὡς ἔοιχ᾽, ὑπερβολῇ καὶ λιπαρόν, ἔτι δὲ τῶν ἐφήβων\nβραχύτερον,\nἔσκωπτεν εἰς Ἄδωνιν. ἀναγώγως δέ πωςτοῦ μειρακίσκου καὶ τυραννικώτεροναὐτῇ συναντήσαντος ἐμβλέψασα τῇθυγατρὶ μετ’ αὐτῆς συμπορευομένῃ λέγει·‘δικαιότερον ἦν, ὦ τέκνον, νὴ τὼ θεώ ....’λέγουσι Ποντικόν τι μειρακύλλιονἀναπαυόμενον μετὰ τῆς Γναθαίνης ἀξιοῦνπρῷον γενόμενον, ὥστε τὴν πυγὴν ἅπαξαὐτῷ παρασχεῖν· τὴν δὲ τοῦτ’ εἰπεῖν ‘τάλαν,ἔπειτα τὴν πυγήν με νῦν αἰτεῖς, ὅτετὰς ὗς ἐπὶ νομὴν καιρός ἐστιν ἐξάγειν;’\nκαὶ Γναθαινίου δέ γε τῆς θυγατριδῆς αὐτῆς τάδε ἀναγράφει·\nεἰς τὰς Ἀθήνας παρεπιδημήσας ξένοςσατράπης πάνυ γέρων, ὡς ἐνενήκοντ’ ὢν\nἐτῶν,Κρονίοις ἀπιοῦσαν εἶδε τὴν Γναθαίνιονμετὰ τῆς Γναθαίνης ἐξ Ἀφροδισίου τινός,τό τ’ εἶδος αὐτῆς τοὺς ῥυθμούς τε καταμαθὼνἐπυνθάνετο μίσθωμα πράσσεται πόσοντῆς νυκτός. ἡ Γνάθαινα δ’ εἰς τὴν πορφύρανκαὶ τὰ δόρατ’ ἀποβλέψασα δραχμὰς χιλίαςἔταξεν. ὃ δ’ ἄφνω καιρίμην πληγεὶς ‘παπαῖ,ζωγρεῖς, γύναι, φήσ᾽, ἕνεκα τοῦ στρατιωτικοῦ·μνᾶς πραξαμένη δὲ πέντε τὰς σπονδὰς ποοῦκαὶ στρῶσον ἡμῖν ἔνδον.’ ἣ δ’ ἐπιδέξιον\nβουλόμενον εἶναι τὸν σατράπην ἀπεδέξατο,εἶπεν δέ· ‘.... δὸς ὅσον ἐπιθυμεῖς, πάτερ·οἶδα γὰρ ἀκριβῶς καὶ πέποιθα τοῦθ’ ὅτιεἰς νύκτ’ ἀποδώσεις τῷ θυγατρίῳ μου διπλοῦν.’ἐν ταῖς Ἀθήναις χαλκοτύπος σφόδρ’ εὐφυής,καταλελυκυίας τῆς Γναθαινίου σχεδὸνοὐκέτι θ’ ἑταιρεῖν ὑπομενούσης διὰ τό πωςτὸν Ἀνδρόνικον ἡδέως αὐτῆς ἔχειντὸν ὑποκριτήν· τότε δ’ ὄντος ἐν ἀποδημίᾳ,ἐξ οὗ γεγονὸς ἦν ἄρρεν αὐτῷ παιδίον,οὐχ ὑπομένουσαν τὴν Γναθαίνιον λαβεῖνμίσθωμα, λιπαρῶν δὲ καὶ προσκείμενοςπολὺ δαπανήσας ἔσχεν αὐτὴν χρυσίον.ἀνάγωγος ὢν δὲ καὶ βάναυσος παντελῶςἐν σκυτοτομείῳ μετά τινων καθήμενοςκατεσχόλαζε τῆς Γναθαινίου λέγων,ἑτέρῳ τρόπῳ μὲν μὴ συγγεγενῆσθαι μηδενί,ἑξῆς καθιππάσθαι δ’ ὑπ’ αὐτῆς πεντάκις.μετὰ ταῦτ’ ἀκούσας Ἀνδρόνικος τὸ γεγονὸςἐκ τῆς Κορίνθου προσφάτως ἀφιγμένος...... πικρῶς τε λοιδορούμενοςπαρὰ τὸν πότον ταῦτ’ ἔλεγε τῇ Γναθαινίῳ,αὐτὸν μὲν ἀξιοῦντα μὴ τετευχέναιτούτου παρ’ αὐτῆς μηδέποτε τοῦ σχήματος,ἐν τῷδε δ’ ἑτέρους ἐντρυφᾶν μαστιγίας.\nἔπειτεν εἰπεῖν φασι τὴν Γναθαίνιον· ‘περιλαμβάνειν\nγὰρ οὐκ ἐδοκίμαζον, τάλαν, ἄνθρωπον ἄχρι τοῦ στόματος\nἠσβολωμένον· διὰ τοῦθ’ ὑπέμεινα πολὺ λαβοῦσα χρυσίον,\nἐφιλοσόφησά θ᾽, ἵν’ ἄκρον ὡς μάλιστα καὶ ἐλάχιστον αὐτοῦ\nπεριλάβω τοῦ σώματος.’\nἔπειτα, φασί, τῆς Γναθαινίου ποτὲ τὸν Ἀνδρόνικον οὐ\nθελούσης παρὰ πότον φιλεῖν, καθάπερ ταῖς πρότερον ἡμέραις\nἀεί, ὀργιζομένης δὲ διὰ τὸ μηδὲν λαμβάνειν, ἔπειθε πῶς ‘οὐχ\nὁρᾷς, Γνάθαιν᾽, ἔφη, ὑπερηφάνως μοι τὴν θυγατέρα χρωμένην;’\nἡ γραῦς δ’ ἀγανακτήσασα ‘τάλαν, ἔφη, τέκνον· περίλαβε,\nφησί, καὶ φίλησον, εἰ θέλει.’ ἣ δ’ εἶπε ‘μῆτερ, πῶς, ἔφη,\nμέλλω φιλεῖν τὸν μηδὲν ὠφέλημα, τὸν ὑπὸ τὰς στέγας τὸ\nκοῖλον Ἄργος δωρεὰν θέλοντ’ ἔχειν.\nπανηγύρεως οὔσης ποθ’ ἡ Γναθαίνιον εἰς Πειραιᾶ κατέβαινε\nπρὸς ξένον τινὰ ἔμπορον ἐραστὴν εὐτελῶς ἐπ’ ἀστράβης, τὰ\nπάντ’ ἔχουσ’ ὀνάρια μεθ’ ἑαυτῆς τρία καὶ τρεῖς θεραπαίνας\nκαὶ νέαν τιτθὴν μίαν. ἔπειτεν αὐταῖς ἐπί τινος στενῆς ὁδοῦ\nκακὸς παλαιστὴς ἐνέτυχέν τις τῶν ἀεὶ ἐν τοῖς ἀγῶσιν\nἐπιμελῶς ἡττωμένων·\nὃς οὐ δυνάμενος τότε παρελθεῖν ῥᾳδίως,ἀλλὰ στενοχωρῶν εἶπεν ‘ὦ τρισάθλιεὀνηλάτ᾽, εἰ μὴ θᾶττον ἐκστήσῃ ποτὲἐκ τῆς ὁδοῦ, τὰ γύναια ταυτὶ καταβαλῶσὺν τοῖς ὀναρίοις, φησί, καὶ ταῖς ἀστράβαις.’Γναθαίνιον δ’ εἶπ’ ‘ὦ τάλαν, μὴ δῆτ᾽, ἄνερ·οὐδέποτε γὰρ τοῦτ’ ἐστί σοι πεπραγμένον.’\nἑξῆς δὲ καὶ ταῦτ’ ἀναγράφει·Λαίδα λέγουσι τὴν Κορινθίαν ποτὲΕὐριπίδην ἰδοῦσαν ἐν κήπῳ τινὶπινακίδα καὶ γραφεῖον ἐξηρτημένονἔχοντ᾽· ‘ἀπόκριναι, φησίν, ὦ ποιητά μοι,τί βουλόμενος ἔγραψας ἐν τραγῳδίᾳ‘ἔρρ᾽, αἰσχροποιέ (Med. 1346) ’ʼ;’\nκαταπλαγεὶς δ’ Εὐριπίδηςτὴν τόλμαν αὐτῆς ‘σὺ γάρ, ἔφη, τίς εἶ, γύναι;οὐκ αἰσχροποιός;’ ἣ δὲ γελάσασ᾽\nἀπεκρίθη‘τί δ’ αἰσχρόν, εἰ μὴ τοῖσι χρωμένοις δοκεῖ\n(Eur. fr. 19 N) ;ʼ’ἡ Γλυκέριον λαβοῦσα παρ’ ἐραστοῦ τινοςΚορίνθιον παράπηχυ καινὸν λῄδιονἔδωκεν εἰς γναφεῖον· εἶτ’ ἐπεὶ τέλοςἔδοξ’ ἔχειν, πέμψασα τὴν θεραπαινίδατὸ μισθάριον ἔχουσαν ἐκέλευ’ ἀποφέρεινθοἰμάτιον. ὁ γναφεὺς δ’ εἶπεν· ‘ἄν γ’ ἐλᾳδίουταρτημόριά μοι, φησί, προσενέγκῃς τρία,\nκόμισαι. τὸ κωλῦον γάρ ἐστι τοῦτό με.’ἣ δ’ ὡς ἀπήγγειλ᾽, ‘ὦ τάλαιν᾽, εἶπεν,\nκακῶν’ἡ Γλυκέριον, ‘μέλλει γὰρ ὥσπερ μαινίδαςἀποτηγανίζειν, φησί, μου τὸ λῄδιον.’\nὁ τοῦ Σοφοκλέους Δημοφῶν ἐρώμενος τὴν Αἶγα Νικὼ πρεσβυτέραν\nοὖσαν ποτὲ νέος ὢν ἔτ’ αὐτὸς εἶχεν. ἐπεκαλεῖτο δ’ Αἴξ, ὅτι\nτὸν μέγαν κατέφαγ’ ἐραστήν ποτε Θαλλόν· παρεγενήθη γὰρ εἰς\nτὴν Ἀττικὴν ὠνησόμενος χελιδονείους ἰσχάδας Ὑμήττιόν τε\nφορτιούμενος μέλι. λέγεται δ’ ἐκείνην τὴν γυναῖκ’ ἐσχηκέναι\nπυγὴν πάνυ καλήν, ἥν ποτ’ ἠξίου λαβεῖν ὁ Δημοφῶν. ἣ δ’ εἶπε\nγελάσασ’ ‘εὖ γ᾽, ἵνα Σοφοκλεῖ λαβὼν δῷς, φησί,\nπαρ’ ἐμοῦ, φίλτατε.’\nΚαλλιστίου δὲ τῆς Ὑὸς καλουμένης πρὸς τὴν ἑαυτῆς\nλοιδορουμένης ποτὲ μητέρα (Κορώνη δ’ ἐπεκαλεῖτο τοὔνομα),\nδιέλυεν ἡ Γνάθαιν᾽. ἐρωτηθεῖσα δὲ τί διαφέρονται ‘τί γάρ,\nἔφησεν, ἄλλο πλὴν ἄλλ’ ἡ Κορώνης, ἕτερ’ ἐκείνη\nμέμφεται.’\nἽππην λέγουσι τὴν ἑταίραν Θεόδοτον ἔχειν ἐραστὴν τὸν ἐπὶ\nτοῦ χόρτου τότε γενόμενον. αὕτη δ’ ὀψὲ τῆς ὥρας ποτὲ\nεἰσῆλθεν ἐπὶ κώθωνα πρὸς τὸν βασιλέαΠτολεμαῖον· εἰώθει δὲ συμπίνειν αἰεὶαὐτῷ. λέγει δ’ οὖν ὑστεροῦσα παρὰ πολύ·‘Πτολεμαῖε, διψῶ, φησί, παππία, σφόδρα·ἀλλ’ ἐγχεάτω μοι τέτταρας κοτύλας ἔπειταεἰς τὴν μεγάλην.’ ἔπειτεν ὁ βασιλεὺς λέγει·‘εἰς τὴν λεκάνην μὲν οὖν· δοκεῖς γάρ μοι πολύν,Ἵππη, πάνυ χόρτον, φησί, καταβεβρωκέναι.’Φρύνην ἐπείρα Μοίριχος τὴν Θεσπικήν·κἄπειτεν αἰτήσασαν αὐτὸν μνᾶν μίανὁ Μοίριχος ‘μέγ᾽, εἶπεν· οὐ πρῴην δύοχρυσοῦς λαβοῦσα παρεγένου ξένῳ τινί;’‘περίμενε τοίνυν καὶ σύ, φησίν, ἕως ἂν οὗβινητιάσω, καὶ τοσοῦτον λήψομαι.’Νικὼ λέγεται τὴν Αἶγα, Πύθωνός τινοςαὐτήν ποτ’ ἀπολιπόντος, Εὔαρδιν δὲ τὴνπαχεῖαν ἀναλαβόντος, εἶτεν ὕστερονμεταπεμπομένου ποθ᾽, ὡς ἔοικ᾽, αὐτήν, λέγεινπρὸς τὸν μετιόντα παῖδα· ‘Πύθων, φήσ᾽, ἐπεὶἤδη διάμεστος τῶν ὑείων ἐγένετο,ἐπ’ αἴγει’ οἷός ἐστιν ἀνακάμπτειν πάλιν;’\nμέχρι μὲν τούτων μνημονεύω τῶν ὑπὸ τοῦ Μάχωνος εἰρημένων.\nαἱ γὰρ καλαὶ ἡμῶν Ἀθῆναι τοσοῦτον πλῆθος ἤνεγκαν ἑταιρῶν,\nπερὶ ὧν ἐπεξελεύσομαι ὅσον γε δύναμαι,\nὅσον ὄχλον εὐανδροῦσα πόλις οὐκ ἔσχεν. ἀναγέγραφε γοῦν\nἈριστοφάνης μὲν ὁ Βυζάντιος ἑκατὸν καὶ λεʹ,\nἈπολλόδωρος δὲ τούτων πλείους, ὁ Γοργίας δὲ πλέονας,\nπαραλειφθῆναι φάσκοντες ὑπὸ τοῦ Ἀριστοφάνους μετὰ ἑταιρῶν\nπλειόνων καὶ τάσδε, .... τὴν Πάροινον ἐπικληθεῖσαν καὶ\nΛαμπυρίδα καὶ Εὐφροσύνην· αὕτη δὲ ἦν γναφέως θυγάτηρ.\nἄγραφοι δ’ εἰσὶν αὐτῷ Μεγίστη, Ἀγαλλίς, Θαυμάριον, Θεόκλεια\n(αὕτη δ’ ἐπεκαλεῖτο Κορώνη), Ληναιτόκυστος, Ἄστρα, Γνάθαινα\nκαὶ ταύτης θυγατριδῆ Γναθαίνιον, καὶ Σιγὴ καὶ Συνωρὶς ἡ\nΛύχνος ἐπικαλουμένη καὶ Εὔκλεια καὶ Γρυμέα καὶ Θρυαλλίς,\nἔτι Χίμαιρα καὶ Λαμπάς. τῆς δὲ Γναθαίνης ἤρα δεινῶς, ὡς καὶ\nπρότερον εἴρηται (p. 579e), Δίφιλος ὁ\nκωμῳδιοποιός, ὡς καὶ Λυγκεὺς ὁ Σάμιος ἐν τοῖς\nἈπομνημονεύμασιν ἱστορεῖ. ἐν ἀγῶνι οὖν ποτε αὐτὸν\nἀσχημονήσαντα σφόδρα ἀρθῆναι ἐκ τοῦ θεάτρου συνέβη καὶ\nοὐδὲν ἧττον ἐλθεῖν πρὸς τὴν Γνάθαιναν. κελεύοντος οὖν τοῦ\nΔιφίλου ὑπονίψαι τοὺς πόδας αὐτοῦ τὴν Γνάθαιναν, ἣ δὲ ‘τί\nγάρ, εἶπεν, οὐκ ἠρμένος ἥκεις;’ σφόδρα δ’ ἦν εὔθικτος πρὸς\nτὰς ἀποκρίσεις ἡ Γνάθαινα. καὶ ἄλλαι δὲ ἑταῖραι μέγα\nἐφρόνουν ἐφ’ αὑταῖς, παιδείας ἀντεχόμεναι καὶ τοῖς μαθήμασι\nχρόνον ἀπομερίζουσαι· διόπερ καὶ εὔθικτοι πρὸς τὰς\nἀπαντήσεις ἦσαν. κατηγοροῦντος γοῦν ποτε Στίλπωνος Γλυκέρας\nπαρὰ πότον ὡς διαφθειρούσης τοὺς νέους, ὥς φησι Σάτυρος ἐν\nτοῖς Βίοις (FHG III 164), ὑποτυχοῦσα ἡ Γλυκέρα ‘τὴν αὐτήν, ἔφη, ἔχομεν\nαἰτίαν, ὦ Στίλπων. σέ τε γὰρ λέγουσιν διαφθείρειν τοὺς\nἐντυγχάνοντάς σοι ἀνωφελῆ καὶ ἐριστικὰ σοφίσματα\nδιδάσκοντα, ἐμέ τε ὡσαύτως. μηθὲν οὖν διαφέρειν\nἐπιτριβομένοις καὶ κακῶς πάσχουσιν ἢ μετὰ\nφιλοσόφου ζῆν ἢ ἑταίρας.’ κατὰ γὰρ τὸν Ἀγάθωνα (fr.\n14 N)γυνὴ τὸ σῶμα δι’ ἀργίανψυχῆς φρόνησιν ἐντὸς οὐκ ἀργὸν φορεῖ.\nΓναθαίνης δὲ πολλὰς ἀποκρίσεις ἀνέγραψεν ὁ Λυγκεύς.\nπαρασίτου γάρ τινος ὑπὸ γραὸς τρεφομένου καὶ τὸ σῶμα εὖ\nἔχοντος, ‘χαριέντως γ᾽, ἔφη, ὦ νεανίσκε, τὸ σωμάτιον\nδιάκεισαι.’ ‘τί οὖν οἴει, εἰ μὴ ἐδευτεροκοίτουν;’ ‘τῷ λιμῷ\nἄν, ἔφη, ἀπέθανες.’ Παυσανίου δὲ τοῦ Λάκκου ὀρχουμένου καὶ\nεἰς κάδον τινὰ ἐμπεσόντος, ‘ὁ λάκκος, ἔφη, εἰς τὸν κάδον\nἐμπέπτωκεν.’ ἐπιδόντος δέ τινος οἶνον ἐν ψυκτηριδίῳ μικρὸν\nκαὶ εἰπόντος ὅτι ἑκκαιδεκαέτης, ‘μικρός γε, ἔφη, ὡς\nτοσούτων ἐτῶν.’ νεανίσκων δέ τινων παρὰ πότον ὑπὲρ αὐτῆς\nτυπτόντων ἑαυτοὺς ἔφη πρὸς τὸν ἡττώμενον ‘θάρρει, παιδίον·\nοὐ γὰρ στεφανίτης ὁ ἀγών ἐστιν, ἀλλ’ ἀργυρίτης.’ ὡς δ’ ὁ\nτὴν μνᾶν τῇ θυγατρὶ δοὺς αὐτῆς οὐδὲν ἔτι ἔφερεν, ἀλλ᾽\nἐφοίτα μόνον, ‘παιδίον, ἔφη, ὥσπερ πρὸς Ἱππόμαχον τὸν\nπαιδοτρίβην μνᾶν δοὺς οἴει αἰεὶ φοιτήσειν;’ Φρύνης δὲ\nπικρότερον εἰπούσης αὐτῇ ‘εἰ δὲ λίθον, ἔφη, εἶχες’,\n‘ἀποψήσασθαι ἄν σοι ἔδωκα.’ ἐτύγχανεν δὲ ἣ μὲν αἰτίαν\nἔχουσα λιθιᾶν, ἣ δὲ κοιλίαν\nπροπετεστέραν ἔχειν. τῶν δὲ πινόντων παρ’ αὐτῇ\nσυμβαλλομένων εἰς βολβοφακῆν καὶ τῆς παιδίσκης ἐν τῷ\nκαθαίρειν εἰς τὸν κόλπον ἐμβαλλομένης τῶν φακῶν, ἡ Γνάθαινα\nἔφη ‘κολποφακῆν διανοεῖται ποιεῖν.’ Ἀνδρονίκου δὲ τοῦ\nτραγῳδοῦ ἀπ’ ἀγῶνός τινος, ἐν ᾧ τοὺς Ἐπιγόνους εὐημερήκει,\nπίνειν μέλλοντος παρ’ αὐτῇ καὶ τοῦ παιδὸς κελεύοντος τὴν\nΓνάθαιναν προαναλῶσαι (fr. ad. 2 N) ‘ὀλόμενε\nπαίδων, ἔφη, ποῖον εἴρηκας λόγον.’ πρὸς δὲ ἀδολέσχην τινὰ\nδιηγούμενον ὅτι παραγέγονεν ἀφ’ Ἑλλησπόντου ‘πῶς οὖν,\nφησίν, εἰς τὴν πρώτην πόλιν οὐχ ἧκες τῶν ἐκεῖ;’ τοῦ δ᾽\nεἰπόντος ‘εἰς ποίαν;’ ‘εἰς Σίγειον’ εἶπεν. εἰσελθόντος δέ\nτινος ὡς αὐτὴν καὶ ἰδόντος ἐπί τινος ἀγγείου ᾠὰ εἰπόντος τε\n‘ὠμὰ ταῦτα, Γνάθαινα, ἢ ἑφθά;’ ‘ἔγχαλκα, ἔφη, παιδίον.’\nΧαιρεφῶντος δ’ ἀκλήτου ἐπὶ δεῖπνον ἐλθόντος, προπιοῦσα\nποτήριον αὐτῷ ἡ Γνάθαινα ‘λαβέ, ἔφησεν, ὑπερήφανε.’ καὶ ὃς\n‘ἐγὼ ὑπερήφανος;’ ‘τίς δὲ μᾶλλον’, εἶπεν ἡ Γνάθαινα, ‘ὃς\nοὐδὲ καλούμενος ἔρχῃ;’ Νικὼ δὲ ἡ Αἲξ ἐπικαλουμένη, φησὶν ὁ\nΛυγκεύς, παρασίτου τινὸς ἀπαντήσαντος λεπτοῦ ἐξ ἀρρωστίας,\n‘ὡς ἰσχνός’ ἔφη. ‘τί γὰρ οἴει με ἐν τρισὶν ἡμέραις\nκαταβεβρωκέναι;’ ‘ἤτοι τὴν λήκυθον, ἔφη, ἢ τὰ\nὑποδήματα.’\nΜετάνειρα δὲ ἡ ἑταίρα, Δημοκλέους τοῦ παρασίτου Λαγυνίωνος\nἐπίκλην καταπεσόντος ἔν τινι κονιάματι, ‘καὶ γὰρ σύ, φησί,\nσαυτὸν ἔδωκας οὗ ψῆφοι εἰσίν.’ διαπηδῶντος δ’ αὐτοῦ ἐπὶ τὴν\nπλησίον κλίνην ‘πρόσεχε, φησί, μὴ ἀνατραπῇς.’ τοῦτο ἱστορεῖ\nἩγήσανδρος (FHG IV 419).\nἈριστόδημος δ’ ἐν δευτέρῳ Γελοίων Ἀπομνημονευμάτων\n‘Γνάθαιναν, φησί, δύο ἐμισθώσαντο, στρατιώτης καὶ\nμαστιγίας· ἀναγωγότερον οὖν τοῦ στρατιώτου λάκκον αὐτὴν\nεἰπόντος ‘πῶς; ἔφησεν· ἢ ὅτι δύο ποταμοὶ ἐμβάλλετέ μοι,\nΛύκος καὶ Ἐλεύθερος;’ ἐπὶ δὲ τὴν θυγατέρα τῆς Γναθαίνης\nπτωχῶν ἐραστῶν κωμαζόντων καὶ ἀπειλούντων κατασκάψειν τὴν\nοἰκίαν· ἐνηνοχέναι γὰρ δικέλλας καὶ ἄμας, ‘εἰ\nταῦτ’ εἴχεθ’ ὑμεῖς,’ εἶπεν ἡ Γνάθαινα, ‘ἐνέχυρα θέντες τὸ\nμίσθωμα ἂν ἀπεστείλατε.’ ἐμμελὴς δ’ ἦν πάνυ ἡ Γνάθαινα καὶ\nοὐκ ἀνάστειος ἀποφθέγξασθαι· ἥτις καὶ νόμον συσσιτικὸν\nσυνέγραψεν, καθ’ ὃν δεῖ τοὺς ἐραστὰς ὡς αὐτὴν καὶ τὴν\nθυγατέρα εἰσιέναι, κατὰ ζῆλον τῶν τὰ τοιαῦτα συνταξαμένων\nφιλοσόφων. ἀνέγραψε δ’ αὐτὸν Καλλίμαχος ἐν τῷ τρίτῳ πίνακι\nτῶν Νόμων (fr. 100 25 Sch) καὶ ἀρχὴν αὐτοῦ\nτήνδε παρέθετο· ‘ὅδε ὁ νόμος ἴσος ἐγράφη καὶ ὅμοιος,’\nστίχων τριακοσίων εἴκοσι τριῶν.\nΚαλλίστιον δὲ τὴν ἐπικληθεῖσαν Πτωχελένην μαστιγίας\nἐμισθώσατο. θέρους δὲ ὄντος ἐπεὶ γυμνὸς κατέκειτο, τοὺς\nτύπους τῶν πληγῶν ἰδοῦσα ‘πόθεν οὗτοι, τάλαν;’ εἶπε. καὶ ὃς\n‘παιδὸς ὄντος μου ζωμὸς κατεχύθη.’ ἣ δὲ ‘δηλαδὴ μόσχειος.’\nΜενάνδρῳ τῷ ποιητῇ δυσημερήσαντι καὶ εἰσελθόντι εἰς τὴν\nοἰκίαν Γλυκέρα προσενέγκασα γάλα παρεκάλει ῥοφῆσαι· ὃ δ᾽\n‘οὐ θέλω’ εἶπεν. ἦν γὰρ ἐφεστηκυῖα γραῦς αὐτῷ. ἣ δὲ\n‘ἀποφύσα, εἶπε, καὶ τῷ κάτω χρῶ.’ Θαὶς ἐραστοῦ τινος αὐτῆς\nἀλαζόνος παρὰ πολλῶν ποτήρια χρησαμένου καὶ λέγοντος θέλειν ταῦτα συγκόψαι, ἄλλα δὲ\nκατασκευάσαι, ‘ἀπολεῖς, ἔφη, ἑκάστου τὸ ἴδιον.’ Λεόντιον\nκατακειμένη μετ’ ἐραστοῦ, ἐπεισελθούσης εἰς τὸ συμπόσιον\nΓλυκέρας καὶ τοῦ ἐραστοῦ αὐτῆς ταύτῃ μᾶλλον προσέχοντος,\nκατάστυγνος ἦν. ὡς δ’ ἐπιστρέψας ὁ γνώριμος αὐτὴν ἠρώτησε\nτί λυπεῖται, ‘ἡ ὑστέρα με λυπεῖ’ ἔφη. πρὸς Λαίδα τὴν\nΚορινθίαν ἐραστὴς ἀποσφράγισμα πέμψας ἐκέλευε παραγίνεσθαι.\nἣ δ’ ‘οὐ δύναμαι’ εἶπε· ‘πηλός ἐστι.’ Θαὶς πρὸς γράσωνα\nπορευομένη ἐραστήν, ἐπεί τις αὐτὴν ἠρώτα ποῦ πορεύεται,\nεἶπεν (Eur. Med. 1385)· ‘Αἰγεῖ συνοικήσουσα τῷ\nΠανδίονος.’ Φρύνη συνδειπνοῦσά ποτε γράσωνι ἄρασα φορίνην\n‘λαβέ, εἶπε, καὶ ταῦτα τράγε.’ πέμψαντος δέ τινος αὐτῇ τῶν\nγνωρίμων οἶνον χρηστὸν μέν, ὀλίγον δέ, καὶ λέγοντος ὅτι\nδεκαέτης ἐστίν, ‘μικρὸς ὡς πολλῶν ἐτῶν’ ἔφη. ζητουμένου δὲ\nἔν τινι συμποσίῳ διὰ τίνα αἰτίαν οἱ στέφανοι κρήμνανται,\nεἶπεν ‘ὅτι ψυχαγωγοῦσιν.’ μαστιγίου δέ τινος\nμειρακιευομένου πρὸς αὐτὴν καὶ φαμένου πολλαῖς\nσυμπεπλέχθαι, καθ’ ὑπόκρισιν ἐσκυθρώπασεν. ἐπερωτήσαντος δὲ\nτὴν αἰτίαν ‘ὀργίζομαί σοι, εἶπεν, ὅτι πολλὰς ἔχεις.’\nφιλάργυρος δέ τις ἐραστὴς ὑποκοριζόμενος αὐτὴν εἶπεν\n‘Ἀφροδίσιον εἶ Πραξιτέλους·’ ἣ δὲ ‘σὺ δ’ Ἔρως Φειδίου.’\nἐπεὶ δὲ καὶ τῶν πολιτικῶν οἶδά τινας μνημονεύοντας αὐτῶν ἢ\nκατηγοροῦντας ἢ ἀπολογουμένους, μνησθήσομαι καὶ τούτων.\nΔημοσθένης μὲν γὰρ ἐν τῷ κατὰ\nἈνδροτίωνος (56) Σινώπης μέμνηται καὶ\nΦανοστράτης. καὶ περὶ μὲν τῆς Σινώπης Ἡρόδικος ὁ Κρατήτειος\nἐν Ϛʹ Κωμῳδουμένων φησὶν ὅτι Ἄβυδος ἐλέγετο διὰ\nτὸ γραῦς εἶναι. μνημονεύει δ’ αὐτῆς Ἀντιφάνης ἐν Ἀρκάδι\n(II 27 K) καὶ ἐν Κηπουρῷ (ib.\n57), ἐν Ἀκεστρίᾳ (ib. 18), ἐν\nἉλιευομένῃ (ib. 20, 12), ἐν Νεοττίδι\n(ib. 80), καὶ Ἄλεξις ἐν Κλεοβουλίνῃ\n(ib. 333) καὶ Καλλικράτης ἐν Μοσχίωνι\n(ib. 416). περὶ δὲ τῆς Φανοστράτης\nἈπολλόδωρός φησιν ἐν τῷ περὶ τῶν Ἀθήνησιν Ἑταιρίδων ὅτι\nΦθειροπύλη ἐπεκαλεῖτο, ἐπειδήπερ ἐπὶ τῆς θύρας ἑστῶσα\nἐφθειρίζετο. Ὑπερείδης δ’ ἐν τῷ κατὰ Ἀρισταγόρας φησί\n(fr. 28 Bl)· ‘καὶ πάλιν τὰς Ἀφύας\nκαλουμένας τὸν αὐτὸν τρόπον ἐκαλέσατε.’ ἑταιρῶν ἐπωνυμίαι\nαἱ ἀφύαι, περὶ ὧν ὁ προειρημένος Ἀπολλόδωρός φησι·\n‘Σταγόνιον καὶ Ἄνθις ἀδελφαί· αὗται Ἀφύαι ἐκαλοῦντο, ὅτι\nλευκαὶ καὶ λεπταὶ οὖσαι τοὺς ὀφθαλμοὺς μεγάλους εἶχον.’\nἈντιφάνης δὲ ἐν τῷ περὶ Ἑταιρῶν Νικοστρατίδα φησὶν Ἀφύην\nκληθῆναι διὰ τὴν αὐτὴν αἰτίαν. ὁ δ’ αὐτὸς Ὑπερείδης ἐν τῷ\nκατὰ Μαντιθέου αἰκίας περὶ Γλυκέρας τάδε λέγει (fr.\n124 Bl)· ‘ἄγων Γλυκέραν τε τὴν Θαλασσίδος, ζεῦγος\nἔχων.’ ἄδηλον εἰ αὕτη ἐστὶν ἡ Ἁρπάλῳ συνοῦσα· περὶ ἧς φησιν\nΘεόπομπος ἐν τοῖς περὶ τῆς Χίας Ἐπιστολῆς (FHG I\n325), ὅτι μετὰ τὸν τῆς Πυθιονίκης θάνατον ὁ\nἍρπαλος μετεπέμψατο τὴν Γλυκέραν Ἀθήνηθεν· ἣν καὶ ἐλθοῦσαν\nοἰκεῖν ἐν τοῖς βασιλείοις τοῖς ἐν Ταρσῷ καὶ προσκυνεῖσθαι\nὑπὸ τοῦ πλήθους βασίλισσαν\nπροσαγορευομένην· ἀπειρῆσθαί τε πᾶσι μὴ στεφανοῦν Ἅρπαλον,\nἐὰν μὴ καὶ Γλυκέραν στεφανῶσιν. ἐν Ῥωσσῷ δὲ καὶ εἰκόνα\nχαλκῆν αὐτῆς ἱστάναι τολμῆσαι παρὰ τὴν ἑαυτοῦ. τὰ ὅμοια δ᾽\nεἴρηκε καὶ Κλείταρχος ἐν ταῖς περὶ Ἀλέξανδρον Ἱστορίαις\n(fr. 21 M). ὁ δὲ γράψας τὸν Ἀγῆνα τὸ\nσατυρικὸν δραμάτιον, εἴτε Πύθων ἐστὶν ὁ Καταναῖος ἢ αὐτὸς ὁ\nβασιλεὺς Ἀλέξανδρος, φησίν (p. 810 N ed.)·\nκαὶ μὴν ἀκούω μυριάδας τὸν Ἅρπαλοναὐτοῖσι τῶν Ἀγῆνος οὐκ ἐλάττοναςσίτου παραπέμψαι καὶ πολίτην γεγονέναι.Β. Γλυκέρας ὁ σῖτος οὗτος ἦν· ἔσται δ’ ἴσωςαὐτοῖσιν ὀλέθρου κοὐχ ἑταίρας ἀρραβών.\nΛυσίας δ’ ἐν τῷ πρὸς Λαίδα, εἴ γε γνήσιος ὁ\nλόγος, τούτων μνημονεύει (fr. 155 Tur)·\n‘Φιλύρα γέ τοι ἐπαύσατο πορνευομένη ἔτι νέα οὖσα καὶ Σκιώνη\nκαὶ Ἱππάφεσις καὶ Θεόκλεια καὶ Ψαμάθη καὶ Λαγίσκα καὶ\nἌνθεια.’ μήποτε δὲ δεῖ γράφειν ἀντὶ τῆς Ἀνθείας Ἄντειαν. οὐ\nγὰρ εὑρίσκομεν παρ’ οὐδενὶ Ἄνθειαν ἀναγεγραμμένην ἑταίραν,\nἀπὸ δὲ Ἀντείας καὶ ὅλον δρᾶμα ἐπιγραφόμενον, ὡς προεῖπον\n(p. 567c), Εὐνίκου ἢ Φιλυλλίου Ἄντειά\nἐστιν. καὶ ὁ τὸν κατὰ Νεαίρας δὲ λόγον γράψας μνημονεύει\nαὐτῆς (19). ἐν δὲ τῷ κατὰ Φιλωνίδου βιαίων ὁ\nΛυσίας, εἰ γνήσιος ὁ λόγος, καὶ Ναίδος τῆς ἑταίρας μέμνηται\n(fr. 245 Tur), κἀν τῷ πρὸς Μέδοντα\nψευδομαρτυριῶν (fr. 167)Ἀντικύρασ.\nἐπώνυμον δ’ ἐστὶ τοῦτο ἑταίρας· τὸ γὰρ\nκύριον ἦν Οἴα, ὡς Ἀριστοφάνης εἴρηκεν ἐν τῷ περὶ Ἑταιρῶν,\nἈντικύραν αὐτὴν φάσκων κληθῆναι ἤτοι ὅτι συνέπινε\nπαρακινοῦσι καὶ μεμηνόσιν ἢ ὅτι αὐτὴν ἀναλαβὼν ὁ ἰατρὸς\nΝικόστρατος καὶ ἀποθνῄσκων κατέλιπεν αὐτῇ πολὺν\nἐλλέβορον, ἄλλο δὲ οὐδέν. καὶ Λυκοῦργος ἐν τῷ κατὰ\nΛεωκράτους (17) Εἰρηνίδος ἑταίρας μέμνηται ὡς\nἑταιρούσης τῷ Λεωκράτει. Ναννίου δὲ Ὑπερείδης μνημονεύει ἐν\nτῷ κατὰ Πατροκλέους (fr. 144 Bl). αὕτη δὲ ὅτι\nΑἲξ ἐπεκαλεῖτο προείπομεν (p. 582e), διὰ τὸ\nΘαλλὸν τὸν κάπηλον ἐξαναλῶσαι. ὅτι δὲ θαλλῷ χαίρουσιν αἱ\nαἶγες, διόπερ οὐδ’ εἰς ἀκρόπολιν ἄνεισι τὸ ζῷον οὐδ’ ὅλως\nἈθηνᾷ θύεται διὰ τοῦτο, ἄλλος ἔσται λόγος. ἀλλ’ ὅ γε\nΣοφοκλῆς ἐν Ποιμέσιν ὅτι θαλλοφαγεῖ τὸ ζῷόν φησιν οὕτως\n(fr. 461 N)· ἑωθινὸς γάρ, πρίν τιν’ αὐλιτῶν ὁρᾶν,θαλλὸν χιμαίρᾳ προσφέρων νεοσπάδαεἶδον στρατὸν στείχοντα παραλίαν ἄκραν. μνημονεύει τῆς Ναννίου καὶ Ἄλεξις ἐν Ταραντίνοις\nοὕτως (II 379 K)· Νάννιον δὲ μαίνεταιἐπὶ τῷ Διονύσῳ, κωμῳδῶν αὐτὴν ὡς μέθυσον. Μένανδρος δ’ ἐν\nΨευδηρακλεῖ φησιν (fr. 524 K)·\nοὐκ ἐπείρα Νάννιον; Ἀντιφάνης δὲ ἐν τῷ περὶ Ἑταιρῶν ‘Προσκήνιον,\nφησίν, ἐπεκαλεῖτο ἡ Νάννιον, ὅτι πρόσωπόν τε ἀστεῖον εἶχε\nκαὶ ἐχρῆτο χρυσίοις καὶ ἱματίοις πολυτελέσι, ἐκδῦσα δὲ ἦν\nαἰσχροτάτη. ἦν δὲ Κορώνης τῆς Ναννίου θυγάτηρ, τὸ τῆς Τήθης\nἀναφέρουσα ἐκ τριπορνείας ὄνομα.’ καὶ Νεμεάδος δὲ τῆς\nαὐλητρίδος Ὑπερείδης μνημονεύει ἐν τῷ κατὰ Πατροκλέους\n(fr. 168 Bl). περὶ ἧς ἄξιον θαυμάζειν πῶς\nπεριεῖδον Ἀθηναῖοι οὕτως προσαγορευομένην τὴν πόρνην,\nπανηγύρεως ἐνδοξοτάτης ὀνόματι κεχρημένην· ἐκεκώλυτο γὰρ τὰ\nτοιαῦτα τίθεσθαι ὀνόματα οὐ μόνον ταῖς ἑταιρούσαις, ἀλλὰ\nκαὶ ταῖς ἄλλαις δούλαις, ὥς φησι Πολέμων ἐν τοῖς περὶ\nἈκροπόλεως (fr. 3 Pr).\nκαὶ Ὠκίμου δὲ τῆς ἐμῆς, ὡς σὺ φής, Κύνουλκε (cf. p.\n567c), καὶ Ὑπερείδης μέμνηται ἐν τῷ κατὰ\nἈρισταγόρας βʹ λέγων οὕτως (fr. 17\nBl)· ‘ὥστε Λαὶς μὲν ἡ δοκοῦσα τῶν πώποτε\nδιενηνοχέναι τὴν ὄψιν καὶ Ὤκιμον καὶ Μετάνειρα ...’\nΝικόστρατος δὲ ὁ τῆς μέσης κωμῳδίας ποιητὴς ἐν Πανδρόσῳ\nοὑτωσὶ λέγων (II 225 K)· ἔπειτα τῆς αὐτῆς ὁδοῦπρὸς Ἀερόπην ἐλθοῦσα πέμψαι στρώματααὐτὴν κέλευε, φησί, καὶ παρ’ Ὠκίμουχαλκώματα.\nΜένανδρος δ’ ἐν Κόλακι τάσδε καταλέγει ἑταίρας\n(fr. 295 K)· Χρυσίδα, Κορώνην, Ἀντίκυραν, Ἰσχάδα,καὶ Ναννάριον ἔσχηκας ὡραίαν σφόδρα. Φιλέταιρος ἐν Κυναγίδι (II 232 K)·\nοὐχὶ Κερκώπη μὲν ἤδη γέγον’ ἔτη τρισχίλια,ἡ δὲ Διοπείθους ἀηδὴς Τέλεσις ἕτερα μυρία;Θεολύτην δ’ οὐδ᾽ οἶδεν οὐδεὶς ὅτε τὸ\nπρῶτον ἐγένετο.οὐχὶ Λαὶς μὲν τελευτῶσ’ ἀπέθανεν βινουμένη,Ἰσθμιὰς δὲ καὶ Νέαιρα κατασέσηπε καὶ Φίλα;Κοσσύφας δὲ καὶ Γαλήνας καὶ Κορώνας οὐ λέγω·περὶ δὲ Ναίδος σιωπῶ· γομφίους γὰρ οὐκ ἔχει. Θεόφιλος Φιλαύλῳ (II 476 K)· τοῦ μή ποτ’ αὐτὸν ἐμπεσεῖν εἰς Λαίδαφερόμενον ἢ Μηκωνίδ’ ἢ Σισύμβριονἢ Βάραθρον ἢ Θάλλουσαν ἢ τούτων τινά,ὧν ἐμπλέκουσι τοῖς λίνοις αἱ μαστροποί, ἢ Ναύσιον ἢ Μαλθάκην.’\nτοσαῦτ’ εἰπὼν μετά τινος τροχιλίας ὁ Μυρτίλος ‘μή τι\nτοιοῦτοι ὑμεῖς οἱ φιλόσοφοι, ἔφη, οἱ καὶ πρὸ τῶν Ἡδονικῶν\nκαλουμένων αὐτοὶ τὸν τῆς ἡδονῆς τοῖχον ὑποσκάπτοντες, ὥς\nπου ὁ Ἐρατοσθένης ἔφη (p. 193 B). κἀμοὶ μὲν τὰ\nκαλὰ τῶν ἑταιρῶν ἀποφθέγματα πεπεράνθω\nμέχρι τούτων· ἐπ’ ἄλλο δ’ εἶδος μεταβήσομαι λόγων. καὶ\nπρῶτον μὲν μνησθήσομαι τοῦ φιλαληθεστάτου Ἐπικούρου· ὅστις\nἐγκυκλίου παιδείας ἀμύητος ὢν ἐμακάριζε καὶ τοὺς ὁμοίως\nαὐτῷ ἐπὶ φιλοσοφίαν παρερχομένους, τοιαύτας φωνὰς\nπροιέμενος (fr. 117 Us)· ‘μακαρίζω σε, ὦ\nοὗτος, ὅτι καθαρὸς πάσης παιδείας ἐπὶ φιλοσοφίαν ὥρμησαι.’\nὅθεν αὐτὸν καὶ ὁ Τίμων φησὶν (fr. 55 W) γραμμοδιδασκαλίδην, ἀναγωγότατον ζωόντων. οὗτος οὖν ὁ Ἐπίκουρος οὐ Λεόντιον εἶχεν ἐρωμένην\nτὴν ἐπὶ ἑταιρείᾳ διαβόητον γενομένην; ἣ δὲ οὐδ’ ὅτε\nφιλοσοφεῖν ἤρξατο ἐπαύσατο ἑταιροῦσα, πᾶσι δὲ τοῖς\nἘπικουρείοις συνῆν ἐν τοῖς κήποις, Ἐπικούρῳ δὲ καὶ\nἀναφανδόν· ὥστ’ ἐκεῖνον πολλὴν φροντίδα ποιούμενον αὐτῆς\nτοῦτ’ ἐμφανίζειν διὰ τῶν πρὸς Ἕρμαρχον Ἐπιστολῶν (fr.\n121 Us).\nΛαίδος τε τῆς ἐξ Ὑκκάρων (πόλις δ’ αὕτη Σικελική, ἀφ’ ἧς\nαἰχμάλωτος γενομένη ἧκεν εἰς Κόρινθον, ὡς ἱστορεῖ Πολέμων\nἐν τῷ ἕκτῳ τῶν πρὸς Τίμαιον (fr. 44 Pr)· ἧς\nκαὶ Ἀρίστιππος ἤρα καὶ Δημοσθένης ὁ ῥήτωρ Διογένης τε ὁ\nκύων· ᾗ καὶ Ἀφροδίτη ἡ ἐν Κορίνθῳ ἡ Μελαινὶς καλουμένη\nνυκτὸς ἐπιφαινομένη ἐμήνυεν ἐραστῶν ἔφοδον πολυταλάντων)\nοὐχ Ὑπερείδης μνημονεύει ἐν τῷ κατὰ Ἀρισταγόρας δευτέρῳ\n(fr. 17 Bl) ;ʼ Ἀπελλῆς δὲ ὁ ζωγράφος ἔτι\nπαρθένον οὖσαν τὴν Λαίδα θεασάμενος ἀπὸ τῆς Πειρήνης\nὑδροφοροῦσαν καὶ θαυμάσας τὸ κάλλος ἤγαγέν ποτε αὐτὴν εἰς φίλων συμπόσιον. χλευασάντων\nδ’ αὐτὸν τῶν ἑταίρων ὅτι ἀνθ’ ἑταίρας παρθένον εἰς τὸ\nσυμπόσιον ἀγάγοι, ‘μὴ θαυμάσητε, εἶπεν· ἐγὼ γὰρ αὐτὴν εἰς\nμέλλουσαν ἀπόλαυσιν μετ’ οὐδ’ ὅλην τριετίαν καλὴν δείξω.’\nτὸ δ’ αὐτὸ καὶ Σωκράτης ἐμαντεύσατο περὶ Θεοδότης τῆς\nἈθηναίας, ὥς φησι Ξενοφῶν ἐν Ἀπομνημονεύμασιν (III\n11, 1)· ‘ὅτι δὲ καλλίστη εἴη καὶ στέρνα κρείττω\nλόγου παντὸς ἔχοι λέγοντός τινος, ‘ἰτέον ἡμῖν,\nἔφη, θεασομένοις τὴν γυναῖκα· οὐ γὰρ δὴ ἀκούουσιν ἔστιν\nκρῖναι τὸ κάλλος.’ οὕτω δ’ ἦν ἡ Λαὶς καλὴ ὡς καὶ\nτοὺς ζωγράφους ἐρχομένους πρὸς αὐτὴν ἀπομιμεῖσθαι τῆς\nγυναικὸς τοὺς μαστοὺς καὶ τὰ στέρνα. διαζηλοτυπουμένη δέ\nποτε ἡ Λαὶς Φρύνῃ πολὺν ἐραστῶν ἔσχηκεν ὅμιλον, οὐ\nδιακρίνουσα πλούσιον ἢ πένητα οὐδ’ ὑβριστικῶς αὐτοῖς\nχρωμένη.\nἈρίστιππος δὲ κατ’ ἔτος δύο μῆνας συνδιημέρευεν αὐτῇ ἐν\nΑἰγίνῃ τοῖς Ποσειδωνίοις· καὶ ὀνειδιζόμενος ὑπὸ οἰκέτου,\nὅτι ‘σὺ μὲν αὐτῇ τοσοῦτον ἀργύριον δίδως, ἣ δὲ προῖκα\nΔιογένει τῷ κυνὶ συγκυλίεται’, ἀπεκρίνατο· ‘ἐγὼ Λαίδι\nχορηγῶ πολλά, ἵνα αὐτὸς αὐτῆς ἀπολαύω, οὐχ ἵνα μὴ ἄλλος.’\nτοῦ δὲ Διογένους εἰπόντος αὐτῷ· ‘Ἀρίστιππε, κοινῇ συνοικεῖς\nπόρνῃ. ἢ κύνιζε οὖν, ὡς ἐγώ, ἢ πέπαυσο‘ — καὶ ὁ Ἀρίστιππος·\n‘ἆρά γε μή τί σοι ἄτοπον δοκεῖ εἶναι, Διόγενες, οἰκίαν\nοἰκεῖν ἐν ᾗ πρότερον ᾤκησαν ἄλλοι;’ ‘οὐ γάρ’ ἔφη. ‘τί δὲ\nναῦν ἐν ᾗ πολλοὶ πεπλεύκασιν;’ ‘οὐδὲ\nτοῦτο’ ἔφη. ‘οὕτως οὖν οὐδὲ γυναικὶ συνεῖναι ἄτοπόν ἐστιν ᾗ\nπολλοὶ κέχρηνται.’ Νυμφόδωρος δ’ ὁ Συρακόσιος ἐν τῷ περὶ\nτῶν ἐν Σικελίᾳ Θαυμαζομένων (FHG II 375) ἐξ\nὙκκάρου φησὶν Σικελικοῦ φρουρίου εἶναι τὴν Λαίδα. Στράττις\nδ’ ἐν Μακεδόσιν ἢ Παυσανίᾳ Κορινθίαν αὐτὴν εἶναί φησιν διὰ\nτούτων (I 718 K)· εἰσὶν δὲ πόθεν αἱ παῖδες αὗται καὶ τίνες;Β. νυνὶ μὲν ἥκουσιν Μεγαρόθεν, εἰσὶ δὲΚορίνθιαι· Λαὶς μὲν ἡδὶ Μεγακλέους. Τίμαιος δ’ ἐν τῇ τρισκαιδεκάτῃ τῶν Ἱστοριῶν\n(FHG I 219) ἐξ Ὑκκάρων· καθὰ καὶ Πολέμων\nεἴρηκεν (fr. 44 Pr), ἀναιρεθῆναι φάσκων αὐτὴν\nὑπό τινων γυναικῶν ἐν Θετταλίᾳ, ἐρασθεῖσάν τινος Παυσανίου\nΘετταλοῦ, κατὰ φθόνον καὶ δυσζηλίαν ταῖς\nξυλίναις χελώναις τυπτομένην ἐν Ἀφροδίτης ἱερῷ. διὸ καὶ τὸ\nτέμενος κληθῆναι ἀνοσίας Ἀφροδίτης. δείκνυσθαι δ’ αὐτῆς\nτάφον παρὰ τῷ Πηνειῷ σημεῖον ἔχοντα ὑδρίαν λιθίνην καὶ\nἐπίγραμμα τόδε· τῆσδέ ποθ’ ἡ μεγάλαυχος ἀνίκητός τε πρὸς ἀλκὴνἙλλὰς ἐδουλώθη κάλλεος ἰσοθέου,Λαίδος· ἣν ἐτέκνωσεν Ἔρως, θρέψεν δὲ Κόρινθος·κεῖται δ’ ἐν κλεινοῖς Θετταλικοῖς πεδίοις. αὐτοσχεδιάζουσιν οὖν οἱ λέγοντες αὐτὴν ἐν Κορίνθῳ\nτεθάφθαι πρὸς τῷ Κρανείῳ.\nἈριστοτέλης δ’ ὁ Σταγιρίτης οὐκ ἐξ Ἑρπυλλίδος τῆς ἑταίρας\nἐπαιδοποίησε Νικόμαχον καὶ συνῆν\nταύτῃ μέχρι θανάτου, ὥς φησιν Ἕρμιππος ἐν τῷ περὶ\nἈριστοτέλους πρώτῳ (FHG III 46), ἐπιμελείας\nφάσκων τῆς δεούσης τετυχηκέναι ἐν ταῖς τοῦ φιλοσόφου\nδιαθήκαις. ὁ δὲ καλὸς ἡμῶν Πλάτων οὐκ Ἀρχεάνασσαν τὴν\nΚολοφωνίαν ἑταίραν ἠγάπα; ὡς καὶ ᾄδειν εἰς αὐτὴν τάδε\n(ep. 30 B4)· Ἀρχεάνασσαν ἔχω τὴν ἐκ Κολοφῶνος ἑταίρην,ἧς καὶ ἐπὶ ῥυτίδων πικρὸς ἔπεστιν ἔρως.ἆ δειλοὶ νεότητος ἀπαντήσαντες ἐκείνηςπρωτοπόρου, δι’ ὅσης ἤλθετε πυρκαιῆς. Περικλῆς δὲ ὁ Ὀλύμπιος, ὥς φησι Κλέαρχος ἐν πρώτῳ\nἘρωτικῶν (FHG II 314), οὐχ ἕνεκεν Ἀσπασίασ —\nοὐ τῆς νεωτέρας ἀλλὰ τῆς Σωκράτει τῷ σοφῷ συγγενομένησ —\nκαίπερ τηλικοῦτον ἀξίωμα συνέσεως καὶ πολιτικῆς δυνάμεως\nκτησάμενος, οὐ συνετάραξε πᾶσαν τὴν Ἑλλάδα; ἦν δ’ οὗτος\nὁ ἀνὴρ πρὸς ἀφροδίσια πάνυ καταφερής· ὅστις\nκαὶ τῇ τοῦ υἱοῦ γυναικὶ συνῆν, ὡς Στησίμβροτος ὁ Θάσιος\nἱστορεῖ, κατὰ τοὺς αὐτοὺς αὐτῷ χρόνους γενόμενος καὶ\nἑωρακὼς αὐτόν, ἐν τῷ ἐπιγραφομένῳ περὶ Θεμιστοκλέους καὶ\nΘουκυδίδου καὶ Περικλέους (FHG II 56).\nἈντισθένης δ’ ὁ Σωκρατικὸς ἐρασθέντα φησὶν αὐτὸν Ἀσπασίας\nδὶς τῆς ἡμέρας εἰσιόντα καὶ ἐξιόντα ἀπ’ αὐτῆς ἀσπάζεσθαι\nτὴν ἄνθρωπον, καὶ φευγούσης ποτὲ αὐτῆς γραφὴν ἀσεβείας\nλέγων ὑπὲρ αὐτῆς πλείονα ἐδάκρυσεν ἢ\nὅτε ὑπὲρ τοῦ βίου καὶ τῆς οὐσίας ἐκινδύνευε. καὶ Κίμωνος δ᾽\nἘλπινίκῃ τῇ ἀδελφῇ παρανόμως συνόντος, εἶθ’ ὕστερον\nἐκδοθείσης Καλλίᾳ, καὶ φυγαδευθέντος μισθὸν ἔλαβε τῆς\nκαθόδου αὐτοῦ ὁ Περικλῆς τὸ τῇ Ἐλπινίκῃ μιχθῆναι.\nΠυθαίνετος δ’ ἐν τρίτῳ περὶ Αἰγίνης (FHG IV\n487) Περίανδρόν φησιν ἐξ Ἐπιδαύρου τὴν Προκλέους\nθυγατέρα Μέλισσαν ἰδόντα Πελοποννησιακῶς ἠσθημένην\n(ἀναμπέχονος γὰρ καὶ μονοχίτων ἦν καὶ ᾠνοχόει τοῖς\nἐργαζομένοις) ἐρασθέντα γῆμαι. Πύρρου δὲ τοῦ Ἠπειρωτῶν\nβασιλέως, ὃς ἦν τρίτος ἀπὸ Πύρρου τοῦ ἐπ’ Ἰταλίαν\nστρατεύσαντος, ἐρωμένη ἦν Τίγρις ἡ Λευκαδία· ἣν Ὀλυμπιὰς ἡ\nτοῦ νεανίσκου μήτηρ φαρμάκοις ἀπέκτεινεν.’\nκαὶ ὁ Οὐλπιανός, ὥσπερ ἕρμαιόν τι, ἔτι λαλοῦντος τοῦ\nΜυρτίλου ἔφη, εἰ ἔχομεν ἀρρενικῶς εἰρημένον τὸν τίγριν.\n‘Φιλήμονα γὰρ οἶδα τοῦτ’ εἰρηκότα ἐν Νεαίρᾳ (II 490\nK)· ὥσπερ Σέλευκος δεῦρ’ ἔπεμψε τὴν τίγριν,ἣν εἴδομεν ἡμεῖς, τῷ Σελεύκῳ πάλιν ἔδειτι ἡμᾶς παρ’ ἡμῶν ἀντιπέμψαι θηρίοντρυγέρανον· οὐ γὰρ γίγνεται τοῦτ’ αὐτόθι.’ πρὸς ὃν ὁ Μυρτίλος ἔφη· ‘ἐπείπερ ἡμῖν ἐμποδὼν\nἐγένου κατάλογον γυναικῶν ποιουμένοις, οὐ κατὰ τοὺς\nΣωσικράτους τοῦ Φαναγορείτου Ἠοίους ἢ τὸν τῶν γυναικῶν κατάλογον Νικαινέτου τοῦ Σαμίου\nἢ Ἀβδηρίτου, μικρὸν ἐπισχὼν ἐπὶ τὴν παρὰ σοῦ τρέψομαι\nπεῦσιν, ‘Φοῖνιξ ἄττα γεραιέ (Il.\n9.607).’ μάθε οὖν ὅτι ἀρσενικῶς εἴρηκε τὸν τίγριν\nἌλεξις ἐν Πυραύνῳ οὕτως (II 372 K)· ἄνοιγ᾽, ἄνοιγε τὴν θύραν· ἐλάνθανονπάλαι περιπατῶν ἀνδριάς, ἀλέτων ὄνος,ποτάμιος ἵππος, τοῖχος, ὁ Σελεύκου τίγρις. ἔχων δὲ καὶ ἄλλα μαρτύρια ἀνατίθεμαι τὰ νῦν, ἕως\nἂν ἀπομνημονεύσω τὸν περὶ τῶν καλῶν γυναικῶν\nκατάλογον.\nΚλέαρχος γὰρ περὶ Ἐπαμινώνδου φησὶν οὕτως (FHG II\n310)· ‘Ἐπαμινώνδας δ’ ὁ Θηβαῖος σεμνότερον μὲν\nτούτων, οὐκ εὐσχημόνως δὲ περὶ τὰς ὁμιλίας ἐσφάλλετο τὴν\nγνώμην, εἴ τις θεωροίη τὰ πραχθέντα αὐτῷ περὶ τὴν Λάκωνος\nγυναῖκα.’ Ὑπερείδης δ’ ὁ ῥήτωρ ἐκ τῆς πατρῴας οἰκίας τὸν\nυἱὸν ἀποβαλὼν Γλαύκιππον Μυρρίνην τὴν πολυτελεστάτην\nἑταίραν ἀνέλαβε, καὶ ταύτην μὲν ἐν ἄστει εἶχεν, ἐν Πειραιεῖ\nδὲ Ἀρισταγόραν, Φίλαν δ’ ἐν Ἐλευσῖνι, ἣν πολλῶν ὠνησάμενος\nχρημάτων εἶχεν ἐλευθερώσας, ὕστερον δὲ καὶ οἰκουρὸν αὐτὴν\nἐποιήσατο, ὡς Ἰδομενεὺς ἱστορεῖ (FHG II 492).\nἐν δὲ τῷ ὑπὲρ Φρύνης λόγῳ Ὑπερείδης ὁμολογῶν ἐρᾶν τῆς\nγυναικὸς (fr. 174 Bl) καὶ οὐδέπω τοῦ ἔρωτος\nἀπηλλαγμένος τὴν προειρημένην Μυρρίνην εἰς τὴν οἰκίαν\nεἰσήγαγεν.\nἦν δ’ ἡ Φρύνη ἐκ Θεσπιῶν. κρινομένη δὲ ὑπὸ Εὐθίου τὴν ἐπὶ\nθανάτῳ ἀπέφυγεν· διόπερ ὀργισθεὶς ὁ Εὐθίας οὐκ ἔτι εἶπεν ἄλλην δίκην, ὥς φησιν Ἕρμιππος\n(FHG III 50). ὁ δὲ Ὑπερείδης (fr. 181\nBl) συναγορεύων τῇ Φρύνῃ, ὡς οὐδὲν ἤνυε λέγων\nἐπίδοξοί τε ἦσαν οἱ δικασταὶ καταψηφιούμενοι, παραγαγὼν\nαὐτὴν εἰς τοὐμφανὲς καὶ περιρήξας τοὺς χιτωνίσκους γυμνά τε\nτὰ στέρνα ποιήσας τοὺς ἐπιλογικοὺς οἴκτους ἐκ τῆς ὄψεως\nαὐτῆς ἐπερρητόρευσεν δεισιδαιμονῆσαί τε ἐποίησεν τοὺς\nδικαστὰς τὴν ὑποφῆτιν καὶ ζάκορον Ἀφροδίτης ἐλέῳ\nχαρισαμένους μὴ ἀποκτεῖναι. καὶ ἀφεθείσης ἐγράφη μετὰ ταῦτα\nψήφισμα, μηδένα οἰκτίζεσθαι τῶν λεγόντων ὑπέρ τινος μηδὲ\nβλεπόμενον τὸν κατηγορούμενον ἢ τὴν κατηγορουμένην\nκρίνεσθαι. ἦν δὲ ὄντως μᾶλλον ἡ Φρύνη καλὴ ἐν τοῖς μὴ\nβλεπομένοις. διόπερ οὐδὲ ῥᾳδίως ἦν αὐτὴν ἰδεῖν γυμνήν·\nἐχέσαρκον γὰρ χιτώνιον ἠμπείχετο καὶ τοῖς δημοσίοις οὐκ\nἐχρῆτο βαλανείοις. τῇ δὲ τῶν Ἐλευσινίων πανηγύρει καὶ τῇ\nτῶν Ποσειδωνίων ἐν ὄψει τῶν Πανελλήνων πάντων ἀποθεμένη\nθοἰμάτιον καὶ λύσασα τὰς κόμας ἐνέβαινε τῇ θαλάττῃ· καὶ ἀπ᾽\nαὐτῆς Ἀπελλῆς τὴν Ἀναδυομένην Ἀφροδίτην ἀπεγράψατο. καὶ\nΠραξιτέλης δὲ ὁ ἀγαλματοποιὸς ἐρῶν αὐτῆς τὴν Κνιδίαν\nἈφροδίτην ἀπ’ αὐτῆς ἐπλάσατο καὶ ἐν τῇ τοῦ Ἔρωτος βάσει τῇ\nὑπὸ τὴν σκηνὴν τοῦ θεάτρου ἐπέγραψε (Anth. Pl.\n204)· Πραξιτέλης ὃν ἔπασχε διηκρίβωσεν Ἔρωτα,ἐξ ἰδίης ἕλκων ἀρχέτυπον κραδίης,Φρύνῃ μισθὸν ἐμεῖο διδοὺς ἐμέ. φίλτρα δὲ βάλλωοὐκέτ’ ὀιστεύων, ἀλλ’ ἀτενιζόμενος.\nἐκλογὴν δὲ αὐτῇ τῶν ἀγαλμάτων ἔδωκεν, εἴτε τὸν\nἜρωτα θέλοι λαβεῖν εἴτε τὸν ἐπὶ Τριπόδων Σάτυρον. ἣ δὲ\nἑλομένη τὸν Ἔρωτα ἀνέθηκεν αὐτὸν ἐν Θεσπιαῖς. αὐτῆς δὲ τῆς\nΦρύνης οἱ περικτίονες ἀνδριάντα ποιήσαντες ἀνέθηκαν ἐν\nΔελφοῖς χρύσεον ἐπὶ κίονος Πεντελικοῦ· κατεσκεύασε δ’ αὐτὸν\nΠραξιτέλης. ὃν καὶ θεασάμενος Κράτης ὁ κυνικὸς ἔφη τῆς τῶν\nἙλλήνων ἀκρασίας ἀνάθημα. ἕστηκε δὲ καὶ ἡ εἰκὼν αὕτη μέση\nτῆς Ἀρχιδάμου τοῦ Λακεδαιμονίων βασιλέως καὶ τῆς Φιλίππου\nτοῦ Ἀμύντου, ἔχουσα ἐπιγραφὴν ‘Φρύνη Ἐπικλέους Θεσπική’, ὥς\nφησιν Ἀλκέτας ἐν βʹ περὶ τῶν ἐν Δελφοῖς\nἈναθημάτων (FHG IV 295).\nἈπολλόδωρος δ’ ἐν τῷ περὶ Ἑταιρῶν δύο ἀναγράφει Φρύνας\nγεγονέναι, ὧν τὴν μὲν ἐπικαλεῖσθαι Κλαυσιγέλωτα, τὴν δὲ\nΣαπέρδιον. Ἡρόδικος δὲ ἐν ἕκτῳ Κωμῳδουμένων τὴν μὲν παρὰ\nτοῖς ῥήτορσί φησιν ὀνομαζομένην Σηστὸν καλεῖσθαι διὰ τὸ\nἀποσήθειν καὶ ἀποδύειν τοὺς συνόντας αὐτῇ, τὴν δὲ Θεσπικήν.\nἐπλούτει δὲ σφόδρα ἡ Φρύνη καὶ ὑπισχνεῖτο τειχιεῖν τὰς\nΘήβας, ἐὰν ἐπιγράψωσιν Θηβαῖοι ὅτι ‘Ἀλέξανδρος μὲν\nκατέσκαψεν, ἀνέστησεν δὲ Φρύνη ἡ ἑταίρα’, ὡς ἱστορεῖ\nΚαλλίστρατος ἐν τῷ περὶ Ἑταιρῶν. εἴρηκεν δὲ περὶ τοῦ\nπλούτου αὐτῆς Τιμοκλῆς ὁ κωμικὸς ἐν Νεαίρᾳ — πρόκειται τὸ\nμαρτύριον (p. 567e) — καὶ Ἄμφις ἐν Κουρίδι\n(cf. p. 567 f). παρεσίτει δὲ τῇ Φρύνῃ\nΓρυλλίων εἷς ὢν τῶν Ἀρεοπαγιτῶν, ὡς καὶ Σάτυρος ὁ Ὀλύνθιος\nὑποκριτὴς Παμφίλῃ. Ἀριστογείτων δὲ\nἐν τῷ κατὰ Φρύνης (fr. 7 Tur) τὸ κύριόν φησιν\nαὐτῆς εἶναι ὄνομα Μνησαρέτην. οὐκ ἀγνοῶ δὲ ὅτι τὸν\nἐπιγραφόμενον κατ’ αὐτῆς Εὐθίου λόγον Διόδωρος ὁ περιηγητὴς\nἈναξιμένους φησὶν εἶναι. Ποσείδιππος δ’ ὁ κωμικὸς ἐν Ἐφεσίᾳ\nτάδε φησὶν περὶ αὐτῆς (III 339 K)· Φρύνη ποθ’ ἡμῶν γέγονεν ἐπιφανεστάτηπολὺ τῶν ἑταιρῶν. καὶ γὰρ εἰ νεωτέρατῶν τότε χρόνων εἶ, τόν γ’ ἀγῶν’ ἀκήκοας.βλάπτειν δοκοῦσα τοὺς βίους μείζους βλάβαςτὴν ἡλιαίαν εἷλε περὶ τοῦ σώματος ...καὶ τῶν δικαστῶν καθ’ ἕνα δεξιουμένημετὰ δακρύων διέσωσε τὴν ψυχὴν μόλις.\nἴστε δὲ ὅτι καὶ Δημάδης ὁ ῥήτωρ ἐξ αὐλητρίδος ἑταίρας\nἐπαιδοποιήσατο Δημέαν· ὃν φρυαττόμενόν ποτε ἐπὶ τοῦ βήματος\nἐπεστόμισεν Ὑπερείδης εἰπών· ‘οὐ σιωπήσῃ, μειράκιον, μεῖζον\nτῆς μητρὸς ἔχων τὸ φύσημα;’ καὶ Βίων δ’ ὁ Βορυσθενίτης\nφιλόσοφος ἑταίρας ἦν υἱὸς Ὀλυμπίας Λακαίνης, ὥς φησι Νικίας\nὁ Νικαιεὺς ἐν ταῖς τῶν φιλοσόφων Διαδοχαῖς. Σοφοκλῆς δ’ ὁ\nτραγῳδιοποιὸς ἤδη γέρων ὢν ἠράσθη Θεωρίδος τῆς ἑταίρας.\nἱκετεύων οὖν τὴν Ἀφροδίτην φησίν· κλῦθί μευ εὐχομένου, Κουροτρόφε· δὸς δὲ γυναῖκατήνδε νέων μὲν ἀναίνεσθαι φιλότητα καὶ εὐνήν,ἣ δ’ ἐπιτερπέσθω πολιοκροτάφοισι γέρουσιν,ὧν ἰσχὺς μὲν ἀπήμβλυνται, θυμὸς δὲ μενοινᾷ. ταῦτα μέν ἐστιν ἐκ τῶν εἰς Ὅμηρον ἀναφερομένων (ep. 12 Baum). τῆς δὲ\nΘεωρίδος μνημονεύει λέγων ἔν τινι στασίμῳ οὕτως (fr.\n698 N)· φίλη γὰρ ἡ Θεωρίς. ἐπὶ δὲ δυσμαῖς ὢν τοῦ βίου, ὥς φησιν Ἡγήσανδρος\n(FHG IV 418), Ἀρχίππην ἠγάπησεν τὴν ἑταίραν\nκαὶ τοῦ βίου κληρονόμον κατέλιπεν. ὅτι δὲ γηραιῷ ὄντι τῷ\nΣοφοκλεῖ συνῆν ἡ Ἀρχίππη, ὁ πρότερος αὐτῆς ἐραστὴς\nΣμικρίνης ἐρωτώμενος ὑπό τινος τί πράττει Ἀρχίππη χαριέντως\nἔφη· ‘ὥσπερ αἱ γλαῦκες ἐπὶ τάφον κάθηται.’\nἀλλὰ μὴν καὶ Ἰσοκράτης ὁ τῶν ῥητόρων αἰδημονέστατος\nΜετάνειραν εἶχεν ἐρωμένην καὶ καλήν, ὡς Λυσίας ἱστορεῖ ἐν\nταῖς Ἐπιστολαῖς (fr. 258 Tur). Δημοσθένης δ᾽\nἐν τῷ κατὰ Νεαίρας (21) τὴν Μετάνειραν τοῦ\nΛυσίου φησὶν ἐρωμένην εἶναι. ἥττητο δὲ καὶ ὁ Λυσίας Λαγίδος\nτῆς ἑταίρας, ἧς ἔγραψεν ἐγκώμιον Κέφαλος ὁ ῥήτωρ (p.\n217 Tur)· καθάπερ καὶ Ἀλκιδάμας ὁ Ἐλαίτης ὁ\nΓοργίου μαθητὴς ἔγραψεν καὶ αὐτὸς ἐγκώμιον Ναίδος τῆς\nἑταίρας (fr. 3). τὴν δὲ Ναίδα ταύτην Λυσίας ἐν\nτῷ κατὰ Φιλωνίδου βιαίων, εἰ γνήσιος ὁ λόγος, ἐρωμένην φησὶ\n(fr. 245) γενέσθαι Φιλωνίδου γράφων ὧδε·\n‘ἔστιν οὖν γυνὴ ἑταίρα Ναὶς ὄνομα, ἧς Ἀρχίας κύριός ἐστιν,\nὁ δ’ Ὑμέναιος ἐπιτήδειος, ὁ Φιλωνίδης δ’ ἐρᾶν φησιν.’\nμνημονεύει αὐτῆς καὶ Ἀριστοφάνης ἐν τῷ Γηρυτάδῃ (I\n433 K). μήποτε δὲ κἀν τῷ Πλούτῳ ἐν ᾧ λέγει\n(179)· ἐρᾷ δὲ Λαὶς οὐ διὰ σὲ Φιλωνίδου; γραπτέον Ναὶς καὶ οὐ Λαίς. Ἕρμιππος δ’ ἐν τῷ περὶ Ἰσοκράτους (FHG III\n49) προβαίνοντά φησι τῇ ἡλικίᾳ τὸν Ἰσοκράτη\nἀναλαβεῖν Λαγίσκαν τὴν ἑταίραν εἰς τὴν οἰκίαν, ἐξ ἧς καὶ\nγενέσθαι αὐτῷ θυγάτριον. μνημονεύει δ’ αὐτῆς Στράττις ἐν\nτούτοις (I 712 K)· καὶ τὴν Λαγίσκαν τὴν Ἰσοκράτους παλλακὴνἰδεῖν με συκάζουσαν εὐναίαν ἔτι,τόν τ’ αὐλοτρύπην αὐτόν .... καὶ Λυσίας δ’ ἐν τῷ κατὰ Λαίδος, εἰ γνήσιος ὁ\nλόγος, μνημονεύει αὐτῆς, καταλέγων καὶ ἄλλας ἑταίρας ἐν\nτούτοις (fr. 155 Tur)· ‘Φιλύρα γέ τοι ἐπαύσατο\nπορνευομένη καὶ ἔτι νέα οὖσα καὶ Σκιώνη καὶ\nἹππάφεσις καὶ Θεόκλεια καὶ Ψαμάθη καὶ Λαγίσκα καὶ Ἄνθεια\nκαὶ Ἀριστόκλεια.’\nΔημοσθένη δὲ τὸν ῥήτορα καὶ τεκνοποιήσασθαι ἐξ ἑταίρας ἔχει\nλόγος. αὐτὸς γοῦν ἐν τῷ περὶ Χρυσίου λόγῳ (fr. 4\nTur) προαγήοχε τὰ τέκνα ἐπὶ τὸ δικαστήριον ὡς δι’\nἐκείνων ἔλεον ἕξων χωρὶς τῆς μητρός, καίτοι ἔθος ἐχόντων\nτῶν κρινομένων τὰς γυναῖκας ἐπάγεσθαι· ἀλλ’ αἰδοῖ τοῦτ᾽\nἐποίησεν, φεύγων τὴν διαβολήν. ἀκόλαστος δ’ ἦν ὁ ῥήτωρ περὶ\nτὰ ἀφροδίσια, ὥς φησιν Ἰδομενεύς (FHG II 492).\nἈριστάρχου γοῦν τινος ἐρασθεὶς μειρακίου καὶ δι’ αὐτὸν\nπαροινήσας εἰς Νικόδημον ἐξέκοψεν αὐτοῦ τοὺς ὀφθαλμούς.\nπαραδέδοται δὲ καὶ περὶ ὄψα καὶ περὶ νέους καὶ περὶ\nγυναῖκας πολυτελής. τοιγαροῦν καὶ ὁ γραμματεύς ποτ’ αὐτοῦ\nεἶπε· ‘τί δ’ ἄν τις περὶ Δημοσθένους λέγειν δύναιτο; τὰ γὰρ\nἐνιαυτῷ μελετηθέντα ἐκείνῳ μία γυνὴ μιᾷ\nνυκτὶ συνέχεεν.’ ἀναλαβεῖν γοῦν καὶ εἰς τὴν οἰκίαν λέγεταί\nτινα Κνωσίωνα μειρακίσκον, καίτοι γυναῖκα ἔχων· ὡς καὶ\nαὐτὴν ἀγανακτήσασαν συγκοιμᾶσθαι τῷ Κνωσίωνι.\nΜυρρίνην δὲ τὴν Σαμίαν ἑταίραν Δημήτριος εἶχεν ὁ βασιλεὺς ὁ\nτῆς διαδοχῆς τελευταῖος καὶ ἔξω τοῦ διαδήματος κοινωνὸν\nεἶχε τῆς βασιλείας, ὥς φησιν Νικόλαος ὁ Δαμασκηνός\n(FHG III 414). Πτολεμαῖός τε ὁ τὴν ἐν Ἐφέσῳ\nδιέπων φρουρὰν υἱὸς ὢν τοῦ Φιλαδέλφου βασιλέως Εἰρήνην εἶχε\nτὴν ἑταίραν, ἥτις ὑπὸ Θρᾳκῶν ἐν Ἐφέσῳ ἐπιβουλευομένου τοῦ\nΠτολεμαίου καὶ καταφυγόντος εἰς τὸ τῆς Ἀρτέμιδος ἱερὸν\nσυγκατέφυγεν· καὶ ἀποκτεινάντων αὐτὸν ἐκείνων ἡ Εἰρήνη\nἐχομένη τῶν ῥόπτρων τῶν θυρῶν τοῦ ἱεροῦ ἐπέρραινεν τοῦ\nαἵματος τοῖς βωμοῖς, ἕως καὶ αὐτὴν κατέσφαξαν. Δανάην δὲ\nτὴν Λεοντίου τῆς Ἐπικουρείου θυγατέρα ἑταιριζομένην καὶ\nαὐτὴν Σώφρων εἶχεν ὁ ἐπὶ τῆς Ἐφέσου· δι’ ἣν αὐτὸς μὲν ἐσώθη\nἐπιβουλευόμενος ὑπὸ Λαοδίκης, ἣ δὲ κατεκρημνίσθη, ὡς γράφει\nΦύλαρχος διὰ τῆς δωδεκάτης (FHG I 339) τάδε·\n‘ἡ πάρεδρος τῆς Λαοδίκης Δανάη, πιστευομένη ὑπ’ αὐτῆς τὰ\nπάντα, Λεοντίου δ’ οὖσα τῆς μετ’ Ἐπικούρου τοῦ φυσικοῦ\nσχολασάσης θυγάτηρ, Σώφρονος δὲ γεγονυῖα πρότερον ἐρωμένη,\nπαρακολουθοῦσα διότι ἀποκτεῖναι βούλεται τὸν Σώφρονα ἡ\nΛαοδίκη διανεύει τῷ Σώφρονι, μηνύουσα τὴν ἐπιβουλήν. ὃ δὲ\nσυλλαβὼν καὶ προσποιηθεὶς συγχωρεῖν περὶ ὧν λέγει δύ᾽\nἡμέρας παρῃτήσατο εἰς σκέψιν· καὶ\nσυγχωρησάσης νυκτὸς ἔφυγεν εἰς Ἔφεσον. μαθοῦσα δὲ ἡ Λαοδίκη\nτὸ ποιηθὲν ὑπὸ τῆς Δανάης κατεκρήμνισεν τὴν ἄνθρωπον, οὐδὲν\nτῶν προγεγενημένων φιλανθρώπων ἐπὶ νοῦν βαλομένη. τὴν δὲ\nΔανάην φασίν, ὡς ᾔσθετο τὸν ἐπηρτημένον αὐτῇ κίνδυνον,\nἀνακρινομένην ὑπὸ τῆς Λαοδίκης οὐδ’ ἀποκρίσεως αὐτὴν\nἀξιῶσαι· ἀπαγομένην τε ἐπὶ τὸν κρημνὸν εἰπεῖν ὡς δικαίως οἱ\nπολλοὶ καταφρονοῦσι τοῦ θείου, ὅτε ‘ἐγὼ μὲν τὸν γενόμενόν\nμοι ἄνδρα σώσασα τοιαύτην χάριτα παρὰ τοῦ δαιμονίου\nλαμβάνω, Λαοδίκη δὲ τὸν ἴδιον ἀποκτείνασα τηλικαύτης τιμῆς\nἀξιοῦται.’ ὁ δ’ αὐτὸς Φύλαρχος καὶ περὶ Μύστας ἱστορεῖ ἐν\nτῇ τεσσαρεσκαιδεκάτῃ οὕτως (ib. 341)· ‘Μύστα\nΣελεύκου τοῦ βασιλέως ἐρωμένη ἦν· ἥτις ὑπὸ Γαλατῶν Σελεύκου\nνικηθέντος καὶ μόλις ἐκ τῆς φυγῆς διασωθέντος αὐτὴ\nμεταμφιεσαμένη τὴν βασιλικὴν ἐσθῆτα καὶ ῥάκια λαβοῦσα\nθεραπαινίδος τῆς τυχούσης συλληφθεῖσα ἀπήχθη μετὰ τῶν ἄλλων\nαἰχμαλώτων καὶ πραθεῖσα ὁμοίως ταῖς ἑαυτῆς θεραπαινίσιν\nἦλθεν εἰς Ῥόδον· ἔνθα ἐκφήνασα ἑαυτὴν ἥτις ἦν\nπερισπουδάστως ὑπὸ τῶν Ῥοδίων τῷ Σελεύκῳ διεπέμφθη.’\n[Δημήτριος δ’ ὁ Φαληρεὺς Λαμπιτοῦς τῆς Σαμίας ἑταίρας\nἐρασθεὶς ἡδέως δι’ αὐτὴν καὶ Λαμπιτὼ\nπροσηγορεύετο, ὥς φησι Δίυλλος (FHG II 361)·\nἐκαλεῖτο δὲ καὶ Χαριτοβλέφαρος. Νικαρέτη δὲ ἡ ἑταίρα\nἐρωμένη ἦν Στεφάνου τοῦ ῥήτορος, Λυσίου δὲ τοῦ σοφιστοῦ\nΜετάνειρα. ἦσαν δὲ αὗται δοῦλαι Κασίου τοῦ Ἠλείου μετὰ καὶ\nἄλλων ἑταιρῶν, Ἀντείας, Στρατόλας, Ἀριστοκλείας, Φίλας,\nἸσθμιάδος, Νεαίρας. ἡ δὲ Νέαιρα ἦν Στρατοκλείδου\nἐρωμένη Ξενοκλείδου τοῦ ποιητοῦ καὶ Ἱππάρχου τοῦ ὑποκριτοῦ\nκαὶ Φρυνίωνος τοῦ Παιανιέως, ὃς ἦν Δήμωνος μὲν υἱός,\nΔημοχάρους δὲ ἀδελφιδοῦς. τὴν δὲ Νέαιραν εἶχον ἡμέραν παρ᾽\nἡμέραν διαιτητῶν γενομένων φίλων Φρυνίων καὶ Στέφανος ὁ\nῥήτωρ· ὃς καὶ τὴν τῆς Νεαίρας θυγατέρα Στρυμβήλην τὴν\nὕστερον Φανὼ κληθεῖσαν ὡς ἰδίαν θυγατέρα ἐξέδοτο Φράστορι\nτῷ Αἰγιαλεῖ, ὥς φησι Δημοσθένης ἐν τῷ κατὰ Νεαίρας\n(50). ὃς καὶ περὶ Σινώπης τῆς ἑταίρας τάδε\nλέγει (116)· ‘Ἀρχίαν τὸν ἱεροφάντην\nἐξελεγχθέντα ἐν τῷ δικαστηρίῳ ὡς ἀσεβοῦντα καὶ θύοντα παρὰ\nτὰ πάτρια τὰς θυσίας ἐκολάσατε· καὶ ἄλλα τε κατηγορήθη\nαὐτοῦ καὶ ὅτι Σινώπῃ τῇ ἑταίρᾳ Ἁλῴοις ἐπὶ τῆς ἐσχάρας τῆς\nἐν τῇ αὐλῇ Ἐλευσῖνι προσαγούσῃ ἱερεῖον θύσειεν, νομίμου\nὄντος ἐν ταύτῃ τῇ ἡμέρᾳ ἱερεῖα μὴ θύειν, οὐδὲ ἐκείνου οὔσης\nτῆς θυσίας, ἀλλὰ τῆς ἱερείας.]\nδιαβόητος δ’ ἑταίρα γέγονε καὶ ἡ Μιλησία Πλαγγών· ἧς\nπερικαλλεστάτης οὔσης ἠράσθη τις Κολοφώνιος νεανίσκος, Βακχίδα ἔχων ἐρωμένην τὴν Σαμίαν.\nλόγους οὖν προσενέγκαντος τοῦ νεανίσκου πρὸς αὐτὴν ἡ\nΠλαγγὼν ἀκούουσα τῆς Βακχίδος τὸ κάλλος καὶ ἀποτρέψαι\nθέλουσα τὸν νεανίσκον τοῦ πρὸς αὑτὴν ἔρωτος, ὡς ἀδύνατον\nἦν, ᾔτησε τῆς συνουσίας μισθὸν τὸν Βακχίδος ὅρμον διαβόητον\nὄντα. ὃ δὲ σφοδρῶς ἐρῶν ἠξίωσε τὴν Βακχίδα μὴ περιιδεῖν\nαὐτὸν ἀπολλύμενον. καὶ ἡ Βακχὶς τὴν ὁρμὴν κατιδοῦσα τοῦ\nνεανίσκου ἔδωκε. Πλαγγὼν δὲ τὸ ἄζηλον συνιδοῦσα τῆς\nΒακχίδος τὸν μὲν ἀπέπεμψεν ἐκείνῃ, τῷ δὲ ὡμίλησε. καὶ τοῦ\nλοιποῦ φίλαι ἐγένοντο, κοινῶς περιέπουσαι τὸν ἐραστήν. ἐφ᾽\nοἷς Ἴωνες ἀγασθέντες, ὥς φησι Μενέτωρ ἐν τῷ περὶ Ἀναθημάτων\n(FHG IV 452), Πασιφίλαν ἐκάλεσαν τὴν\nΠλαγγόνα. μαρτυρεῖ δὲ καὶ Ἀρχίλοχος περὶ αὐτῆς ἐν τούτοις\n(fr. 19 B4)· συκῆ πετραίη πολλὰς βόσκουσα κορώνας,εὐήθης ξείνων δέκτρια Πασιφίλη. ὅτι δὲ καὶ Μένανδρος ὁ ποιητὴς ἤρα Γλυκέρας\nκοινόν· ἐνεμεσήθη δέ. Φιλήμονος γὰρ ἑταίρας ἐρασθέντος καὶ\nχρηστὴν ταύτην ὀνομάσαντος διὰ τοῦ δράματος (II 534\nK), ἀντέγραψεν Μένανδρος ὡς οὐδεμιᾶς οὔσης\nχρηστῆς (fr. 945).\nἍρπαλος δ’ ὁ Μακεδὼν ὁ τῶν Ἀλεξάνδρου πολλὰ χρημάτων\nσυλήσας καὶ καταφυγὼν εἰς Ἀθήνας ἐρασθεὶς Πυθιονίκης πολλὰ\nεἰς αὐτὴν κατανάλωσεν ἑταίραν οὖσαν· καὶ ἀποθανούσῃ\nπολυτάλαντον μνημεῖον κατεσκεύασεν· ‘ἐκφέρων τε αὐτὴν ἐπὶ\nτὰς ταφάς, ὥς φησι Ποσειδώνιος ἐν τῇ\nδευτέρᾳ καὶ εἰκοστῇ τῶν Ἱστοριῶν (FHG III\n259), τεχνιτῶν τῶν ἐπισημοτάτων χορῷ μεγάλῳ καὶ\nπαντοίοις ὀργάνοις καὶ συμφωνίαις παρέπεμπε τὸ σῶμα.’\nΔικαίαρχος δ’ ἐν τοῖς περὶ τῆς εἰς Τροφωνίου Καταβάσεώς\nφησι (ib. II 266)· ‘ταὐτὸ δὲ πάθοι τις ἂν ἐπὶ\nτὴν Ἀθηναίων πόλιν ἀφικνούμενος κατὰ τὴν ἀπ’ Ἐλευσῖνος τὴν\nἱερὰν ὁδὸν καλουμένην. καὶ γὰρ ἐνταῦθα καταστὰς οὗ ἂν φανῇ\nτὸ πρῶτον ὁ τῆς Ἀθηνᾶς ἀφορώμενος νεὼς καὶ τὸ πόλισμα,\nὄψεται παρὰ τὴν ὁδὸν αὐτὴν ᾠκοδομημένον μνῆμα οἷον οὐχ\nἕτερον οὐδὲ σύνεγγυς οὐδέν ἐστι τῷ μεγέθει. τοῦτο δὲ τὸ μὲν\nπρῶτον, ὅπερ εἰκός, ἢ Μιλτιάδου φήσειεν ἂν σαφῶς\nἢ Περικλέους ἢ Κίμωνος ἤ τινος ἑτέρου τῶν ἀγαθῶν ἀνδρῶν\nεἶναι, καὶ μάλιστα μὲν ὑπὸ τῆς πόλεως δημοσίᾳ\nκατεσκευασμένον, εἰ δὲ μή, δεδομένον κατασκευάσασθαι. πάλιν\nδ’ ὅταν ἐξετάσῃ Πυθιονίκης τῆς ἑταίρας ὄν, τίνα χρὴ\nπροσδοκίαν λαβεῖν αὐτόν;’ Θεόπομπος δ’ ἐν τῇ πρὸς\nἈλέξανδρον Ἐπιστολῇ τὴν Ἁρπάλου διαβάλλων ἀκολασίαν φησίν\n(FHG I 325)· ‘ἐπίσκεψαι δὲ καὶ διάκουσον\nσαφῶς παρὰ τῶν ἐκ Βαβυλῶνος ὃν τρόπον Πυθιονίκην\nπεριέστειλεν τελευτήσασαν. ἣ Βακχίδος μὲν ἦν δούλη τῆς\nαὐλητρίδος, ἐκείνη δὲ Σινώπης τῆς Θρᾴττης τῆς ἐξ Αἰγίνης\nἈθήναζε μετενεγκαμένης τὴν πορνείαν· ὥστε γίνεσθαι μὴ μόνον\nτρίδουλον, ἀλλὰ καὶ τρίπορνον αὐτήν. ἀπὸ πλειόνων δὲ ταλάντων ἢ διακοσίων δύο μνήματα\nκατεσκεύασεν αὐτῆς· ὃ καὶ πάντες ἐθαύμαζον, ὅτι τῶν μὲν ἐν\nΚιλικίᾳ τελευτησάντων ὑπὲρ τῆς σῆς βασιλείας καὶ τῆς τῶν\nἙλλήνων ἐλευθερίας οὐδέπω νῦν οὔτε ἐκεῖνος οὔτ’ ἄλλος\nοὐδεὶς τῶν ἐπιστατῶν κεκόσμηκε τὸν τάφον, Πυθιονίκης δὲ τῆς\nἑταίρας φανήσεται τὸ μὲν Ἀθήνησι, τὸ δ’ ἐν Βαβυλῶνι μνῆμα\nπολὺν ἤδη χρόνον ἐπιτετελεσμένον. ἣν γὰρ πάντες ᾔδεσαν\nὀλίγης δαπάνης κοινὴν τοῖς βουλομένοις γιγνομένην, ταύτης\nἐτόλμησεν ὁ φίλος εἶναι σοῦ φάσκων ἱερὸν καὶ τέμενος\nἱδρύσασθαι καὶ προσαγορεῦσαι τὸν ναὸν καὶ τὸν βωμὸν\nΠυθιονίκης Ἀφροδίτης, ἅμα τῆς τε παρὰ θεῶν τιμωρίας\nκαταφρονῶν καὶ τὰς σὰς τιμὰς προπηλακίζειν ἐπιχειρῶν.’\nμνημονεύει τούτων καὶ Φιλήμων ἐν Βαβυλωνίῳ (II 482\nK)· βασίλισσ’ ἔσῃ Βαβυλῶνος, ἂν οὕτω τύχῃ·τὴν Πυθιονίκην οἶσθα καὶ τὸν Ἅρπαλον. μνημονεύει δ’ αὐτῆς καὶ Ἄλεξις ἐν Λυκίσκῳ\n(ib. 347).\nμετὰ δὲ τὴν Πυθιονίκης τελευτὴν ὁ Ἅρπαλος Γλυκέραν\nμετεπέμψατο καὶ ταύτην ἑταίραν, ὡς ὁ Θεόπομπος ἱστορεῖ,\nφάσκων ἀπειρηκέναι τὸν Ἅρπαλον μὴ στεφανοῦν ἑαυτόν, εἰ μή\nτις στεφανώσειε καὶ τὴν πόρνην. ‘ἔστησέν τε εἰκόνα χαλκῆν\nτῆς Γλυκέρας ἐν Ῥωσσῷ τῆς Συρίας, οὗπερ καὶ σὲ καὶ αὑτὸν\nἀνατιθέναι μέλλει. παρέδωκέν τε αὐτῇ κατοικεῖν ἐν τοῖς\nβασιλείοις τοῖς ἐν Ταρσῷ καὶ ὁρᾷ ὑπὸ τοῦ λαοῦ προσκυνουμένην καὶ βασίλισσαν\nπροσαγορευομένην καὶ ταῖς ἄλλαις δωρεαῖς τιμωμένην, αἷς\nπρέπον ἦν τὴν σὴν μητέρα καὶ τὴν σοὶ συνοικοῦσαν.’\nσυνεπιμαρτυρεῖ δὲ τούτοις καὶ ὁ τὸν Ἀγῆνα τὸ σατυρικὸν\nδραμάτιον γεγραφώς, ὅπερ ἐδίδαξεν Διονυσίων ὄντων ἐπὶ τοῦ\nὙδάσπου τοῦ ποταμοῦ, εἴτε Πύθων ἦν ὁ Καταναῖος ἢ\nὁ Βυζάντιος ἢ καὶ αὐτὸς ὁ βασιλεύς. ἐδιδάχθη\nδὲ τὸ δρᾶμα ἤδη φυγόντος τοῦ Ἁρπάλου ἐπὶ θάλατταν καὶ\nἀποστάντος. καὶ τῆς μὲν Πυθιονίκης ὡς τεθνηκυίας μέμνηται,\nτῆς δὲ Γλυκέρας ὡς οὔσης παρ’ αὐτῷ καὶ τοῖς Ἀθηναίοις\nαἰτίας γινομένης τοῦ δωρεὰς λαμβάνειν παρὰ Ἁρπάλου, λέγων\nὧδε (fr. 1 N)· ἔστιν δ’ ὅπου μὲν ὁ κάλαμος πέφυχ’ ὅδεφέτωμ’ ἄορνον. οὑξ ἀριστερᾶς δ’ ὅδεπόρνης ὁ κλεινὸς ναός, ὃν δὴ Παλλίδηςτεύξας κατέγνω διὰ τὸ πρᾶγμ’ αὑτοῦ φυγήν.ἐνταῦθα δὴ τῶν βαρβάρων τινὲς μάγοιὁρῶντες αὐτὸν παγκάκως διακείμενονἔπεισαν ὡς ἄξουσι τὴν ψυχὴν ἄνωτὴν Πυθιονίκης. Παλλίδην δ’ ἐνταῦθα ἐκάλεσε τὸν Ἅρπαλον. ἐν\nδὲ τοῖς ἑξῆς τῷ κυρίῳ καλέσας αὐτόν φησιν·\nἐκμαθεῖν δέ σου ποθῶμακρὰν ἀποικῶν κεῖθεν, Ἀτθίδα χθόνατίνες τύχαι καλοῦσιν ἢ πράττουσι τί.Α. ὅτε μὲν ἔφασκον δοῦλον ἐκτῆσθαι βίον,\nἱκανὸν ἐδείπνουν· νῦν δὲ τὸν χέδροπα μόνονκαὶ τὸν μάραθον ἔσθουσι, πυροὺς δ’ οὐ μάλα.Β. καὶ μὴν ἀκούω μυριάδας τὸν Ἅρπαλοναὐτοῖσι τῶν Ἀγῆνος οὐκ ἐλάσσοναςσίτου διαπέμψαι καὶ πολίτην γεγονέναι.Α. Γλυκέρας ὁ σῖτος οὗτος ἦν· ἔσται δ’ ἴσωςαὐτοῖσιν ὀλέθρου κοὐχ ἑταίρας ἀρραβών.\nἐνδόξους δὲ ἑταίρας καὶ ἐπὶ κάλλει διαφερούσας ἤνεγκεν καὶ\nἡ Ναύκρατις· Δωρίχαν τε, ἣν ἡ καλὴ Σαπφὼ ἐρωμένην γενομένην\nΧαράξου τοῦ ἀδελφοῦ αὐτῆς κατ’ ἐμπορίαν εἰς τὴν Ναύκρατιν\nἀπαίροντος διὰ τῆς ποιήσεως διαβάλλει (fr. 138\nB4) ὡς πολλὰ τοῦ Χαράξου νοσφισαμένην. Ἡρόδοτος\nδ’ αὐτὴν Ῥοδῶπιν καλεῖ (II 135), ἀγνοῶν ὅτι\nἑτέρα τῆς Δωρίχης ἐστὶν αὕτη, ἡ καὶ τοὺς περιβοήτους\nὀβελίσκους ἀναθεῖσα ἐν Δελφοῖς, ὧν μέμνηται Κρατῖνος διὰ\nτούτων (I 110 K)... εἰς δὲ τὴν Δωρίχαν τόδ᾽\nἐποίησε τοὐπίγραμμα Ποσείδιππος, καίτοι καὶ ἐν\nτῇ Αἰθιοπίᾳ πολλάκις αὐτῆς μνημονεύσας. ἐστὶ δὲ\nτόδε· Δωρίχα, ὀστέα μὲν σὰ πάλαι κόνιν, ἕσσατο δ’ ἑσμὸςχαίτης ἥ τε μύρων ἔκπνοος ἀμπεχόνη,ᾗ ποτε τὸν χαρίεντα περιστέλλουσα Χάραξονσύγχρους ὀρθρινῶν ἥψαο κισσυβίων.Σαπφῷαι δὲ μένουσι φίλης ἔτι καὶ μενέουσινᾠδῆς αἱ λευκαὶ φθεγγόμεναι σελίδες.\nοὔνομα σὸν μακαριστόν, ὃ Ναύκρατις ὧδε φυλάξει,ἔστ’ ἂν ἴῃ Νείλου ναῦς ἐφ’ ἁλὸς πελάγη. καὶ Ἀρχεδίκη δ’ ἦν ἐκ τῆς Ναυκράτεως καὶ αὐτὴ\nἑταίρα καλή. φιλεῖ γάρ πως ἡ Ναύκρατις, ὡς ὁ Ἡρόδοτός φησιν\n(l. s), ἐπαφροδίτους ἔχειν τὰς ἑταίρας.\nκαὶ ἡ ἐξ Ἐρέσου δὲ τῆς ἑταίρας .... Σαπφὼ τοῦ καλοῦ Φάωνος\nἐρασθεῖσα περιβόητος ἦν, ὥς φησι Νύμφις ἐν Περίπλῳ Ἀσίας\n(FHG III 16). Νικαρέτη δὲ ἡ Μεγαρὶς οὐκ\nἀγεννὴς ἦν ἑταίρα, ἀλλὰ καὶ γονέων ... καὶ κατὰ παιδείαν\nἐπέραστος ἦν, ἠκροᾶτο δὲ Στίλπωνος τοῦ φιλοσόφου. Βιλιστίχη\nδ’ ἡ Ἀργεία ἑταίρα καὶ αὐτὴ ἔνδοξος, τὸ γένος ἀπὸ τῶν\nἈτρειδῶν σῴζουσα, ὡς οἱ τὰ Ἀργολικὰ γράψαντες ἱστοροῦσιν.\nἔνδοξος δ’ ἐστὶν καὶ Λέαινα ἡ ἑταίρα, Ἁρμοδίου ἐρωμένη τοῦ\nτυραννοκτονήσαντος· ἥτις καὶ αἰκιζομένη ὑπὸ τῶν περὶ Ἱππίαν\nτὸν τύραννον οὐδὲν ἐξειποῦσα ἐναπέθανεν ταῖς βασάνοις.\nΣτρατοκλῆς δ’ ὁ ῥήτωρ ἐρωμένην εἶχε τὴν ἐπικληθεῖσαν Λήμην\nἑταίραν, τὴν καλουμένην Παρόραμα ... διὰ τὸ καὶ δύο δραχμῶν\nφοιτᾶν πρὸς τὸν βουλόμενον, ὥς φησι Γοργίας ἐν τῷ περὶ\nἙταιρῶν.’\nἐπὶ τούτοις ὁ Μυρτίλος μέλλων σιωπᾶν ‘ἀλλὰ μικροῦ, ἔφη,\nἄνδρες φίλοι, ἐξελαθόμην ὑμῖν εἰπεῖν τήν τε Ἀντιμάχου\nΛυδήν, προσέτι δὲ καὶ τὴν ὁμώνυμον\nταύτης ἑταίραν Λυδὴν ἣν ἠγάπα Λαμύνθιος ὁ Μιλήσιος.\nἑκάτερος γὰρ τούτων τῶν ποιητῶν, ὥς φησι Κλέαρχος ἐν τοῖς\nἘρωτικοῖς (FHG II 316), τῆς βαρβάρου Λυδῆς εἰς\nἐπιθυμίαν καταστὰς ἐποίησεν ὃ μὲν ἐν ἐλεγείοις, ὃ δ’ ἐν\nμέλει τὸ καλούμενον ποίημα Λυδήν. παρέλιπον δὲ καὶ τὴν\nΜιμνέρμου αὐλητρίδα Ναννὼ καὶ τὴν Ἑρμησιάνακτος τοῦ\nΚολοφωνίου Λεόντιον· ἀπὸ γὰρ ταύτης ἐρωμένης αὐτῷ γενομένης\nἔγραψεν ἐλεγειακὰ τρία βιβλία, ὧν ἐν τῷ τρίτῳ κατάλογον\nποιεῖται ἐρωτικῶν, οὑτωσί πως λέγων (anth. Bergk p.\n134)·\nοἵην μὲν φίλος υἱὸς ἀνήγαγεν ΟἰάγροιοἈγριόπην Θρῇσσαν στειλάμενος κιθάρηνἉιδόθεν· ἔπλευσεν δὲ κακὸν καὶ ἀπειθέα χῶρον,ἔνθα Χάρων ἀκοὴν ἕλκεται εἰς ἄκατονψυχὰς οἰχομένων, λίμνης δ’ ἐπὶ μακρὸν ἀυτεῖῥεῦμα διὲκ μεγάλων ῥυομένης δονάκων.πόλλ’ ἔτλη παρὰ κῦμα μονόζωστος κιθαρίζωνὈρφεύς, παντοίους δ’ ἐξανέπεισε θεούς·Κωκυτόν τ’ ἀθέμιστον ἐπ’ ὀφρύσι μηνίσανταἠδὲ καὶ αἰνοτάτου βλέμμ’ ὑπέμεινε κυνός,ἐν πυρὶ μὲν φωνὴν τεθοωμένου, ἐν πυρὶ δ’ ὄμμα,σκληρὸν τριστοίχοις δεῖμα φέρων κεφαλαῖς.ἔνθεν ἀοιδιάων μεγάλους ἀνέπεισεν ἄνακταςἈγριόπην μαλακοῦ πνεῦμα λαβεῖν βιότου.\nοὐ μὴν οὐδ’ υἱὸς Μήνης ἀγέραστον ἔθηκεν Μουσαῖος Χαρίτων ἤρανος Ἀντιόπην· ἥ τε πολὺν μύστῃσιν Ἐλευσῖνος παρὰ πέζαν εὐασμὸν κρυφίων ἐξεφόρει λογίων,Ρ̓άριον ὀργειῶνι νόμῳ διαποιπνύουσα Δήμητρα· γνωστὴ δ’ ἐστὶ καὶ εἰν Ἀίδῃ. φημὶ δὲ καὶ Βοιωτὸν ἀποπρολιπόντα μέλαθρον Ἡσίοδον πάσης ἤρανον ἱστορίης Ἀσκραίων ἐσικέσθαι ἐρῶνθ’ Ἑλικωνίδα κώμην· ἔνθεν ὅ γ’ Ἠοίην μνώμενος Ἀσκραικὴν πόλλ’ ἔπαθεν, πάσας δὲ λόγων ἀνεγράψατο βίβλους,\nὑμνῶν ἐκ πρώτης παιδὸς ἀνερχόμενος. αὐτὸς δ’ οὗτος ἀοιδός, ὃν ἐκ Διὸς αἶσα φυλάσσει\nἥδιστον πάντων δαίμονα μουσοπόλον, λεπτὴν δ᾽ ᾗσ’ Ἰθάκην ἐνετείνατο θεῖος\nὍμηρος ᾠδῇσιν πινυτῆς εἵνεκα Πηνελόπης· ἣν διὰ πολλὰ παθὼν ὀλίγην ἐσενάσσατο νῆσον, πολλὸν ἀπ’ εὐρείης λειπόμενος πατρίδος· ἔκλεε δ’ Ἰκαρίου τε γένος καὶ δῆμον Ἀμύκλου καὶ Σπάρτην, ἰδίων ἁπτόμενος παθέων. Μίμνερμος δὲ τὸν ἡδὺν ὃς εὕρετο πολλὸν ἀνατλὰς\nἦχον καὶ μαλακοῦ πνεῦμ’ ἀπὸ πενταμέτρου.\nκαίετο μὲν Ναννοῦς· πολιῷ δ’ ἐπὶ πολλάκι λωτῷ\nκνημωθεὶς κώμους εἶχε σὺν Ἑξαμύῃ. ἣ δ’ ἠχθεεδ’ Ἑρμόβιον τὸν αἰεὶ βαρὺν ἠδὲ Φερεκλῆν\nἐχθρὸν μισήσας οἷ’ ἀνέπεμψεν ἔπη. Λυδῆς δ’ Ἀντίμαχος Λυδηίδος ἐκ μὲν ἔρωτος πληγεὶς Πακτωλοῦ ῥεῦμ’ ἐπέβη ποταμοῦ· δαρδάνη δὲ θανοῦσαν ὑπὸ ξηρὴν θέτο γαῖαν κλαίων, αἰάζων δ’ ἦλθεν ἀποπρολιπὼν ἄκρην ἐς Κολοφῶνα· γόων δ’ ἐνεπλήσατο βίβλους\nἱράς, ἐκ παντὸς παυσάμενος καμάτου. Λέσβιος Ἀλκαῖος δὲ πόσους ἀνεδέξατο κώμους, Σαπφοῦς φορμίζων ἱμερόεντα πόθον, γινώσκεις. ὁ δ’ ἀοιδὸς ἀηδόνος ἠράσαθ’ ὕμνων\nΤήιον ἀλγύνων ἄνδρα πολυφραδίῃ. καὶ γὰρ τὴν ὁ μελιχρὸς ἐφωμίλησεν Ἀνακρέων στελλομένην πολλαῖς ἄμμιγα Λεσβιάσι· φοίτα δ’ ἄλλοτε μὲν λείπων Σάμον, ἄλλοτε δ’ αὐτὴν\nοἰνηρῇ δείρῃ κεκλιμένην πατρίδα, Λέσβον ἐς εὔοινον· τὸ δὲ Μύσιον εἴσιδε Λέκτον\nπολλάκις Αἰολικοῦ κύματος ἀντιπέρας.\nἈτθὶς δ’ οἷα μέλισσα πολυπρήωνα Κολώνην λείπουσ’ ἐν τραγικαῖς ᾖδε χοροστασίαις Βάκχον καὶ τὸν Ἔρωτα Θεωρίδος ...\n....... Ζεὺς ἔπορεν Σοφοκλεῖ. φημὶ δὲ καὶ κεῖνον τὸν αἰεὶ\nπεφυλαγμένον ἄνδρα καὶ πάντων μῖσος κτώμενον ἐκ συνοχῶν πάσας ἀμφὶ γυναῖκας ὑπὸ σκολιοῖο τυπέντα τόξου νυκτερινὰς οὐκ ἀποθέσθ’ ὀδύνας· ἀλλὰ Μακηδονίης πάσας κατενίσατο λαύρας Αἰγείων, μέθεπεν δ’ Ἀρχέλεω ταμίην· εἰσόκε .. δαίμων, Εὐριπίδη, εὕρετ’ ὄλεθρον, Ἀμφιβίου στυγνῶν ἀντιάσαντι κυνῶν. ἄνδρα δὲ τὸν Κυθέρηθεν, ὃν ἐθρέψαντο τιθῆναι\nΒάκχου καὶ λωτοῦ πιστότατον ταμίην Μοῦσαι παίδευσάν τε Φιλόξενον, οἷα τιναχθεὶς\nὠρυγῇ ταύτης ἦλθε διὰ πτόλεως, γινώσκεις, ἀίουσα μέγαν πόθον ὃν Γαλατείης αὐτοῖς μηλείοις θήκαθ’ ὑπὸ προγόνοις. οἶσθα δὲ καὶ τὸν ἀοιδόν, ὃν Εὐρυπύλου πολιῆται\nΚῷοι χάλκειον θῆκαν ὑπὸ πλατάνῳ\nΒιττίδα μολπάζοντα θοήν, περὶ πάντα Φιλητᾶν ῥήματα καὶ πᾶσαν τρυόμενον λαλιήν. οὐδὲ μὲν οὐδ’ ὁπόσοι σκληρὸν βίον ἐστήσαντο ἀνθρώπων, σκολιὴν μαιόμενοι σοφίην, οὓς αὐτὴ περὶ πικρὰ λόγοις ἐσφίγξατο μῆτις καὶ δεινὴ μύθων κῆδος ἔχουσ’ ἀρετή, οὐδ’ οἳ δεινὸν ἔρωτος ἀπεστρέψαντο κυδοιμὸν φαινόμενον, δεινὸν δ’ ἦλθον ὑφ’ ἡνίοχον. οἵη μὲν Σάμιον μανίη κατέδησε Θεανοῦς Πυθαγόρην, ἑλίκων κομψὰ γεωμετρίης εὑρόμενον, καὶ κύκλον ὅσον περιβάλλεται αἰθὴρ\nβαιῇ ἐνὶ σφαίρῃ πάντ’ ἀπομασσόμενον. οἵῳ δ’ ἐχλίηνεν ὃν ἔξοχον ἔχρη Ἀπόλλων ἀνθρώπων εἶναι Σωκράτη ἐν σοφίῃ Κύπρις μηνίουσα πυρὸς μένει. ἐκ δὲ βαθείης ψυχῆς κουφοτέρας ἐξεπόνησ’ ἀνίας, οἰκί’ ἐς Ἀσπασίης πωλεύμενος· οὐδέ τι τέκμαρ\nεὗρε, λόγῳ πολλὰς εὑρόμενος διόδους. ἄνδρα δὲ Κυρηναῖον ἔσω πόθος ἔσπασεν\nἸσθμοῦ, δεινὸν ὅτ’ Ἀπιδανῆς Λαίδος ἠράσατο ὀξὺς Ἀρίστιππος, πάσας δ’ ἠνήνατο λέσχας φεύγων ουδαμενον ἐξεφόρησε βίωι.\nἐν τούτοις ὁ Ἑρμησιάναξ σφάλλεται συγχρονεῖν οἰόμενος Σαπφὼ καὶ Ἀνακρέοντα, τὸν μὲν\nκατὰ Κῦρον καὶ Πολυκράτην γενόμενον, τὴν δὲ κατ’ Ἀλυάττην\nτὸν Κροίσου πατέρα. Χαμαιλέων δ’ ἐν τῷ περὶ Σαπφοῦς\n(fr. 10 Koepke) καὶ λέγειν τινάς φησιν εἰς\nαὐτὴν πεποιῆσθαι ὑπὸ Ἀνακρέοντος τάδε (fr. 14\nB4)· σφαίρῃ δεῦτέ με πορφυρέῃβάλλων χρυσοκόμης Ἔρωςνήνι ποικιλοσαμβάλῳσυμπαίζειν προκαλεῖται.ἣ δ’ (ἐστὶν γὰρ ἀπ’ εὐκτίτουΛέσβου) τὴν μὲν ἐμὴν κόμην(λευκὴ γάρ) καταμέμφεται,πρὸς δ’ ἄλλην τινὰ χάσκει. καὶ τὴν Σαπφὼ δὲ πρὸς αὐτὸν ταῦτά φησιν εἰπεῖν\n(fr. 26 B4)· κεῖνον, ὦ χρυσόθρονε Μοῦσ᾽, ἔνισπεςὕμνον, ἐκ τᾶς καλλιγύναικος ἐσθλᾶςΤήιος χώρας ὃν ἄειδε τερπνῶςπρέσβυς ἀγαυός. ὅτι δὲ οὔκ ἐστι Σαπφοῦς τοῦτο τὸ ᾆσμα παντί που\nδῆλον. ἐγὼ δὲ ἡγοῦμαι παίζειν τὸν Ἑρμησιάνακτα περὶ τούτου\nτοῦ ἔρωτος. καὶ γὰρ Δίφιλος ὁ κωμῳδιοποιὸς πεποίηκεν ἐν\nΣαπφοῖ δράματι (II 564 K) Σαπφοῦς ἐραστὰς\nἈρχίλοχον καὶ Ἱππώνακτα.\nταῦθ’ ὑμῖν, ὦ ἑταῖροι, οὐκ ἀμερίμνως δοκῶ τὸν ἐρωτικὸν\nτοῦτον πεποιῆσθαι κατάλογον, οὐκ ὢν οὕτως ἐρωτομανὴς ὡς διαβάλλων μ’ εἴρηκεν ὁ Κύνουλκος, ἀλλ᾽\nἐρωτικὸς μὲν εἶναι ὁμολογῶ, ἐρωτομανὴς δὲ οὔ. τίς δ’ ἔστ’ ἀνάγκη δυστυχεῖν ἐν πλείοσιν,ἐξὸν σιωπᾶν κἀν σκότῳ κρύπτειν τάδε; Αἰσχύλος ἔφη ὁ Ἀλεξανδρεὺς ἐν Ἀμφιτρύωνι (p.\n824 N). οὗτος δέ ἐστιν Αἰσχύλος ὁ καὶ τὰ\nΜεσσηνιακὰ ἔπη συνθείς, ἀνὴρ εὐπαίδευτος.\nὑπολαμβάνων οὖν μέγαν εἶναι δαίμονα καὶ δυνατώτατον τὸν\nἜρωτα, προσέτι τε καὶ τὴν Ἀφροδίτην τὴν χρυσῆν, τὰ\nΕὐριπίδου ἐπὶ νοῦν λαμβάνων λέγω (fr. 898 N)·\nτὴν Ἀφροδίτην οὐχ ὁρᾷς ὅση θεός;ἣν οὐδ’ ἂν εἴποις οὐδὲ μετρήσειας ἂνὅση πέφυκε κἀφ’ ὅσον διέρχεται.αὕτη τρέφει σὲ κἀμὲ καὶ πάντας βροτούς.τεκμήριον δέ, μὴ λόγῳ μόνον μάθῃς·ἔργῳ δὲ δείξω τὸ σθένος τὸ τῆς θεοῦἐρᾷ μὲν ὄμβρου γαῖ᾽, ὅτε ξηρὸν πέδονἄκαρπον αὐχμῷ νοτίδος ἐνδεῶς ἔχῃ.ἐρᾷ δ’ ὁ σεμνὸς οὐρανὸς πληρούμενοςὄμβρου πεσεῖν εἰς γαῖαν Ἀφροδίτης ὕπο.ὅταν δὲ συμμιχθῆτον ἐς ταὐτὸν δύο,φύουσιν ἡμῖν πάντα καὶ τρέφουσ’ ἅμα,δι’ ὧν βρότειον ζῇ τε καὶ θάλλει γένος. καὶ ὁ σεμνότατος δ’ Αἰσχύλος ἐν ταῖς Δαναίσιν\nαὐτὴν παράγει τὴν Ἀφροδίτην λέγουσαν (fr. 44\nN)· ἐρᾷ μὲν ἁγνὸς οὐρανὸς τρῶσαι χθόνα,ἔρως δὲ γαῖαν λαμβάνει γάμου τυχεῖν·\nὄμβρος δ’ ἀπ’ εὐνάεντος οὐρανοῦ πεσὼνἔκυσε γαῖαν· ἣ δὲ τίκτεται βροτοῖςμήλων τε βοσκὰς καὶ βίον Δημήτριον·δένδρων τις ὥρα δ’ ἐκ νοτίζοντος γάμουτέλειος ἐστί. τῶν δ’ ἐγὼ παραίτιος.\nἐν Ἱππολύτῳ Εὐριπιδείῳ πάλιν ἡ Ἀφροδίτη φησίν\n(3)· ὅσοι τε πόντον τερμόνων τ’ Ἀτλαντικῶνναίουσιν εἴσω φῶς ὁρῶντες ἡλίου,τοὺς μὲν σέβοντας τἀμὰ πρεσβεύω κράτη,σφάλλω δ’ ὅσοι φρονοῦσιν εἰς ἡμᾶς μέγα. νεανίσκῳ γὰρ τὴν πᾶσαν ἀρετὴν ἔχοντι τοῦτο μόνον\nτὸ ἁμάρτημα προσόν, ὅτι οὐκ ἐτίμα τὴν Ἀφροδίτην, αἴτιον\nἐγένετο τοῦ ὀλέθρου· καὶ οὔτε ἡ Ἄρτεμις ἡ περισσῶς\nἀγαπήσασα οὔτε τῶν ἄλλων θεῶν τις ἢ δαιμόνων ἐβοήθησεν\nαὐτῷ. κατὰ τὸν αὐτὸν οὖν ποιητήν (Augae fr. 269\nN)· ὅστις δ᾽ Ἔρωτα μὴ μόνον κρίνει θεόν,ἢ σκαιός ἐστιν ἢ καλῶν ἄπειρος ὢνοὐκ οἶδε τὸν μέγιστον ἀνθρώποις θεόν. ὃν ὁ σοφὸς ὑμνῶν αἰεί ποτε Ἀνακρέων πᾶσίν ἐστιν\nδιὰ στόματος. λέγει οὖν περὶ αὐτοῦ καὶ ὁ κράτιστος Κριτίας\nτάδε (fr. 7 B4)· τὸν δὲ γυναικείων μελέων πλέξαντα πότ’ ᾠδὰςἡδὺν Ἀνακρείοντα Τέως εἰς Ἑλλάδ’ ἀνῆγεν,συμποσίων ἐρέθισμα, γυναικῶν ἠπερόπευμα,\nαὐλῶν ἀντίπαλον, φιλοβάρβιτον, ἡδύν, ἄλυπον.οὔ ποτέ σου φιλότης γηράσεται οὐδὲ θανεῖται,ἔς τ’ ἂν ὕδωρ οἴνῳ συμμιγνύμενον κυλίκεσσιπαῖς διαπομπεύῃ, προπόσεις ἐπιδέξια νωμῶν,παννυχίδας θ’ ἱερὰς θήλεις χοροὶ ἀμφιέπωσιν,πλάστιγξ θ’ ἡ χαλκοῦ θυγάτηρ ἐπ’ ἄκραισι καθίζῃκοττάβου ὑψηλαῖς κορυφαῖς Βρομίου ψακάδεσσιν.\nἈρχύτας δ’ ὁ ἁρμονικός, ὥς φησι Χαμαιλέων (fr. 27\nKoepke), Ἀλκμᾶνα γεγονέναι τῶν ἐρωτικῶν μελῶν\nἡγεμόνα καὶ ἐκδοῦναι πρῶτον μέλος ἀκόλαστον, ὄντα καὶ περὶ\nτὰς γυναῖκας καὶ τὴν τοιαύτην μοῦσαν εἰς τὰς διατριβάς. διὸ\nκαὶ λέγειν ἔν τινι τῶν μελῶν (fr. 36 B4)·\nἜρως με δαὖτε Κύπριδος ἕκατιγλυκὺς κατείβων καρδίαν ἰαίνει. λέγει δὲ καὶ ὡς τῆς Μεγαλοστράτης οὐ μετρίως\nἐρασθείς, ποιητρίας μὲν οὔσης, δυναμένης δὲ καὶ διὰ τὴν\nὁμιλίαν τοὺς ἐραστὰς προσελκύσασθαι. λέγει δ’ οὕτως περὶ\nαὐτῆς (fr. 37)· τοῦθ’ ἁδειᾶν Μουσᾶν ἔδειξεδῶρον μάκαιρα παρθένωνἁ ξανθὰ Μεγαλοστράτα. καὶ Στησίχορος δ’ οὐ μετρίως ἐρωτικὸς γενόμενος\nσυνέστησε καὶ τοῦτον τὸν τρόπον τῶν ᾀσμάτων· ἃ δὴ καὶ τὸ παλαιὸν ἐκαλεῖτο παίδεια καὶ\nπαιδικά. οὕτω δ’ ἐναγώνιος ἦν ἡ περὶ τὰ ἐρωτικὰ πραγματεία,\nκαὶ οὐδεὶς ἡγεῖτο φορτικοὺς τοὺς ἐρωτικούς, ὥστε καὶ\nΑἰσχύλος μέγας ὢν ποιητὴς καὶ Σοφοκλῆς ἦγον εἰς τὰ θέατρα\nδιὰ τῶν τραγῳδιῶν τοὺς ἔρωτας, ὃ μὲν τὸν Ἀχιλλέως πρὸς\nΠάτροκλον (fr. 135 N), ὃ δ’ ἐν τῇ Νιόβῃ\n(fr. 410 N) τὸν τῶν παίδων· διὸ καὶ\nπαιδεράστριάν τινες καλοῦσι τὴν τραγῳδίαν· καὶ ἐδέχοντο τὰ\nτοιαῦτα ᾄσματα οἱ θεαταί.\nκαὶ ὁ Ῥηγῖνος δὲ Ἴβυκος βοᾷ καὶ κέκραγεν (fr. 1\nB4)· ἦρι μὲν αἵ τε Κυδώνιαιμηλίδες ἀρδόμεναι ῥοὰνἐκ ποταμῶν, ἵνα παρθένωνκῆπος ἀκήρατος, αἵ τ’ οἰνανθίδεςαὐξόμεναι σκιεροῖσιν ὑφ’ ἕρνεσινοἰναρέοις θαλέθοισιν· ἐμοὶ δ’ ἔροςοὐδεμίαν κατακητος ὥραν, ἅθ’ ὑπὸ στεροπᾶς φλέγωνΘρηίκιος βορέας, ἀίσσων παρὰ Κύπριδος ἀζαλέαιςμανίαισιν ἐρεμνὸςἀθαμβὴς ἐγκρατέωςπαιδόθεν φυλάσσειἡμετέρας φρένας. καὶ Πίνδαρος δ’ οὐ μετρίως ὢν ἐρωτικός φησιν\n(fr. 127 B)·\nεἴη καὶ ἐρᾶν καὶ ἔρωτι χαρίζεσθαι κατὰ καιρόν·μὴ πρεσβυτέραν ἀριθμοῦ δίωκε, θυμέ, πρᾶξιν. διόπερ καὶ ὁ Τίμων ἐν τοῖς Σίλλοις ἔφη (fr.\n59 W)· ὥρη ἐρᾶν, ὥρη δὲ γαμεῖν, ὥρη δὲ πεπαῦσθαι, καὶ μὴ ἀναμένειν ἔστ’ ἂν ἐκεῖνό τις φθέγξηται κατὰ\nτὸν αὐτὸν τοῦτον φιλόσοφον (ibid)ἡνίκ’ ἐχρῆν δύνειν, νῦν ἄρχεται ἡδύνεσθαι. μνησθεὶς δὲ καὶ τοῦ Τενεδίου Θεοξένου ὁ Πίνδαρος,\nὃς ἦν αὐτοῦ ἐρώμενος, τί φησιν (fr. 123 B) ;ʼ\nχρῆν μὲν κατὰ καιρὸν ἐρώτων δρέπεσθαι, θυμέ,σὺν ἡλικίᾳ·τὰς δὲ Θεοξένου ἀκτῖνας προσώπου μαρμαριζοίσαςδρακεὶςὃς μὴ πόθῳ κυμαίνεται, ἐξ ἀδάμαντοςἢ σιδάρου κεχάλκευται μέλαιναν καρδίαν —ψυχρᾷ φλογί, πρὸς δ’ Ἀφροδίτας ἀτιμασθεὶς\nἑλικοβλεφάρουἢ περὶ χρήμασι μοχθίζει βιαίως ἢ γυναικείῳ θράσειψυχρὰν φορεῖται πᾶσαν ὁδὸν θεραπεύων.ἀλλ’ ἐγὼ τᾶσδ’ ἕκατι κηρὸς ὣς δαχθεὶς ἕλᾳ —ἱρᾶν μελισσᾶν τήκομαι, εὖτ’ ἂν ἴδω παίδων νεόγυιον ἐς\nἥβαν.ἐν δ’ ἄρα καὶ Τενέδῳ Πειθώ τ’ ἔναιενκαὶ Χάρις υἱὸν Ἀγησιλάου.\nὅλως δὲ τοὺς παιδικοὺς ἔρωτας τῶν ἐπὶ ταῖς θηλείαις\nπροκρίνουσι πολλοί. παρὰ γὰρ τὰς ἄλλας ταῖς εὐνομουμέναις\nπόλεσιν ἐπὶ τῆς Ἑλλάδος σπουδασθῆναι τόδε τὸ ἔθος. Κρῆτες\nγοῦν, ὡς ἔφην (p. 561 f?), καὶ οἱ ἐν Εὐβοίᾳ\nΧαλκιδεῖς περὶ τὰ παιδικὰ δαιμονίως ἐπτόηνται. Ἐχεμένης\nγοῦν ἐν τοῖς Κρητικοῖς (FHG IV 403) οὐ τὸν Δία\nφησὶν ἁρπάσαι τὸν Γανυμήδην ἀλλὰ Μίνωα. οἱ δὲ προειρημένοι\nΧαλκιδεῖς παρ’ αὑτοῖς φασιν ἁρπασθῆναι τὸν Γανυμήδην ὑπὸ\nτοῦ Διὸς καὶ τὸν τόπον δεικνύντες Ἁρπάγιον καλοῦσιν, ἐν ᾧ\nκαὶ μυρρίναι διάφοροι πεφύκασιν. καὶ τὴν πρὸς Ἀθηναίους δ᾽\nἔχθραν διελύσατο Μίνως, καίπερ ἐπὶ θανάτῳ παιδὸς συστᾶσαν,\nΘησέως ἐρασθεὶς καὶ τὴν θυγατέρα τούτῳ γυναῖκα ἔδωκε\nΦαίδραν, ὡς Ζῆνις ἢ Ζηνεύς φησιν ὁ Χῖος ἐν τῷ περὶ τῆς\nπατρίδος συγγράμματι (FHG IV 530).\nἹερώνυμος δ’ ὁ περιπατητικὸς περισπουδάστους φησὶν\n(fr. 17 Hi) γενέσθαι τοὺς τῶν παίδων\nἔρωτας, ὅτι πολλάκις ἡ τῶν νέων ἀκμὴ καὶ τὸ πρὸς ἀλλήλους\nἑταιρικὸν συμφρονῆσαν πολλὰς τυραννίδας καθεῖλεν. παιδικῶν\nγὰρ παρόντων ἐραστὴς πᾶν ὁτιοῦν ἕλοιτ’ ἂν παθεῖν ἢ δειλοῦ\nδόξαν ἀπενέγκασθαι παρὰ τοῖς παιδικοῖς. ἔργῳ γοῦν τοῦτο\nἔδειξεν ὁ συνταχθεὶς Θήβησιν ὑπὸ Ἐπαμινώνδου ἱερὸς λόχος\nκαὶ ὁ κατὰ τῶν Πεισιστρατιδῶν θάνατος ὑπὸ Ἁρμοδίου καὶ\nἈριστογείτονος γενόμενος, περὶ Σικελίαν δ’ ἐν Ἀκράγαντι ὁ\nΧαρίτωνος καὶ Μελανίππου\nἔρως. Μελάνιππος δ’ ἦν τὰ παιδικά, ὥς φησιν\nἩρακλείδης ὁ Ποντικὸς ἐν τῷ περὶ Ἐρωτικῶν. οὗτοι φανέντες\nἐπιβουλεύοντες Φαλάριδι καὶ βασανιζόμενοι ἀναγκαζόμενοί τε\nλέγειν τοὺς συνειδότας οὐ μόνον οὐ κατεῖπον, ἀλλὰ καὶ τὸν\nΦάλαριν αὐτὸν εἰς ἔλεον τῶν βασάνων ἤγαγον, ὡς ἀπολῦσαι\nαὐτοὺς πολλὰ ἐπαινέσαντα. διὸ καὶ ὁ Ἀπόλλων ἡσθεὶς ἐπὶ\nτούτοις ἀναβολὴν τοῦ θανάτου τῷ Φαλάριδι ἐχαρίσατο, τοῦτο\nἐμφήνας τοῖς πυνθανομένοις τῆς Πυθίας ὅπως αὐτῷ ἐπιθῶνται·\nἔχρησεν δὲ καὶ περὶ τῶν ἀμφὶ τὸν Χαρίτωνα, προτάξας τοῦ\nἑξαμέτρου τὸ πεντάμετρον, καθάπερ ὕστερον καὶ Διονύσιος ὁ\nἈθηναῖος ἐποίησε ὁ ἐπικληθεὶς Χαλκοῦς ἐν τοῖς Ἐλεγείοις.\nἐστὶν δὲ ὁ χρησμὸς ὅδε· εὐδαίμων Χαρίτων καὶ Μελάνιππος ἔφυ,θείας ἁγητῆρες ἐφαμερίοις φιλότατος. διαβόητα δ’ ἐστὶν καὶ τὰ ἐπὶ Κρατίνῳ τῷ Ἀθηναίῳ\nγενόμενα· ὃς μειράκιον ὢν εὔμορφον, Ἐπιμενίδου\nκαθαίροντος τὴν Ἀττικὴν ἀνθρωπείῳ αἵματι διά τινα μύση\nπαλαιά, ὡς ἱστορεῖ Νεάνθης ὁ Κυζικηνὸς ἐν βʹ\nπερὶ Τελετῶν (FHG III 8), ἑκὼν αὑτὸν ἐπέδωκεν\nὁ Κρατῖνος ὑπὲρ τῆς θρεψαμένης· ᾧ καὶ\nἐπαπέθανεν ὁ ἐραστὴς Ἀριστόδημος, λύσιν τ’ ἔλαβε τὸ δεινόν.\nδιὰ τοὺς τοιούτους οὖν ἔρωτας οἱ τύραννοι (πολέμιοι γὰρ\nαὐτοῖς αὗται αἱ φιλίαι) τὸ παράπαν ἐκώλυον τοὺς παιδικοὺς\nἔρωτας, πανταχόθεν αὐτοὺς ἐκκόπτοντες. εἰσὶ δὲ οἳ καὶ τὰς\nπαλαίστρας ὥσπερ ἀντιτειχίσματα ταῖς ἰδίαις ἀκροπόλεσιν ἐνεπίμπρασάν τε καὶ\nκατέσκαψαν· ὡς ἐποίησε Πολυκράτης ὁ Σαμίων τύραννος.\nπαρὰ δὲ Σπαρτιάταις, ὡς Ἅγνων φησὶν ὁ Ἀκαδημαικός, πρὸ τῶν\nγάμων ταῖς παρθένοις ὡς παιδικοῖς νόμος ἐστὶν ὁμιλεῖν. καὶ\nγὰρ ὁ νομοθέτης Σόλων ἔφη (fr. 25)· μηρῶν ἱμείρων καὶ γλυκεροῦ στόματος. Αἰσχύλος τε καὶ Σοφοκλῆς ἀναφανδὸν ἔφασαν, ὃ μὲν\nΜυρμιδόσιν (fr. 135 N)· σέβας δὲ μηρῶν ἁγνὸν οὐκ ἐπῃδέσω,ὦ δυσχάριστε τῶν πυκνῶν φιλημάτων, ὃ δ’ ἐν Κολχίσιν περὶ Γανυμήδους τὸν λόγον\nποιούμενος (fr. 320)· μηροῖς ὑπαίθων τὴν Διὸς τυραννίδα. οὐκ ἀγνοῶ δὲ ὅτι τὰ περὶ Κρατῖνον καὶ Ἀριστόδημον\nπεπλάσθαι φησὶν Πολέμων ὁ περιηγητὴς ἐν ταῖς πρὸς τὸν\nΝεάνθην Ἀντιγραφαῖς (fr. 53 Pr). ὑμεῖς δέ, ὦ\nΚύνουλκε, τὰς διηγήσεις ταύτας, κἂν ψευδεῖς ὦσιν, ἀληθεῖς\nεἶναι πιστεύετε, καὶ τὰ τοιαῦτα τῶν ποιημάτων ἃ περὶ τοὺς\nπαιδικούς ἐστιν ἔρωτας ἡδέως μελετᾶτε .... τοῦ παιδεραστεῖν\nπαρὰ πρώτων Κρητῶν εἰς τοὺς Ἕλληνας παρελθόντος, ὡς ἱστορεῖ\nΤίμαιος (FHG I 201). ἄλλοι δέ φασι τῶν\nτοιούτων ἐρώτων κατάρξασθαι Λάιον ξενωθέντα παρὰ Πέλοπι καὶ\nἐρασθέντα τοῦ υἱοῦ αὐτοῦ Χρυσίππου, ὃν καὶ ἁρπάσαντα καὶ\nἀναθέμενον εἰς ἅρμα εἰς Θήβας φυγεῖν. Πράξιλλα δ’ ἡ\nΣικυωνία ὑπὸ Διός φησιν (fr. 6 B4) ἁρπασθῆναι\nτὸν Χρύσιππον. καὶ Κελτοὶ δὲ τῶν βαρβάρων καίτοι καλλίστας\nἔχοντες γυναῖκας παιδικοῖς μᾶλλον\nχαίρουσιν· ὡς πολλάκις ἐνίους ἐπὶ ταῖς δοραῖς μετὰ δύο\nἐρωμένων ἀναπαύεσθαι. Πέρσας δὲ παρ’ Ἑλλήνων φησὶν Ἡρόδοτος\n(I 135) μαθεῖν τὸ παισὶν χρῆσθαι.\nφιλόπαις δ’ ἦν ἐκμανῶς καὶ Ἀλέξανδρος ὁ βασιλεύς.\nΔικαίαρχος γοῦν ἐν τῷ περὶ τῆς ἐν Ἰλίῳ Θυσίας (FHG II\n241) Βαγώου τοῦ εὐνούχου οὕτως αὐτόν φησιν\nἡττᾶσθαι ὡς ἐν ὄψει θεάτρου ὅλου καταφιλεῖν αὐτὸν\nἀνακλάσαντα, καὶ τῶν θεατῶν ἐπιφωνησάντων μετὰ κρότου οὐκ\nἀπειθήσας πάλιν ἀνακλάσας ἐφίλησεν. Καρύστιος δ’ ἐν\nἹστορικοῖς Ὑπομνήμασι (FHG IV 357) ‘Χάρωνι,\nφησί, τῷ Χαλκιδεῖ παῖς καλὸς ἦν καὶ εἶχεν εὖ πρὸς αὐτόν. ὡς\nδ’ Ἀλέξανδρος παρὰ Κρατερῷ αὐτὸν ἐπῄνεσεν γενομένου πότου,\nὁ Χάρων ἐκέλευσε τὸν παῖδα καταφιλῆσαι τὸν Ἀλέξανδρον· καὶ\nὃς ‘μηδαμῶς, εἶπεν, οὐ γὰρ οὕτως ἐμὲ εὐφρανεῖ ὡς σὲ\nλυπήσει.’ ὥσπερ γὰρ ἦν ἐρωτικὸς ὁ βασιλεὺς οὗτος, οὕτως καὶ\nπρὸς τὸ καθῆκον ἐγκρατὴς καὶ πρὸς τὸ πρεπωδέστατον.\nαἰχμαλώτους γοῦν λαβὼν τὰς Δαρείου θυγατέρας καὶ τὴν\nγυναῖκα κάλλει διαπρεπεστάτην οὖσαν οὐ μόνον ἀπέσχετο, ἀλλ᾽\nοὐδὲ ἐκείνας μαθεῖν ἐποίησεν ὅτι εἰσὶν αἰχμάλωτοι, ἀλλ’ ὡς\nἔτι Δαρείου ἐν τῇ βασιλείᾳ ὄντος πάντα αὐταῖς χορηγεῖσθαι\nἐκέλευσεν. διόπερ καὶ Δαρεῖος τοῦτο μαθὼν ηὔξατο τῷ Ἡλίῳ\nτὰς χεῖρας ἀνατείνας ἢ αὐτὸν βασιλεύειν ἢ Ἀλέξανδρον.’\nῬαδαμάνθυος δὲ τοῦ δικαίου Ἴβυκος ἐραστήν φησι (fr.\n32 B) γενέσθαι Τάλων. Διότιμος δ’ ἐν τῇ Ἡρακλείᾳ\n(p. 213 Ki) Εὐρυσθέα\nφησὶν Ἡρακλέους γενέσθαι παιδικά, διόπερ καὶ τοὺς ἄθλους\nὑπομεῖναι. Ἀγαμέμνονά τε Ἀργύννου ἐρασθῆναι λόγος, ἰδόντα\nἐπὶ τῷ Κηφισῷ νηχόμενον· ἐν ᾧ καὶ τελευτήσαντα αὐτὸν\n(συνεχῶς γὰρ ἐν τῷ ποταμῷ τούτῳ ἀπελούετο) θάψας εἵσατο καὶ\nἱερὸν αὐτόθι Ἀφροδίτης Ἀργυννίδος. Λικύμνιος δ’ ὁ Χῖος ἐν\nΔιθυράμβοις (fr. 5 B) Ἀργύννου φησὶν ἐρώμενον\nὙμέναιον γενέσθαι. Ἀντιγόνου δὲ τοῦ βασιλέως ἐρώμενος ἦν\nἈριστοκλῆς ὁ κιθαρῳδός, περὶ οὗ Ἀντίγονος ὁ Καρύστιος ἐν τῷ\nΖήνωνος Βίῳ γράφει οὕτως (p. 117 Wil)·\n‘Ἀντίγονος ὁ βασιλεὺς ἐπεκώμαζε τῷ Ζήνωνι. καί ποτε καὶ\nμεθ’ ἡμέραν ἐλθὼν ἔκ τινος πότου καὶ ἀναπηδήσας πρὸς τὸν\nΖήνωνα ἔπεισεν αὐτὸν συγκωμάσαι αὑτῷ πρὸς Ἀριστοκλέα τὸν\nκιθαρῳδόν, οὗ σφόδρα ἤρα ὁ βασιλεύς.’\nφιλομεῖραξ δὲ ἦν ὁ Σοφοκλῆς, ὡς Εὐριπίδης φιλογύνης. Ἴων\nγοῦν ὁ ποιητὴς ἐν ταῖς ἐπιγραφομέναις Ἐπιδημίαις γράφει\nοὕτως (FHG II 46)· ‘Σοφοκλεῖ τῷ ποιητῇ ἐν Χίῳ\nσυνήντησα, ὅτε ἔπλει εἰς Λέσβον στρατηγός, ἀνδρὶ παιδιώδει\nπαρ’ οἶνον καὶ δεξιῷ. Ἑρμησίλεω δὲ ξένου οἱ ἐόντος καὶ\nπροξένου Ἀθηναίων ἑστιῶντος αὐτόν, ἐπεὶ παρὰ τὸ πῦρ ἑστεὼς\nὁ τὸν οἶνον ἐγχέων παῖς .... ἐὼν δῆλος ἦν εἶπέ τε· ‘βούλει\nμε ἡδέως πίνειν;’ φάντος δ’ αὐτοῦ ‘βραδέως τοίνυν καὶ\nπρόσφερέ μοι καὶ ἀπόφερε τὴν κύλικα.’ ἔτι πολὺ μᾶλλον\nἐρυθριάσαντος τοῦ παιδὸς εἶπε πρὸς τὸν συγκατακείμενον· ‘ὡς\nκαλῶς Φρύνιχος ἐποίησεν εἴπας (fr. 2 B4)·\nλάμπει δ’ ἐπὶ πορφυρέαις παρῇσι φῶς ἔρωτος.’ καὶ πρὸς τόδε ἠμείφθη ὁ Ἐρετριεὺς ἢ Ἐρυθραῖος\nγραμμάτων ἐὼν διδάσκαλος· ‘σοφὸς μὲν δὴ σύ γε εἶ, ὦ\nΣοφόκλεις, ἐν ποιήσει· ὅμως μέντοι γε οὐκ εὖ εἴρηκε\nΦρύνιχος πορφυρέας εἰπὼν τὰς γνάθους τοῦ καλοῦ. εἰ γὰρ ὁ\nζωγράφος χρώματι πορφυρέῳ ἐναλείψειε τουδὶ τοῦ παιδὸς τὰς\nγνάθους, οὐκ ἂν ἔτι καλὸς φαίνοιτο. οὐ κάρτα δεῖ τὸ καλὸν\nτῷ μὴ καλῷ φαινομένῳ εἰκάζειν ἄν.’ γελάσας ἐπὶ τῷ Ἐρετριεῖ\nΣοφοκλῆς· ‘οὐδὲ τόδε σοι ἀρέσκει ἄρα, ὦ ξένε, τὸ\nΣιμωνίδειον, κάρτα δοκέον τοῖς Ἕλλησιν εὖ εἰρῆσθαι\n(fr. 72 B4)· πορφυρέου ἀπὸ στόματος ἱεῖσα φωνὰν παρθένος, οὐδ’ ὁ ποιητής, ἔφη, ὁ λέγων χρυσοκόμαν\nἈπόλλωνα (Pind. ol. 6, 41)· χρυσέας γὰρ εἰ\nἐποίησεν ὁ ζωγράφος τὰς τοῦ θεοῦ κόμας καὶ μὴ μελαίνας,\nχεῖρον ἂν ἦν τὸ ζωγράφημα. οὐδὲ ὁ φὰς ῥοδοδάκτυλον· εἰ γάρ\nτις εἰς ῥόδεον χρῶμα βάψειε τοὺς δακτύλους, πορφυροβάφου\nχεῖρας καὶ οὐ γυναικὸς καλῆς ποιήσειεν ἄν.’\nγελασάντων δὲ ὁ μὲν Ἐρετριεὺς ἐνωπήθη τῇ ἐπιραπίξει, ὃ δὲ\nπάλιν τοῦ παιδὸς τῷ λόγῳ εἴχετο. εἴρετο γάρ μιν ἀπὸ τῆς\nκύλικος κάρφος τῷ μικρῷ δακτύλῳ ἀφαιρετέοντα, εἰ καθορᾷ τὸ\nκάρφος. φάντος δὲ καθορᾶν ‘ἄπο τοίνυν φύσησον αὐτό, ἵνα μὴ\nπλύνοιτο ὁ δάκτυλός σευ.’ προσαγαγόντος δ’ αὐτοῦ τὸ\nπρόσωπον πρὸς τὴν κύλικα ἐγγυτέρω τὴν κύλικα τοῦ ἑαυτοῦ\nστόματος ἦγεν, ἵνα δὴ ἡ κεφαλὴ τῇ κεφαλῇ ἀσσοτέρα γένηται.\nὡς δ’ ἦν οἱ κάρτα πλησίον, περιλαβὼν\nτῇ χειρὶ ἐφίλησεν. ἐπικροτησάντων δὲ πάντων σὺν γέλωτι καὶ\nβοῇ ὡς εὖ ὑπηγάγετο τὸν παῖδα, ‘μελετῶ, εἶπεν, στρατηγεῖν,\nὦ ἄνδρες· ἐπειδήπερ Περικλῆς ποιεῖν μέν με ἔφη,\nστρατηγεῖν δ’ οὐκ ἐπίστασθαι. ἆρ’ οὖν οὐ κατ’ ὀρθόν μοι\nπέπτωκεν τὸ στρατήγημα;’ τοιαῦτα πολλὰ δεξιῶς ἔλεγέν τε καὶ\nἔπρησσεν ὅτε πίνοι ἢ πράσσοι. τὰ μέντοι πολιτικὰ\nοὔτε σοφὸς οὔτε ῥεκτήριος ἦν, ἀλλ’ ὡς ἄν τις εἷς τῶν\nχρηστῶν Ἀθηναίων.’\nκαὶ Ἱερώνυμος δ’ ὁ Ῥόδιος ἐν τοῖς Ἱστορικοῖς Ὑπομνήμασίν\nφησιν (fr. 7 Hi) ὅτι Σοφοκλῆς εὐπρεπῆ παῖδα\nἔξω τείχους ἀπήγαγε χρησόμενος αὐτῷ. ὁ μὲν οὖν παῖς τὸ\nἴδιον ἱμάτιον ἐπὶ τῇ πόᾳ ὑπέστρωσεν, τὴν δὲ τοῦ Σοφοκλέους\nχλανίδα περιεβάλοντο. μετ’ οὖν τὴν ὁμιλίαν ὁ παῖς ἁρπάσας\nτὸ τοῦ Σοφοκλέους χλανίδιον ᾤχετο, καταλιπὼν τῷ Σοφοκλεῖ τὸ\nπαιδικὸν ἱμάτιον. οἷα δὲ εἰκὸς διαλαληθέντος τοῦ\nσυμβεβηκότος Εὐριπίδης πυθόμενος καὶ ἐπιτωθάζων τὸ γεγονὸς\nκαὶ αὐτός ποτε ἔφη τούτῳ κεχρῆσθαι τῷ παιδί, ἀλλὰ μηδὲν\nπροσθεῖναι, τὸν δὲ Σοφοκλέα διὰ τὴν ἀκολασίαν\nκαταφρονηθῆναι. καὶ ὁ Σοφοκλῆς ἀκούσας ἐποίησεν εἰς αὐτὸν\nτὸ τοιοῦτον ἐπίγραμμα, χρησάμενος τῷ περὶ τοῦ Ἡλίου καὶ\nΒορέου λόγῳ, καί τι πρὸς μοιχείαν αὐτοῦ παραινιττόμενος·\nἭλιος ἦν, οὐ παῖς, Εὐριπίδη, ὅς με χλιαίνωνγυμνὸν ἐποίησεν· σοὶ δὲ φιλοῦντι ἑταίραν\nΒορρᾶς ὡμίλησε. σὺ δ’ οὐ σοφός, ὃς τὸν Ἔρωταἀλλοτρίαν σπείρων λωποδύτην ἀπάγεις.\nΘεόπομπος δὲ ἐν τῷ περὶ τῶν συληθέντων ἐκ Δελφῶν Χρημάτων\n(FHG I 308) Ἀσώπιχόν φησι τὸν Ἐπαμινώνδου\nἐρώμενον τὸ Λευκτρικὸν τρόπαιον ἐντετυπωμένον ἔχειν ἐπὶ τῆς\nἀσπίδος καὶ θαυμαστῶς αὐτὸν κινδυνεύειν, ἀνακεῖσθαί τε τὴν\nἀσπίδα ταύτην ἐν Δελφοῖς ἐν τῇ στοᾷ. ἐν δὲ τῷ αὐτῷ\nσυγγράμματι Θεόπομπος φιλογύναιον μέν φησι γεγονέναι\nΦάυλλον τὸν Φωκέων τύραννον, φιλόπαιδα δὲ Ὀνόμαρχον· καὶ ἐκ\nτῶν τοῦ θεοῦ χαρίσασθαι τοῦτον εἰς Δελφοὺς παραγενομένῳ ...\nτῷ Πυθοδώρου τοῦ Σικυωνίου υἱῷ ἀποκερουμένῳ τὴν κόμην, ὄντι\nκαλῷ συγγενόμενον τὰ Συβαριτῶν ἀναθήματα, στλεγγίδια χρυσᾶ\nτέσσαρα. τῇ Δεινιάδου δὲ αὐλητρίδι Βρομιάδι Φάυλλος\nκαρχήσιον ἀργυροῦν Φωκαέων καὶ στέφανον χρυσοῦν κιττοῦ\nΠεπαρηθίων. ‘αὕτη δέ, φησί, καὶ ἔμελλε τὰ Πύθια αὐλεῖν, εἰ\nμὴ ὑπὸ τοῦ πλήθους ἐκωλύθη. τῷ δὲ Λυκόλα τῷ τοῦ\nΤριχονείου υἱῷ Φυσκίδᾳ ὄντι καλῷ Ὀνόμαρχος ἔδωκεν, φησί,\nστέφανον χρυσοῦν δάφνης, Ἐφεσίων ἀνάθημα. οὗτος\nὁ παῖς πρὸς Φίλιππον ἀχθεὶς ὑπὸ τοῦ πατρὸς κἀκεῖ\nπροαγωγευόμενος οὐδὲν λαβὼν ἀπεστάλη. τῷ Ἐπιλύκου τοῦ\nἈμφιπολίτου υἱῷ ὄντι καλῷ Δαμίππῳ .... Πλεισθένους ἀνάθημα\nὈνόμαρχος ἔδωκε. Φαρσαλίᾳ τῇ Θεσσαλίδι ὀρχηστρίδι δάφνης\nστέφανον χρυσοῦν Φιλόμηλος ἔδωκε,\nΛαμψακηνῶν ἀνάθημα. αὕτη ἡ Φαρσαλία ἐν Μεταποντίῳ ὑπὸ τῶν\nἐν τῇ ἀγορᾷ μάντεων, γενομένης φωνῆς ἐκ τῆς δάφνης τῆς\nχαλκῆς, ἣν ἔστησαν Μεταποντῖνοι κατὰ τὴν Ἀριστέα τοῦ\nΠροκονησίου ἐπιδημίαν, ὅτ’ ἔφησεν ἐξ Ὑπερβορέων\nπαραγεγονέναι, ὡς τάχιστα ὤφθη εἰς τὴν ἀγορὰν ἐμβαλοῦσα,\nἐμμανῶν γενομένων τῶν μάντεων διεσπάσθη ὑπ᾽\nαὐτῶν. καὶ τῶν ἀνθρώπων ὕστερον ἀναζητούντων τὴν\nαἰτίαν εὑρέθη διὰ τὸν τοῦ θεοῦ στέφανον ἀνῃρημένη.’\nὁρᾶτε οὖν καὶ ὑμεῖς, ὦ φιλόσοφοι, οἱ παρὰ φύσιν τῇ Ἀφροδίτῃ\nχρώμενοι καὶ ἀσεβοῦντες εἰς τὴν θεόν, μὴ τὸν αὐτὸν\nδιαφθαρῆτε τρόπον. τότε γὰρ καὶ οἱ παῖδές εἰσιν καλοί, ὡς\nΓλυκέρα ἔφασκεν ἡ ἑταίρα, ὅσον ἐοίκασι γυναιξὶ χρόνον,\nκαθάπερ ἱστορεῖ Κλέαρχος (FHG II 314). ἐμοὶ\nμὲν γὰρ καὶ κατὰ φύσιν δοκεῖ πεποιηκέναι Κλεώνυμος ὁ\nΣπαρτιάτης, πρῶτος ἀνθρώπων εἰς ὁμηρείαν λαβὼν παρὰ\nΜεταποντίνων γυναῖκας καὶ παρθένους τὰς ἐνδοξοτάτας καὶ\nκαλλίστας διακοσίας, ὡς ἱστορεῖ Δοῦρις ὁ Σάμιος ἐν τῇ τρίτῃ\nτῶν περὶ Ἀγαθοκλέα Ἱστοριῶν (FHG II 478)· κἀγὼ\nδὲ κατὰ τὴν Ἐπικράτους Ἀντιλαίδα (II 284 K)\nτἀρωτίκ’ ἐκμεμάθηκα ταῦτα παντελῶςΣαπφοῦς, Μελήτου, Κλεομένους, Λαμυνθίου. ὑμεῖς δέ, ὦ φιλόσοφοι, κἂν ἐρασθέντες ποτὲ\nγυναικῶν ἐν ἐννοίᾳ λάβητε ὡς ἀδύνατόν ἐστι τὸ τυχεῖν,\nμάθετε ..... παύονται οἱ ἔρωτες, ὥς φησι Κλέαρχος (l.\ns). τῇ τε γὰρ περὶ τὴν\nΠειρήνην χαλκῇ βοὶ βοῦς ἐπανέβη· καὶ γεγραμμένῃ κυνὶ καὶ\nπεριστερᾷ καὶ χηνὶ τῇ μὲν κύων, τῇ δὲ περιστερά, τῇ δὲ χὴν\nπροσῆλθον καὶ ἐπεπήδησαν· φανέντων δὲ πᾶσι τούτοις ἀδυνάτων\nἀπέστησαν, καθάπερ Κλείσοφος ὁ Σηλυμβριανός. οὗτος γὰρ τοῦ\nἐν Σάμῳ Παρίου ἀγάλματος ἐρασθεὶς κατέκλεισεν αὑτὸν ἐν τῷ\nναῷ, ὡς πλησιάσαι δυνησόμενος· καὶ ὡς ἠδυνάτει διά τε τὴν\nψυχρότητα καὶ τὸ ἀντίτυπον τοῦ λίθου, τηνικαῦτα τῆς\nἐπιθυμίας ἀπέστη καὶ προβαλλόμενος τὸ σαρκίον ἐπλησίασεν.\nτῆς πράξεως ταύτης μνημονεύει καὶ Ἄλεξις ὁ ποιητὴς ἐν τῷ\nἐπιγραφομένῳ δράματι Γραφῇ λέγων ὧδε (II 312\nK)· γεγένηται δ᾽, ὡς λέγουσιν, κἀν Σάμῳτοιοῦθ’ ἕτερον. λιθίνης ἐπεθύμησεν κόρηςἄνθρωπος ἐγκατέκλεισέ θ’ αὑτὸν τῷ νεῷ. καὶ Φιλήμων τοῦ αὐτοῦ μνημονεύων φησίν (ib.\n521)· ἀλλ’ ἐν Σάμῳ μὲν τοῦ λιθίνου ζῴου ποτὲἄνθρωπος ἠράσθη τις· εἶτ’ εἰς τὸν νεὼνκατέκλεισεν αὑτόν. Κτησικλέους δ’ ἐστὶν ἔργον τὸ ἄγαλμα, ὥς φησιν\nἈδαῖος ὁ Μιτυληναῖος ἐν τῷ περὶ Ἀγαλματοποιῶν. Πολέμων δὲ ἢ\nὁ ποιήσας τὸν ἐπιγραφόμενον Ἑλλαδικὸν (fr. 28\nPr) ‘ἐν Δελφοῖς, φησίν, ἐν τῷ Σπινατῶν θησαυρῷ\nπαῖδές εἰσιν λίθινοι δύο, ὧν τοῦ ἑτέρου Δελφοί φασι τῶν\nθεωρῶν ἐπιθυμήσαντά τινα συγκατακλεισθῆναι καὶ τῆς ὁμιλίας\n... καταλιπεῖν στέφανον. φωραθέντος δ᾽\nαὐτοῦ τὸν θεὸν χρωμένοις τοῖς Δελφοῖς συντάξαι ἀφεῖναι τὸν\nἄνθρωπον· δεδωκέναι γὰρ αὐτὸν μισθόν.’\nκαὶ ἄλογα δὲ ζῷα ἀνθρώπων ἠράσθη· Σεκούνδου μέν τινος\nβασιλικοῦ οἰνοχόου ἀλεκτρυών· ἐκαλεῖτο δὲ ὁ μὲν ἀλεκτρυὼν\nΚένταυρος, ὁ δὲ Σεκοῦνδος ἦν οἰκέτης Νικομήδους τοῦ Βιθυνῶν\nβασιλέως, ὡς ἱστορεῖ Νίκανδρος ἐν ἕκτῳ Περιπετειῶν. ἐν\nΑἰγίῳ δὲ παιδὸς ἠράσθη χήν, ὡς Κλέαρχος ἱστορεῖ ἐν πρώτῳ\nἘρωτικῶν (FHG II 314). τὸν δὲ παῖδα τοῦτον\nΘεόφραστος ἐν τῷ Ἐρωτικῷ (fr. 109 W) Ἀμφίλοχον\nκαλεῖσθαί φησι καὶ τὸ γένος Ὠλένιον εἶναι, Ἑρμείας δ’ ὁ τοῦ\nἙρμοδώρου, Σάμιος δὲ γένος, ἐρασθῆναι Λακύδους τοῦ\nφιλοσόφου. ἐν δὲ Λευκαδίᾳ φησὶν Κλέαρχος (l.\ns) οὕτως ἐρασθῆναι ταὼν παρθένου ὡς καὶ τὸν βίον\nἐκλιπούσῃ συναποθανεῖν. δελφῖνα δ’ ἐν Ἰασῷ παιδὸς ἐρασθῆναι\nλόγος, ὡς ἱστορεῖ Δοῦρις ἐν τῇ ἐνάτῃ (FHG II\n473). ὁ δὲ λόγος ἐστὶν αὐτῷ ὁ περὶ\nἈλεξάνδρου καὶ λέγει οὕτως· ‘μετεπέμψατο δὲ καὶ τὸν ἐκ τῆς\nἸασοῦ παῖδα. περὶ γὰρ τὴν πόλιν ταύτην Διονύσιός τις ἦν\nπαῖς, ὃς μετὰ τῶν ἄλλων ἐκ παλαίστρας παραγινόμενος ἐπὶ τὴν\nθάλατταν ἐκολύμβα. δελφὶς δὲ πρὸς αὐτὸν ἐκ τοῦ πελάγους\nἀπήντα καὶ ἀναλαμβάνων ἐπὶ τὰ νῶτα ἔφερεν ἐπὶ πλεῖστον\nνηχόμενος καὶ πάλιν ἀποκαθίστα εἰς τὴν γῆν.’\nφιλανθρωπότατον δέ ἐστι καὶ συνετώτατον τὸ ζῷον ὁ δελφὶς\nχάριν τε ἀποδιδόναι ἐπιστάμενον. Φύλαρχος γοῦν ἐν τῇ\nδωδεκάτῃ (FHG I 340) ‘Κοίρανος, φησίν, ὁ\nΜιλήσιος ἰδὼν ἁλιέας τῷ δικτύῳ λαβόντας δελφῖνα καὶ\nμέλλοντας κατακόπτειν ἀργύριον δοὺς καὶ\nπαραιτησάμενος ἀφῆκεν εἰς τὸ πέλαγος. καὶ μετὰ ταῦτα\nναυαγίᾳ χρησάμενος περὶ Μύκονον καὶ πάντων ἀπολομένων μόνος\nὑπὸ δελφῖνος ἐσώθη ὁ Κοίρανος. τελευτήσαντος δ’ αὐτοῦ\nγηραιοῦ ἐν τῇ πατρίδι καὶ τῆς ἐκφορᾶς παρὰ τὴν θάλατταν\nγιγνομένης κατὰ τύχην ἐν τῇ Μιλήτῳ, ἐν τῷ λιμένι\nπλῆθος δελφίνων ἐφάνη ἐν τῇ ἡμέρᾳ ἐκείνῃ μικρὸν ἀπωτέρω τῶν\nἐκκομιζόντων τὸν Κοίρανον, ὡσεὶ συνεκφερόντων καὶ\nσυγκηδευόντων τὸν ἄνθρωπον.’ ὁ δὲ αὐτὸς ἱστορεῖ Φύλαρχος\nδιὰ τῆς εἰκοστῆς (ib. 343) ὅσην ἐλέφας τὸ ζῷον\nφιλοστοργίαν ἔσχεν εἰς παιδίον. γράφει δ’ οὕτως· ‘τούτῳ δὲ\nτῷ ἐλέφαντι συνετρέφετο θήλεια ἐλέφας, ἣν Νίκαιαν ἐκάλουν·\nᾧ τελευτῶσα ἡ τοῦ τρέφοντος Ἰνδοῦ γυνὴ παιδίον αὑτῆς\nτριακοσταῖον παρακατέθετο. ἀποθανούσης δὲ τῆς ἀνθρώπου\nδεινή τις φιλοστοργία γέγονε τοῦ θηρίου πρὸς τὸ παιδίον·\nοὔτε γὰρ ἀπ’ αὐτοῦ χωριζόμενον τὸ βρέφος ὑπέμενεν, τὸ δὲ εἰ\nμὴ βλέποι τὸ παιδίον ἤσχαλλεν. ὅτ’ οὖν ἡ τροφὸς ἐμπλήσειεν\nαὐτὸ τοῦ γάλακτος, ἀνὰ μέσον τῶν ποδῶν τοῦ\nθηρίου ἐτίθει αὐτὸ ἐν σκάφῃ. εἰ δὲ μὴ τοῦτο πεποιήκοι,\nτροφὴν οὐκ ἐλάμβανεν ἡ ἐλέφας. καὶ μετὰ ταῦτα δι’ ὅλης τῆς\nἡμέρας τοὺς καλάμους λαμβάνων ἐκ τῶν παρατιθεμένων\nχορτασμάτων καθεύδοντος τοῦ βρέφους τὰς μυίας ἀπεσόβει· ὅτε\nδὲ κλαίοι, τῇ προβοσκίδι τὴν σκάφην ἐκίνει καὶ κατεκοίμιζεν\nαὐτό. τὸ δ’ αὐτὸ ἐποίει καὶ ὁ ἄρρην\nἐλέφας πολλάκις.’\nὑμεῖς δέ, ὦ φιλόσοφοι, καὶ τῶν δελφίνων καὶ τῶν ἐλεφάντων\nἐστὲ κατὰ τὴν γνώμην ἀγριώτεροι ἔτι τε ἀνημερώτεροι, καίτοι\nΠερσαίου τοῦ Κιτιέως ἐν τοῖς Συμποτικοῖς Ὑπομνήμασιν\nβοῶντος καὶ λέγοντος ‘περὶ ἀφροδισίων ἁρμοστὸν εἶναι ἐν τῷ\nοἴνῳ μνείαν ποιεῖσθαι· καὶ γὰρ πρὸς ταῦτα ἡμᾶς ὅταν\nὑποπίωμεν ἐπιρρεπεῖς εἶναι. καὶ ἐνταῦθα τοὺς μὲν ἡμέρως τε\nκαὶ μετρίως αὐτοῖς χρωμένους ἐπαινεῖν δεῖ, τοὺς δὲ θηριωδῶς\nκαὶ ἀπλήστως ψέγειν. καὶ εἰ διαλεκτικοὶ συνελθόντες εἰς\nπότον περὶ συλλογισμῶν διαλέγοιντο, ἀλλοτρίως ἂν αὐτοὺς\nὑπολάβοι τις ποιεῖν τοῦ παρόντος καιροῦ, ὅτε καὶ\nὁ καλὸς κἀγαθὸς ἀνὴρ μεθυσθείη ἄν. οἱ δὲ βουλόμενοι\nσωφρονικοὶ εἶναι σφόδρα μέχρι τινὸς διατηροῦσιν ἐν τοῖς\nπότοις τὸ τοιοῦτον· εἶθ’ ὅταν παρεισδυῇ τὸ οἰνάριον, τὴν\nπᾶσαν ἀσχημοσύνην ἐπιδείκνυνται· ὃ καὶ πρώην ἐγένετο ἐπὶ\nτῶν ἐξ Ἀρκαδίας θεωρῶν πρὸς Ἀντίγονον παραγενομένων.\nἐκεῖνοι τε γὰρ ἠρίστων σφόδρα σκυθρωπῶς καὶ\nεὐσχημόνως, ὡς ᾤοντο, οὐχ ὅτι ἡμῶν τινα προσβλέποντες, ἀλλ᾽\nοὐδὲ ἀλλήλους. ὡς δὲ ὁ πότος προέβαινεν καὶ εἰσῆλθεν ἄλλα\nτε ἀκροάματα καὶ αἱ Θετταλαὶ αὗται ὀρχηστρίδες, καθάπερ\nαὐταῖς ἔθος ἐστίν, ἐν ταῖς διαζώστραις γυμναὶ ὠρχοῦντο, οὐκ\nἔτι κατεῖχον αὑτοὺς οἱ ἄνδρες, ἀλλὰ ἐκ τῶν κλινῶν ἀνώρμων\nκαὶ ἐβόων ὡς θαυμαστόν τι θέαμα θεώμενοι· καὶ μακάριον τὸν\nβασιλέα ἀπεκάλουν, ὅτι ἔξεστιν αὐτῷ τούτων ἀπολαύειν, καὶ\nἕτερα τούτοις παραπλήσια πάνυ πολλὰ τῶν φορτικῶν ἐποίουν. τῶν φιλοσόφων δέ τις συμπίνων ἡμῖν\nεἰσελθούσης αὐλητρίδος καὶ οὔσης εὐρυχωρίας παρ’ αὐτῷ,\nβουλομένης τῆς παιδίσκης παρακαθίσαι οὐκ ἐπέτρεψεν, ἀλλὰ\nσκληρὸν αὑτὸν εἰσῆγεν. εἶθ’ ὕστερον πωλουμένης τῆς\nαὐλητρίδος, καθάπερ ἔθος ἐστὶν ἐν τοῖς πότοις γίνεσθαι, ἐν\nτε τῷ ἀγοράζειν πάνυ νεανικὸς ἦν καὶ τῷ πωλοῦντι ἄλλῳ τινὶ\nθᾶττον προσθέντι ἠμφισβήτει καὶ οὐκ ἔφη αὐτὸν πεπρακέναι·\nκαὶ τέλος εἰς πυγμὰς ἦλθεν ὁ σκληρὸς ἐκεῖνος φιλόσοφος καὶ\nἐν ἀρχῇ οὐδ’ ἂν παρακαθίσαι ἐπιτρέπων τῇ αὐλητρίδι.’ μήποτε\nαὐτός ἐστιν ὁ Περσαῖος ὁ περὶ τῆς αὐλητρίδος\nδιαπυκτεύσας. φησὶν γὰρ Ἀντίγονος ὁ Καρύστιος ἐν τῷ περὶ\nΖήνωνος γράφων ὧδε (p. 117 Wil)· ‘Ζήνων ὁ\nΚιτιεὺς Περσαίου παρὰ πότον αὐλητρίδιον πριαμένου καὶ\nδιοκνοῦντος εἰσαγαγεῖν πρὸς αὐτὸν διὰ τὸ τὴν αὐτὴν οἰκεῖν\nοἰκίαν, συναισθόμενος εἰσείλκυσε τὴν παιδίσκην καὶ\nσυγκατέκλεισε τῷ Περσαίῳ.’ οἶδα δὲ καὶ Πολύστρατον τὸν\nἈθηναῖον, μαθητὴν δὲ Θεοφράστου, τὸν ἐπικαλούμενον\nΤυρρηνόν, ὅτι τῶν αὐλητρίδων τὰ ἱμάτια περιέδυεν.\nἐσπουδάκεσαν δὲ καὶ οἱ βασιλεῖς περὶ τὰς μουσουργούς, ὡς\nδῆλον ποιεῖ Παρμενίων ἐν τῇ πρὸς Ἀλέξανδρον Ἐπιστολῇ, ἣν\nἐπέστειλεν αὐτῷ μετὰ τὸ Δαμασκὸν ἑλεῖν καὶ τῆς ἀποσκευῆς\nτῆς Δαρείου ἐγκρατὴς γενέσθαι. καταριθμησάμενος οὖν τὰ\nαἰχμάλωτα γράφει καὶ ταῦτα· ‘παλλακίδας εὗρον μουσουργοὺς\nτοῦ βασιλέως τριακοσίας εἴκοσι ἐννέα, ἄνδρας στεφανοπλόκους\nἓξ καὶ τεσσαράκοντα, ὀψοποιοὺς\nδιακοσίους ἑβδομήκοντα ἑπτά, χυτρεψοὺς εἴκοσι ἐννέα,\nγαλακτουργοὺς τρισκαίδεκα, ποτηματοποιοὺς ἑπτακαίδεκα,\nοἰνοηθητὰς ἑβδομήκοντα, μυροποιοὺς τεσσαράκοντα.’\nκαὶ ὑμῖν δέ, ὦ ἑταῖροι, λέγω ὅτι οὐδέν ἐστιν ὀφθαλμῶν οὕτως\nεὐφραντικὸν ὡς γυναικὸς κάλλος. ὁ γοῦν τοῦ τραγικοῦ\nΧαιρήμονος Οἰνεὺς περὶ παρθένων τινῶν διηγούμενος ὧν ἐθεᾶτό\nφησιν ἐν τῷ ὁμωνύμῳ δράματι (fr. 14 N)· ἔκειτο γὰρ ἣ μὲν λευκὸν εἰς σεληνόφωςφαίνουσα μαστὸν λελυμένης ἐπωμίδος.τῆς δ’ αὖ χορεία λαγόνα τὴν ἀριστερὰνἔλυσε· γυμνὴ δ’ αἰθέρος θεάμασινζῶσαν γραφὴν ἔφαινε· χρῶμα δ’ ὄμμασιλευκὸν μελαίνης ἔργον ἀντηύγει σκιᾶς.ἄλλη δ’ ἐγύμνου καλλίχειρας ὠλένας,ἄλλης προσαμπέχουσα θῆλυν αὐχένα·ἣ δὲ ῥαγέντων χλανιδίων ὑπὸ πτύχαςἔφαινε μηρόν, κἀξεπεσφραγίζετοὥρας γελώσης χωρὶς ἐλπίδων ἔρως.ὑπνωμέναι δ’ ἔπιπτον ἑλενίων ἔπι,ἴων τε μελανόφυλλα συγκλῶσαι πτερὰκρόκον θ᾽, ὃς ἡλιῶδες εἰς ὑφάσματαπέπλων σκιᾶς εἴδωλον ἐξωμόργνυτο,\nἕρσῃ δὲ θαλερὸς ἐκτραφεὶς ἀμάρακοςλειμῶσι μαλακοῖς ἐξέτεινον αὐχένας.\nἐπικατάφορος δὲ ὢν ὁ ποιητὴς οὗτος ἐπὶ τὰ ἄνθη καὶ ἐν\nἈλφεσιβοίᾳ φησίν (fr. 1 N)· καὶ σώματος μὲν ὄψεις κατειργάζετοστίλβοντα λευκῷ χρώματι διαπρεπῆ.αἰδὼς δ’ ἐπερρύθμιζεν ἠπιώτατονἐρύθημα λαμπρῷ προστιθεῖσα χρώματι·κόμαι δὲ κηροχρῶτος ὡς ἀγάλματοςαὐτοῖσι βοστρύχοισιν ἐκπεπλασμένουξουθοῖσιν ἀνέμοις ἐνετρύφων φορούμεναι. ἐν δὲ τῇ Ἰοῖ ἔαρος τέκνα προσηγόρευε τὰ ἄνθη\n(fr. 9)· ἀνθηροῦ τέκναἔαρος πέριξ στρώσαντες. ἐν δὲ Κενταύρῳ, ὅπερ δρᾶμα πολύμετρόν ἐστιν,\nλειμῶνος τέκνα (fr. 10)· ἔνθ’ αἳ μὲν αὐτῶν εἰς ἀπείρονα στρατὸνἀνθέων ἄλογχον ἐστράτευσαν, ἡδοναῖςθηρώμενον ....... τὰ λειμώνων τέκνα. ἐν δὲ Διονύσῳ (fr. 5)· χορῶν ἐραστὴς κισσός, ἐνιαυτοῦ δὲ παῖς.\nπερὶ δὲ ῥόδων ἐν Ὀδυσσεῖ φησιν οὕτως (fr.\n13)· κόμαισιν Ὡρῶν ὄμματ’ εὐανθῆ ῥόδαεἶχον, τιθήνημ’ ἔαρος ἐκπρεπέστατον. καὶ ἐν Θυέστῃ (fr. 8)· ῥόδ’ ὀξυφεγγῆ κρίνεσιν ἀργεννοῖς ὁμοῦ. ἐν δὲ Μινύαις (fr. 12)· πολλὴν ὀπώραν Κύπριδος εἰσορᾶν παρῆν,ἄκραισι περκάζουσαν οἰνάνθαις χρόνου.\nἐπὶ κάλλει δὲ — ‘ἔτι γὰρ γέρων ἀοιδὸς κελαδεῖ Μναμοσύναν’\nκατὰ τὸν Εὐριπίδην (Herc. 679) — διαβόητοι\nγεγόνασι γυναῖκες Θαργηλία ἡ Μιλησία, ἥτις καὶ\nτεσσαρεσκαίδεκα ἀνδράσιν ἐγαμήθη, οὖσα καὶ τὸ εἶδος πάνυ\nκαλὴ καὶ σοφή, ὥς φησιν Ἱππίας ὁ σοφιστὴς ἐν τῷ\nἐπιγραφομένῳ Συναγωγή (FHG II 61). Δίνων δ’ ἐν\nτῇ πέμπτῃ τῶν Περσικῶν τῆς πρώτης συντάξεώς φησιν\n(ib. 93) ὅτι ἡ Βαγαβάζου γυνή, ἥτις ἦν\nὁμοπάτριος Ξέρξου ἀδελφή, ὄνομα Ἀνοῦτις, καλλίστη ἦν τῶν ἐν\nτῇ Ἀσίᾳ γυναικῶν καὶ ἀκολαστοτάτη. Φύλαρχος δὲ ἐν τῇ\nἐννεακαιδεκάτῃ Τιμῶσάν φησι (FHG I 343) τὴν\nὈξυάρτου παλλακίδα πάσας γυναῖκας ὑπερβεβληκέναι κάλλει.\nταύτην δ’ ἀπεστάλκει δῶρον ὁ τῶν Αἰγυπτίων βασιλεὺς Στατίρᾳ\nτῇ βασιλέως γυναικί. Θεόπομπος δὲ ἐν τῇ ἕκτῃ καὶ πεντηκοστῇ\nτῶν Ἱστοριῶν (ib. 324) Ξενοπείθειαν τὴν\nΛυσανδρίδου μητέρα πασῶν τῶν κατὰ Πελοπόννησον γυναικῶν\nγεγονέναι καλλίονα. ἀπέκτειναν δὲ αὐτὴν\nΛακεδαιμόνιοι καὶ τὴν ἀδελφὴν αὐτῆς Χρύσην, ὅτε καὶ τὸν\nΛυσανδρίδαν ἐχθρὸν ὄντα Ἀγησίλαος ὁ βασιλεὺς καταστασιάσας\nφυγαδευθῆναι ἐποίησεν ὑπὸ Λακεδαιμονίων. καλλίστη δ’ ἦν καὶ\nΠαντίκα ἡ Κυπρία, περὶ ἧς φησι Φύλαρχος ἐν τῇ δεκάτῃ τῶν\nἹστοριῶν (ib. 338) ὅτι παρ’ Ὀλυμπιάδι οὖσαν τῇ\nἈλεξάνδρου μητρὶ ᾔτει πρὸς γάμον Μόνιμος ὁ Πυθίωνος. καὶ\nἐπεὶ ἦν ἀκόλαστος ἡ γυνή, ἔφη ἡ Ὀλυμπιάς· ‘ὦ πόνηρε, τοῖς\nὀφθαλμοῖς γαμεῖς καὶ οὐ τῷ νῷ.’ καὶ τὴν καταγαγοῦσαν δὲ\nΠεισίστρατον ἐπὶ τὴν τυραννίδα, ὡς Ἀθηνᾶς πειραν εἶδος\nἔχουσαν, καλήν φησι γεγονέναι, ἥτις καὶ τῇ θεῷ εἴκαστο τὴν\nμορφήν. στεφανόπωλις δ’ ἦν· καὶ αὐτὴν ἐξέδωκε πρὸς γάμου\nκοινωνίαν ὁ Πεισίστρατος Ἱππάρχῳ τῷ υἱῷ, ὡς Ἀντικλείδης\nἱστορεῖ ἐν ηʹ Νόστων (ib. 364)·\n‘ἐξέδωκεν δὲ καὶ Ἱππάρχῳ τῷ υἱεῖ τὴν παραιβατήσασαν αὑτῷ\nγυναῖκα Φύην τὴν Σωκράτους θυγατέρα, καὶ Χάρμου τοῦ\nπολεμαρχήσαντος θυγατέρα ἔλαβεν Ἱππίᾳ περικαλλεστάτην οὖσαν\nτῷ μετ’ αὐτὸν τυραννεύσαντι. συνέβη δέ, ὥς φησι, τὸν Χάρμον\nἐραστὴν τοῦ Ἱππίου γενέσθαι καὶ τὸν πρὸς Ἀκαδημίᾳ Ἔρωτα\nἱδρύσασθαι πρῶτον, ἐφ’ οὗ ἐπιγέγραπται· ποικιλομήχαν’ Ἔρως, σοὶ τόνδ’ ἱδρύσατο βωμὸνΧάρμος ἐπὶ σκιεροῖς τέρμασι γυμνασίου.’ Ἡσίοδος δ’ ἐν τρίτῳ Μελαμποδίας (fr. 195\nRz) τὴν ἐν Εὐβοίᾳ Χαλκίδα καλλιγύναικα εἶπεν.\nεὐπρεπεῖς γὰρ αὐτόθι γίγνονται\nγυναῖκες, ὡς καὶ Θεόφραστος (fr. 110) εἴρηκεν.\nκαὶ Νυμφόδωρος δ’ ἐν τῷ τῆς Ἀσίας Περίπλῳ (FHG II\n378) καλλίονάς φησι γίνεσθαι γυναῖκας τῶν\nπανταχοῦ γυναικῶν ἐν Τενέδῳ τῇ Τρωικῇ νήσῳ.\nοἶδα δὲ καὶ περὶ κάλλους γυναικῶν ἀγῶνά ποτε διατεθέντα·\nπερὶ οὗ ἱστορῶν Νικίας ἐν τοῖς Ἀρκαδικοῖς (FHG IV\n463) διαθεῖναί φησιν αὐτὸν Κύψελον, πόλιν\nκτίσαντα ἐν τῷ πεδίῳ περὶ τὸν Ἀλφειόν· εἰς ἣν κατοικίσαντα\nΠαρρασίων τινὰς τέμενος καὶ βωμὸν ἀναστῆσαι Δήμητρι\nἘλευσινίᾳ, ἧς ἐν τῇ ἑορτῇ καὶ τὸν τοῦ κάλλους ἀγῶνα\nἐπιτελέσαι· καὶ νικῆσαι πρῶτον αὐτοῦ τὴν γυναῖκα Ἡροδίκην.\nἐπιτελεῖται δὲ καὶ μέχρι νῦν ὁ ἀγὼν οὗτος, καὶ αἱ\nἀγωνιζόμεναι γυναῖκες χρυσοφόροι ὀνομάζονται. Θεόφραστος δὲ\n(fr. 111) ἀγῶνα κάλλους φησὶ γίνεσθαι παρὰ\nἨλείοις, καὶ τὴν κρίσιν ἐπιτελεῖσθαι μετὰ σπουδῆς λαμβάνειν\nτε τοὺς νικήσαντας ἆθλα ὅπλα· ἅπερ ἀνατίθεσθαί φησιν\nΔιονύσιος ὁ Λευκτρικὸς τῇ Ἀθηνᾷ, τὸν δὲ νικήσαντα\nταινιούμενον ὑπὸ τῶν φίλων καὶ πομπεύοντα ἕως τοῦ ἱεροῦ\nπαραγίνεσθαι. τὸν στέφανον δ’ αὐτοῖς δίδοσθαι μυρρίνης\nἱστορεῖ Μυρσίλος ἐν Ἱστορικοῖς Παραδόξοις (FHG IV\n460). ἐνιαχοῦ δέ φησιν ὁ αὐτὸς Θεόφραστος\n(fr. 112) καὶ κρίσεις γυναικῶν περὶ\nσωφροσύνης γίνεσθαι καὶ οἰκονομίας, ὥσπερ ἐν τοῖς\nβαρβάροις· ἑτέρωθι δὲ κάλλους, ὡς δέον καὶ τοῦτο τιμᾶσθαι,\nκαθάπερ καὶ παρὰ Τενεδίοις καὶ Λεσβίοις· ταύτην δὲ τύχης ἢ\nφύσεως εἶναι τιμήν, δέον προκεῖσθαι σωφροσύνης. τὸ κάλλος\nγὰρ οὕτως καλόν, εἰ δὲ μή, κίνδυνον\nἔχον ἐπ’ ἀκολασίαν.’\nτοσαῦτα τοῦ Μυρτίλου ἑξῆς καταλέξαντος καὶ πάντων αὐτὸν ἐπὶ\nτῇ μνήμῃ θαυμασάντων ὁ Κύνουλκος ἔφη· ‘πουλυμαθημοσύνης, τῆς οὐ κενεώτερον οὐδέν, Ἵππων ἔφη ὁ ἄθεος (Bergk PL II 259).\nἀλλὰ καὶ Ἡράκλειτος ὁ θεῖός φησι (fr. 16 Byw)·\n‘πουλυμαθίη νόον ἔχειν οὐ διδάσκει.’ καὶ ὁ Τίμων\nδὲ ἔφη (fr. 65 W)· ἐν δὲ πλατυσμὸςπουλυμαθημοσύνης, τῆς οὐ κενεώτερον ἄλλο. τί γὰρ ὄφελος τῶν τοσούτων ὀνομάτων, ὦ γραμματικέ,\nπάντων ἐπιτρῖψαι μᾶλλον ἢ σωφρονίσαι δυναμένων τοὺς\nἀκούοντας. καὶ ἐὰν μέν τίς σου πύθηται τίνες ἦσαν οἱ εἰς\nτὸν δούρειον ἵππον ἐγκατακλεισθέντες, ἑνὸς καὶ δευτέρου\nἴσως ἐρεῖς ὄνομα· καὶ οὐδὲ ταῦτ’ ἐκ τῶν Στησιχόρου, σχολῇ\nγάρ, ἀλλ’ ἐκ τῆς Ἀγία τοῦ Ἀργείου Ἰλίου Πέρσιδος· οὗτος γὰρ\nπαμπόλλους τινὰς κατέλεξεν. ἀλλὰ μὴν οὐδὲ τῶν Ὀδυσσέως\nἑταίρων ἔχοις ἂν οὕτως εὐρύθμως καταλέξαι τὰς προσηγορίας\nκαὶ τίνες οἱ ὑπὸ τοῦ Κύκλωπος αὐτῶν καταβρωθέντες ἢ ὑπὸ τῶν\nΛαιστρυγόνων καὶ εἰ ὄντως κατεβρώθησαν· ὅστις\nοὖν οὐδὲ τοῦτ’ οἶδας, καίτοι συνεχῶς Φυλάρχου\nμνήμην ποιούμενος (FHG I 346) ὅτι ἐν ταῖς\nΚείων πόλεσιν οὔτε ἑταίρας οὔτε αὐλητρίδας ἰδεῖν ἔστι.’\nκαὶ ὁ Μυρτίλος· ‘τοῦτο δὲ ποῦ εἴρηκεν ὁ\nΦύλαρχος; κατανέγνων γὰρ αὐτοῦ πᾶσαν τὴν Ἱστορίαν.’\nεἰπόντος δ’ ‘ἐν τῇ τρίτῃ καὶ εἰκοστῇ’, ὁ Μυρτίλος ἔφη· εἶτ᾽\nοὐκ ἐγὼ δικαίως πάντας ὑμᾶς τοὺς φιλοσόφους μισῶ\nμισοφιλολόγους ὄντας; οὓς οὐ μόνον Λυσίμαχος ὁ βασιλεὺς\nἐξεκήρυξε τῆς ἰδίας βασιλείας ἀπελαύνων, ὡς ὁ Καρύστιός\nφησιν ἐν Ἱστορικοῖς Ὑπομνήμασιν (FHG IV 358),\nἀλλὰ καὶ Ἀθηναῖοι. Ἄλεξις γοῦν ἐν Ἵππῳ φησίν (II 327\nK)· τοῦτ’ ἔστιν Ἀκαδήμεια, τοῦτο Ξενοκράτης;πόλλ’ ἀγαθὰ δοῖεν οἱ θεοὶ Δημητρίῳκαὶ τοῖς νομοθέταις, διότι τοὺς τὰς τῶν λόγων,ὥς φασι, δυνάμεις παραδιδόντας τοῖς νέοιςἐς κόρακας ἐρρίφασιν ἐκ τῆς Ἀττικῆς. καὶ Σοφοκλῆς δέ τις ψηφίσματι ἐξήλασε πάντας\nφιλοσόφους τῆς Ἀττικῆς, καθ’ οὗ λόγον ἔγραψε Φίλων ὁ\nἈριστοτέλους γνώριμος, ἀπολογίαν ὑπὲρ τοῦ Σοφοκλέους\nΔημοχάρους πεποιηκότος (p. 341 Tur) τοῦ\nΔημοσθένους ἀνεψιοῦ. καὶ Ῥωμαῖοι δ’ οἱ πάντα ἄριστοι\nἐξέβαλον τοὺς σοφιστὰς τῆς Ῥώμης ὡς διαφθείροντας τοὺς\nνέους, ἐπεὶ οὐκ οἶδ’ ὅπως κατεδέξαντο. ἐμφανίζει δ’ ὑμῶν\nκαὶ τὸ ἀνόητον Ἀνάξιππος ὁ κωμῳδιοποιὸς ἐν Κεραυνουμένῳ\nλέγων οὕτως (III 299 K)· οἴμοι, φιλοσοφεῖς. ἀλλὰ τούς γε φιλοσόφουςἐν τοῖς λόγοις φρονοῦντας εὑρίσκω μόνον,ἐν τοῖσι δ’ ἔργοις ὄντας ἀνοήτους ὁρῶ. εἰκότως οὖν πολλαὶ τῶν πόλεων καὶ μάλιστα ἡ Λακεδαιμονίων, ὡς Χαμαιλέων φησὶν ἐν τῷ\nπερὶ Σιμωνίδου (fr. 15 Koepke), οὐ προσίενται\nοὔτε φιλοσοφίαν οὔτε ῥητορικὴν διὰ τὰς ἐν τοῖς\nλόγοις ὑμῶν φιλοτιμίας καὶ ἔριδας καὶ τοὺς ἀκαίρους\nἐλέγχους· δι’ οὓς Σωκράτης μὲν ἀπέθανεν ὁ πρὸς τοὺς εἰς τὰ\nδικαστήρια ἀποκληρουμένους διαλεγόμενος περὶ τοῦ δικαίου\nκλεπτιστάτους ὄντας· ἀπέθανεν δὲ διὰ ταῦτα καὶ Θεόδωρος ὁ\nἄθεος καὶ Διαγόρας ἐξεκηρύχθη καὶ Πρωταγόρασ\nἐφυγαδεύθη· ὅτε καὶ πλέων ναυαγίῳ ἐχρήσατο· Διότιμος δ’ ὁ\nγράψας τὰ κατ’ Ἐπικούρου βιβλία ὑπὸ Ζήνωνος τοῦ Ἐπικουρείου\nἐξαιτηθεὶς ἀνῃρέθη, ὥς φησι Δημήτριος ὁ Μάγνης ἐν τοῖς\nὉμωνύμοις.\nσυνελόντι δὲ εἰπεῖν κατὰ τὸν Σολέα Κλέαρχον (FHG II\n310) οὐ καρτερικὸν βίον ἀσκεῖτε, κυνικὸν δὲ τῷ\nὄντι ζῆτε· καίτοι τοῦ ζῴου τούτου ἐν τέτταρσι τὴν φύσιν\nπεριττὴν ἔχοντος, ὧνπερ ὑμεῖς τὰ χείρω μερισάμενοι τηρεῖτε.\nαἰσθήσει τε γὰρ τῇ πρὸς ὄσφρανσιν καὶ πρὸς τὸ οἰκεῖον καὶ\nἀλλότριον θαυμαστὸν καὶ τῷ συνανθρωπίζον οἰκουρὸν εἶναι καὶ\nφυλακτικὸν τοῦ τῶν εὖ δρώντων βίου πάντων περιττότατον· ὧν\nοὐδέτερον πρόσεστιν ὑμῖν τοῖς τὸν κυνικὸν βίον μιμουμένοις.\nοὔτε γὰρ συνανθρωπίζετε οὔτε διαγινώσκετε οὐδένα τῶν\nὁμιλούντων, αἰσθήσει τε πολλῷ ὑστεροῦντες ἀργῶς καὶ\nἀφυλάκτως ζῆτε. λοιδόρου δὲ καὶ παμφάγου τοῦ ζῴου\nπεφυκότος, ἔτι δὲ ταλαιπώρου καὶ γυμνοῦ\nτὸν βίον, ἄμφω ταῦτα μελετᾶτε, κακολόγοι καὶ βοροὶ πρός τε\nτούτοις ἄνοικοι καὶ ἀνέστιοι βιοῦντες. ἐξ ὧν ἁπάντων\nἀλλότριοι μὲν ἀρετῆς, μάταιοι δὲ ἐστὲ εἰς τὸ τοῦ\nβίου χρήσιμον. οὐδὲν γάρ ἐστι τῶν καλουμένων φιλοσόφων\nἀφιλοσοφώτερον. τίς γὰρ ἤλπισεν ἂν Αἰσχίνην τὸν\nΣωκρατικὸν τοιοῦτον γεγενῆσθαι τοὺς τρόπους ὁποῖόν φησι\nΛυσίας ὁ ῥήτωρ ἐν τοῖς τῶν Συμβολαίων λόγοις; ὃν ἐκ τῶν\nφερομένων ὡς αὐτοῦ διαλόγων θαυμάζομεν ὡς ἐπιεικῆ καὶ\nμέτριον, πλὴν εἰ μὴ ὡς ἀληθῶς τοῦ σοφοῦ Σωκράτους ἐστὶν\nσυγγράμματα, ἐχαρίσθη δὲ αὐτῷ ὑπὸ Ξανθίππης τῆς Σωκράτους\nγυναικὸς μετὰ τὸν ἐκείνου θάνατον, ὡς οἱ ἀμφὶ τὸν Ἰδομενέα\nφασίν (FHG II 490).\nἀλλ’ ὅ γε Λυσίας ἐν τῷ ἐπιγραφομένῳ λόγῳ οὑτωσὶ ‘πρὸς\nΑἰσχίνην τὸν Σωκρατικὸν χρέως’ — ἀπομνημονεύσω δ’ ἐγώ, εἰ\nκαὶ πολλά ἐστι τὰ λεχθέντα, διὰ τὸν βρένθον ὑμῶν τὸν πολύν,\nὦ φιλόσοφοι· ἄρχεται δ’ οὕτως ὁ ῥήτωρ (fr. 1\nTur)· ‘οὐκ ἄν ποτ’ ᾠήθην, ὦ ἄνδρες\nδικασταί, Αἰσχίνην τολμῆσαι οὕτως αἰσχρὰν δίκην δικάσασθαι,\nνομίζω δ’ οὐκ ἂν ῥᾳδίως αὐτὸν ἑτέραν ταύτης\nσυκοφαντωδεστέραν ἐξευρεῖν. οὗτος γάρ, ὦ ἄνδρες δικασταί,\nὀφείλων ἀργύριον ἐπὶ τρισὶ δραχμαῖς Σωσινόμῳ τῷ τραπεζίτῃ\nκαὶ Ἀριστογείτονι προσελθὼν πρὸς ἐμὲ ἐδεῖτο μὴ περιιδεῖν\nαὐτὸν διὰ τοὺς τόκους ἐκ τῶν ὄντων ἐκπεσόντα.\n‘κατασκευάζομαι δ᾽, ἔφη, τέχνην μυρεψικήν· ἀφορμῆς δὲ\nδέομαι, καὶ οἴσω δέ σοι ἐννέ’ ὀβολοὺς τῆς μνᾶς τόκους.\"\nκαλόν γε τὸ τέλος τῆς εὐδαιμονίας τῷ φιλοσόφῳ ἡ μυρεψικὴ\nτέχνη ἀκόλουθός τε τῇ Σωκράτους\nφιλοσοφίᾳ, ἀνδρὸς τοῦ καὶ τὴν τοιαύτην χρῆσιν\nτῶν μύρων ἀποδοκιμάσαντος (Xen. conv. 2, 3),\nΣόλωνος δὲ τοῦ νομοθέτου οὐδ’ ἐπιτρέποντος ἀνδρὶ τοιαύτης\nπροίστασθαι τέχνης· διὸ καὶ Φερεκράτης ἐν Ἰπνῷ ἢ Παννυχίδι\nφησίν (I 162 K)· κᾆτα μυροπωλεῖν τί παθόντ’ ἄνδρ’ ἐχρῆν καθήμενονὑψηλῶς ὑπὸ σκιαδείῳ, κατεσκευασμένονσυνέδριον τοῖς μειρακίοις ἐλλαλεῖν δι’ ἡμέρας; εἶθ’ ἑξῆς φησιν· αὐτίκ’ οὐδεὶς οὔτε μαγείραιναν εἶδε πώποτεοὔτε μὴν οὐδ’ ἰχθυοπώλαιναν. ἑκάστῳ γὰρ γένει ἁρμόζοντα δεῖν εἶναι καὶ τὰ τῆς\nτέχνης. ἑξῆς δὲ τούτοις ὁ ῥήτωρ τάδε λέγει. ‘πεισθεὶς δ᾽\nὑπ’ αὐτοῦ τοιαῦτα λέγοντος καὶ ἅμα οἰόμενος τοῦτον\nΑἰσχίνην Σωκράτους γεγονότα μαθητὴν καὶ περὶ\nδικαιοσύνης καὶ ἀρετῆς πολλοὺς καὶ σεμνοὺς λέγοντα λόγους\nοὐκ ἄν ποτε ἐπιχειρῆσαι οὐδὲ τολμῆσαι ἅπερ οἱ πονηρότατοι\nκαὶ ἀδικώτατοι ἄνθρωποι ἐπιχειροῦσι πράττειν ...’\nκαὶ μετὰ ταῦτα πάλιν καταδρομὴν αὐτοῦ ποιησάμενος, ὡς\nδανεισάμενος οὔτε τόκους οὔτε τἀρχαῖον ἀπεδίδου καὶ ὅτι\nὑπερήμερος ἐγένετο γνώμῃ δικαστηρίου ἐρήμην καταδικασθεὶς\nκαὶ ὡς ἠνεχυράσθη οἰκέτης αὐτοῦ στιγματίας, καὶ πολλὰ ἄλλα\nκατειπὼν αὐτοῦ ἐπιλέγει ταῦτα· ‘ἀλλὰ γάρ, ὦ ἄνδρες\nδικασταί, οὐκ εἰς ἐμὲ μόνον τοιοῦτός\nἐστιν, ἀλλὰ καὶ εἰς τοὺς ἄλλους ἅπαντας τοὺς αὐτῷ\nκεχρημένους. οὐχ οἱ μὲν κάπηλοι οἱ ἐγγὺς οἰκοῦντες, παρ’ ὧν\nπροδόσεις λαμβάνων οὐκ ἀποδίδωσι, δικάζονται αὐτῷ\nσυγκλείσαντες τὰ καπηλεῖα, οἱ δὲ γείτονες οὕτως ὑπ’ αὐτοῦ\nδεινὰ πάσχουσιν ὥστ’ ἐκλιπόντες τὰς αὑτῶν οἰκίας ἑτέρας\nπόρρω μισθοῦνται; ὅσους δ’ ἐράνους συνείλεκται, τὰς μὲν\nὑπολοίπους φορὰς .... οὐ κατατίθησιν, ἀλλὰ περὶ τοῦτον τὸν\nκάπηλον ὡς περὶ στήλην διαφθείρονται. τοσοῦτοι δὲ ἐπὶ τὴν\nοἰκίαν ἅμα τῇ ἡμέρᾳ ἀπαιτήσοντες τὰ ὀφειλόμενα ἔρχονται\nὥστε οἴεσθαι τοὺς παριόντας ἐπ’ ἐκφορὰν αὐτοὺς ἥκειν τούτου\nτεθνεῶτος. οὕτω δ’ οἱ ἐν τῷ Πειραιεῖ διάκεινται ὥστε πολὺ\nἀσφαλέστερον εἶναι δοκεῖν εἰς τὸν Ἀδρίαν πλεῖν ἢ τούτῳ\nσυμβάλλειν. πολὺ γὰρ μᾶλλον ἃ ἂν δανείσηται αὑτοῦ νομίζει\nεἶναι ἢ ἃ ὁ πατὴρ αὐτῷ κατέλιπεν. ἀλλὰ γὰρ οὐ τὴν οὐσίαν\nκέκτηται Ἑρμαίου τοῦ μυροπώλου, τὴν γυναῖκα διαφθείρας\nἑβδομήκοντα ἔτη γεγονυῖαν; ἧς ἐρᾶν προσποιησάμενος οὕτω\nδιέθηκεν ὥστε τὸν μὲν ἄνδρα αὐτῆς καὶ τοὺς υἱοὺς πτωχοὺς\nἐποίησεν, αὑτὸν δὲ ἀντὶ καπήλου μυροπώλην ἀπέδειξεν· οὕτως\nἐρωτικῶς τὸ κόριον μετεχειρίζετο τῆς ἡλικίας αὐτῆς\nἀπολαύων, ἧς ῥᾷον τοὺς ὀδόντας ἀριθμῆσαι ὅσου ἐλάττους\nἦσαν ἢ τῆς χειρὸς τοὺς δακτύλους. καί μοι ἀνάβητε\nτούτων μάρτυρες. — ὁ μὲν οὖν βίος τοῦ σοφιστοῦ τοιοῦτος.’ ὁ μὲν οὖν Λυσίας, ὦ Κύνουλκε, οὕτως.\nἐγὼ δὲ κατὰ τὸν Ἀρίσταρχον τὸν τραγικὸν ποιητήν (fr.\n4 N)τάδ’ οὐχ ὑπάρχων, ἀλλὰ τιμωρούμενος, καταπαύσω τὸν πρὸς σὲ καὶ τοὺς ἄλλους κύνας\nἐνταῦθα λόγον.’\nΤὸν Διόνυσον, ἑταῖρε Τιμόκρατες, μαινόμενον οἱ πολλοὶ\nλέγουσιν ἀπὸ τοῦ τοὺς πλείονας ἀκράτου σπῶντας θορυβώδεις\nγίνεσθαι· Od. 22.293οἶνός σε τρώει μελιηδής, ὅς τε καὶ ἄλλουςβλάπτει, ὃς ἄν μιν χανδὸν ἕλῃ μηδ’ αἴσιμα\nπίνῃ.οἶνος καὶ κένταυρον ἀγακλυτὸν Εὐρυτίωναὤλεσ’ ἐνὶ μεγάρῳ μεγαθύμου Πειριθόοιο,ἐς Λαπίθας ἐλθόνθ᾽. ὃ δ’ ἐπεὶ φρένας ἄασεν\nοἴνῳ,μαινόμενος κάκ’ ἔρεξε δόμοις ἐνὶ Πειριθόοιο. ‘κατιόντος γοῦν τοῦ οἴνου ἐς τὸ σῶμα, ὥς φησιν\nἩρόδοτος (I 212), ἐπαναπλέει κακὰ ἔπεα’ καὶ\nμαινόμενα. Κλέαρχός τε ὁ κωμῳδιοποιὸς ἐν Κορινθίοις φησίν\n(II 409 K)· εἰ τοῖς μεθυσκομένοις ἑκάστης ἡμέραςἀλγεῖν συνέβαινε τὴν κεφαλὴν πρὸ τοῦ πιεῖντὸν ἄκρατον ἡμῶν, οὐδὲ εἷς ἔπινεν ἄν.\nνῦν δὲ πρότερόν γε τοῦ πόνου τὴν ἡδονὴνπρολαμβάνοντες ὑστεροῦμεν τἀγαθοῦ. Ξενοφῶντος δὲ τὸν Ἀγησίλαον (V 1)...\n‘μέθης μὲν ἀπέχεσθαι ὁμοίως ᾤετο χρῆναι καὶ μανίας, σίτων\nδὲ ὑπερκαίρων ὁμοίως καὶ ἀργίας.’ ἀλλ’ οὐχ ἡμεῖς γε οὔτε\nτῶν πλεῖον πινόντων ὄντες οὔτε τῶν ἐξοίνων\nγινομένων πληθούσης ἀγορᾶς ἐπὶ τὰ μουσικὰ ταῦτα ἐρχόμεθα\nσυμπόσια. καὶ γὰρ ὁ φιλεπιτιμητὴς Οὐλπιανὸς πάλιν τινὸς\nἐπείληπτο εἰπόντος ‘ἔξοινος οὔκ εἰμι’, λέγων ‘ὁ δ’ ἔξοινος\nποῦ;’ καὶ ὃς ‘παρ’ Ἀλέξιδι ἐν Εἰσοικιζομένῳ (II 318\nK)· ἔξοινος ἐποίει ταῦτά γε’ ἔφη.\n‘ἐπεὶ δὲ ἑκάστης ἡμέρας μετὰ τοὺς παρ’ ἡμῶν καινοὺς αἰεὶ λεγομένους λόγους καὶ ἀκροάματα\nἑκάστοτε διάφορα ἐπεισάγει ὁ λαμπρὸς ἡμῶν ἑστιάτωρ\nΛαρήνσιος ἔτι τε καὶ γελωτοποιούς, φέρε λέγωμέν τι καὶ\nἡμεῖς περὶ τούτων. καίτοι γε οἶδα καὶ Ἀνάχαρσιν τὸν Σκύθην\nἐν συμποσίῳ γελωτοποιῶν εἰσαχθέντων ἀγέλαστον διαμείναντα,\nπιθήκου δ’ ἐπεισαχθέντος γελάσαντα φάναι, ὡς οὗτος μὲν\nφύσει γελοῖός ἐστιν, ὁ δ’ ἄνθρωπος ἐπιτηδεύσει. καὶ\nΕὐριπίδης δὲ ἐν τῇ Δεσμώτιδι Μελανίππῃ ἔφη (fr. 492\nN)· ἀνδρῶν δὲ πολλοὶ τοῦ γέλωτος εἵνεκαἀσκοῦσι χάριτας κερτόμους. ἐγὼ δέ πωςμισῶ γελοίους, οἵτινες τήτῃ σοφῶν\nἀχάλιν’ ἔχουσι στόματα· κἀς ἀνδρῶν μὲν οὐτελοῦσιν ἀριθμόν, ἐν γέλωτι δ’ εὐπρεπεῖςοἰκοῦσιν οἴκους καὶ τὰ ναυστολούμεναἔσω δόμων σῴζουσι. ‘Παρμενίσκος δὲ ὁ Μεταποντῖνος, ὥς φησιν Σῆμος ἐν\nεʹ Δηλιάδος (FHG IV 493), καὶ\nγένει καὶ πλούτῳ πρωτεύων εἰς Τροφωνίου καταβὰς καὶ ἀνελθὼν\nοὐκ ἔτι γελᾶν ἐδύνατο. καὶ χρηστηριαζομένῳ περὶ τούτου ἡ\nΠυθία ἔφη· εἴρῃ μ’ ἀμφὶ γέλωτος, ἀμείλιχε, μειλιχίοιο·δώσει σοι μήτηρ οἴκοι· τὴν ἔξοχα τῖε. ἐλπίζων δ’ ἂν ἐπανέλθῃ εἰς τὴν πατρίδα γελάσειν,\nὡς οὐδὲν ἦν πλέον, οἰόμενος ἐξηπατῆσθαι ἔρχεταί ποτε κατὰ\nτύχην εἰς Δῆλον· καὶ πάντα τὰ κατὰ τὴν νῆσον θαυμάζων ἦλθεν\nκαὶ εἰς τὸ Λητῷον, νομίζων τῆς Ἀπόλλωνος μητρὸς ἄγαλμα τι\nθεωρήσειν ἀξιόλογον· ἰδὼν δ’ αὐτὸ ξύλον ὂν ἄμορφον\nπαραδόξως ἐγέλασεν. καὶ τὸν τοῦ θεοῦ χρησμὸν συμβάλλων καὶ\nτῆς ἀρρωστίας ἀπαλλαγεὶς μεγαλωστὶ τὴν θεὸν ἐτίμησεν.’\nἈναξανδρίδης δ’ ἐν Γεροντομανίᾳ καὶ εὑρετὰς τῶν γελοίων\nφησὶ γενέσθαι Ῥαδάμανθυν καὶ Παλαμήδην, λέγων οὕτως\n(II 139 K)· καίτοι πολλοί γε πονοῦμεν.τὸ δ’ ἀσύμβολον εὗρε γελοῖα λέγειν Ῥαδάμανθυςκαὶ Παλαμήδης. γελωτοποιῶν δὲ μέμνηται Ξενοφῶν ἐν τῷ Συμποσίῳ Φιλίππου μέν, περὶ οὗ καὶ οὑτωσὶ λέγει\n(I 11)· ‘Φίλιππος δ’ ὁ γελωτοποιὸς κρούσας\nτὴν θύραν εἶπε τῷ ὑπακούσαντι εἰσαγγεῖλαι ὅστις τε εἴη καὶ\nδιότι κατάγεσθαι βούλεται· συνεσκευασμένος δὲ ἔφη παρεῖναι\nπάντα τἀπιτήδεια ὥστε δειπνεῖν τἀλλότρια. καὶ τὸν παῖδα δ᾽\nἔφη πάνυ πιέζεσθαι διά τε τὸ φέρειν μηδὲν καὶ διὰ τὸ\nἀνάριστον εἶναι.’ Ἱππόλοχος δ’ ὁ Μακεδὼν ἐν τῇ πρὸς Λυγκέα\nἘπιστολῇ γελωτοποιῶν μέμνηται Μανδρογένους καὶ Στράτωνος\nτοῦ Ἀττικοῦ. πλῆθος δ’ ἦν Ἀθήνησι τῆς σοφίας ταύτης. ἐν\nγοῦν τῷ Διομέων Ἡρακλείῳ συνελέγοντο ξʹ ὄντες\nτὸν ἀριθμὸν καὶ ἐν τῇ πόλει διωνομάζοντο ὡς ‘οἱ\nξʹ τοῦτ’ εἶπον’ καὶ ‘ἀπὸ τῶν ξʹ\nἔρχομαι.’ ἐν δὲ τούτοις ἦσαν Καλλιμέδων τε ὁ Κάραβος καὶ\nΔεινίας, ἔτι τε Μνασιγείτων καὶ Μέναιχμος, ὥς φησι\nΤηλεφάνης ἐν τῷ περὶ τοῦ Ἄστεος (FHG IV 507).\nτοσαύτη δ’ αὐτῶν δόξα τῆς ῥᾳθυμίας ἐγένετο ὡς καὶ Φίλιππον\nἀκούσαντα τὸν Μακεδόνα πέμψαι αὐτοῖς τάλαντον, ἵν᾽\nἐκγραφόμενοι τὰ γελοῖα πέμπωσιν αὐτῷ. ὅτι δὲ ἦν περὶ τὰ\nγελοῖα ἐσπουδακὼς ὁ βασιλεὺς οὗτος μαρτυρεῖ Δημοσθένης ὁ\nῥήτωρ ἐν τοῖς Φιλιππικοῖς (Olynth. 2, 19).\nφιλόγελως δὲ ἦν καὶ Δημήτριος ὁ Πολιορκητής, ὥς φησι\nΦύλαρχος ἐν τῇ Ϛʹ τῶν Ἱστοριῶν (FHG I\n335), ὅς γε καὶ τὴν Λυσιμάχου αὐλὴν κωμικῆς\nσκηνῆς οὐδὲν διαφέρειν ἔλεγεν· ἐξιέναι γὰρ ἀπ’ αὐτῆς πάντας\nδισυλλάβους· τόν τε Βῖθυν χλευάζων καὶ τὸν Πάριν, μεγίστους\nὄντας παρὰ τῷ Λυσιμάχῳ, καί τινας\nἑτέρους τῶν φίλων· παρὰ δ’ αὑτοῦ Πευκέστας καὶ Μενελάους,\nἔτι δὲ Ὀξυθέμιδας. ταῦτα δ’ ἀκούων ὁ Λυσίμαχος ‘ἐγὼ τοίνυν,\nἔφη, πόρνην ἐκ τραγικῆς σκηνῆς οὐχ ἑώρακα ἐξιοῦσαν,’ τὴν\nαὐλητρίδα Λάμιαν λέγων. ἀπαγγελθέντος δὲ καὶ τούτου πάλιν\nὑπολαβὼν ὁ Δημήτριος ἔφη· ‘ἀλλ’ ἡ παρ’ ἐμοὶ πόρνη\nσωφρονέστερον τῆς παρ’ ἐκείνῳ Πηνελόπης ζῇ.’\nὅτι δὲ καὶ Σύλλας ὁ Ῥωμαίων στρατηγὸς φιλόγελως ἦν\nπροείρηται (VI 261 c). Λεύκιος δὲ Ἀνίκιος, καὶ\nαὐτὸς Ῥωμαίων στρατηγήσας, Ἰλλυριοὺς καταπολεμήσας καὶ\nαἰχμάλωτον ἀγαγὼν Γένθιον τὸν τῶν Ἰλλυριῶν βασιλέα σὺν τοῖς\nτέκνοις, ἀγῶνας ἐπιτελῶν τοὺς ἐπινικίους ἐν τῇ Ῥώμῃ παντὸς\nγέλωτος ἄξια πράγματα ἐποίησεν, ὡς Πολύβιος ἱστορεῖ ἐν τῇ\nτριακοστῇ (c. 14 Hu). ‘μεταπεμψάμενος γὰρ τοὺς\nἐκ τῆς Ἑλλάδος ἐπιφανεστάτους τεχνίτας καὶ σκηνὴν\nκατασκευάσας μεγίστην ἐν τῷ κίρκῳ πρώτους εἰσῆγεν αὐλητὰς\nἅμα πάντας. οὗτοι δ’ ἦσαν Θεόδωρος ὁ Βοιώτιος, Θεόπομπος,\nἝρμιππος, ὁ Λυσίμαχος, οἵτινες ἐπιφανέστατοι\nἦσαν. τούτους οὖν στήσας ἐπὶ τὸ προσκήνιον μετὰ τοῦ χοροῦ\nαὐλεῖν ἐκέλευσεν ἅμα πάντας. τῶν δὲ διαπορευομένων τὰς\nκρούσεις μετὰ τῆς ἁρμοζούσης κινήσεως προσπέμψας οὐκ ἔφη\nκαλῶς αὐτοὺς αὐλεῖν, ἀλλ’ ἀγωνίζεσθαι μᾶλλον ἐκέλευσεν. τῶν\nδὲ διαπορούντων ὑπέδειξέν τις τῶν\nῥαβδούχων, ἐπιστρέψαντας ἐπαγαγεῖν ἐπ’ αὐτοὺς καὶ ποιεῖν\nὡσανεὶ μάχην. ταχὺ δὲ συννοήσαντες οἱ αὐληταὶ καὶ λαβόντες\n... οἰκείαν ταῖς ἑαυτῶν ἀσελγείαις μεγάλην ἐποίησαν\nσύγχυσιν. συνεπιστρέψαντες δὲ τοὺς μέσους χοροὺς πρὸς τοὺς\nἄκρους οἱ μὲν αὐληταὶ φυσῶντες ἀδιανόητα καὶ διαφέροντες\nτοὺς αὐλοὺς ἐπῆγον ἀνὰ μέρος ἐπ’ ἀλλήλους, ἅμα δὲ τούτοις\nἐπικτυποῦντες οἱ χοροὶ καὶ συνεπισείοντες τὴν σκευὴν\nἐπεφέροντο τοῖς ἐναντίοις καὶ πάλιν ἀνεχώρουν ἐκ μεταβολῆς.\nὡς δὲ καὶ περιζωσάμενός τις τῶν χορευτῶν ἐκ τοῦ καιροῦ\nστραφεὶς ἦρε τὰς χεῖρας ἀπὸ πυγμῆς πρὸς τὸν ἐπιφερόμενον\nαὐλητήν, τότ’ ἤδη κρότος ἐξαίσιος ἐγένετο καὶ κραυγὴ τῶν\nθεωμένων. ἔτι δὲ τούτων ἐκ παρατάξεως ἀγωνιζομένων ὀρχησταὶ\nδύο εἰσήγοντο μετὰ συμφωνίας εἰς τὴν ὀρχήστραν, καὶ πύκται\nτέσσαρες ἀνέβησαν ἐπὶ τὴν σκηνὴν μετὰ σαλπιγκτῶν καὶ\nβυκανιστῶν. ὁμοῦ δὲ τούτων πάντων ἀγωνιζομένων ἄλεκτον ἦν\nτὸ συμβαῖνον. περὶ δὲ τῶν τραγῳδῶν, φησὶν ὁ Πολύβιος, ὅ τι\nἂν ἐπιβάλωμαι λέγειν, δόξω τισὶν διαχλευάζειν.\"\nταῦτα τοῦ Οὐλπιανοῦ διεξελθόντος καὶ πάντων ἀνακακχασάντων\nἐπὶ ταῖς Ἀνικίοις ταύταις θέαις ἐγένοντό τινες λόγοι καὶ\nπερὶ τῶν καλουμένων πλάνων· καὶ ἐζητεῖτο εἰ μνήμη τις καὶ\nπερὶ τούτων ἐγένετο παρὰ τοῖς παλαιοτέροις· περὶ γὰρ\nθαυματοποιῶν ἤδη προειρήκαμεν (I\np. 20). καὶ ὁ Μάγνος ἔφη· ‘Διονύσιος μὲν ὁ\nΣινωπεὺς ὁ τῆς κωμῳδίας ποιητὴς ἐν τῷ ἐπιγραφομένῳ Ὁμώνυμοι\nμνημονεύει Κηφισοδώρου τοῦ πλάνου διὰ τούτων (II 426\nK)· Κηφισόδωρόν φασιν ἐπικαλούμενονΠλάνον τιν’ ἐν Ἀθήναις γενέσθαι, τὴν σχολὴνεἰς τοῦτο τὸ μέρος τοῦ βίου καταχρώμενον.τοῦτον ἐντυχόντα πρὸς τὸ σιμὸν ἀνατρέχειν,ἢ συγκαθεῖναι τηπι τῇ βακτηρίᾳ. μνημονεύει δ’ αὐτοῦ καὶ Νικόστρατος ἐν Σύρῳ\n(II 226 K)· Κηφισόδωρον οὐ κακῶς μὰ τὸν Δίατὸν πλάνον φασὶ στενωπὸν εἰς μέσον στῆσαί τιναςἀγκαλίδας ἔχοντας, ὥστε μὴ παρελθεῖν μηδένα. Πανταλέοντος δὲ μνημονεύει Θεόγνητος ἐν\nΦιλοδεσπότῳ (III 365 K)· ὁ Πανταλέων μὲν αὐτὸς αὐτοὺς τοὺς ξένουςτούς τ’ ἀγνοοῦντας αὐτὸν ἐπλάνα, καὶ σχεδὸνἀπεκραιπάλα τὰ πλεῖστα, τοῦ γελάσαι χάρινἰδίαν τιν’ αὑτῷ θέμενος ἀδολεσχίαν. καὶ Χρύσιππος δ’ ὁ φιλόσοφος ἐν εʹ περὶ\nτοῦ Καλοῦ καὶ τῆς Ἡδονῆς περὶ τοῦ Πανταλέοντος τάδε γράφει·\n‘ὁ δὲ πλάνος Πανταλέων τελευτᾶν μέλλων ἑκάτερον τῶν υἱῶν\nκατ’ ἰδίαν ἐξηπάτησε, φήσας μόνῳ αὐτῷ λέγειν ὅπου κατωρύχοι\nτὸ χρυσίον· ὥστε μάτην ὕστερον κοινῇ σκάπτοντας αἰσθέσθαι\nἐξηπατημένους.\"\nοὐκ ἠπόρει δ’ ἡμῶν τὸ συμπόσιον οὐδὲ τῶν φιλοσκωπτούντων.\nπερὶ δὲ τοιούτου τινὸς πάλιν ὁ Χρύσιππος\nἐν τῷ αὐτῷ γράφει· ‘φιλοσκώπτης τις μέλλων ὑπὸ τοῦ δημίου\nσφάττεσθαι ἔτι ἕν τι ἔφη θέλειν ὥσπερ τὸ κύκνειον ᾄσας\nἀποθανεῖν. ἐπιτρέψαντος δ’ ἐκείνου ἔσκωψεν.’ ὑπὸ δὴ τῶν\nτοιούτων πολλάκις ὁ Μυρτίλος σκωφθέντα καὶ ἀγανακτήσαντα\nεἶπεν καλῶς Λυσίμαχον τὸν βασιλέα πεποιηκέναι. ‘Τελέσφορον\nγὰρ ἕνα τῶν ὑπάρχων αὐτοῦ, ἐπειδὴ ἔσκωψέ ποτε ἐν συμποσίῳ\nτὴν Ἀρσινόην (γυνὴ δ’ ἦν τοῦ Λυσιμάχου) ὡς ἐμετικὴν οὖσαν,\nεἰπών κακῶν κατάρχεις τήνδ’ ἐμοῦσαν εἰσάγων. ὁ Λυσίμαχος ἀκούσας ἐμβληθῆναι αὐτὸν ἐκέλευσεν εἰς\nγαλεάγραν καὶ δίκην θηρίου περιφερόμενον καὶ τρεφόμενον,\nκολαζόμενον οὕτως ἐποίησεν ἀποθανεῖν. σὺ δέ, ὦ Οὐλπιανέ, εἰ\nτὴν γαλεάγραν ζητεῖς, ἔχεις παρ’ Ὑπερείδῃ τῷ ῥήτορι\n(fr. 37 Bl)· ὅπου δέ, σὺ ζήτει. καὶ Ταχὼς\nδ’ ὁ Αἰγυπτίων βασιλεὺς Ἀγησίλαον σκώψας τὸν Λακεδαιμονίων\nβασιλέα, ὅτ’ ἦλθεν αὐτῷ συμμαχήσων, (ἦν γὰρ βραχὺς τὸ σῶμα)\nἰδιώτης ἐγένετο, ἀποστάντος ἐκείνου τῆς συμμαχίας. τὸ δὲ\nσκῶμμα τοῦτ’ ἦν· ὤδινεν ὄρος, Ζεὺς δ’ ἐφοβεῖτο, τὸ δ’ ἔτεκεν μῦν. ὅπερ ἀκούσας ὁ Ἀγησίλαος καὶ ὀργισθεὶς ἔφη\n‘φανήσομαί σοί ποτε καὶ λέων.’ ὕστερον γὰρ ἀφισταμένων τῶν\nΑἰγυπτίων, ὥς φησι Θεόπομπος (FHG I 297) καὶ\nΛυκέας ὁ Ναυκρατίτης (ib. IV 441) ἐν τοῖς\nΑἰγυπτιακοῖς, οὐδὲν αὐτῷ συμπράξας ἐποίησεν ἐκπεσόντα τῆς\nἀρχῆς φυγεῖν εἰς Πέρσας.’\nπολλῶν οὖν πολλάκις ὄντων τῶν ἀκροαμάτων καὶ τῶν αὐτῶν οὐκ αἰεί, ἐπειδὴ πολλοὶ περὶ αὐτῶν\nἐγίνοντο λόγοι, τὰ ὀνόματα τῶν εἰπόντων παραλιπὼν τῶν\nπραγμάτων μνησθήσομαι. περὶ μὲν γὰρ αὐλῶν ὃ μέν τις ἔφη τὸν\nΜελανιππίδην καλῶς ἐν τῷ Μαρσύᾳ διασύροντα τὴν αὐλητικὴν\nεἰρηκέναι περὶ τῆς Ἀθηνᾶς (fr. 2 B)· ἁ μὲν Ἀθάνατὤργαν’ ἔρριψέν θ’ ἱερᾶς ἀπὸ χειρὸςεἶπέ τ’ ‘ἔρρετ’ αἴσχεα, σώματι λύμα,ἐμὲ δ’ ἐγὼ κακότατι δίδωμι. πρὸς ὃν ἀντιλέγων ἄλλος ἔφη· ‘ἀλλ’ ὅ γε\nΣελινούντιος Τελέστης τῷ Μελανιππίδῃ ἀντικορυσσόμενος ἐν\nἈργοῖ ἔφη — ὁ δὲ λόγος ἐστὶ περὶ τῆς Ἀθηνᾶσ — (fr. 1\nB)· ὃν σοφὸν σοφὰν λαβοῦσαν οὐκ ἐπέλπομαι νόῳ δρυμοῖς\nὀρείοις ὄργανονδίαν Ἀθάναν δυσόφθαλμον αἶσχος ἐκφοβηθεῖσαναὖθις ἐκ χερῶν βαλεῖν,νυμφαγενεῖ χειροκτύπῳ φηρὶ Μαρσύᾳ κλέος.τί γάρ νιν εὐηράτοιο κάλλεος ὀξὺς ἔρως ἔτειρεν,ᾇ παρθενίαν ἄγαμον καὶ ἄπαιδ’ ἀπένειμε Κλωθώ; ὡς οὐκ ἂν εὐλαβηθείσης τὴν αἰσχρότητα τοῦ εἴδους\nδιὰ τὴν παρθενίαν. ἑξῆς τέ φησι·\nἀλλὰ μάταν ἀχόρευτοςἅδε ματαιολόγων φάμα προσέπταθ’ Ἑλλάδα μουσοπόλων\nσοφᾶς ἐπίφθονον βροτοῖς τέχνας ὄνειδος. μετὰ ταῦτα δὲ ἐγκωμιάζων τὴν αὐλητικὴν λέγει·\nἃν συνεριθοτάτον Βρομίῳ παρέδωκε, σεμνᾶςδαίμονος ἀερόεν πνεῦμ’ αἰολοπτερύγων σὺν ἀγλαᾶνὠκύτατι χειρῶν. κομψῶς δὲ κἀν τῷ Ἀσκληπιῷ ὁ Τελέστης ἐδήλωσε τὴν\nτῶν αὐλῶν χρείαν ἐν τούτοις (fr. 2)· ἢ Φρύγα καλλιπνόων αὐλῶν ἱερῶν βασιλῆα,Λυδὸν ὃς ἥρμοσε πρῶτοςΔωρίδος ἀντίπαλον μούσης νόμον, αἰολον ὀρφναιπνεύματος εὔπτερον αὔραν ἀμφιπλέκων καλάμοις.\nΠρατίνας δὲ ὁ Φλιάσιος αὐλητῶν καὶ χορευτῶν μισθοφόρων\nκατεχόντων τὰς ὀρχήστρας ἀγανακτεῖν τινας ἐπὶ τῷ τοὺς\nαὐλητὰς μὴ συναυλεῖν τοῖς χοροῖς, καθάπερ ἦν πάτριον, ἀλλὰ\nτοὺς χοροὺς συνᾴδειν τοῖς αὐληταῖς· ὃν οὖν εἶχεν κατὰ τῶν\nταῦτα ποιούντων θυμὸν ὁ Πρατίνας ἐμφανίζει διὰ τοῦδε τοῦ\nὙπορχήματος (fr. 1 B)· τίς ὁ θόρυβος ὅδε; τί τάδε τὰ χορεύματα; τίς\nὕβριςἔμολεν ἐπὶΔιονυσιάδα πολυπάταγα θυμέλαν; ἐμὸς ἐμὸς ὁ Βρόμιος·\n\nἐμὲ δεῖ κελαδεῖν, ἐμὲ δεῖ παταγεῖν ἀν’ ὄρεα\nσύμενονμετὰ Ναιάδωνοἷά τε κύκνον ἄγοντα ποικιλόπτερον μέλος.τὰν ἀοιδὰν κατέστασε Πιερὶς βασίλειαν· ὁ δ’ αὐλὸςὕστερον χορευέτω, καὶ γάρ ἐσθ’ ὑπηρέτας.κώμοις μόνον θυραμάχοις τε πυγμαχίαισι νέων θέλοιπαροίνωνἔμμεναι στρατηλάτας.παῖε τὸν φρυνίου ποικίλου πνοὰν ἔχοντα,φλέγε τὸν ὀλεσισιαλοκάλαμον, λαλοβαρύοπα ..\nμελορυθμοβάτανθῶπα τρυπάνῳ δέμας πεπλασμένον.ἢν ἰδού· ἅδε σοι δεξιὰ καὶ ποδὸς διαρριφά,\nθριαμβοδιθύραμβε,κισσόχαιτ’ ἄναξ, ἄκουε τὰν ἐμὰν Δώριον χορείαν.\nπερὶ δὲ τῆς αὐλῶν πρὸς λύραν κοινωνίας, ἐπεὶ πολλάκις καὶ\nαὐτὴ ἡμᾶς ‘ἡ συναυλία ἔθελγεν’, Ἔφιππος ἐν Ἐμπολῇ φησιν\n(II 254)· κοινωνεῖ γὰρ, ὦ μειρακίδιον,ἡ ᾽ν τοῖσιν αὐλοῖς μουσικὴ κἀν τῇ λύρᾳτοῖς ἡμετέροισι παιγνίοις. ὅταν γὰρ εὖσυναρμόσωσι τοῖς συνοῦσι τὸν τρόπον,τόθ’ ἡ μεγίστη τέρψις ἐξευρίσκεται.\nτὴν δὲ συναυλίαν τί ποτ’ ἐστὶν ἐμφανίζει. Σῆμος ὁ\nΔήλιος ἐν εʹ Δηλιάδος γράφων οὕτως (FHG IV\n494)· ‘ἀγνοουμένης δὲ παρὰ πολλοῖς τῆς συναυλίας,\nλεκτέον. ἦν τις ἀγὼν συμφωνίας ἀμοιβαῖος αὐλοῦ καὶ ῥυθμοῦ,\nχωρὶς λόγου τοῦ προσμελῳδοῦντος.’ ἀστείως δὲ\nαὐτὴν Ἀντιφάνης φανερὰν ποιεῖ ἐν τῷ Αὐλητῇ λέγων (II\n29 K)· ποίαν, φράσον γάρ, ηδε τὴν συναυλίανταύτην ἐπίσταται γὰρ ἀλλ’ ηὔλουν ἔτιμαθόντες ὥστε τοὺς αὐλοὺς σύ τεαυτητελετηψεθειθαμεν συντυγχάνειςαὐλῶν πέραινε. δέξεται δὲ τἄλλα σοιἡδύ τι κοινόν ἐστιν οὗ χωρὶς πάλινσυννεύματ᾽, οὐ προβλήμαθοις σημαίνεταιἕκαστα. ‘Λίβυν δὲ τὸν αὐλὸν προσαγορεύουσιν οἱ ποιηταί,’\nφησὶ Δοῦρις ἐν βʹ τῶν περὶ Ἀγαθοκλέα (FHG\nII 478), ‘ἐπειδὴ Σειρίτης δοκεῖ πρῶτος εὑρεῖν τὴν\nαὐλητικήν, Λίβυς ὢν τῶν Νομάδων, ὃς καὶ κατηύλησεν τὰ\nμητρῷα πρῶτος.’ ‘αὐλήσεων δ’ εἰσὶν ὀνομασίαι, ὥς φησι\nΤρύφων ἐν δευτέρῳ Ὀνομασιῶν (fr. 109 V), αἵδε·\nκῶμος, βουκολισμός, γίγγρας, τετράκωμος, ἐπίφαλλος,\nχορεῖος, καλλίνικος, πολεμικόν, ἡδύκωμος, σικιννοτύρβη,\nθυροκοπικόν (τὸ δ’ αὐτὸ καὶ κρουσίθυρον), κνισμός, μόθων.\nταῦτα δὲ πάντα μετ’ ὀρχήσεως ηὐλεῖτο.’\nκαὶ ᾠδῆς δὲ ὀνομασίας καταλέγει ὁ\nΤρύφων τάσδε (fr. 113)· ‘ἱμαῖος ἡ ἐπιμύλιος\nκαλουμένη, ἣν παρὰ τοὺς ἀλέτους ᾖδον, ἴσως ἀπὸ τῆς\nἱμαλίδος. ἱμαλὶς δ’ ἐστὶν παρὰ Δωριεῦσιν ὁ νόστος καὶ τὰ\nἐπίμετρα τῶν ἀλεύρων. ἡ δὲ τῶν ἱστουργῶν ᾠδὴ αἴλινος, ὡς\nἘπίχαρμος ἐν Ἀταλάνταις ἱστορεῖ (p. 294 L). ἡ\nδὲ τῶν ταλασιουργῶν ἴουλος.’ Σῆμος δ’ ὁ Δήλιος ἐν τῷ περὶ\nΠαιάνων φησί (FHG IV 495)· ‘τὰ δράγματα τῶν\nκριθῶν αὐτὰ καθ’ αὑτὰ προσηγόρευον ἀμάλας· συναθροισθέντα\nδὲ καὶ ἐκ πολλῶν μίαν γενόμενα δέσμην οὔλους καὶ ἰούλους·\nκαὶ τὴν Δήμητρα ὁτὲ μὲν Χλόην, ὁτὲ δὲ Ἰουλώ. ἀπὸ τῶν οὖν\nτῆς Δήμητρος εὑρημάτων τούς τε καρποὺς καὶ τοὺς ὕμνους τοὺς\nεἰς τὴν θεὸν οὔλους καλοῦσι καὶ ἰούλους.’ δημήτρουλοι καὶ\nκαλλίουλοι. καὶ πλεῖστον οὖλον οὖλον ἵει, ἴουλον ἵει (c. pop. 1\nB) ἄλλοι δέ φασιν ἐριουργῶν εἶναι τὴν ᾠδήν. αἱ δὲ τῶν\nτιτθευουσῶν ᾠδαὶ καταβαυκαλήσεις ὀνομάζονται. ἦν δὲ καὶ ἐπὶ\nταῖς ἐώραις τις ἐπ’ Ἠριγόνῃ, ἣν καὶ ἀλῆτιν λέγουσιν, ᾠδή.\nἈριστοτέλης γοῦν ἐν τῇ Κολοφωνίων Πολιτείᾳ φησίν (fr.\n467 R)· ‘ἀπέθανεν δὲ καὶ αὐτὸς ὁ Θεόδωρος ὕστερον\nβιαίῳ θανάτῳ. λέγεται δὲ γενέσθαι τρυφῶν τις, ὡς ἐκ τῆς\nποιήσεως δῆλόν ἐστιν. ἔτι γὰρ καὶ νῦν αἱ γυναῖκες ᾄδουσιν\nαὐτοῦ μέλη περὶ τὰς ἐώρας.’ ἡ δὲ τῶν θεριστῶν ᾠδὴ Λιτυέρσης\nκαλεῖται. καὶ τῶν μισθωτῶν δέ τις ἦν\nᾠδὴ τῶν ἐς τοὺς ἀγροὺς φοιτώντων, ὡς Τηλεκλείδης φησὶν ἐν\nἈμφικτύοσιν (I 212 K)· καὶ βαλανέων ἄλλαι, ὡς\nΚράτης ἐν Τόλμαις (ibid. 141)· καὶ τῶν\nπτισσουσῶν ἄλλη τις, ὡς Ἀριστοφάνης ἐν Θεσμοφοριαζούσαις\n(ib. 481) καὶ Νικοχάρης ἐν Ἡρακλεῖ Χορηγῷ\n(ib. 771). ἦν δὲ καὶ τοῖς ἡγουμένοις τῶν\nβοσκημάτων ὁ βουκολιασμὸς καλούμενος. Δίομος δ’ ἦν βουκόλος\nΣικελιώτης ὁ πρῶτος εὑρὼν τὸ εἶδος· μνημονεύει δ’ αὐτοῦ\nἘπίχαρμος ἐν Ἁλκυόνι (p. 220 L) καὶ ἐν Ὀδυσσεῖ\nΝαυαγῷ (p. 248). ἡ δ’ ἐπὶ τοῖς θανάτοις καὶ\nλύπαις ᾠδὴ ὀλοφυρμὸς καλεῖται. αἱ δὲ ἴουλοι καλούμεναι ᾠδαὶ\nΔήμητρι καὶ Φερσεφόνῃ πρέπουσι. ἡ δὲ εἰς Ἀπόλλωνα ᾠδὴ\nφιληλιάς, ὡς Τελέσιλλα παρίστησιν (fr. 2 B)·\nοὔπιγγοι δὲ αἱ εἰς Ἄρτεμιν. ᾔδοντο δὲ Ἀθήνησι καὶ οἱ\nΧαρώνδου νόμοι παρ’ οἶνον, ὡς Ἕρμιππός φησιν ἐν ἕκτῳ περὶ\nΝομοθετῶν (FHG III 37). Ἀριστοφάνης δ’ ἐν\nἈττικαῖς φησιν Λέξεσιν (p. 184 N)· ‘ἱμαῖος ᾠδὴ\nμυλωθρῶν· ἐν δὲ γάμοις ὑμέναιος· ἐν δὲ πένθεσιν ἰάλεμος.\nλίνος δὲ καὶ αἴλινος οὐ μόνον ἐν πένθεσιν, ἀλλὰ καὶ ‘ἐπ᾽\nεὐτυχεῖ μολπᾷ’ κατὰ τὸν Εὐριπίδην (Herc.\n348).’\nΚλέαρχος δ’ ἐν πρώτῳ Ἐρωτικῶν (FHG II 315)\nνόμιον καλεῖσθαί τινά φησιν ᾠδὴν ἀπ’ Ἠριφανίδος, γράφων\nοὕτως· ‘Ἠριφανὶς ἡ μελοποιὸς Μενάλκου κυνηγετοῦντος\nἐρασθεῖσα ἐθήρευεν μεταθέουσα ταῖς ἐπιθυμίαις. φοιτῶσα γὰρ\nκαὶ πλανωμένη πάντας τοὺς ὀρείους ἐπεξῄει δρυμούς, ὡς μῦθον\nεἶναι τοὺς λεγομένους Ἰοῦς δρόμους· ὥστε μὴ μόνον τῶν ἀνθρώπων τοὺς ἀστοργίᾳ διαφέροντας, ἀλλὰ\nκαὶ τῶν θηρῶν τοὺς ἀνημερωτάτους συνδακρῦσαι τῷ πάθει,\nλαβόντας αἴσθησιν ἐρωτικῆς ἐλπίδος. ὅθεν ἐποίησέ τε καὶ\nποιήσασα περιῄει κατὰ τὴν ἐρημίαν, ὥς φασιν, ἀναβοῶσα καὶ\nᾄδουσα τὸ καλούμενον νόμιον, ἐν ᾧ ἐστιν (c. pop. 24\nB) ‘μακραὶ δρύες, ὦ Μέναλκα.’ Ἀριστόξενος δὲ ἐν\nτετάρτῳ περὶ Μουσικῆς (FHG II 287) ‘ᾖδον,\nφησίν, αἱ ἀρχαῖαι γυναῖκες Καλύκην τινὰ ᾠδήν. Στησιχόρου δ᾽\nἦν ποίημα (fr. 43), ἐν ᾧ Καλύκη τις ὄνομα\nἐρῶσα Εὐάθλου νεανίσκου εὔχεται τῇ Ἀφροδίτῃ γαμηθῆναι αὐτῷ.\nἐπεὶ δὲ ὑπερεῖδεν ὁ νεανίσκος, κατεκρήμνισεν ἑαυτήν.\nἐγένετο δὲ τὸ πάθος περὶ Λευκάδα. σωφρονικὸν δὲ πάνυ\nκατεσκεύασεν ὁ ποιητὴς τὸ τῆς παρθένου ἦθος, οὐκ ἐκ παντὸς\nτρόπου θελούσης συγγενέσθαι τῷ νεανίσκῳ, ἀλλ’ εὐχομένης εἰ\nδύναιτο γυνὴ τοῦ Εὐάθλου γενέσθαι κουριδία ἢ εἰ τοῦτο μὴ\nδυνατόν, ἀπαλλαγῆναι τοῦ βίου.’ ἐν δὲ τοῖς κατὰ βραχὺ\nὙπομνήμασιν (ibid.) ὁ Ἀριστόξενος ‘Ἴφικλος,\nφησίν, Ἁρπαλύκην ἐρασθεῖσαν ὑπερεῖδεν. ἣ δὲ ἀπέθανεν καὶ\nγίνεται ἐπ’ αὐτῇ παρθένοις ἀγὼν ᾠδῆς, ἥτις Ἁρπαλύκη, φησί,\nκαλεῖται.’ Νύμφις δ’ ἐν πρώτῳ περὶ Ἡρακλείας περὶ\nΜαριανδυνῶν διηγούμενός φησιν (FHG III 13)·\n‘ὁμοίως δὲ καὶ τῶν ᾠδῶν ἐνίας κατανοήσειεν ἄν τις, ἃς\nἐκεῖνοι κατά τινα ἐπιχωριαζομένην παρ’ αὐτοῖς .... ᾄδοντες\nἀνακαλοῦνταί τινα τῶν ἀρχαίων, προσαγορεύοντες Βῶρμον.\nτοῦτον δὲ λέγουσιν υἱὸν γενέσθαι ἀνδρὸς ἐπιφανοῦς καὶ\nπλουσίου, τῷ δὲ κάλλει καὶ τῇ κατὰ τὴν\nἀκμὴν ὥρᾳ πολὺ τῶν ἄλλων διενεγκεῖν· ὃν ἐφεστῶτα ἔργοις\nἰδίοις καὶ βουλόμενον τοῖς θερίζουσιν δοῦναι πιεῖν\nβαδίζοντα ἐφ’ ὕδωρ ἀφανισθῆναι. ζητεῖν οὖν αὐτὸν τοὺς ἀπὸ\nτῆς χώρας μετά τινος μεμελῳδημένου θρήνου καὶ\nἀνακλήσεως, ᾧ καὶ νῦν ἔτι πάντες χρώμενοι\nδιατελοῦσι. τοιοῦτος δ’ ἐστὶ καὶ ὁ παρ’ Αἰγυπτίοις\nκαλούμενος Μάνερως.’\nοὐκ ἀπελείποντο δὲ ἡμῶν τῶν συμποσίων οὐδὲ ῥαψῳδοί. ἔχαιρε\nγὰρ τοῖς Ὁμήρου ὁ Λαρήνσιος ὡς ἄλλος οὐδὲ εἷς, ὡς λῆρον\nἀποφαίνειν Κάσανδρον τὸν Μακεδονίας βασιλεύσαντα, περὶ οὗ\nφησι Καρύστιος ἐν Ἱστορικοῖς Ὑπομνήμασιν (FHG IV\n358) ὅτι οὕτως ἦν φιλόμηρος ὡς διὰ στόματος ἔχειν\nτῶν ἐπῶν τὰ πολλά· καὶ Ἰλιὰς ἦν αὐτῷ καὶ Ὀδυσσεία ἰδίως\nγεγραμμέναι. ὅτι δ’ ἐκαλοῦντο οἱ ῥαψῳδοὶ καὶ Ὁμηρισταὶ\nἈριστοκλῆς εἴρηκεν ἐν τῷ περὶ Χορῶν (ibid.\n331). τοὺς δὲ νῦν Ὁμηριστὰς ὀνομαζομένους πρῶτος εἰς\nτὰ θέατρα παρήγαγε Δημήτριος ὁ Φαληρεύς. Χαμαιλέων δὲ ἐν τῷ\nπερὶ Στησιχόρου (fr. 9 Koepke) καὶ μελῳδηθῆναί\nφησιν οὐ μόνον τὰ Ὁμήρου, ἀλλὰ καὶ τὰ Ἡσιόδου καὶ\nἈρχιλόχου, ἔτι δὲ Μιμνέρμου καὶ Φωκυλίδου. Κλέαρχος δ’ ἐν\nτῷ προτέρῳ περὶ Γρίφων (FHG II 321) ‘τὰ\nἈρχιλόχου, φησίν, ὁ Σιμωνίδης ὁ Ζακύνθιος ἐν\nτοῖς θεάτροις ἐπὶ δίφρου καθήμενος ἐραψῴδει.’ Λυσανίας δ᾽\nἐν τῷ πρώτῳ περὶ Ἰαμβοποιῶν Μνασίωνα τὸν ῥαψῳδὸν λέγει ἐν\nταῖς δείξεσι τῶν Σιμωνίδου τινὰς ἰάμβων ὑποκρίνεσθαι. τοὺς\nδ’ Ἐμπεδοκλέους Καθαρμοὺς ἐραψῴδησεν Ὀλυμπίασι Κλεομένης ὁ\nῥαψῳδός, ὥς φησιν Δικαίαρχος ἐν τῷ\nὈλυμπικῷ (FHG II 249). Ἰάσων δ’ ἐν τρίτῳ περὶ\nτῶν Ἀλεξάνδρου Ἱερῶν (fr. 3 M) ἐν Ἀλεξανδρείᾳ\nφησὶν ἐν τῷ μεγάλῳ θεάτρῳ ὑποκρίνασθαι Ἡγησίαν τὸν κωμῳδὸν\nτὰ Ἡσιόδου, Ἑρμόφαντον δὲ τὰ Ὁμήρου.\nκαὶ οἱ καλούμενοι δὲ ἱλαρῳδοί, οὓς νῦν τινες σιμῳδοὺς\nκαλοῦσιν, ὡς Ἀριστοκλῆς φησιν ἐν αʹ περὶ Χορῶν\n(FHG IV 331), τῷ τὸν Μάγνητα Σῖμον\nδιαπρέψαι μᾶλλον τῶν διὰ τοῦ ἱλαρῳδεῖν ποιητῶν, συνεχῶς\nἡμῖν ἐπεφαίνοντο. καταλέγει δ’ ὁ Ἀριστοκλῆς καὶ τούσδε ἐν\nτῷ περὶ Μουσικῆς γράφων ὧδε (l. s)· ‘μαγῳδός·\nοὗτος δ’ ἐστὶν ὁ αὐτὸς τῷ λυσιῳδῷ. Ἀριστόξενος δέ φησι\n(FHG II 285) τὸν μὲν ἀνδρεῖα καὶ γυναικεῖα\nπρόσωπα ὑποκρινόμενον μαγῳδὸν καλεῖσθαι, τὸν δὲ γυναικεῖα\nἀνδρείοις λυσιῳδόν· τὰ αὐτὰ δὲ μέλη ᾄδουσιν, καὶ τἄλλα\nπάντα δ’ ἐστὶν ὅμοια. ὁ δὲ ἰωνικολόγος τὰ Σωτάδου καὶ τῶν\nπρὸ τούτου ἰωνικὰ καλούμενα ποιήματα Ἀλεξάνδρου τε τοῦ\nΑἰτωλοῦ καὶ Πύρητος τοῦ Μιλησίου καὶ Ἀλέξου καὶ ἄλλων\nτοιούτων ποιητῶν προφέρεται. καλεῖται δ’ οὗτος καὶ\nκιναιδολόγος. ἤκμασεν δ’ ἐν τῷ εἴδει τούτῳ Σωτάδης ὁ\nΜαρωνείτης, ὥς φησι Καρύστιος ὁ Περγαμηνὸς ἐν τῷ περὶ αὐτοῦ\nΣωτάδου συγγράμματι (FHG IV 359)\nκαὶ ὁ τοῦ Σωτάδου υἱὸς Ἀπολλώνιος.\nἔγραψεν δὲ καὶ οὗτος περὶ τῶν τοῦ πατρὸς ποιημάτων\nσύγγραμμα· ἐξ οὗ ἔστι κατιδεῖν τὴν ἄκαιρον παρρησίαν τοῦ\nΣωτάδου, κακῶς μὲν εἰπόντος Λυσίμαχον τὸν βασιλέα ἐν\nἈλεξανδρείᾳ, Πτολεμαῖον δὲ τὸν Φιλάδελφον παρὰ Λυσιμάχῳ,\nκαὶ ἄλλους τῶν βασιλέων ἐν ἄλλαις τῶν πόλεων· διόπερ τῆς\nδεούσης ἔτυχε τιμωρίας. ἐκπλεύσαντα γὰρ αὐτὸν τῆς\nἈλεξανδρείας, ὥς φησιν Ἡγήσανδρος ἐν τοῖς Ὑπομνήμασιν\n(FHG IV 415), καὶ δοκοῦντα διαπεφευγέναι\nτὸν κίνδυνον — εἰρήκει γὰρ εἰς τὸν βασιλέα Πτολεμαῖον πολλὰ\nδεινά, ἀτὰρ καὶ τόδε, ὅτε τὴν ἀδελφὴν Ἀρσινόην ἐγεγαμήκει·\nεἰς οὐχ ὁσίην τρυμαλιὴν τὸ κέντρον ὤθει — Πάτροκλος οὖν ὁ τοῦ Πτολεμαίου στρατηγὸς ἐν Καύνῳ\nτῇ νήσῳ λαβὼν αὐτὸν καὶ εἰς μολυβῆν κεραμίδα ἐμβαλὼν καὶ\nἀναγαγὼν εἰς τὸ πέλαγος κατεπόντωσε. τοιαύτη δ’ ἐστὶν αὐτοῦ\nἡ ποίησις· Θεοδώρου τοῦ αὐλητοῦ Φιλῖνος ἦν πατήρ, εἰς ὃν\nταῦτ’ ἔγραψεν· ὃ δ’ ἀποστεγάσας τὸ τρῆμα τῆς ὄπισθε λαύρης,διὰ δενδροφόρου φάραγγος ἐξέωσε βροντὴνἠλέματον, ὁκοίην ἀροτὴρ γέρων χαλᾷ βοῦς.\nσεμνότερος δὲ τῶν τοιούτων ἐστὶ ποιητῶν ὁ ἱλαρῳδὸς\nκαλούμενος. οὐδὲ γὰρ σχινίζεται· χρῆται δ’ ἐσθῆτι λευκῇ\nἀνδρείᾳ καὶ στεφανοῦται χρυσοῦν στέφανον, καὶ τὸ μὲν\nπαλαιὸν ὑποδήμασιν ἐχρῆτο, ὥς φησιν ὁ Ἀριστοκλῆς (FHG\nIV 331), νῦν δὲ κρηπῖσιν. ψάλλει δ’ αὐτῷ ἄρρην ἢ\nθήλεια, ὡς καὶ τῷ αὐλῳδῷ. δίδοται δὲ ὁ\nστέφανος τῷ ἱλαρῳδῷ καὶ τῷ αὐλῳδῷ, οὐ τῷ ψάλτῃ οὐδὲ τῷ\nαὐλητῇ. ὁ δὲ μαγῳδὸς καλούμενος τύμπανα ἔχει καὶ κύμβαλα\nκαὶ πάντα τὰ περὶ αὐτὸν ἐνδύματα γυναικεῖα· σχινίζεται δὲ\nκαὶ πάντα ποιεῖ τὰ ἔξω κόσμου, ὑποκρινόμενος ποτὲ μὲν\nγυναῖκας καὶ μοιχοὺς καὶ μαστροπούς, ποτὲ δὲ\nἄνδρα μεθύοντα καὶ ἐπὶ κῶμον παραγινόμενον πρὸς τὴν\nἐρωμένην. φησὶ δὲ ὁ Ἀριστόξενος (FHG II 285)\nτὴν μὲν ἱλαρῳδίαν σεμνὴν οὖσαν παρὰ τὴν τραγῳδίαν εἶναι,\nτὴν δὲ μαγῳδίαν παρὰ τὴν κωμῳδίαν. πολλάκις δὲ οἱ μαγῳδοὶ\nκαὶ κωμικὰς ὑποθέσεις λαβόντες ὑπεκρίθησαν κατὰ τὴν ἰδίαν\nἀγωγὴν καὶ διάθεσιν. ἔσχεν δὲ τοὔνομα ἡ μαγῳδία ἀπὸ τοῦ\nοἱονεὶ μαγικὰ προφέρεσθαι καὶ φαρμάκων ἐμφανίζειν\nδυνάμεις.\nπαρὰ δὲ Λακεδαιμονίοις κωμικῆς παιδιᾶς ἦν τις τρόπος\nπαλαιός, ὥς φησι Σωσίβιος (FHG II 627), οὐκ\nἄγαν σπουδαῖος, ἅτε δὴ κἀν τούτοις τὸ λιτὸν τῆς Σπάρτης\nμεταδιωκούσης. ἐμιμεῖτο γάρ τις ἐν εὐτελεῖ τῇ λέξει\nκλέπτοντάς τινας ὀπώραν ἢ ξενικὸν ἰατρὸν τοιαυτὶ λέγοντα,\nὡς Ἄλεξις ἐν Μανδραγοριζομένῃ διὰ τούτων παρίστησιν\n(II 348 K)· ἐὰν ἐπιχώριοςἰατρὸς εἴπῃ ‘τρυβλίον τούτῳ δότεπτισάνης ἕωθεν’, καταφρονοῦμεν εὐθέως·ἂν δὲ πτισάναν καὶ τρυβλίον, θαυμάζομεν.καὶ πάλιν ἐὰν μὲν τευτλίον, παρείδομεν·ἐὰν δὲ σεῦτλον, ἀσμένως ἠκούσαμεν,ὡς οὐ τὸ σεῦτλον ταὐτὸν ὂν τῷ τευτλίῳ.\nἐκαλοῦντο δ’ οἱ μετιόντες τὴν τοιαύτην παιδιὰν\nπαρὰ τοῖς Λάκωσι δικηλισταί, ὡς ἄν τις σκευοποιοὺς εἴπῃ καὶ\nμιμητάς. τοῦ δὲ εἴδους τῶν δικηλιστῶν πολλαὶ κατὰ τόπους\nεἰσὶ προσηγορίαι. Σικυώνιοι μὲν γὰρ φαλλοφόρους αὐτοὺς\nκαλοῦσιν, ἄλλοι δ’ αὐτοκαβδάλους, οἳ δὲ φλύακας, ὡς Ἰταλοί,\nσοφιστὰς δὲ οἱ πολλοί· Θηβαῖοι δὲ καὶ τὰ πολλὰ ἰδίως\nὀνομάζειν εἰωθότες ἐθελοντάς. ὅτι δὲ καινουργοῦσιν κατὰ τὰς\nφωνὰς οἱ Θηβαῖοι Στράττις ἐπιδείκνυσιν ἐν Φοινίσσαις διὰ\nτούτων (I 725 K)· ξυνίετ’ οὐδέν, πᾶσα Θηβαίων πόλις,οὐδέν ποτ’ ἀλλ’ ἢ πρῶτα μὲν τὴν σηπίανὀπιτθοτίλαν, ὡς λέγουσ᾽, ὀνομάζετε·τὸν ἀλεκτρυόνα δ’ ὀρτάλιχον, τὸν ἰατρὸν δὲσάκταν, βέφυραν δὲ τὴν γέφυραν, τῦκα\nδὲτὰ σῦκα, κωτιλάδας δὲ τὰς χελιδόνας,τὴν ἔνθεσιν δ’ ἄκολον, τὸ γελᾶν δὲ κριδδέμεν,νεασπάτωτον δ᾽, ἤν τι νεοκάττυτον ᾖ.\nΣῆμος δ’ ὁ Δήλιος ἐν τῷ περὶ Παιάνων (FHG IV\n496) ‘οἱ αὐτοκάβδαλοι, φησί, καλούμενοι\nἐστεφανωμένοι κιττῷ σχέδην ἐπέραινον ῥήσεις. ὕστερον δὲ\nἴαμβοι ὠνομάσθησαν αὐτοί τε καὶ τὰ ποιήματα αὐτῶν. οἱ δὲ\nἰθύφαλλοι, φησί, καλούμενοι προσωπεῖα μεθυόντων ἔχουσιν καὶ\nἐστεφάνωνται, χειρῖδας ἀνθινὰς ἔχοντες· χιτῶσι δὲ χρῶνται μεσολεύκοις καὶ περιέζωνται\nταραντῖνον καλύπτον αὐτοὺς μέχρι τῶν σφυρῶν. σιγῇ δὲ διὰ\nτοῦ πυλῶνος εἰσελθόντες, ὅταν κατὰ μέσην τὴν ὀρχήστραν\nγένωνται, ἐπιστρέφουσιν εἰς τὸ θέατρον λέγοντες (c.\npop. 7 B)· ἀνάγετ᾽, εὐρυχωρίαν ποιεῖτε τῷ θεῷ· ἐθέλει γὰρὁ θεὸς ὀρθὸς ἐσφυδωμένοςδιὰ μέσου βαδίζειν. οἱ δὲ φαλλοφόροι, φησίν, προσωπεῖον μὲν οὐ\nλαμβάνουσιν, προσκόπιον δ’ ἐξ ἑρπύλλου περιτιθέμενοι καὶ\nπαιδέρωτος ἐπάνω τούτου ἐπιτίθενται στέφανον τε\nδασὺν ἴων καὶ κιττοῦ· καυνάκας τε περιβεβλημένοι\nπαρέρχονται οἳ μὲν ἐκ παρόδου, οἳ δὲ κατὰ μέσας τὰς θύρας,\nβαίνοντες ἐν ῥυθμῷ καὶ λέγοντες (c. pop. 8 B)·\nσοί, Βάκχε, τάνδε μοῦσαν ἀγλαίζομεν,ἁπλοῦν ῥυθμὸν χέοντες αἰόλῳ μέλει,καινάν, ἀπαρθένευτον, οὔ τι ταῖς πάροςκεχρημέναν ᾠδαῖσιν, ἀλλ’ ἀκήρατονκατάρχομεν τὸν ὕμνον. εἶτα προστρέχοντες ἐτώθαζον οὓς ἂν\nπροέλοιντο, στάδην δὲ ἔπραττον· ὁ δὲ φαλλοφόρος ἰθὺ βαδίζων\nκαταπασθεὶς αἰθάλῳ.’\nἐπεὶ δ’ ἐνταῦθα τοῦ λόγου ἐσμέν, οὐκ ἄξιον ἡγοῦμαι παραλιπεῖν τὰ περὶ Ἀμοιβέως τοῦ\nκαθ’ ἡμᾶς κιθαρῳδοῦ, ‘ἀνδρὸς τεχνίτου κατὰ νόμους τοὺς\nμουσικούς.’ οὗτός ποτε βράδιον ἥκων ἐπὶ τὸ συμπόσιον ἡμῶν\nὡς ἔμαθεν παρά τινος τῶν οἰκετῶν ἀποδειπνήσαντας,\nἐβουλεύετο τί χρὴ ποιεῖν, ἕως παρελθὼν ὁ Σόφων αὐτῷ\nμάγειρος (γεγωνότερον δ’ ἐφθέγγετο ὡς πάντας ἀκούειν) τὰ ἐξ\nΑὔγης εἶπεν Εὐβούλου (II 170 K)· τί, ὦ πόνηρ᾽, ἕστηκας ἐν πύλαις ἔτι,ἀλλ’ οὐ βαδίζεις; τοῖσδε γενναίως πάλαιδιεσπάρακται θερμὰ χηνίσκων μέλη,διερράχισται σεμνὰ δελφάκων κρέα,κατηλόηται γαστρὸς οὑν μέσῳ κύκλος,κατῃσίμωται πάντα τἀκροκώλια,νενωγάλισται σεμνὸς ἀλλᾶντος τόμος,παρεντέτρωκται τευθὶς ἐξωπτημένη,παρεκλέλαπται σταμνί’ ἐννέ’ ἢ δέκα.ὥστ’ εἴ τι βούλει τῶν λελειμένων φαγεῖν,ἔπειγ’ ἔπειγε, μή ποθ’ ὡς λύκος χανὼνκαὶ τῶνδ’ ἁμαρτὼν ὕστερον συχνῶ δραχμῆς. —πάντ’ ἐστὶν ἡμῖν — κατὰ τὸν ἥδιστον Ἀντιφάνην, ὃς ἐν τῷ Φιλοθηβαίῳ\n(II 105 K) φησίν — ἥ τε γὰρ συνώνυμοςτῆς ἔνδον οὔσης ἔγχελυς Βοιωτίατμηθεῖσα κοίλοις ἐν βυθοῖσι κακκάβης\nχλιαίνετ᾽, αἴρεθ᾽, ἕψεται, παφλάζεται,προσκάεθ᾽· ὥστε μηδ’ ἂν εἰ χαλκοῦς ἔχωνμυκτῆρας εἰσέλθοι τις, ἐξελθεῖν πάλινεἰκῇ· τοσαύτην ἐξακοντίζει πνοήν.Β. λέγεις μάγειρον ζῶντα. Α. πλησίον δέ γεταύτης ἄσιτος ἡμέραν καὶ νύχθ’ ὅληνκεστρεὺς λοπισθείς, ... πασθείς, στραφείς,χρωσθείς, ὁμοῦ τι πρὸς τέλος δρόμου περῶν,σίζει κεκραγώς, παῖς δ’ ἐφέστηκε ῥανῶνὄξει, Λίβυς τε καυλὸς ἐξηρασμένοςἀκτῖσι θείαις σιλφίου παραστατεῖ.Β. εἶτ’ οὐκ ἐπῳδούς φασιν ἰσχύειν τινές·ἐγὼ γὰρ ἤδη τρεῖς ὁρῶ μασωμένους,σοῦ ταῦτα συστρέφοντος. Α. ἥ τε σύννομοντῆς κυφονώτου σῶμ’ ἔχουσα σηπίας,ξιφηφόροισι χερσὶν ἐξωπλισμένητευθίς, μεταλλάξασα λευκαυγῆ φύσινσαρκὸς πυρωτοῖς ἀνθράκων ῥιπίσμασιν,ξανθαῖσιν αὔραις σῶμα πᾶν ἀγάλλεται,δείπνου προφήτην λιμὸν ἐκκαλουμένη.ὥστε γ’ εἴσιθι·μὴ μέλλε, χώρει. δεῖ γὰρ ἠριστηκόταςπάσχειν, ἐάν τι καὶ παθεῖν ἡμᾶς δέῃ. καὶ ὃς πάνυ ἐμμελέστατα ἀπαντήσας αὐτῷ ἀντεφώνησε\nτὰ ἐκ τοῦ Κλεάρχου Κιθαρῳδοῦ τάδε (II 409 K)·\n\nγόγγρων τε λευκῶν πᾶσι τοῖς κολλώδεσιβρόχθιζε. τούτοις γὰρ τρέφεται τὸ πνεῦμα καὶτὸ φωνάριον ἡμῶν περίσαργον γίνεται. κρότου δ’ ἐπὶ τούτοις γενομένου καὶ πάντων\nὁμοθυμαδὸν αὐτὸν καλεσάντων εἰσελθὼν καὶ πιὼν ἀναλαβών τε\nτὴν κιθάραν εἰς τοσοῦτον ἡμᾶς ἧσεν ὡς πάντας θαυμάζειν τήν\nτε κιθάρισιν μετὰ τῆς τέχνης ταχίστην οὖσαν καὶ τῆς φωνῆς\nτὴν ἐμμέλειαν. ἐμοὶ μὲν γὰρ οὐδὲν ἐλάττων εἶναι νομίζεται\nτοῦ παλαιοῦ Ἀμοιβέως, ὅν φησιν Ἀριστέας ἐν τῷ περὶ\nΚιθαρῳδῶν ἐν Ἀθήναις κατοικοῦντα καὶ πλησίον τοῦ θεάτρου\nοἰκοῦντα, εἰ ἐξέλθοι ᾀσόμενος, τάλαντον Ἀττικὸν τῆς ἡμέρας\nλαμβάνειν.\nπερὶ δὲ μουσικῆς τῶν μὲν τάδε λεγόντων, ἄλλων δ’ ἄλλα γ᾽\nὁσημέραι, πάντων δ’ ἐπαινούντων τὴν παιδείαν ταύτην,\nΜασούριος ὁ πάντα ἄριστος καὶ σοφὸς (καὶ γὰρ νόμων ἐξηγητὴς\nοὐδενὸς δεύτερος καὶ περὶ μουσικὴν ἐνδιατρίβων αἰεί·\nἅπτεται γὰρ καὶ τῶν ὀργάνων) ἔφη· ‘ὁ μὲν κωμῳδιοποιὸς\nΕὔπολις, ἄνδρες φίλοι, φησί (I 347 K)· χἠ μουσικὴ πρᾶγμ’ ἐστὶ βαθὺ τι καὶ\nκαμπύλον, αἰεί τε καινὸν ἐξευρίσκει τι τοῖς ἐπινοεῖν\nδυναμένοις. διόπερ καὶ Ἀναξίλας ἐν Ὑακίνθῳ φησίν (II\n272 K)· ἡ μουσικὴ δ’ ὥσπερ Λιβύη, πρὸς τῶν θεῶν,αἰεί τι καινὸν κατ’ ἐνιαυτὸν θηρίοντίκτει.\nμέγας γάρ, ὦ μακάριοι, κατὰ τὸν Θεοφίλου Κιθαρῳδόν\n(II 474 K), θησαυρός ἐστιν καὶ βέβαιος ἡ μουσικὴἅπασι τοῖς μαθοῦσι παιδευθεῖσί τε. καὶ γὰρ τὰ ἤθη παιδεύει καὶ τοὺς θυμοειδεῖς καὶ\nτὰς γνώμας διαφόρους καταπραύνει. Κλεινίας γοῦν ὁ\nΠυθαγόρειος, ὡς Χαμαιλέων ὁ Ποντικὸς ἱστορεῖ (fr. 26\nKö), καὶ τῷ βίῳ καὶ τοῖς ἤθεσιν διαφέρων, εἴ ποτε\nσυνέβαινεν χαλεπαίνειν αὐτὸν δι’ ὀργήν, ἀναλαμβάνων τὴν\nλύραν ἐκιθάριζεν. πρὸς δὲ τοὺς ἐπιζητοῦντας τὴν αἰτίαν\nἔλεγεν ‘πραύνομαι’. καὶ ὁ Ὁμηρικὸς δὲ Ἀχιλλεὺς τῇ κιθάρᾳ\nκατεπραύνετο (Il. 9.186),\nἣν αὐτῷ ἐκ τῶν Ἠετίωνος λαφύρων μόνην Ὅμηρος χαρίζεται,\nκαταστέλλειν τὸ πυρῶδες αὐτοῦ δυναμένην. μόνος γοῦν ἐν\nἸλιάδι ταύτῃ χρῆται τῇ μουσικῇ. ὅτι δὲ καὶ νόσους ἰᾶται\nμουσικὴ Θεόφραστος ἱστόρησεν ἐν τῷ περὶ Ἐνθουσιασμοῦ\n(fr. 87 W), ἰσχιακοὺς φάσκων ἀνόσους\nδιατελεῖν, εἰ καταυλήσοι τις τοῦ τόπου τῇ Φρυγιστὶ ἁρμονίᾳ.\nταύτην δὲ τὴν ἁρμονίαν Φρύγες πρῶτοι εὗρον καὶ\nμετεχειρίσαντο. διὸ καὶ τοὺς παρὰ τοῖς Ἕλλησιν αὐλητὰς\nΦρυγίους καὶ δουλοπρεπεῖς τὰς προσηγορίας ἔχειν· οἷός ἐστιν\nὁ παρὰ Ἀλκμᾶνι (fr. 112 B4) Σάμβας καὶ Ἄδων\nκαὶ Τῆλος, παρὰ δὲ Ἱππώνακτι (fr. 97) Κίων καὶ\nΚώδαλος καὶ Βάβυς, ἐφ’ ᾧ καὶ ἡ παροιμία ἐπὶ τῶν αἰεὶ πρὸς\nτὸ χεῖρον αὐλούντων ‘κάκιον ἢ Βάβυς αὐλεῖ.’ ὁ δ᾽\nἈριστόξενος (FHG II 287) τὴν εὕρεσιν αὐτῆς Ὑάγνιδι τῷ Φρυγὶ ἀνατίθησιν.\nἩρακλείδης δ’ ὁ Ποντικὸς ἐν τρίτῳ περὶ Μουσικῆς οὐδ᾽\nἁρμονίαν φησὶ δεῖν καλεῖσθαι τὴν Φρύγιον, καθάπερ οὐδὲ τὴν\nΛύδιον. ἁρμονίας γὰρ εἶναι τρεῖς· τρία γὰρ καὶ γενέσθαι\nἙλλήνων γένη, Δωριεῖς, Αἰολεῖς, Ἴωνας. οὐ μικρᾶς οὖν οὔσης\nδιαφορᾶς ἐν τοῖς τούτων ἤθεσιν, Λακεδαιμόνιοι μὲν μάλιστα\nτῶν ἄλλων Δωριέων τὰ πάτρια διαφυλάττουσιν, Θεσσαλοὶ δὲ\n(οὗτοι γάρ εἰσιν οἱ τὴν ἀρχὴν τοῦ γένους\nΑἰολεῦσιν μεταδόντες) παραπλήσιον αἰεὶ ποιοῦνται τοῦ βίου\nτὴν ἀγωγήν· Ἰώνων δὲ τὸ πολὺ πλῆθος ἠλλοίωται διὰ τὸ\nσυμπεριφέρεσθαι τοῖς αἰεὶ δυναστεύουσιν αὐτοῖς τῶν\nβαρβάρων. τὴν οὖν ἀγωγὴν τῆς μελῳδίας ἣν οἱ Δωριεῖς\nἐποιοῦντο Δώριον ἐκάλουν ἁρμονίαν· ἐκάλουν δὲ καὶ Αἰολίδα\nἁρμονίαν ἣν Αἰολεῖς ᾖδον· Ἰαστὶ δὲ τὴν τρίτην ἔφασκον ἣν\nἤκουον ᾀδόντων τῶν Ἰώνων. ἡ μὲν οὖν Δώριος ἁρμονία τὸ\nἀνδρῶδες ἐμφαίνει καὶ τὸ μεγαλοπρεπὲς καὶ οὐ διακεχυμένον\nοὐδ’ ἱλαρόν, ἀλλὰ σκυθρωπὸν καὶ σφοδρόν, οὔτε δὲ ποικίλον\nοὔτε πολύτροπον. τὸ δὲ τῶν Αἰολέων ἦθος ἔχει τὸ γαῦρον καὶ\nὀγκῶδες, ἔτι δὲ ὑπόχαυνον· ὁμολογεῖ δὲ ταῦτα ταῖς\nἱπποτροφίαις αὐτῶν καὶ ξενοδοχίαις· οὐ πανοῦργον δέ, ἀλλὰ\nἐξηρμένον καὶ τεθαρρηκός. διὸ καὶ οἰκεῖόν ἐστ’ αὐτοῖς ἡ\nφιλοποσία καὶ τὰ ἐρωτικὰ καὶ πᾶσα ἡ περὶ τὴν δίαιταν\nἄνεσις. διόπερ ἔχουσι τὸ τῆς ὑποδωρίου καλουμένης ἁρμονίας\nἦθος. αὕτη γάρ ἐστι, φησὶν ὁ Ἡρακλείδης, ἣν ἐκάλουν\nΑἰολίδα, ὡς καὶ Λᾶσος ὁ Ἑρμιονεὺς ἐν τῷ\nεἰς τὴν ἐν Ἑρμιόνι Δήμητρα Ὕμνῳ λέγων οὕτως\n(fr. 1 B4)· Δάματρα μέλπω Κόραν τε Κλυμένοι’ ἄλοχον,μελιβόαν ὕμνον ἀνάγων,Αἰολίδ’ ἅμα βαρύβρομον ἁρμονίαν. ταῦτα δ’ ᾄδουσιν πάντες ὑποδώρια τὰ\nμέλη. ἐπεὶ οὖν τὸ μέλος ἐστὶν ὑποδώριον τὰ\nμέλη, εἰκότως Αἰολίδα φησὶν εἶναι τὴν ἁρμονίαν ὁ\nΛᾶσος. καὶ Πρατίνας δέ πού φησι (fr. 5 B)·\nμήτε σύντονον δίωκε μήτε τὰν ἀνειμέναν Ἰαστὶ μοῦσαν,\nἀλλὰτὰν μέσαν νεῶν ἄρουραναἰόλιζε τῷ μέλει. ἐν δὲ τοῖς ἑξῆς σαφέστερόν φησιν· πρέπει τοιπᾶσιν ἀοιδὰ λαβράκταιςΑἰολὶς ἁρμονία. πρότερον μὲν οὖν, ὡς ἔφην, Αἰολίδα αὐτὴν ἐκάλουν,\nὕστερον δ’ ὑποδώριον, ὥσπερ ἔνιοί φασιν, ἐν τοῖς αὐλοῖς\nτετάχθαι νομίσαντες αὐτὴν ὑπὸ τὴν Δώριον ἁρμονίαν. ἐμοὶ δὲ\nδοκεῖ ὁρῶντας αὐτοὺς τὸν ὄγκον καὶ τὸ προσποίημα τῆς\nκαλοκἀγαθίας ἐν τοῖς τῆς ἁρμονίας ἤθεσιν Δώριον μὲν αὐτὴν\nοὐ νομίζειν, προσεμφερῆ δέ πως ἐκείνῃ·\nδιόπερ ὑποδώριον ἐκάλεσαν, ὡς τὸ προσεμφερὲς τῷ λευκῷ\nὑπόλευκον καὶ τὸ μὴ γλυκὺ μὲν ἐγγὺς δὲ τούτου λέγομεν\nὑπόγλυκυ· οὕτως καὶ ὑποδώριον τὸ μὴ πάνυ Δώριον.\nἑξῆς ἐπισκεψώμεθα τὸ τῶν Μιλησίων ἦθος, ὃ διαφαίνουσιν οἱ\nἼωνες, ἐπὶ ταῖς τῶν σωμάτων εὐεξίαις βρενθυόμενοι καὶ θυμοῦ\nπλήρεις, δυσκατάλλακτοι, φιλόνεικοι, οὐδὲν φιλάνθρωπον οὐδ᾽\nἱλαρὸν ἐνδιδόντες, ἀστοργίαν δὲ καὶ σκληρότητα\nἐν τοῖς ἤθεσιν ἐμφανίζοντες. διόπερ οὐδὲ τὸ τῆς Ἰαστὶ γένος\nἁρμονίας οὔτ’ ἀνθηρὸν οὔτε ἱλαρόν ἐστιν, ἀλλὰ αὐστηρὸν καὶ\nσκληρόν, ὄγκον δ’ ἔχον οὐκ ἀγεννῆ· διὸ καὶ τῇ τραγῳδίᾳ\nπροσφιλὴς ἡ ἁρμονία. τὰ δὲ τῶν νῦν Ἰώνων ἤθη τρυφερώτερα\nκαὶ πολὺ παραλλάττον τὸ τῆς ἁρμονίας ἦθος. φασὶ δὲ Πύθερμον\nτὸν Τήιον ἐν τῷ γένει τῆς ἁρμονίας αὐτοῦ τούτῳ\nποιῆσαι σκολιὰ μέλη, καὶ διὰ τὸ εἶναι τὸν ποιητὴν Ἰωνικὸν\nἸαστὶ κληθῆναι τὴν ἁρμονίαν. οὗτός ἐστι Πύθερμος οὗ\nμνημονεύει Ἀνάνιος ἢ Ἱππῶναξ ἐν τοῖς Ἰάμβοις .....\nκαὶ ἐν ἄλλῳ οὕτως (Anan. fr. 2 B)·\nχρυσὸν λέγει Πύθερμος ὡς οὐδὲν τἄλλα. λέγει δ’ οὕτως ὁ Πύθερμος (scol. 1\nB4)· οὐδὲν ἦν ἄρα τἄλλα πλὴν ὁ χρυσός. οὐκοῦν καὶ κατὰ τοῦτον τὸν λόγον πιθανόν ἐστι τὸν\nΠύθερμον ἐκεῖθεν ὄντα ποιήσασθαι τὴν ἀγωγὴν τῶν μελῶν\nἁρμόττουσαν τοῖς ἤθεσι τῶν Ἰώνων. διόπερ ὑπολαμβάνω οὐχ\nἁρμονίαν εἶναι τὴν Ἰαστί, τρόπον δέ\nτινα θαυμαστὸν σχήματος ἁρμονίας. καταφρονητέον οὖν τῶν τὰς\nμὲν κατ’ εἶδος διαφορὰς οὐ δυναμένων θεωρεῖν,\nἐπακολουθούντων δὲ τῇ τῶν φθόγγων ὀξύτητι καὶ βαρύτητι καὶ\nτιθεμένων ὑπερμιξολύδιον ἁρμονίαν καὶ πάλιν ὑπὲρ ταύτης\nἄλλην. οὐχ ὁρῶ γὰρ οὐδὲ τὴν ὑπερφρύγιον ἴδιον ἔχουσαν ἦθος·\nκαίτοι τινές φασιν ἄλλην ἐξευρηκέναι καινὴν ἁρμονίαν\nὑποφρύγιον. δεῖ δὲ τὴν ἁρμονίαν εἶδος ἔχειν ἤθους ἢ πάθους,\nκαθάπερ ἡ Λοκριστί· ταύτῃ γὰρ ἔνιοι τῶν γενομένων κατὰ\nΣιμωνίδην καὶ Πίνδαρον ἐχρήσαντό ποτε, καὶ πάλιν\nκατεφρονήθη.\nτρεῖς οὖν αὗται, καθάπερ ἐξ ἀρχῆς εἴπομεν εἶναι ἁρμονίας,\nὅσα καὶ τὰ ἔθνη. τὴν δὲ Φρυγιστὶ καὶ τὴν Λυδιστὶ παρὰ τῶν\nβαρβάρων οὔσας γνωσθῆναι τοῖς Ἕλλησιν ἀπὸ τῶν σὺν Πέλοπι\nκατελθόντων εἰς τὴν Πελοπόννησον Φρυγῶν καὶ Λυδῶν. Λυδοὶ\nμὲν γὰρ αὐτῷ συνηκολούθησαν διὰ τὸ τὴν Σίπυλον εἶναι τῆς\nΛυδίας· Φρύγες δὲ οὐχ ὅτι ὁμοτέρμονες τοῖς Λυδοῖς εἰσιν,\nἀλλ’ ὅτι καὶ αὐτῶν ἦρχεν ὁ Τάνταλος. ἴδοις δ’ ἂν καὶ τῆς\nΠελοποννήσου πανταχοῦ, μάλιστα δὲ ἐν Λακεδαίμονι χώματα\nμεγάλα, ἃ καλοῦσι τάφους τῶν μετὰ Πέλοπος Φρυγῶν. μαθεῖν\nοὖν τὰς ἁρμονίας ταύτας τοὺς Ἕλληνας παρὰ τούτων. διὸ καὶ\nΤελέστης ὁ Σελινούντιός φησιν (fr. 5 B4)·\nπρῶτοι παρὰ κρατῆρας Ἑλλήνων ἐν αὐλοῖςσυνοπαδοὶ Πέλοπος Ματρὸς ὀρείαςΦρύγιον ἄεισαν νόμον·\nτοῖς δ’ ὀξύφωνοι πηκτίδων ψαλμοὶ κρέκονΛύδιον ὕμνον.’\n‘οὐ παραληπτέον δὲ τὴν μουσικήν,’ φησὶν Πολύβιος ὁ\nΜεγαλοπολίτης (IV 20), ‘ὡς Ἔφορος ἱστορεῖ\n(FHG I 234), ἐπὶ ἀπάτῃ καὶ γοητείᾳ\nπαρεισῆχθαι τοῖς ἀνθρώποις, οὐδὲ τοὺς παλαιοὺς Κρητῶν καὶ\nΛακεδαιμονίων αὐλὸν καὶ ῥυθμὸν εἰς τὸν πόλεμον ἀντὶ\nσάλπιγγος εἰκῇ νομιστέον εἰσαγαγεῖν, οὐδὲ τοὺς πρώτους\nἈρκάδων εἰς τὴν ὅλην πολιτείαν τὴν μουσικὴν παραλαβεῖν,\nὥστε μὴ μόνον ἐν παισὶν ἀλλὰ καὶ ἐν\nνεανίσκοις γενομένοις ἕως λʹ ἐτῶν κατ’ ἀνάγκην\nσύντροφον ποιεῖν αὐτήν, τἄλλα τοῖς βίοις ὄντας\nαὐστηροτάτους. παρὰ γοῦν μόνοις Ἀρκάσιν οἱ παῖδες ἐκ νηπίων\nᾄδειν ἐθίζονται κατὰ νόμον τοὺς ὕμνους καὶ παιᾶνας, οἷς\nἕκαστοι κατὰ τὰ πάτρια τοὺς ἐπιχωρίους ἥρωας καὶ θεοὺς\nὑμνοῦσι. μετὰ δὲ ταῦτα τοὺς Τιμοθέου καὶ Φιλοξένου νόμους\nμανθάνοντες χορεύουσι κατ’ ἐνιαυτὸν τοῖς Διονυσιακοῖς\nαὐληταῖς ἐν τοῖς θεάτροις, οἱ μὲν οὖν παῖδες\nτοὺς παιδικοὺς ἀγῶνας, οἱ δὲ νεανίσκοι τοὺς τῶν ἀνδρῶν. καὶ\nπαρ’ ὅλον δὲ τὸν βίον ἐν ταῖς συνουσίαις ταῖς κοιναῖς οὐχ\nοὕτω ποιοῦνται τὰς ἀγωγὰσ διὰ τῶν ἐπεισάκτων\nἀκροαμάτων ὡς δι’ αὑτῶν, ἀνὰ μέρος ᾄδειν ἀλλήλοις\nπροστάττοντες. καὶ τῶν μὲν ἄλλων μαθημάτων ἀρνηθῆναί τι μὴ\nεἰδέναι οὐδενὶ αὐτῶν αἰσχρόν ἐστιν, τὸ\nδὲ ᾄδειν ἀποτρίβεσθαι αἰσχρὸν παρ’ αὐτοῖς νομίζεται. καὶ\nμὴν ἐμβατήρια μετ’ αὐλοῦ καὶ τάξεως ἀσκοῦντες, ἔτι δὲ\nὀρχήσεις ἐκπονοῦντες μετὰ κοινῆς ἐπιστροφῆς καὶ δαπάνης\nκατ’ ἐνιαυτὸν ἐν τοῖς θεάτροις ἐπιδείκνυνται. ταῦτ’ οὖν\nαὐτοὺς εἴθισαν οἱ παλαιοὶ οὐ τρυφῆς καὶ περιουσίας χάριν,\nἀλλὰ θεωροῦντες τὴν ἑκάστου κατὰ τὸν βίον σκληρότητα καὶ\nτὴν τῶν ἠθῶν αὐστηρίαν, ἥτις αὐτοῖς παρέπεται διὰ τὴν τοῦ\nπεριέχοντος ψυχρότητα καὶ στυγνότητα τὴν κατὰ τὸ\nπλεῖστον ἐν τοῖς τόποις ὑπάρχουσαν, οἷς καὶ συνεξομοιοῦσθαι\nπεφύκαμεν πάντες ἄνθρωποι· διὸ καὶ κατὰ τὰς ἐθνικὰς\nδιαστάσεις πλεῖστον ἀλλήλων διαφέρομεν ἤθεσι καὶ μορφαῖς\nκαὶ χρώμασιν. πρὸς δὲ τούτοις συνόδους κοινὰς καὶ θυσίας\nἀνδράσι καὶ γυναιξὶ κατείθισαν, ἔτι δὲ χοροὺς παρθένων ὁμοῦ\nκαὶ παίδων, σπεύδοντες τὸ τῆς φύσεως ἀτέραμνον διὰ τῆς τῶν\nἐθισμῶν κατασκευῆς ἐξημεροῦν καὶ πραύνειν. ὧν Κυναιθεῖς\nὀλιγωρήσαντες εἰς τέλος, καίτοι σκληρότατον παρὰ πολὺ τῆς\nἈρκαδίας ὁμοῦ τῷ τόπῳ καὶ τὸν ἀέρα ἔχοντες, πρὸς\nμὲν αὐτὰς τὰς ἐν ἀλλήλοις παρατριβὰς καὶ\nφιλοτιμίας ὁρμήσαντες τέλος ἀπεθηριώθησαν οὕτως ὡς μέγιστα\nἀσεβήματα παρὰ μόνοις αὐτοῖς γίνεσθαι. καθ’ οὓς δὲ καιροὺς\nτὴν μεγάλην σφαγὴν ἐποιήσαντο, εἰς ἅς ποτε πόλεις Ἀρκαδικὰς\nκατὰ τὴν δίοδον εἰσῆλθον, οἱ μὲν ἄλλοι παραχρῆμα πάντες\nαὐτοὺς ἐξεκήρυξαν, Μαντινεῖς δὲ καὶ μετὰ τὴν ἀπαλλαγὴν\nαὐτῶν καθαρμὸν τῆς πόλεως ἐποιήσαντο\nσφάγια περιαγαγόντες κύκλῳ τῆς χώρας ἁπάσης.\nἈγίας δ’ ὁ μουσικὸς ἔφη (FHG IV 293) τὸν\nστύρακα τὸν ἐν ταῖς ὀρχήστραις θυμιώμενον τοῖς Διονυσίοις\nφρύγιον ποιεῖν ὀδμὴν τοῖς αἰσθανομένοις. τὸ δ’ ἀρχαῖον ἡ μουσικὴ ἐπ’ ἀνδρείαν προτροπὴ ἦν. Ἀλκαῖος γοῦν ὁ ποιητής, εἴ τις καὶ ἄλλος\nμουσικώτατος γενόμενος, πρότερα τῶν κατὰ ποιητικὴν τὰ κατὰ\nτὴν ἀνδρείαν τίθεται, μᾶλλον τοῦ δέοντος πολεμικὸς\nγενόμενος. διὸ καὶ ἐπὶ τοῖς τοιούτοις σεμνυνόμενός φησιν\n(fr. 15 B4)· μαρμαίρει δὲ μέγας δόμος χαλκῷ· πᾶσα δ’ Ἄρῃ\nκεκόσμηται στέγηλαμπραῖσιν κυνίαισι, κὰτ τᾶν λευκοὶ καθύπερθενἵππιοι λόφοινεύουσιν, κεφαλαῖσιν ἀνδρῶν ἀγάλματα· χάλκιαι δὲπασσάλοιςκρυπτοῖσιν περικείμεναι λαμπραὶ κναμίδες, ἄρκοςἰσχυρῶ βέλευς·θόρρακές τε νέω λίνω, κόιλαι τε κατ’ ἀσπίδες\nβεβλημέναι.πὰρ δὲ Χαλκιδικαὶ σπάθαι, πὰρ δὲ ζώματα πολλὰκαὶ κυπαττίδες.τῶν οὐκ ἔστι λαθέσθ᾽, ἐπειδὴ πρώτισθ’ ὑπὸ ἔργονἕσταμεν τόδε. καίτοι μᾶλλον ἴσως ἥρμοττε τὴν οἰκίαν πλήρη εἶναι\nμουσικῶν ὀργάνων. ἀλλ’ οἱ παλαιοὶ τὴν ἀνδρείαν ὑπελάμβανον εἶναι μεγίστην τῶν πολιτικῶν\nἀρετῶν, καὶ ταύτῃ τὰ πολλὰ προσνέμειν ... οὐ τοῖς ἄλλοις.\nἈρχίλοχος γοῦν ἀγαθὸς ὢν ποιητὴς πρῶτον ἐκαυχήσατο τῷ\nδύνασθαι μετέχειν τῶν πολιτικῶν ἀγώνων, δεύτερον δὲ ἐμνήσθη\nτῶν περὶ τὴν ποιητικὴν ὑπαρχόντων αὐτῷ, λέγων (fr. 1\nB)· εἰμὶ δ’ ἐγὼ θεράπων μὲν Ἐνυαλίοιο ἄνακτος,καὶ Μουσέων ἐρατὸν δῶρον ἐπιστάμενος. ὁμοίως δὲ καὶ Αἰσχύλος τηλικαύτην δόξαν ἔχων διὰ\nτὴν ποιητικὴν οὐδὲν ἧττον ἐπὶ τοῦ τάφου ἐπιγραφῆναι ἠξίωσεν\nμᾶλλον τὴν ἀνδρείαν, ποιήσας (fr. 4 B)· ἀλκὴν δ’ εὐδόκιμον Μαραθώνιον ἄλσος ἂν εἴποικαὶ βαθυχαῖταί κεν Μῆδοι ἐπιστάμενοι.\nδιόπερ καὶ οἱ ἀνδρειότατοι Λακεδαιμόνιοι μετ’ αὐλῶν\nστρατεύονται, Κρῆτες δὲ μετὰ λύρας, μετὰ δὲ συρίγγων καὶ\nαὐλῶν Λυδοί, ὡς Ἡρόδοτος ἱστορεῖ (I 17).\nπολλοὶ δὲ καὶ τῶν βαρβάρων τὰς ἐπικηρυκείας ποιοῦνται μετ᾽\nαὐλῶν καὶ κιθάρας, καταπραύνοντες τῶν ἐναντίων τὰς ψυχάς.\nΘεόπομπος δ’ ἐν τεσσαρακοστῇ ἕκτῃ τῶν Ἱστοριῶν (FHG I\n319) ‘Γέται, φησί, κιθάρας ἔχοντες καὶ\nκιθαρίζοντες τὰς ἐπικηρυκείας ποιοῦνται.’ ὅθεν ἔοικεν καὶ\nὍμηρος διατηρῶν τὴν ἀρχαίαν τῶν Ἑλλήνων κατάστασιν λέγειν\n(Od. 8.99 et\nOd. 17.271)· φόρμιγγός θ᾽, ἣν δαιτὶ θεοὶ ποίησαν ἑταίρην, ὡς καὶ τοῖς εὐωχουμένοις χρησίμης οὔσης τῆς\nτέχνης. ἦν δ’ ὡς ἔοικε τοῦτο νενομισμένον, πρῶτον μὲν ὅπως\nἕκαστος τῶν εἰς μέθην καὶ πλήρωσιν\nὡρμημένων ἰατρὸν λαμβάνῃ τῆς ὕβρεως καὶ τῆς ἀκοσμίας τὴν\nμουσικήν, εἶθ’ ὅτι τὴν αὐθάδειαν πραύνει· περιαιρουμένη γὰρ\nτὴν στυγνότητα ποιεῖ πρᾳότητα καὶ χαρὰν ἐλευθέριον, ὅθεν\nκαὶ Ὅμηρος εἰσήγαγε τοὺς θεοὺς χρωμένους ἐν τοῖς πρώτοις\nτῆς Ἰλιάδος τῇ μουσικῇ. μετὰ γὰρ τὴν περὶ τὸν Ἀχιλλέα\nφιλοτιμίαν διετέλουν γὰρ ἀκροώμενοι Il. 1.603φόρμιγγος περικαλλέος, ἣν ἔχ’ Ἀπόλλων,Μουσάων θ᾽, αἳ ἄειδον ἀμειβόμεναι ὀπὶ\nκαλῇ. παύσασθαι γὰρ ἔδει τὰ νείκη καὶ τὴν στάσιν, καθάπερ\nἐλέγομεν. ἐοίκασιν οὖν οἱ πολλοὶ τὴν ἐπιστήμην ἀποδιδόναι\nταῖς συνουσίαις ἐπανορθώσεως χάριν καὶ ὠφελείας· ἀλλὰ μὴν\nοἱ ἀρχαῖοι καὶ περιέλαβον ἔθεσι καὶ νόμοις τοὺς τῶν θεῶν\nὕμνους ᾄδειν ἅπαντας ἐν ταῖς ἑστιάσεσιν, ὅπως καὶ διὰ\nτούτων τηρῆται τὸ καλὸν καὶ σωφρονικὸν ἡμῶν. ἐναρμονίων γὰρ\nὄντων τῶν ᾀσμάτων προσγινόμενος ὁ τῶν θεῶν λόγος\nἀποσεμνύνει τὸν ἑκάστων τρόπον. Φιλόχορος δέ φησιν\n(FHG I 387) ὡς οἱ παλαιοὶ\nσπένδοντες οὐκ αἰεὶ διθυραμβοῦσιν, ἀλλ’ ὅταν\nσπένδωσι, τὸν μὲν Διόνυσον ἐν οἴνῳ καὶ μέθῃ, τὸν δ᾽\nἈπόλλωνα μεθ’ ἡσυχίας καὶ τάξεως μέλποντες. Ἀρχίλοχος γοῦν\nφησιν (fr. 77 B4)· ὡς Διωνύσοι’ ἄνακτος καλὸν ἐξάρξαι μέλοςοἶδα διθύραμβον, οἴνῳ συγκεραυνωθεὶς φρένας. καὶ Ἐπίχαρμος δ’ ἐν Φιλοκτήτῃ ἔφη (p. 254\nL)· οὐκ ἔστι διθύραμβος, ὅκχ’ ὕδωρ πίῃς.\nὅτι μὲν οὖν οὐχ ἡδονῆς χάριν ἐπιπολαίου καὶ\nδημοτικῆς ἡ μουσικὴ προῆλθεν κατ’ ἀρχὰς εἰς τὰς ἑστιάσεις,\nὥσπερ ἔνιοι νομίζουσιν, φανερὸν ἐκ τῶν εἰρημένων.\nΛακεδαιμόνιοι δ’ ὅτι μὲν ἐμάνθανον τὴν μουσικὴν οὐδὲ\nλέγουσιν· ὅτι δὲ κρίνειν δύνανται καλῶς τὴν τέχνην\nὁμολογεῖται παρ’ αὐτῶν, καί φασιν τρὶς ἤδη σεσωκέναι\nδιαφθειρομένην αὐτήν.\nκαὶ πρὸς γυμνασίαν δὲ καὶ ὀξύτητα διανοίας συμβάλλεται ἡ\nμουσική· διὸ καὶ τῶν Ἑλλήνων ἕκαστοι καὶ τῶν βαρβάρων οἱ\nγινωσκόμενοι τυγχάνουσιν χρώμενοι. οὐ κακῶς δ’ ἔλεγον οἱ\nπερὶ Δάμωνα τὸν Ἀθηναῖον ὅτι καὶ τὰς ᾠδὰς καὶ τὰς ὀρχήσεις\nἀνάγκη γίνεσθαι κινουμένης πως τῆς ψυχῆς· καὶ αἱ μὲν\nἐλευθέριοι καὶ καλαὶ ποιοῦσι τοιαύτας, αἱ δ’ ἐναντίαι τὰς\nἐναντίας. ὅθεν καὶ τὸ Κλεοσθένους τοῦ Σικυωνίων τυράννου\nχαρίεν καὶ σημεῖον διανοίας πεπαιδευμένης. ἰδὼν γάρ, ὥς\nφασι (Herod. 6, 129), φορτικῶς ὀρχησάμενον ἕνα\nτῶν τῆς θυγατρὸς μνηστήρων (Ἱπποκλείδης δ’ ἦν ὁ Ἀθηναῖος)\nἀπωρχῆσθαι τὸν γάμον αὐτὸν ἔφησεν, νομίζων ὡς ἔοικεν καὶ\nτὴν ψυχὴν τἀνδρὸς εἶναι τοιαύτην. καὶ γὰρ ἐν ὀρχήσει καὶ\nπορείᾳ καλὸν μὲν εὐσχημοσύνη καὶ κόσμος, αἰσχρὸν δὲ ἀταξία\nκαὶ τὸ φορτικόν. διὰ τοῦτο γὰρ καὶ ἐξ ἀρχῆς συνέταττον οἱ\nποιηταὶ τοῖς ἐλευθέροις τὰς ὀρχήσεις καὶ ἐχρῶντο τοῖς\nσχήμασι σημείοις μόνον τῶν ᾀδομένων, τηροῦντες αἰεὶ τὸ\nεὐγενὲς καὶ ἀνδρῶδες ἐπ’ αὐτῶν, ὅθεν καὶ ὑπορχήματα τὰ\nτοιαῦτα προσηγόρευον. εἰ δέ τις ἀμέτρως διαθείη τὴν\nσχηματοποιίαν καὶ ταῖς ᾠδαῖς\nἐπιτυγχάνων μηδὲν λέγοι κατὰ τὴν ὄρχησιν, οὗτος δ’ ἦν\nἀδόκιμος. διὸ καὶ Ἀριστοφάνης ἢ Πλάτων ἐν ταῖς Σκευαῖς, ὡς\nΧαμαιλέων φησίν (fr. 28 K), εἴρηκεν οὕτως\n(I 636 K)· ὥστ’ εἴ τις ὀρχοῖτ’ εὖ, θέαμ’ ἦν· νῦν δὲ δρῶσινοὐθέν,ἀλλ’ ὥσπερ ἀπόπληκτοι στάδην ἑστῶτες ὠρύονται. ἦν γὰρ τὸ τῆς ὀρχήσεως γένος τῆς ἐν τοῖς χοροῖς\nεὔσχημον τότε καὶ μεγαλοπρεπὲς καὶ ὡσανεὶ τὰς ἐν τοῖς\nὅπλοις κινήσεις ἀπομιμούμενον. ὅθεν καὶ Σωκράτης ἐν τοῖς\nποιήμασιν τοὺς κάλλιστα χορεύοντας ἀρίστους φησὶν εἶναι τὰ\nπολέμια λέγων οὕτως (II 287 B4)· οἳ δὲ χοροῖς κάλλιστα θεοὺς τιμῶσιν, ἄριστοιἐν πολέμῳ. σχεδὸν γὰρ ὥσπερ ἐξοπλισία τις ἦν ἡ χορεία καὶ\nἐπίδειξις οὐ μόνον τῆς λοιπῆς εὐταξίας, ἀλλὰ καὶ τῆς τῶν\nσωμάτων ἐπιμελείας.\nἈμφίων δ’ ὁ Θεσπιεὺς ἐν δευτέρῳ περὶ τοῦ ἐν Ἑλικῶνι\nΜουσείου ἄγεσθαί φησιν ἐν Ἑλικῶνι παίδων ὀρχήσεις μετὰ\nσπουδῆς, παρατιθέμενος ἀρχαῖον Ἐπίγραμμα τόδε· ἀμφότερ᾽, ὠρχεύμην τε καὶ ἐν Μώσαις ἐδίδασκονἄνδρας· ὁ δ’ αὐλητὰς ἦν Ἄνακος Φιαλεύς.εἰμὶ δὲ Βακχιάδας Σικυώνιος. ἦ ῥα θεοῖσιταῖς Σικυῶνι καλὸν τοῦτ’ ἀπέκειτο γέρας. οὐ κακῶς δὲ καὶ Καφισίας ὁ αὐλητής, ἐπιβαλλομένου\nτινὸς τῶν μαθητῶν αὐλεῖν μέγα καὶ\nτοῦτο μελετῶντος, πατάξας εἶπεν οὐκ ἐν τῷ μεγάλῳ τὸ εὖ\nκείμενον εἶναι, ἀλλὰ ἐν τῷ εὖ τὸ μέγα. ἐστὶ δὲ καὶ τὰ τῶν\nἀρχαίων δημιουργῶν ἀγάλματα τῆς παλαιᾶς ὀρχήσεως λείψανα·\nδιὸ καὶ συνέστη τὰ κατὰ τὴν χειρονομίαν ἐπιμελεστέρως διὰ\nταύτην τὴν αἰτίαν. ἐζήτουν γὰρ κἀν ταύτῃ κινήσεις καλὰς καὶ\nἐλευθερίους, ἐν τῷ εὖ τὸ μέγα περιλαμβάνοντες· καὶ τὰ\nσχήματα μετέφερον ἐντεῦθεν εἰς τοὺς χορούς, ἐκ δὲ τῶν χορῶν\nεἰς τὰς παλαίστρας. καὶ γὰρ ἐν τῇ μουσικῇ κἀν τῇ τῶν\nσωμάτων ἐπιμελείᾳ περιεποιοῦντο τὴν ἀνδρείαν καὶ πρὸς τὰς\nἐν τοῖς ὅπλοις κινήσεις ἐγυμνάζοντο μετὰ τῆς ᾠδῆς· ὅθεν\nἐκινήθησαν αἱ καλούμεναι πυρρίχαι καὶ πᾶς ὁ τοιοῦτος τρόπος\nτῆς ὀρχήσεως· αἱ πολλαὶ γὰρ αἱ ὀνομασίαι αὐτῶν,\nὡς παρὰ Κρησὶν ὀρσίτης καὶ ἐπικρήδιος. τὴν δ’ ἀπόκινον\nκαλουμένην ὄρχησιν, ἧς μνημονεύει Κρατῖνος ἐν Νεμέσει\n(I 51 K) καὶ Κηφισόδωρος ἐν Ἀμαζόσιν\n(ib. 800) Ἀριστοφάνης τ’ ἐν Κενταύρῳ\n(ib. 463) καὶ ἄλλοι πλείονες, ὕστερον\nμακτρισμὸν ὠνόμασαν· ἣν καὶ πολλαὶ γυναῖκες ὠρχοῦντο, ἃς\nκαὶ μακτιστρίας ὀνομαζομένας οἶδα.\nτὰ δὲ στασιμώτερα καὶ πυκνότερα καὶ τὴν ὄρχησιν ἁπλουστέραν\nἔχοντα καλεῖται δάκτυλοι, ἰαμβική, Μολοσσικὴ ἐμμέλεια,\nκόρδαξ, σίκιννις, Περσική, Φρύγιος νιβατισμός, Θρᾴκιος\nκολαβρισμός, τελεσιάς· Μακεδονικὴ δ᾽\nἐστὶν αὕτη ὄρχησις, ᾗ χρησάμενοι οἱ περὶ Πτολεμαῖον\nἈλέξανδρον τὸν Φιλίππου ἀδελφὸν ἀνεῖλον, ὡς ἱστορεῖ Μαρσύας\nἐν τρίτῳ Μακεδονικῶν (scr. hist. Al. M. p.\n44). μανιώδεις δ’ εἰσὶν ὀρχήσεις κερνοφόρος καὶ\nμογγὰς καὶ θερμαυστρίς. ἦν δὲ καὶ παρὰ τοῖς ἰδιώταις ἡ\nκαλουμένη ἄνθεμα. ταύτην δὲ ὠρχοῦντο μετὰ λέξεως τοιαύτης\nμιμούμενοι καὶ λέγοντες (carm. pop. 19 B4)·\nποῦ μοι τὰ ῥόδα, ποῦ μοι τὰ ἴα, ποῦ μοι τὰ καλὰσέλινα;ταδὶ τὰ ῥόδα, ταδὶ τὰ ἴα, ταδὶ τὰ καλὰ σέλινα. παρὰ δὲ Συρακοσίοις καὶ Χιτωνέας Ἀρτέμιδος ὄρχησίς\nτίς ἐστιν ἴδιος καὶ αὔλησις. ἦν δέ τις καὶ Ἰωνικὴ ὄρχησις\nπαροίνιος. καὶ τὴν ἀγγελικὴν δὲ πάροινον ἠκρίβουν ὄρχησιν.\nκαλεῖται δέ τις καὶ ἄλλη ὄρχησις κόσμου ἐκπύρωσις, ἧς\nμνημονεύει Μένιππος ὁ κυνικὸς ἐν τῷ Συμποσίῳ. καὶ γελοῖαι\nδ’ εἰσὶν ὀρχήσεις ἴγδις καὶ μακτρισμὸς ἀπόκινός τε καὶ\nσοβάς, ἔτι δὲ μορφασμὸς καὶ γλαὺξ καὶ λέων ἀλφίτων τε\nἔκχυσις καὶ χρεῶν ἀποκοπὴ καὶ στοιχεῖα καὶ πυρρίχη. μετ᾽\nαὐλῶν δ’ ὠρχοῦντο τὴν τοῦ κελευστοῦ καὶ τὴν καλουμένην\nπινακίδα. σχήματα δέ ἐστιν ὀρχήσεως ξιφισμός, καλαθίσκος,\nκαλλαβίδες, σκώψ, σκώπευμα. ἦν δὲ ὁ\nσκὼψ τῶν ἀποσκοπούντων τι σχῆμα ἄκραν τὴν χεῖρα ὑπὲρ τοῦ\nμετώπου κεκυρτωκότων. μνημονεύει Αἰσχύλος ἐν Θεωροῖς\n(fr. 79 N)· καὶ μὴν παλαιῶν τῶνδέ σοι σκωπευμάτων. καλλαβίδων δ’ Εὔπολις ἐν Κόλαξιν (I 304\nK)· καλλαβίδας δὲ βαίνει,σησαμίδας δὲ χέζει. θερμαυστρίς, ἑκατερίδες, σκοπός, χεὶρ καταπρηνής,\nχεὶρ σιμή, διποδισμός, ξύλου παράληψις, ἐπαγκωνισμός,\nκαλαθίσκος, στρόβιλος. καὶ τελεσιὰς δ’ ἐστὶν ὄρχησις\nκαλουμένη· στρατιωτικὴ δ’ ἐστὶν αὕτη ἀπό τινος ἀνδρὸς\nΤελεσίου λαβοῦσα τοὔνομα, μεθ’ ὅπλων τὸ πρῶτον αὐτὴν\nἐκείνου ὀρχησαμένου, ὥς φησιν Ἱππαγόρας ἐν τῷ πρώτῳ περὶ\nτῆς Καρχηδονίων Πολιτείας (FHG IV 430).\nκαλεῖται δ’ ἡ μὲν σατυρικὴ ὄρχησις, ὥς φησιν Ἀριστοκλῆς ἐν\nπρώτῳ περὶ Χορῶν (ib. 331), σίκιννις καὶ οἱ\nσάτυροι σικιννισταί. τινὲς δέ φασιν Σίκιννόν τινα βάρβαρον\nεὑρετὴν αὐτῆς γενέσθαι, ἄλλοι δὲ Κρῆτα λέγουσι τὸ γένος\nεἶναι τὸν Σίκιννον. ὀρχησταὶ δ’ οἱ Κρῆτες, ὥς φησιν\nἈριστόξενος (ib. II 284). Σκάμων δ’ ἐν πρώτῳ\nπερὶ Εὑρημάτων (ib. IV 489) σίκιννιν αὐτὴν\nεἰρῆσθαι ἀπὸ τοῦ σείεσθαι, καὶ πρῶτον ὀρχήσασθαι τὴν\nσίκιννιν Θέρσιππον. προτέρα δ’ εὕρηται ἡ περὶ τοὺς πόδας\nκίνησις τῆς διὰ τῶν χειρῶν. οἱ γὰρ παλαιοὶ τοὺς πόδας\nμᾶλλον ἐγυμνάζοντο ἐν τοῖς ἀγῶσι καὶ τοῖς κυνηγεσίοις. οἱ\nδὲ Κρῆτες κυνηγετικοί, διὸ καὶ ποδώκεις. εἰσὶ δέ τινες οἵ φασι τὴν σίκιννιν ποιητικῶς ὠνομάσθαι\nἀπὸ τῆς κινήσεως, ἣν καὶ οἱ σάτυροι ὀρχοῦνται ταχυτάτην\nοὖσαν. οὐ γὰρ ἔχει ἦθος αὕτη ἡ ὄρχησις, διὸ οὐδὲ βραδύνει.\nσυνέστηκεν δὲ καὶ σατυρικὴ πᾶσα ποίησις τὸ παλαιὸν ἐκ\nχορῶν, ὡς καὶ ἡ τότε τραγῳδία· διόπερ οὐδὲ ὑποκριτὰς εἶχον.\nτρεῖς δ’ εἰσὶ τῆς σκηνικῆς ποιήσεως ὀρχήσεις, τραγική,\nκωμική, σατυρική. ὁμοίως δὲ καὶ τῆς λυρικῆς ποιήσεως τρεῖς,\nπυρρίχη, γυμνοπαιδική, ὑπορχηματική. καὶ ἐστὶν ὁμοία ἡ μὲν\nπυρρίχη τῇ σατυρικῇ· ἀμφότεραι γὰρ διὰ τάχους. πολεμικὴ δὲ\nδοκεῖ εἶναι ἡ πυρρίχη· ἔνοπλοι γὰρ αὐτὴν παῖδες ὀρχοῦνται.\nτάχους δὲ δεῖ τῷ πολέμῳ εἰς τὸ διώκειν καὶ εἰς τὸ\nἡττωμένους ‘φεύγειν μηδὲ μένειν μηδ’ αἰδεῖσθαι κακοὺς\nεἶναι’ (orac. Herod. I 55). ἡ δὲ γυμνοπαιδικὴ\nπαρεμφερής ἐστι τῇ τραγικῇ ὀρχήσει, ἥτις ἐμμέλεια καλεῖται·\nἐν ἑκατέρᾳ δὲ ὁρᾶται τὸ βαρὺ καὶ σεμνόν. ἡ δ’ ὑπορχηματικὴ\nτῇ κωμικῇ οἰκειοῦται, ἥτις καλεῖται κόρδαξ· παιγνιώδεις δ᾽\nεἰσὶν ἀμφότεραι.\nἈριστόξενος δέ φησι (FHG II 284) τὴν πυρρίχην\nἀπὸ Πυρρίχου Λάκωνος τὸ γένος τὴν προσηγορίαν λαβεῖν·\nΛακωνικὸν δ’ εἶναι μέχρι καὶ νῦν ὄνομα τὸν Πύρριχον.\nἐμφανίζει δ’ ἡ ὄρχησις πολεμικὴ οὖσα ὡς Λακεδαιμονίων τὸ\nεὕρημα. πολεμικοὶ δ’ εἰσὶν οἱ Λάκωνες, ὧν καὶ οἱ υἱοὶ τὰ\nἐμβατήρια μέλη ἀναλαμβάνουσιν, ἅπερ καὶ ἐνόπλια καλεῖται.\nκαὶ αὐτοὶ δ’ οἱ Λάκωνες ἐν τοῖς πολέμοις τὰ Τυρταίου\nποιήματα ἀπομνημονεύοντες ἔρρυθμον\nκίνησιν ποιοῦνται. Φιλόχορος δέ φησιν (FHG I\n393) κρατήσαντας Λακεδαιμονίους Μεσσηνίων διὰ τὴν\nΤυρταίου στρατηγίαν ἐν ταῖς στρατείαις ἔθος ποιήσασθαι, ἂν\nδειπνοποιήσωνται καὶ παιωνίσωσιν, ᾄδειν καθ’ ἕνα\nτὰ Τυρταίου· κρίνειν δὲ τὸν πολέμαρχον καὶ\nἆθλον διδόναι τῷ νικῶντι κρέας. ἡ δὲ πυρρίχη παρὰ μὲν τοῖς\nἄλλοις Ἕλλησιν οὐκ ἔτι παραμένει· ἐκλιπούσης δὲ αὐτῆς\nσυμβέβηκε καὶ τοὺς πολέμους καταλυθῆναι. παρὰ μόνοις δὲ\nΛακεδαιμονίοις διαμένει προγύμνασμα οὖσα τοῦ πολέμου·\nἐκμανθάνουσί τε πάντες ἐν τῇ Σπάρτῃ ἀπὸ πέντε ἐτῶν\nπυρριχίζειν. ἡ δὲ καθ’ ἡμᾶς πυρρίχη Διονυσιακή τις εἶναι\nδοκεῖ, ἐπιεικεστέρα οὖσα τῆς ἀρχαίας. ἔχουσι γὰρ οἱ\nὀρχούμενοι θύρσους ἀντὶ δοράτων, προίενται δὲ ἐπ’ ἀλλήλους\nκαὶ νάρθηκας καὶ λαμπάδας φέρουσιν ὀρχοῦνταί τε τὰ περὶ τὸν\nΔιόνυσον καὶ τὰ περὶ τοὺς Ἰνδοὺς ἔτι τε τὰ περὶ\nτὸν Πενθέα. τακτέον δὲ ἐπὶ τῆς πυρρίχης τὰ κάλλιστα μέλη\nκαὶ τοὺς ὀρθίους ῥυθμούς.\nἔοικεν δὲ ἡ γυμνοπαιδικὴ τῇ καλουμένῃ ἀναπάλῃ παρὰ τοῖς\nπαλαιοῖς. γυμνοὶ γὰρ ὀρχοῦνται οἱ παῖδες πάντες, ἐρρύθμους\nφοράς τινας ἀποτελοῦντες καὶ σχήματά τινα τῶν χειρῶν κατὰ\nτὸ ἀνάπαλον, ὥστ’ ἐμφαίνειν θεωρήματά τινα τῆς παλαίστρας\nκαὶ τοῦ παγκρατίου, κινοῦντες ἐρρύθμως τοὺς πόδας. τρόποι\nδ’ αὐτῆς οἵ τε ὠσχοφορικοὶ καὶ οἱ\nβακχικοί, ὥστε καὶ τὴν ὄρχησιν ταύτην εἰς τὸν\nΔιόνυσον ἀναφέρεσθαι. Ἀριστόξενος δέ φησιν (FHG II\n284) ὡς οἱ παλαιοὶ γυμναζόμενοι πρῶτον ἐν τῇ\nγυμνοπαιδικῇ εἰς τὴν πυρρίχην ἐχώρουν πρὸ τοῦ εἰσιέναι εἰς\nτὸ θέατρον. καλεῖται δ’ ἡ πυρρίχη καὶ χειρονομία. ἡ δ᾽\nὑπορχηματική ἐστιν ἐν ᾗ ᾄδων ὁ χορὸς ὀρχεῖται. φησὶ γοῦν ὁ\nΒακχυλίδης (fr. 23 B4)· οὐχ ἕδρας ἔργον οὐδ’ ἀμβολᾶς. καὶ Πίνδαρος δέ φησιν (fr. 112 B4)·\nΛάκαινα μὲν παρθένων ἀγέλα. ὀρχοῦνται δὲ ταύτην παρὰ τῷ Πινδάρῳ οἱ Λάκωνες,\nκαὶ ἐστὶν ὑπορχηματικὴ ὄρχησις ἀνδρῶν καὶ γυναικῶν ....\nβέλτιστοι δέ εἰσι τῶν τρόπων οἵτινες καὶ ὀρχοῦνται. εἰσὶ δὲ\nοἵδε· προσοδιακοί, ἀποστολικοὶ (οὗτοι δὲ καὶ παρθένιοι\nκαλοῦνται) καὶ οἱ τούτοις ὅμοιοι. τῶν γὰρ ὕμνων οἳ μὲν\nὠρχοῦντο, οἳ δὲ οὐκ ὠρχοῦντο .... ἢ τοὺς εἰς Ἀφροδίτην καὶ\nΔιόνυσον, καὶ τὸν παιᾶνα δὲ ὁτὲ μὲν ὁτὲ δὲ οὔ. εἰσὶ δὲ καὶ\nπαρὰ τοῖς βαρβάροις ὥσπερ καὶ παρὰ τοῖς Ἕλλησι σπουδαῖαι\nκαὶ φαῦλαι ὀρχήσεις. ὁ μὲν κόρδαξ παρ’ Ἕλλησι φορτικός, ἡ\nδὲ ἐμμέλεια σπουδαία, καθάπερ καὶ ἡ παρὰ Ἀρκάσι κίδαρις,\nπαρὰ Σικυωνίοις τε ὁ ἀλητήρ. οὕτως δὲ καὶ ἐν Ἰθάκῃ καλεῖται\nἀλητήρ, ὡς ἱστορεῖ Ἀριστόξενος ἐν πρώτῳ Συγκρίσεων\n(FHG II 284). καὶ περὶ μὲν ὀρχήσεως τοσαῦτά\nμοι ἐπὶ τοῦ παρόντος λέλεκται.\nτὸ δὲ παλαιὸν ἐτηρεῖτο περὶ τὴν μουσικὴν τὸ καλὸν καὶ πάντ’ εἶχε κατὰ τὴν τέχνην τὸν οἰκεῖον\nαὑτοῖς κόσμον. διόπερ ἦσαν ἴδιοι καθ’ ἑκάστην ἁρμονίαν\nαὐλοὶ καὶ ἑκάστοις αὐλητῶν ὑπῆρχον αὐλοὶ ἑκάστῃ ἁρμονίᾳ\nπρόσφοροι ἐν τοῖς ἀγῶσι. Πρόνομος δ’ ὁ Θηβαῖος πρῶτος\nηὔλησεν ἀπὸ τῶν αὐτῶν πάσασ τὰς ἁρμονίας· νῦν δὲ\nεἰκῇ καὶ ἀλόγως ἅπτονται τῆς μουσικῆς. καὶ πάλαι μὲν τὸ\nπαρὰ τοῖς ὄχλοις εὐδοκιμεῖν σημεῖον ἦν κακοτεχνίας· ὅθεν\nκαὶ Ἀσωπόδωρος ὁ Φλιάσιος κροταλιζομένου ποτέ τινος τῶν\nαὐλητῶν διατρίβων αὐτὸς ἔτι ἐν τῷ ὑποσκηνίῳ ‘τί τοῦτ᾽;\nεἶπεν, δῆλον ὅτι μέγα κακὸν γέγονεν,’ ὡς οὐκ ἂν ἄλλως ἐν\nτοῖς πολλοῖς εὐδοκιμήσαντος. οἶδα δέ τινας τοῦθ᾽\nἱστορήσαντας ὡς Ἀντιγενείδου εἰπόντος. καίτοι οἱ καθ’ ἡμᾶς\nγε τέλος ποιοῦνται τῆς τέχνης τὴν παρὰ τοῖς θεάτροις\nεὐημερίαν. διόπερ Ἀριστόξενος ἐν τοῖς Συμμίκτοις\nΣυμποτικοῖς (FHG II 291) ‘ὅμοιον, φησί,\nποιοῦμεν Ποσειδωνιάταις τοῖς ἐν τῷ Τυρσηνικῷ κόλπῳ\nκατοικοῦσιν. οἷς συνέβη τὰ μὲν ἐξ ἀρχῆς Ἕλλησιν οὖσιν\nἐκβεβαρβαρῶσθαι Τυρρηνοῖς ἢ Ῥωμαίοις γεγονόσι,\nκαὶ τήν τε φωνὴν μεταβεβληκέναι τά τε λοιπὰ τῶν\nἐπιτηδευμάτων, ἄγειν δὲ μίαν τινὰ αὐτοὺς τῶν ἑορτῶν τῶν\nἙλληνικῶν ἔτι καὶ νῦν, ἐν ᾗ συνιόντες ἀναμιμνήσκονται τῶν\nἀρχαίων ἐκείνων ὀνομάτων τε καὶ νομίμων καὶ ἀπολοφυράμενοι\nπρὸς ἀλλήλους καὶ ἀποδακρύσαντες ἀπέρχονται. οὕτω δὴ οὖν, φησί, καὶ ἡμεῖς, ἐπειδὴ καὶ τὰ\nθέατρα ἐκβεβαρβάρωται καὶ εἰς μεγάλην διαφθορὰν προελήλυθεν\nἡ πάνδημος αὕτη μουσική, καθ’ αὑτοὺς γενόμενοι ὀλίγοι\nἀναμιμνησκόμεθα οἵα ἦν ἡ μουσική.’ ταῦτα μὲν ὁ\nἈριστόξενος.\nκἀμοὶ δὲ διὰ τοῦτο φαίνεται φιλοσοφητέον εἶναι περὶ\nμουσικῆς. καὶ γὰρ Πυθαγόρας ὁ Σάμιος τηλικαύτην δόξαν ἔχων\nἐπὶ φιλοσοφίᾳ καταφανής ἐστιν ἐκ πολλῶν οὐ παρέργως\nἁψάμενος μουσικῆς· ὅς γε καὶ τὴν τοῦ παντὸς οὐσίαν διὰ\nμουσικῆς ἀποφαίνει συγκειμένην. τὸ δ’ ὅλον ἔοικεν ἡ παλαιὰ\nτῶν Ἑλλήνων σοφία τῇ μουσικῇ μάλιστ’ εἶναι δεδομένη. καὶ\nδιὰ τοῦτο τῶν μὲν θεῶν Ἀπόλλωνα, τῶν δὲ ἡμιθέων Ὀρφέα\nμουσικώτατον καὶ σοφώτατον ἔκρινον· καὶ πάντας τοὺς\nχρωμένους τῇ τέχνῃ ταύτῃ σοφιστὰς ἀπεκάλουν, ὥσπερ καὶ\nΑἰσχύλος ἐποίησεν (fr. 314 N)· εἴτ’ οὖν σοφιστὴς καλὰ παραπαίων χέλυν. ὅτι δὲ πρὸς τὴν μουσικὴν οἰκειότατα διέκειντο οἱ\nἀρχαῖοι δῆλον καὶ ἐξ Ὁμήρου· ὃς διὰ τὸ μεμελοποιηκέναι\nπᾶσαν ἑαυτοῦ τὴν ποίησιν ἀφροντιστὶ τοὺς πολλοὺς\nἀκεφάλους ποιεῖ στίχους καὶ λαγαρούς, ἔτι δὲ μειούρους.\nΞενοφάνης δὲ καὶ Σόλων καὶ Θέογνις καὶ Φωκυλίδης, ἔτι δὲ\nΠερίανδρος ὁ Κορίνθιος ἐλεγειοποιὸς καὶ τῶν λοιπῶν οἱ μὴ\nπροσάγοντες πρὸς τὰ ποιήματα μελῳδίαν ἐκπονοῦσι τοὺς\nστίχους τοῖς ἀριθμοῖς καὶ τῇ τάξει τῶν μέτρων ... καὶ\nσκοποῦσιν ὅπως αὐτῶν μηθεὶς\nμήτε ἀκέφαλος ἔσται μήτε λαγαρὸς μήτε\nμείουρος. ἀκέφαλοι δέ εἰσιν οἱ ἐπὶ τῆς ἀρχῆς τὴν χωλότητα\nἔχοντες· ἐπειδὴ νῆάς τε καὶ Ἑλλήσποντον ἵκοντο (Il. 21.2).ἐπίτονος τετάνυστο βοὸς ἶφι κταμένοιο (Od. 12.423.\nIl. 3.375). λαγαροὶ δὲ οἱ ἐν μέσῳ, οἷον· αἶψα δ’ ἄρ’ Αἰνείαν φίλον υἱὸν Ἀγχίσαο.τῶν αὖθ’ ἡγείσθην Ἀσκληπιοῦ δύο παῖδε (Il. 2.731). μείουροι δ’ εἰσὶν οἱ ἐπὶ τῆς ἐκβολῆς, οἷον· Τρῶες δ’ ἐρρίγησαν, ὅπως ἴδον αἴολον ὄφιν (Il. 12.208).καλὴ Κασσιέπεια θεοῖς δέμας ἐοικυῖα (Il. 8.305?).τοῦ φέρον ἐμπλήσας ἀσκὸν μέγαν, ἐν δὲ καὶ ἤια (Od. 9.212).\nδιετήρησαν δὲ μάλιστα τῶν Ἑλλήνων Λακεδαιμόνιοι τὴν\nμουσικήν, πλείστῃ αὐτῇ χρώμενοι, καὶ συχνοὶ παρ’ αὐτοῖς\nἐγένοντο μελῶν ποιηταί. τηροῦσιν δὲ καὶ νῦν τὰς ἀρχαίας\nᾠδὰς ἐπιμελῶς πολυμαθεῖς τε εἰς ταύτας εἰσὶ καὶ ἀκριβεῖς.\nὅθεν καὶ Πρατίνας φησί (fr. 2 B4)· Λάκων ὁ τέττιξ εὔτυκος εἰς χορόν. [διὸ καὶ οἱ ποιηταὶ διετέλουν προσαγορεύοντες\nοὕτως τὰς ᾠδάς (fr. ad. 80 B) ‘γλυκυτάτων\nπρύτανιν ὕμνων’ καὶ (fr. ad. 81) ‘μέλεα\nμελιπτέρωτα Μουσᾶν.’] ἀπὸ γὰρ τῆς τοῦ βίου σωφροσύνης καὶ\nαὐστηρίας μετέβαινον ἀσμένως ἐπὶ τὴν μουσικήν, ἐχούσης τὸ\nκηλητικὸν τῆς ἐπιστήμης. εἰκότως οὖν ἐγίνετο χαίρειν τοὺς\nἀκροωμένους.\nἐκάλουν δὲ καὶ χορηγούς, ὥς φησιν ὁ Βυζάντιος Δημήτριος ἐν τετάρτῳ περὶ Ποιημάτων, οὐχ ὥσπερ νῦν\nτοὺς μισθουμένους τοὺς χορούς, ἀλλὰ τοὺς καθηγουμένους τοῦ\nχοροῦ, καθάπερ αὐτὸ τοὔνομα σημαίνει.\nκαὶ τὸ χρηστομουσεῖν καὶ μὴ παραβαίνειν τοὺς ἀρχαίους τῆς\nμουσικῆς νόμους.\nσυνέβαινε δὲ τὸ μὲν παλαιὸν φιλομουσεῖν τοὺς Ἕλληνας· μετὰ\nδὲ ταῦτα γενομένης ἀταξίας καταγηρασάντων σχεδὸν ἁπάντων\nτῶν ἀρχαίων νομίμων ἥ τε προαίρεσις αὕτη κατελύθη καὶ\nτρόποι μουσικῆς φαῦλοι κατεδείχθησαν, οἷς ἕκαστος τῶν\nχρωμένων ἀντὶ μὲν πρᾳότητος περιεποιεῖτο μαλακίαν, ἀντὶ δὲ\nσωφροσύνης ἀκολασίαν καὶ ἄνεσιν. ἔσται δ’ ἴσως τοῦτο\nἔτι μᾶλλον καὶ ἐπὶ πλέον προαχθήσεται, ἐὰν μή\nτις ἀγάγῃ πάλιν εἰς τοὐμφανὲς τὴν πάτριον μουσικήν. τὸ\nπαλαιὸν γὰρ καὶ τῶν ἡρώων τὰς πράξεις καὶ τῶν θεῶν τοὺς\nὕμνους δι’ ᾠδῆς ἐποιοῦντο. Ὅμηρος γοῦν φησιν ἐπ’ Ἀχιλλέως\n(Il. 9.189)· ‘ἄειδε δ᾽\nἄρα κλέα ἀνδρῶν’ ἡρώων. καὶ τὸν Φήμιον δέ φησιν\nὅτι Od. 1.337πολλὰ βροτῶν θελκτήρια οἶδεν,ἔργ’ ἀνδρῶν τε θεῶν τε, τά τε κλείουσιν\nἀοιδοί. τὸ δὲ ἔθος τοῦτο καὶ παρὰ τοῖς βαρβάροις ἐσῴζετο, ὥς\nφησι Δίνων ἐν τοῖς Περσικοῖς (FHG II 90). τὴν\nγοῦν Κύρου τοῦ πρώτου ἀνδρείαν καὶ τὸν μέλλοντα πόλεμον\nἔσεσθαι πρὸς Ἀστυάγην προείδοντο οἱ ᾠδοί. ‘ὅτε γάρ, φησίν, ᾐτήσατο τὴν εἰς Πέρσας ἀποδημίαν ὁ\nΚῦρος (ἐγεγόνει δ’ αὐτοῦ πρότερον ἐπὶ τῶν ῥαβδοφόρων, εἶθ᾽\nὕστερον ἐπὶ τῶν ὁπλοφόρων) καὶ ἀπῆλθεν .... εὐωχουμένου οὖν\nτοῦ Ἀστυάγους μετὰ τῶν φίλων τότε Ἀγγάρης ὄνομα (οὗτος δ᾽\nἦν τῶν ᾠδῶν ὁ ἐνδοξότατος) ᾖδεν εἰσκληθεὶς τά τε ἄλλα τῶν\nεἰθισμένων καὶ τὸ ἔσχατον εἶπεν ὡς ἀφεῖται εἰς τὸ ἕλος\nθηρίον μέγα, θρασύτερον ὑὸς ἀγρίου· ὃ ἂν κυριεύσῃ τῶν καθ᾽\nαὑτὸ τόπων, πολλοῖς μετ’ ὀλίγον ῥᾳδίως μαχεῖται. ἐρομένου\nδὲ τοῦ Ἀστυάγους ‘ποῖον θηρίον;’ ἔφη Κῦρον τὸν Πέρσην.\nνομίσας οὖν ὀρθῶς αὐτὸν ὑπωπτευκέναι καὶ μεταπεμπόμενος\n.... οὐδὲν ὤνησεν.’\nἐγὼ δὲ ἔχων ἔτι πολλὰ λέγειν περὶ μουσικῆς αὐλῶν ἀκούων\nβόμβου καταπαύσω τὸ πολυλογεῖν, τὰ ἐκ Φιλαύλου Φιλεταίρου\nἐπειπών (II 235 K)· ὦ Ζεῦ, καλόν γ’ ἔστ’ ἀποθανεῖν αὐλούμενον.τούτοις ἐν Ἅιδου γὰρ μόνοις ἐξουσίαἀφροδισιάζειν ἐστίν. οἱ δὲ τοὺς τρόπουςῥυπαροὺς ἔχοντες μουσικῆς ἀπειρίᾳεἰς τὸν πίθον φέρουσι τὸν τετρημένον.’μετὰ δὲ ταῦτα ζητήσεως γενομένης περὶ σαμβύκης ἔφη ὁ Μασσούριος ὀξύφθογγον εἶναι μουσικὸν ὄργανον\nτὴν σαμβύκην διειλέχθαι τε περὶ αὐτοῦ Εὐφορίωνα τὸν\nἐποποιὸν ἐν τῷ περὶ Ἰσθμίων (fr. 33 M),\nχρῆσθαι φήσας αὐτῷ Πάρθους καὶ Τρωγλοδύτας τετραχόρδῳ ὄντι· ἱστορεῖν δὲ τοῦτο\nΠυθαγόραν ἐν τῷ περὶ τῆς Ἐρυθρᾶς Θαλάσσης. καλεῖται δέ τι\nκαὶ τῶν πολιορκητικῶν ὀργάνων σαμβύκη, οὗ τό τε σχῆμα καὶ\nτὴν κατασκευὴν ἀποδείκνυσι Βίτων ἐν τῷ πρὸς Ἄτταλον περὶ\nὈργάνων. καὶ Ἀνδρέας ὁ Πανορμίτης ἐν τῷ τριακοστῷ τρίτῳ τῶν\nΣικελικῶν τῶν κατὰ πόλιν (FHG IV 302), ὡς ἀπὸ\nδύο νεῶν προσάγοιτο τοῖς τῶν ἐναντίων τείχεσι· καλεῖσθαί τε\nσαμβύκην, ἐπειδὴ ὅταν ἐξαρθῇ γίνεται σχῆμα νεὼς καὶ\nκλίμακος ἑνοποιουμένων, ὅμοιον δέ τί ἐστιν καὶ τὸ τῆς\nσαμβύκης. Μόσχος δ’ ἐν πρώτῳ Μηχανικῶν Ῥωμαικὸν εἶναι λέγει\nτὸ μηχάνημα καὶ Ἡρακλείδην τὸν Ταραντῖνον εὑρεῖν αὐτοῦ τὸ\nεἶδος. Πολύβιος δ’ ἐν τῇ ὀγδόῃ τῶν Ἱστοριῶν (c. 8,\n6) ‘Μάρκελλος, φησί, δυσχρηστούμενος ἐν τῇ\nΣυρακουσῶν πολιορκίᾳ ὑπὸ τῶν Ἀρχιμήδους κατασκευασμάτων\nἔλεγεν ταῖς μὲν ναυσὶν αὑτοῦ κυαθίζειν ἐκ θαλάσσης\nἈρχιμήδην, τὰς δὲ σαμβύκας ῥαπιζομένας ὥσπερ ἐκ πότου μετ᾽\nαἰσχύνης ἐκπεπτωκέναι.\"\nεἰπόντος δὲ ἐπὶ τούτοις Αἰμιλιανοῦ· ‘ἀλλὰ μήν, ὦ ἑταῖρε\nΜασούριε, πολλάκις καὶ αὐτὸς ἐν ἐννοίᾳ γίνομαι, μουσικῆς ὢν\nἐραστής, περὶ τῆς μαγάδιδος καλουμένης, πότερον αὐλῶν εἶδος\nἢ κιθάρας ἐστίν. ὁ μὲν γὰρ ἥδιστος Ἀνακρέων λέγει που\n(fr. 18 B4)· ψάλλω δ’ εἴκοσι ...χορδαῖσι μάγαδιν ἔχων· ὦ Λεύκασπι, σὺ δ’ ἡβᾷς.\nἼων δ’ ὁ Χῖος ἐν Ὀμφάλῃ ὡς περὶ αὐλῶν λέγει διὰ\nτούτων (fr. 23 N)· Λυδός τε μάγαδις αὐλὸς ἡγείσθω βοῆς. ὅπερ ἐξηγούμενος ἰαμβεῖον Ἀρίσταρχος ὁ\nγραμματικός, ὃν μάντιν ἐκάλει Παναίτιος ὁ Ῥόδιος φιλόσοφος\nδιὰ τὸ ῥᾳδίως καταμαντεύεσθαι τῆς τῶν ποιημάτων διανοίας,\nγένος αὐλοῦ φησιν εἶναι τὸν μάγαδιν, οὔτ’ Ἀριστοξένου τοῦτ᾽\nεἰπόντος ἐν τοῖς περὶ Αὐλητῶν ἢ ἐν τοῖς περὶ Αὐλῶν καὶ\nὈργάνων, ἀλλὰ μὴν οὐδὲ Ἀρχεστράτου· πεποίηται γὰρ καὶ τούτῳ\nδύο βυβλία περὶ Αὐλητῶν. οὐκ εἶπεν δὲ τοῦτο οὐδὲ Πύρρανδρος\nἐν τῷ περὶ Αὐλητῶν, οὐδὲ Φίλλις ὁ Δήλιος· ξυνέγραψε γὰρ καὶ\nοὗτος περὶ Αὐλητῶν καὶ Εὐφράνωρ. Τρύφων δ’ ἐν δευτέρῳ περὶ\nὈνομασιῶν λέγει οὕτως (fr. 110 V). ‘ὁ δὲ\nμάγαδις καλούμενος αὐλός.’ καὶ πάλιν· ‘ὁ μάγαδις\nἐν ταὐτῷ ὀξὺν καὶ βαρὺν φθόγγον ἐπιδείκνυται, ὡς\nἈναξανδρίδης ἐν Ὁπλομάχῳ φησίν (II 149 K)·\nμαγάδι λαλήσω μικρὸν ἅμα σοι καὶ μέγα.’ τὴν ἀπορίαν οὖν μοι ταύτην οὐδεὶς ἄλλος δυνήσεται\nἀπολύσασθαι, καλὲ Μασούριε, ἢ σύ.’\nκαὶ ὃς ἔφη· ‘Δίδυμος ὁ γραμματικὸς ἐν ταῖς εἰς Ἴωνα\nἈντεξηγήσεσιν (p. 302 Schm), ἑταῖρε Αἰμιλιανέ,\nμάγαδιν αὐλὸν ἀκούει τὸν κιθαριστήριον· οὗ μνημονεύειν\nἈριστόξενον ἐν πρώτῳ περὶ Αὐλῶν Τρήσεως (FHG II\n286) λέγοντα πέντε γένη εἶναι αὐλῶν, παρθενίους, παιδικούς, κιθαριστηρίους,\nτελείους, ὑπερτελείους. ἢ ἐλλείπειεν οὖν δεῖ παρὰ τῷ Ἴωνι\nτόν τε σύνδεσμον, ἵν’ ᾖ μάγαδις αὐλός θ᾽ ὁ\nπροσαυλούμενος τῇ μαγάδιδι. ἡ γὰρ μάγαδις ὄργανόν ἐστι\nψαλτικόν, ὡς Ἀνακρέων φησί (fr. 18), Λυδῶν τε\nεὕρημα. διὸ καὶ τὰς Λυδὰς ψαλτρίας φησὶν εἶναι ὁ Ἴων ἐν τῇ\nὈμφάλῃ διὰ τούτων (fr. 22 N)· ἀλλ’ εἶα, Λυδαὶ ψάλτριαι παλαιθέτωνὕμνων ἀοιδοί, τὸν ξένον κοιμήσατε. Θεόφιλος δ’ ὁ κωμικὸς ἐν Νεοπτολέμῳ καὶ τὸ τῇ\nμαγάδιδι ψάλλειν μαγαδίζειν λέγει ἐν τούτοις (II 475\nK)· πονηρὸν υἱὸν καὶ πατέρα καὶ μητέραἐστὶν μαγαδίζειν ἐπὶ τροχοῦ καθημένους·οὐδεὶς γὰρ ἡμῶν ταὐτὸν ᾄσεται μέλος. Εὐφορίων δὲ ἐν τῷ περὶ Ἰσθμίων (fr. 32\nM) παλαιὸν μέν φησι τὸ ὄργανον εἶναι τὴν μάγαδιν,\nμετασκευασθῆναι δ’ ὀψέ ποτε καὶ σαμβύκην μετονομασθῆναι.\nπλεῖστον δ’ εἶναι τοῦτο τὸ ὄργανον ἐν Μιτυλήνῃ, ὡς καὶ μίαν\nτῶν Μουσῶν ἔχουσαν αὐτὸ ὑπὸ Λεσβοθέμιδος ποιηθῆναι ἀρχαίου\nἀγαλματοποιοῦ. Μέναιχμος δ’ ἐν τοῖς περὶ Τεχνιτῶν\n(fr. 5 M) τὴν πηκτίδα, ἣν τὴν αὐτὴν εἶναι\nτῇ μαγάδιδι, Σαπφώ φησιν εὑρεῖν. Ἀριστόξενος δὲ (FHG\nII 286) τὴν μάγαδιν καὶ τὴν πηκτίδα χωρὶς\nπλήκτρου διὰ ψαλμοῦ παρέχεσθαι τὴν χρείαν. διόπερ καὶ\nΠίνδαρον εἰρηκέναι ἐν τῷ πρὸς Ἱέρωνα σκολίῳ (fr. 125\nB4), τὴν μάγαδιν ὀνομάσαντα ψαλμὸν ἀντίφθογγον, διὰ τὸ διὰ δύο γενῶν ἅμα\nκαὶ διὰ πασῶν ἔχειν τὴν συνῳδίαν ἀνδρῶν τε καὶ παίδων. καὶ\nΦρύνιχος δ’ ἐν Φοινίσσαις εἴρηκε (fr. 11 N)·\nψαλμοῖσιν ἀντίσπαστ’ ἀείδοντες μέλη. καὶ Σοφοκλῆς ἐν Μυσοῖς (fr. 378 N)·\nπολὺς δὲ Φρὺξ τρίγωνος, ἀντίσπαστά τεΛυδῆς ἐφύμνει πηκτίδος συγχορδία.\nδιαποροῦσι δ’ ἔνιοι ὅπως τῆς μαγάδιδος οὔσης κατὰ\nἈνακρέοντα (ὀψὲ γάρ ποτε τὰ πολύχορδα ὀφθῆναι) μνημονεύων\nαὐτῆς ὁ Ἀνακρέων λέγει (fr. 18)· ψάλλω δ’ εἴκοσι ....χορδαῖσι μάγαδιν ἔχων, ὦ Λεύκασπι. καὶ ὁ μὲν Ποσειδώνιός φησιν (FHG III\n277) τριῶν μελῳδιῶν αὐτὸν μνημονεύειν, Φρυγίου τε\nκαὶ Δωρίου καὶ Λυδίου· ταύταις γὰρ μόναις τὸν\nἈνακρέοντα κεχρῆσθαι· ὧν ζʹ χορδαῖς ἑκάστης\nπεραινομένης εἰκότως φάναι ψάλλειν αὐτὸν κʹ\nχορδαῖς, τῷ ἀρτίῳ χρησάμενον ἀριθμῷ τὴν μίαν ἀφελόντα.\nἀγνοεῖ δ’ ὁ Ποσειδώνιος ὅτι ἀρχαῖόν ἐστιν ὄργανον ἡ\nμάγαδις, σαφῶς Πινδάρου λέγοντος τὸν Τέρπανδρον ἀντίφθογγον\nεὑρεῖν τῇ παρὰ Λυδοῖς πηκτίδι τὸν βάρβιτον (fr. 125\nB4)· τόν ῥα Τέρπανδρός ποθ’ ὁ Λέσβιος εὗρεπρῶτος ἐν δείπνοισι Λυδῶνψαλμὸν ἀντίφθογγον ὑψηλᾶς ἀκούων πηκτίδος.\nπηκτὶς δὲ καὶ μάγαδις ταὐτόν, καθά φησιν ὁ\nἈριστόξενος καὶ Μέναιχμος ὁ Σικυώνιος ἐν τοῖς περὶ Τεχνιτῶν\n(cf. Litt. b). καὶ τὴν Σαπφὼ δέ φησιν\nοὗτος, ἥτις ἐστὶν Ἀνακρέοντος πρεσβυτέρα, πρώτην χρήσασθαι\nτῇ πηκτίδι. ὅτι δὲ καὶ Τέρπανδρος ἀρχαιότερος Ἀνακρέοντος\nδῆλον ἐκ τούτων· τὰ Κάρνεια πρῶτος πάντων Τέρπανδρος νικᾷ,\nὡς Ἑλλάνικος ἱστορεῖ ἔν τε τοῖς ἐμμέτροις Καρνεονίκαις κἀν\nτοῖς καταλογάδην (FHG I 61). ἐγένετο δὲ ἡ\nθέσις τῶν Καρνείων κατὰ τὴν ἕκτην καὶ εἰκοστὴν ὀλυμπιάδα,\nὡς Σωσίβιός φησιν ἐν τῷ περὶ Χρόνων (ib. II\n625). Ἱερώνυμος δ’ ἐν τῷ περὶ Κιθαρῳδῶν, ὅπερ\nἐστὶ πέμπτον περὶ Ποιητῶν (fr. 5 Hi), κατὰ\nΛυκοῦργον τὸν νομοθέτην τὸν Τέρπανδρόν φησι γενέσθαι, ὃς\nὑπὸ πάντων συμφώνως ἱστορεῖται μετὰ Ἰφίτου τοῦ Ἠλείου τὴν\nπρώτην ἀριθμηθεῖσαν τῶν Ὀλυμπίων θέσιν διαθεῖναι. Εὐφορίων\nτε ἐν τῷ περὶ Ἰσθμίων (fr. 32 M) τὰ πολύχορδά\nφησι τῶν ὀργάνων ὀνόμασι μόνον παρηλλάχθαι, παμπάλαιον δ᾽\nαὐτῶν εἶναι τὴν χρῆσιν.\nΔιογένης δ’ ὁ τραγικὸς διαφέρειν πηκτίδα μαγάδιδος, λέγων\nοὕτως ἐν τῇ Σεμέλῃ (p. 776 N)· καίτοι κλύω μὲν Ἀσιάδος μιτρηφόρουςΚυβέλας γυναῖκας, παῖδας ὀλβίων Φρυγῶν,τυπάνοισι καὶ ῥόμβοισι καὶ χαλκοκτύπωνβόμβοις βρεμούσας ἀντίχερσι κυμβάλων ...σοφὴν θεῶν ὑμνῳδὸν ἰατρόν θ’ ἅμα.κλύω δὲ Λυδὰς Βακτρίας τε παρθένους\nποταμῷ παροίκους Ἅλυι Τμωλίαν θεὸνδαφνόσκιον κατ’ ἄλσος Ἄρτεμιν σέβεινψαλμοῖς τριγώνων πηκτίδων ἀντιζύγοιςὁλκοῖς κρεκούσας μάγαδιν, ἔνθα Περσικῷνόμῳ ξενωθεὶς αὐλὸς ὁμονοεῖ χοροῖς. καὶ Φίλλις δ’ ὁ Δήλιος ἐν δευτέρῳ περὶ Μουσικῆς\nδιαφέρειν φησὶ πηκτίδα μαγάδιδος, λέγων οὕτως· ‘φοίνικες,\nπηκτίδες, μαγάδιδες, σαμβῦκαι, ἰαμβῦκαι, τρίγωνα,\nκλεψίαμβοι, σκινδαψοί, ἐννεάχορδα. ἐν οἷς γάρ, φησί, τοὺς\nἰάμβους ᾖδον ἰαμβύκας ἐκάλουν· ἐν οἷς δὲ παρελογίζοντο τὰ\nἐν τοῖς μέτροις κλεψιάμβους. μαγάδιδας δὲ ἐν οἷσ\nτὰ διὰ πασῶν καὶ πρὸς ἴσα τὰ μέρη τῶν ᾀδόντων ἡρμοσμένα.\nκαὶ ἄλλα δ’ ἦν παρὰ ταῦτα· καὶ γὰρ βάρβιτος ἢ βάρμος καὶ\nἄλλα πλείονα τὰ μὲν ἔγχορδα, τὰ δὲ ἔνηχα κατεσκεύαζον.’\nἦν γὰρ δή τινα καὶ χωρὶς τῶν ἐμφυσωμένων καὶ χορδαῖς\nδιειλημμένων ἕτερα ψόφου μόνον παρασκευαστικά, καθάπερ τὰ\nκρέμβαλα. περὶ ὧν φησι Δικαίαρχος ἐν τοῖς περὶ τοῦ τῆς\nἙλλάδος Βίου (FHG II 239), ἐπιχωριάσαι φάσκων\nποτὲ καθ’ ὑπερβολὴν εἰς τὸ προσορχεῖσθαί τε καὶ προσᾴδειν\nταῖς γυναιξὶν ὄργανά τινα ποιά, ὧν ὅτε τις ἅπτοιτο τοῖς\nδακτύλοις ποιεῖν λιγυρὸν ψόφον· δηλοῦσθαι δὲ ἐν τῷ τῆς\nἈρτέμιδος ᾄσματι (c. pop. 3 B4), οὗ ἐστιν\nἀρχή· ‘Ἄρτεμι, σοί μέ τι φρὴν ἐφίμερον\nὕμνον υεναιτε ὅθεν αδε τις ἀλλὰ χρυσοφανια κρέμβαλα\nχαλκοπάραα χερσίν.’ Ἕρμιππος δ’ ἐν Θεοῖς τὸ τούτοις κρούειν\nκρεμβαλίζειν εἴρηκεν ἐν τούτοις (I 232 K)·\nλεπάδας δὲ πετρῶν ἀποκόπτοντεςκρεμβαλίζουσι. Δίδυμος δέ φησιν (p. 250 Schm)\nεἰωθέναι τινὰς ἀντὶ τῆς λύρας κογχύλια καὶ ὄστρακα\nσυγκρούοντας ἔρρυθμον ἦχόν τινα ἀποτελεῖν τοῖς ὀρχουμένοις,\nκαθάπερ καὶ Ἀριστοφάνην ἐν Βατράχοις φάναι\n(1305).\nἈρτέμων δ’ ἐν τῷ πρώτῳ περὶ Διονυσιακοῦ Συστήματος\n(FHG IV 342) Τιμόθεόν φησι τὸν Μιλήσιον\nπαρὰ τοῖς πολλοῖς δόξαι πολυχορδοτέρῳ συστήματι χρήσασθαι\nτῇ μαγάδι· διὸ καὶ παρὰ τοῖς Λάκωσιν εὐθυνόμενον ὡς\nπαραφθείροι τὴν ἀρχαίαν μουσικήν, καὶ μέλλοντός τινος\nἐκτέμνειν αὐτοῦ τὰς περιττὰς τῶν χορδῶν, δεῖξαι παρ’ αὐτοῖς\nὑπάρχοντα Ἀπολλωνίσκον πρὸς τὴν αὑτοῦ σύνταξιν ἰσόχορδον\nλύραν ἔχοντα καὶ ἀφεθῆναι. Δοῦρις δ’ ἐν τῷ περὶ Τραγῳδίας\n(FHG II 486) ὠνομάσθαι φησὶ τὴν μάγαδιν ἀπὸ\nΜάγδιος Θρᾳκὸς γένος. Ἀπολλόδωρος δ’ ἐν τῇ πρὸς τὴν\nἈριστοκλέους Ἐπιστολὴν Ἀντιγραφῇ ‘ὃ νῦν, φησίν, ἡμεῖς\nλέγομεν ψαλτήριον, τοῦτ’ εἶναι μάγαδιν, ὁ δὲ κλεψίαμβος\nκληθείς, ἔτι δ’ ὁ τρίγωνος καὶ ὁ ἔλυμος καὶ τὸ ἐννεάχορδον\nἀμαυρότερα τῇ χρείᾳ καθέστηκεν. καὶ Ἀλκμὰν δέ (fr. 91\nB4) φησιν· ‘μάγαδιν δ᾽\nἀποθέσθαι.’ Σοφοκλῆς δὲ ἐν Θαμύρᾳ (fr. 217 N)·\nπηκταὶ δὲ λύραι καὶ μαγάδιδεςτά τ’ ἐν Ἕλλησι ξόαν’ ἡδυμελῆ. Τελέστης δ’ ἐν Ὑμεναίῳ διθυράμβῳ πεντάχορδόν φησιν\nαὐτὴν εἶναι διὰ τούτων (fr. 4 B)· ἄλλος δ’ ἄλλαν κλαγγὰν ἱεὶςκερατόφωνον ἐρέθιζε μάγαδιν,ἐν πενταρράβδῳ χορδᾶν ἀρθμῷχέρα καμψιδίαυλον ἀναστρωφῶν τάχος ... οἶδα δὲ καὶ ἄλλο ὄργανον ᾧ τῶν Θρᾳκῶν οἱ βασιλεῖς\nἐν τοῖς δείπνοις χρῶνται, ὥς φησιν Νικομήδης ἐν τῷ περὶ\nὈρφέως (FHG IV 465). φοίνικα δὲ τὸ ὄργανον\nἜφορος (ibid. I 276) καὶ Σκάμων (ibid.\nIV 490) ἐν τοῖς περὶ Εὑρημάτων ὑπὸ Φοινίκων\nεὑρεθὲν ταύτης τυχεῖν τῆς προσηγορίας· Σῆμος δὲ ὁ Δήλιος ἐν\nπρώτῳ Δηλιάδος (ibid. 492) διὰ τὸ ἐκ τοῦ ἐν\nΔήλῳ φοίνικος τοὺς ἀγκῶνας αὐτοῦ ἐξειργάσθαι. τῇ σαμβύκῃ\nπρώτην φησὶ χρήσασθαι Σίβυλλαν, ἧς Σκάμων ὁ προειρημένος\n(l. s)· ὀνομασθῆναι δ’ αὐτὴν εὑρεθεῖσαν ὑπὸ\nΣάμβυκος τινός.\nκαὶ περὶ τοῦ τρίποδος δὲ καλουμένου (ὄργανον δὲ καὶ τοῦτο\nμουσικόν) ὁ προειρημένος Ἀρτέμων γράφει οὕτως (ib.\n342)· ‘ὅθεν πολλὰ τῶν ὀργάνων οὐδ’ εἰ γέγονέ ποτε\nγινώσκεται· καθάπερ ὁ Πυθαγόρου τοῦ Ζακυνθίου τρίπους.\nὀλιγοχρόνιον γὰρ τὴν ἀκμὴν σχὼν ἢ διὰ τὸ δοκεῖν ἐργώδης εἶναι κατὰ τὴν χειροθεσίαν ἢ δι’ ἣν δή\nποτ’ οὖν αἰτίαν συντόμως καταλυθεὶς διαλέληθε τοὺς πολλούς.\nἦν δὲ παραπλήσιος μὲν Δελφικῷ τρίποδι καὶ τοὔνομ’ ἐντεῦθεν\nἔσχεν, τὴν δὲ χρῆσιν τριπλῆς κιθάρας παρείχετο. τῶν γὰρ\nποδῶν ἑστώτων ἐπί τινος βάσεως εὐστρόφου, καθάπερ αἱ τῶν\nπεριάκτων δίφρων κατασκευάζονται θέσεις, τὰς μέσας τρεῖς\nχώρας τὰς ἀπὸ ποδὸς ἐπὶ πόδα διεστώσας ἐνέτεινε χορδαῖς,\nὑπερθεὶς ἑκάστῃ πῆχυν καὶ κάτω προσαρμόσας χορδοτόνια, καὶ\nτὸν ἐπάνω κόσμον κοινὸν τοῦ λέβητος καὶ τῶν παρηρτημένων\nἐνίων ἀποδούς· ἐξ ὧν καὶ τὴν φαντασίαν εἶχεν ἀστείαν καὶ\nτὸν ἦχον προσέβαλλεν ἁδρότερον. διένειμεν δὲ τὰς τρεῖς\nχώρας ταῖς τρισὶν ἁρμονίαις τῇ τε δωριστὶ καὶ φρυγιστὶ καὶ\nλυδιστί. καὶ καθεζόμενος αὐτὸς ἐπί τινος δίφρου περὶ ταυτὸν\nσυμμέτρως ἔχοντα τῇ συστάσει, διείρας δὲ τὴν εὐώνυμον χεῖρα\nπρὸς τὴν ἐπιβολήν, καὶ τῇ ἑτέρᾳ χρησόμενος τῷ\nπλήκτρῳ, καθ’ ὁποίαν δὴ πρώτην ᾑρεῖτο τῶν ἁρμονιῶν\nμετέστρεφε τῷ ποδὶ τὴν βάσιν εὔτροχον δ᾽ οὖσαν,\nκαὶ πρὸς ἑτέραν πλευρὰν πάλιν ἐπιβάλλων ἐχρῆτο καὶ πάλιν\nἑτέραν. οὕτω δ’ ὀξέως ὑπὸ τὴν χεῖρα προσῆγεν αὐτῷ τὰ\nσυστήματα ἡ τῆς βάσεως εὐκινησία τῷ ποδὶ ψαυομένη καὶ τὴν\nχειροθεσίαν ἐπὶ τοσοῦτον εἰθίσθη κατοξύνειν ὥστ᾽, εἴ τις μὴ\nσυνορῴη τὸ γινόμενον, ἀλλὰ διὰ τῆς ἀκοῆς\nμόνον κρίνοι, νομίζειν γʹ κιθαρῶν ἀκούειν\nδιαφόρως ἡρμοσμένων. καὶ τοῦτο τὸ ὄργανον θαυμασθὲν ἰσχυρῶς\nμετὰ τὸν ἐκείνου βίον ἐξέλιπεν εὐθέως.’\nτὴν δὲ ψιλὴν κιθάρισιν πρῶτόν φησιν Μέναιχμος (fr.\n6) εἰσαγαγεῖν Ἀριστόνικον τὸν Ἀργεῖον, τῇ ἡλικίᾳ\nγενόμενον κατὰ Ἀρχίλοχον, κατοικήσαντα ἐν Κορκύρᾳ.\nΦιλόχορος δ’ ἐν γʹ Ἀτθίδος (FHG I\n395) ‘Λύσανδρος, φησίν, ὁ Σικυώνιος κιθαριστὴς\nπρῶτος μετέστησε τὴν ψιλοκιθαριστικήν, μακροὺς τοὺς τόνους\nἐντείνας καὶ τὴν φωνὴν εὔογκον ποιήσας, καὶ τὴν ἔναυλον\nκιθάρισιν, ᾗ πρῶτοι οἱ περὶ Ἐπίγονον ἐχρήσαντο. καὶ\nπεριελὼν τὴν συντομίαν τὴν ὑπάρχουσαν ἐν τοῖς ψιλοῖς\nκιθαρισταῖς χρώματά τε εὔχροα πρῶτος ἐκιθάρισε καὶ ἰάμβους\nκαὶ μάγαδιν, τὸν καλούμενον συριγμόν, καὶ ὄργανον μετέλαβεν\nμόνος τῶν πρὸ αὐτοῦ, καὶ τὸ πρᾶγμα αὐξήσας χορὸν\nπεριεστήσατο πρῶτος. Δίωνα δὲ τὸν Χῖον τὸ τοῦ Διονύσου\nσπονδεῖον πρῶτον κιθαρίσαι Μέναιχμος (fr. 7).\nΤιμόμαχος δ’ ἐν τοῖς Κυπριακοῖς (FHG IV 521)\nΣτήσανδρον λέγει τὸν Σάμιον ἐπὶ πλεῖον αὐξῆσαι τὴν τέχνην\nκαὶ πρῶτον ἐν Δελφοῖς κιθαρῳδῆσαι τὰς καθ’ Ὅμηρον μάχας,\nἀρξάμενον ἀπὸ τῆς Ὀδυσσείας. ἄλλοι δὲ πρῶτόν φασιν παρ᾽\nἘλευθερναίοις κιθαρίσαι τὰς ἐρωτικὰς ᾠδὰς Ἀμήτορα τὸν\nἘλευθερναῖον, οὗ καὶ τοὺς ἀπογόνους Ἀμητορίδας καλεῖσθαι.\nἈριστόξενος δέ φησιν (ib. II 285)· ‘ὥσπερ τῶν ἑξαμέτρων τινὲς ἐπὶ τὸ γελοῖον\nπαρῳδὰς εὗρον, οὕτως καὶ τῆς κιθαρῳδίας πρῶτος Οἰνώπας· ὃν\nἐζήλωσαν Πολύευκτός τε ὁ Ἀχαιὸς καὶ Διοκλῆς ὁ Κυναιθεύς.’\nκαὶ μοχθηρῶν δὲ ᾀσμάτων γεγόνασι ποιηταί, περὶ ὧν φησι\nΦαινίας ὁ Ἐρέσιος ἐν τοῖς πρὸς τοὺς Σοφιστὰς (FHG II\n299) γράφων οὕτως· ‘Τελένικος ὁ Βυζάντιος, ἔτι δὲ\nἈργᾶς ποιηταὶ μοχθηρῶν ὄντες νόμων πρὸς μὲν τὸν ἴδιον\nχαρακτῆρα τῆς ποιήσεως εὐπόρουν, τῶν δὲ Τερπάνδρου καὶ\nΦρύνιδος νόμων οὐδὲ κατὰ μικρὸν ἠδύναντο ἐπιψαῦσαι.’ τοῦ\nἈργᾶ μνημονεύει Ἄλεξις ἐν Ἀποβάτῃ οὕτως (II 304\nK)· Χορόνικος ὁ ποιητὴς ὁδί.Β. τίνων ποιητὴς ᾀσμάτων; Α. σεμνῶν πάνυ.Β. τί πρὸς τὸν Ἀργᾶν οὗτος; Α. ἡμέρας δρόμῳκρείττων. καὶ Ἀναξανδρίδης ἐν Ἡρακλεῖ (ibid.\n141)· ὃ μὲν γὰρ εὐφυής τις εἶναι φαίνεται·ὡς δ’ εὐρύθμως λαβὼν τὸ μελετητήριονεἶτ’ ἐσχεδίασε δριμέως ενπαπαι,μεστὸς γενόμενος πρὸς τὸν Ἀργᾶν βούλομαικωδωνίσας πέμψαι σ’ ἀγωνιούμενον,ἵνα καὶ σὺ νικᾷς τοὺς σοφιστάς, ὦ φίλε.\nὁ δὲ τοὺς εἰς Χιωνίδην ἀναφερομένους ποιήσας Πτωχοὺς\nΓνησίππου τινὸς μνημονεύει παιγνιαγράφου τῆς ἱλαρᾶς μούσης,\nλέγων οὕτως (I 5 K)· ταῦτ’ οὐ μὰ Δία Γνήσιππος οὐδὲ Κλεομένηςἐν ἐννέ’ ἂν χορδαῖς κατεγλυκάνατο.\nκαὶ ὁ τοὺς Εἵλωτας δὲ πεποιηκώς φησιν (I\n294)· τὰ Στησιχόρου τε καὶ Ἀλκμᾶνος Σιμωνίδου τεἀρχαῖον ἀείδειν. ὁ δὲ Γνήσιππος ἔστ’ ἀκούειν,ὃς νυκτερίν’ εὗρε μοιχοῖς ἀείσματ’ ἐκκαλεῖσθαιγυναῖκας ἔχοντας ἰαμβύκην τε καὶ τρίγωνον. Κρατῖνος ἐν Μαλθακοῖς (ib. 43)·\nτίς ἄρ’ ἐρῶντά μ’ οἶδεν, ὦ Γνήσιππε, ἐγὼ πολλῇ\nχολη.οἴομαι ... μηδὲν οὕτως μωρὸν εἶναι καὶ κενόν. σκώπτει δ’ αὐτὸν εἰς τὰ ποιήματα καὶ ἐν Βουκόλοις\n(ib. 16)· ὃς οὐκ ἔδωκ’ αἰτοῦντι Σοφοκλέει χορόν,τῷ Κλεομάχου δ᾽, ὃν οὐκ ἂν ἠξίουν ἐγὼἐμοὶ διδάσκειν οὐδ’ ἂν εἰς Ἀδώνια. ἐν δὲ ταῖς Ὥραις (ib. 90)· ἴτω δὲ καὶ τραγῳδίαςὁ Κλεομάχου διδάσκαλοςμετ’ αὐτόν, ὁ παρατιλτριῶνἔχων χορὸν λυδιστὶ τιλλουσῶν μέλη πονηρά. Τηλεκλείδης δὲ ἐν τοῖς Στερροῖς (ib.\n217) καὶ περὶ μοιχείας ἀναστρέφεσθαί φησιν αὐτόν.\nΚλέαρχος δὲ ἐν δευτέρῳ Ἐρωτικῶν (FHG II 316)\nτὰ ἐρωτικά φησιν ᾄσματα καὶ τὰ Λοκρικὰ καλούμενα οὐδὲν τῶν\nΣαπφοῦς καὶ Ἀνακρέοντος διαφέρειν. ἔτι δὲ τὰ Ἀρχιλόχου καὶ\nτῶν Ὁμήρου Ἐπικιχλίδων τὰ πολλὰ διὰ\nτῆς ἐμμέτρου ποιήσεως τούτων ἔχεταί τινος τῶν παθῶν, ἀλλὰ\nκαὶ τὰ Ἀσωποδώρου περὶ τὸν Ἔρωτα καὶ πᾶν τὸ τῶν ἐρωτικῶν\nἐπιστολῶν γένος ἐρωτικῆς τινος διὰ λόγου ποιήσεώς\nἐστιν.’\nτοσαῦτα τοῦ Μασουρίου διεξελθόντος περιηνέχθησαν ἡμῖν καὶ\nαἱ δεύτεραι καλούμεναι τράπεζαι, πολλάκις ἡμῖν διδόμεναι οὐ\nμόνον ταῖς τῶν Κρονίων ἡμέραις, ἐν αἷς Ῥωμαίων παισὶν\nἔθος ἐστὶν ἑστιᾶν τοὺς οἰκέτας, αὐτοὺς τὰς\nτῶν οἰκετῶν ἀναδεχομένους λειτουργίας. Ἑλληνικὸν δὲ τοῦτο\nτὸ ἔθος· ἐν Κρήτῃ γοῦν τῇ τῶν Ἑρμαίων ἑορτῇ τὸ ὅμοιον\nγίνεται, ὥς φησι Καρύστιος ἐν Ἰστορικοῖς Ὑπομνήμασιν\n(FHG IV 358). εὐωχουμένων γὰρ τῶν οἰκετῶν\nοἱ δεσπόται ὑπηρετοῦσιν πρὸς τὰς διακονίας. καὶ ἐν Τροιζῆνι\nδὲ μηνὶ Γεραιστίῳ· πανήγυρις δὲ τότε γίνεται πολυήμερος, ἧς\nἐν μιᾷ οἱ δοῦλοι μετὰ τῶν πολιτῶν κοινῇ τε ἀστραγαλίζουσιν\nκαὶ οἱ κύριοι τοὺς δούλους ἑστιῶσιν, ὡς ὁ αὐτός φησιν\nΚαρύστιος. Βήρωσος δ’ ἐν πρώτῳ Βαβυλωνιακῶν (FHG II\n498) τῷ Λώῳ φησὶ μηνὶ ἑκκαιδεκάτῃ ἄγεσθαι ἑορτὴν\nΣάκαια προσαγορευομένην ἐν Βαβυλῶνι ἐπὶ ἡμέρας πέντε, ἐν\nαἷς ἔθος εἶναι ἄρχεσθαι τοὺς δεσπότας ὑπὸ τῶν οἰκετῶν\nἀφηγεῖσθαί τε τῆς οἰκίας ἕνα αὐτῶν ἐνδεδυκότα στολὴν ὁμοίαν\nτῇ βασιλικῇ, ὃν καὶ καλεῖσθαι ζωγάνην. μνημονεύει τῆς\nἑορτῆς καὶ Κτησίας ἐν δευτέρῳ Περσικῶν (fr. 16\nM). Κῷοι δὲ τοὐναντίον δρῶσιν, ὡς ἱστορεῖ\nΜακαρεὺς ἐν τρίτῳ Κῳακῶν (FHG IV\n422)· ὅταν γὰρ τῇ Ἥρᾳ θύωσιν, δοῦλοι οὐ\nπαραγίνονται ἐπὶ τὴν εὐωχίαν. διὸ καὶ Φύλαρχον εἰρηκέναι·\nσουριηι μοῦνοι μὲν ἐλεύθεροι ἱεροεργοί,ἀνδράσι προσκεινοισιν ἐλεύθερον ἆμαρ ἔχοντες·δούλων δ’ οὔτις πάμπαν ἐσέρχεται οὐδ’ ἠβαιόν.\nΒάτων δ’ ὁ Σινωπεὺς ὁ ῥήτωρ ἐν τῷ περὶ Θεσσαλίας καὶ\nΑἱμονίας (FHG IV 349) σαφῶς ἐμφανίζει τὴν τῶν\nΣατουρναλίων ἑορτὴν Ἑλληνικωτάτην, φάσκων αὐτὴν παρὰ τοῖς\nΘεσσαλοῖς Πελώρια καλεῖσθαι, γράφων οὕτως· ‘θυσίας κοινῆς\nτοῖς Πελασγοῖς γινομένης ἀπαγγεῖλαί τινα τῷ Πελασγῷ ἄνδρα,\nᾧ ὄνομα ἦν Πέλωρος, διότι ἐν τῇ Αἱμονίᾳ σεισμῶν μεγάλων\nγενομένων ῥαγείη τὰ Τέμπη ὄρη ὀνομαζόμενα καὶ διότι διὰ τοῦ\nδιαστήματος ὁρμῆσαν τὸ τῆς λίμνης ὕδωρ ἐμβάλλοι εἰς τὸ τοῦ\nΠηνειοῦ ῥεῖθρον, καὶ τὴν πρότερον λιμνάζουσαν χώραν ἅπασαν\nγεγυμνῶσθαι καὶ ἀναξηραινομένων τῶν ὑδάτων πεδία θαυμαστὰ\nτῷ μεγέθει καὶ τῷ κάλλει ἀναφαίνεσθαι. ἀκούσαντα οὖν τὸν\nΠελασγὸν τὴν τράπεζαν ἀφθόνως αὑτῷ κεκοσμημένην τῷ Πελώρῳ\nπαραθεῖναι. καὶ τοὺς ἄλλους δὲ φιλοφρονουμένους ἕκαστον\nφέρειν ὅ τι ἔχοι παρ’ αὑτῷ βέλτιστον καὶ παρατιθέναι ἐπὶ\nτὴν τράπεζαν τῷ ἀπαγγείλαντι, καὶ αὐτὸν τὸν Πελασγὸν\nπροθύμως διακονεῖν καὶ τῶν ἄλλων τοὺς ἐν ἀξιώματι ὄντας\nὑπηρετεῖν, καθότι ἑκάστῳ ὁ καιρὸς\nπαρέπιπτεν. διόπερ φασίν, ἐπεὶ τὴν χώραν κατέσχον,\nἀπομίμημα τῆς τότε γενομένης ἑορτῆς ... καὶ θύοντας Διὶ\nΠελωρίῳ τραπέζας τε λαμπρῶς κοσμοῦντας παρατιθέναι καὶ\nοὕτως φιλάνθρωπον τε τὴν πανήγυριν συντελεῖν,\nὥστε καὶ τοὺς ξένους ἅπαντας ἐπὶ τὴν θοίνην παραλαμβάνειν\nκαὶ τοὺς δεσμώτας λύειν καὶ τοὺς οἰκέτας κατακλίναντας μετὰ\nπάσης παρρησίας ἑστιᾶν, διακονούντων αὐτοῖς τῶν δεσποτῶν·\nκαὶ τὸ σύνολον ἔτι καὶ νῦν Θεσσαλοὺς μεγίστην ἑορτὴν\nἄγοντας προσαγορεύειν Πελώρια.’\nπολλάκις οὖν, ὡς ἔφην, τῶν τοιούτων ἡμῖν παρατιθεμένων\nἐπιδορπισμάτων ἔφη τις τῶν παρόντων (Eur. Hipp.\n436)· αἱ δεύτεραί πως φροντίδες σοφώτεραι. —τί γὰρ ποθεῖ τράπεζα; τῷ δ’ οὐ βρίθεται;πλήρης μὲν ὄψων ποντίων, πάρεισι δὲμόσχων τέρειναι σάρκες ἀρνεία τε δαὶςκαὶ πεπτὰ καὶ κροτητὰ τῆς ξουθοπτέρουπελάνῳ μελίσσης ἀφθόνως δεδευμένα, φησὶν ὁ Εὐριπίδης ἐν Κρήσσαις (fr. 467\nN). καὶ ὡς ὁ Εὔβουλος δ’ ἐν Ὀλβίᾳ ἔφη (II\n190 K)· ἐν τῷ γὰρ αὐτῷ πάνθ’ ὁμοῦ πωλήσεταιἐν ταῖς Ἀθήναις, σῦκα, κλητῆρες, βότρυς,γογγυλίδες, ἄπιοι, μῆλα, μάρτυρες, ῥόδα,μέσπιλα, χόρια, σχαδόνες, ἐρέβινθοι, δίκαι,\nπυός, πυριάτη, μύρτα, κληρωτήρια,ὑάκινθος, ἄρνες, κλεψύδραι, νόμοι, γραφαί. μέλλοντος οὖν τοῦ Ποντιανοῦ λέγειν περὶ ἑκάστου\nτῶν παρακειμένων, ‘οὐ πρότερόν γε, ἔφη ὁ Οὐλπιανός,\nἀκουσόμεθα περὶ τούτων, ἕως ἂν περὶ ἐπιδορπισμάτων εἴπῃς.’\nκαὶ ὁ Ποντιανός· ‘τραγήματα Κράτης φησὶ (p. 65\nW) Φιλιππίδην λέγειν ἐν Φιλαργύρῳ οὕτως\n(III 307 K)· πλακοῦντες, ἐπιδορπίσματ᾽, ᾠά, σήσαμα·ὅλην λέγοντα με ἐπιλείποι τὴν ἡμέραν. καὶ Δίφιλος ἐν Τελεσίᾳ (II 567)·\nτράγημα, μυρτίδες, πλακοῦς, ἀμύγδαλα.Β. ἐγὼ δὲ ταῦθ’ ἥδιστά γ’ ἐπιδορπίζομαι. Σώφιλος ἐν Παρακαταθήκῃ (II 445)·\nἡδύ γε μετ’ ἀνδρῶν ἐστιν Ἑλλήνων αἰεὶσυνάγειν· τὸ πρᾶγμα χάριεν. ‘οὐχὶ δώδεκακυάθους’, ἀνεβόησέν τις, ‘ὑποχεῖς; κωμάσαιπρὸς τὴν Ταναγρικὴν δεῖ γάρ, ἵν’ ἐκεῖ κατακλιθεὶςἐπιδορπίσηται τὰς ὀνείας ματτύας.’ Πλάτων ἐν τῷ Ἀτλαντικῷ μεταδόρπια αὐτὰ καλεῖ ἐν\nτούτοις (Critiae p. 115a)· ‘πάντα τε εὐώδη\nἔφερέ που τοῖς κατοικοῦσιν ἡ γῆ, καὶ τὸν ἥμερον δὲ καρπὸν\nπλεῖστον ἔφερεν καὶ ἀκροδρύων πλῆθος καὶ ὅσα παραμύθια\nἡδονῆς μεταδόρπια.’\n[Τρύφων δέ φησι (fr. 136 V) τὸ παλαιὸν πρὶν\nεἰσελθεῖν τοὺς δαιτυμόνας, ἐπὶ τῶν τραπεζῶν κεῖσθαι τὴν\nἑκάστου μοῖραν, ὕστερον δὲ πολλά τε καὶ\nποικίλα ἐπεισφέρεσθαι διὸ καὶ ἐπιφορήματα κληθῆναι.\nΦιλύλλιος δ’ ἐν Φρεωρύχῳ φησὶν περὶ τῶν δευτέρων τραπεζῶν\nλέγων· ἀμυγδάλια, καρύδι’ , ἐπιφορήματα. καὶ Ἄρχιππος ἐν Ἡρακλεῖ καὶ Ἡρόδοτος ἐν\nαʹ. καὶ ἐπιδορπίσασθαι δ’ ἔλεγον τὸ ἐντραγεῖν\nκαὶ ἐπιδειπνῆσαι.] ἅπερ Ἄρχιππος ἐν Ἡρακλεῖ Γαμοῦντι\nἐπιφορήματα καλεῖ διὰ τούτων (I 680 K)· ἰτρίοις ἐπιφορήμασί τ᾽ἄλλοις γέμουσα. καὶ Ἡρόδοτος δὲ ἐν τῇ πρώτῃ (c. 133)·\n‘σιτίοις δὲ ὀλίγοισι χρέονται, ἐπιφορήμασι δὲ πολλοῖς.’ τὸ\nμέντοι κατὰ τὴν παροιμίαν λεγόμενον ‘Ἀβυδηνὸν ἐπιφόρημα’\nτέλος τί ἐστιν καὶ ἐλλιμένιον, ὡς Ἀριστείδης\nφησὶν ἐν γʹ περὶ Παροιμιῶν. Διονύσιος δ’ ὁ τοῦ\nΤρύφωνος· ‘τὸ μὲν παλαιὸν πρὶν εἰσελθεῖν τοὺς δαιτυμόνας\nἐπὶ τῶν τραπεζῶν κεῖσθαι τὴν ἑκάστου μοῖραν, ὕστερον δὲ\nπολλὰ καὶ ποικίλα ἐπιφέρεσθαι. διὸ καὶ\nἐπιφορήματα κληθῆναι.’ Φιλύλλιος δ’ ἐν Φρεωρύχῳ τὰ\nἐπιφερόμενα μετὰ τὸ δειπνῆσαι λέγων ὧδε (I 787\nK)· ἀμυγδάλια, καρύδι’ , ἐπιφορήματα. Πλάτων δ’ ἐν Μενέλεῳ ἐπιτραπεζώματα αὐτὰ καλεῖ\nοἷον τὰ ἐπιτιθέμενα ταῖς τραπέζαις βρώματα, λέγων οὕτως\n(I 622 K)· εἰπέ μοι,ὡς ὀλίγα λοιπὰ τῶν ἐπιτραπεζωμάτων;Β. ὁ γὰρ θεοῖσιν ἐχθρὸς αὐτὰ κατέφαγεν.\nἈριστοτέλης δ’ ἐν τῷ περὶ Μέθης (fr. 91\nR) τὰ τραγήματά φησι λέγεσθαι ὑπὸ τῶν ἀρχαίων\nτρωγάλια· ὡσεὶ γὰρ ἐπιδορπισμὸν εἶναι. Πίνδαρος δέ ἐστιν ὁ\nεἰπών (fr. 124, 3 B4)· δείπνου δὲ λήγοντος γλυκὺ τρωγάλιον,καίπερ πεδ’ ἄφθονον βοράν. ὄντως γὰρ κατὰ τὸν Εὐριπίδην ἀποβλέψαντα ἔστιν εἰς\nτὰ παρακείμενα εἰπεῖν (fr. 1052, 3 N)· ὁρᾷς τὸν εὐτράπεζον ὡς ἡδὺς βίος.\nὅτι γὰρ ἦσαν καὶ παρὰ τοῖς ἀρχαίοις αἱ δεύτεραι τράπεζαι\nπολυτελῶς μεμεριμνημέναι, παρίστησιν Πίνδαρος ἐν\nὈλυμπιονίκαις περὶ τῆς Πέλοπος κρεουργίας διηγούμενος\n(I 50)· τραπέζαισι δ’ ἀμφὶ δεύτερα κρεῶνσέθεν διεδάσαντο καὶ φάγον.ἐμοὶ δ’ ἄπορα γαστρίμαργον μακάρων τιν’ εἰπεῖν. οἱ δὲ παλαιότεροι ἁπλῶς τραπέζας ἔλεγον, ὡς Ἀχαιὸς\nἐν Ἡφαίστῳ σατυρικῷ (fr. 17 N)· θοίνῃ σε πρῶτον τέρψομεν· πάρεστι δέ.Β. τὸ δεύτερον δὲ τῷ με κηλήσεις\nτρόπῳ;Α. μύρῳ σε χρίσω πάμπαν εὐόσμῳ δέμας.Β. ὕδωρ δὲ νῖψαι χεῖρας οὐ πρόσθεν δίδως;Α. ἡνίκα τράπεζά γ’ ἐκποδὼν ἀπαίρεται. Ἀριστοφάνης Σφηξίν (1216)· ὕδωρ κατὰ χειρός, τὰς τραπέζας εἰσφέρειν.\nἈριστοτέλης δ’ ἐν τῷ περὶ Μέθης παραπλησίως ἡμῖν\nδευτέρας τραπέζας προσαγορεύει διὰ τούτων (fr. 91\nR)· ‘τὸ μὲν οὖν ὅλον διαφέρειν τράγημα βρώματος\nνομιστέον ὅσον ἔδεσμα τρωγαλίου. τοῦτο γὰρ πάτριον τοὔνομα\nτοῖς Ἕλλησιν, ἐπεὶ ἐν τραγήμασι τὰ βρώματα\nπαρατίθενται. διόπερ οὐ κακῶς ἔοικεν εἰπεῖν ὁ πρῶτος\nδευτέραν προσαγορεύσας τράπεζαν· ὄντως γὰρ ἐπιδορπισμός τις\nὁ τραγηματισμός ἐστιν, καὶ δεῖπνον ἕτερον παρατίθεται\nτὰ τραγήματα.’ Δικαίαρχος δ’ ἐν πρώτῳ τῆς εἰς\nΤροφωνίου Καταβάσεώς φησιν οὕτως (FHG II 266)·\n‘ἥ γε τὴν πολλὴν δαπάνην ἐν τοῖς δείπνοις παρέχουσα δευτέρα\nτράπεζα προσεγένετο, καὶ στέφανοι καὶ μύρα καὶ θυμιάματα\nκαὶ τὰ τούτοις ἀκόλουθα πάντα.’\nἐδίδοτο δὲ καὶ ᾠὸν ἐν τῇ δευτέρᾳ τραπέζῃ, ὥσπερ καὶ λαγῷα\nκαὶ κίχλαι κοινῇ μετὰ τῶν μελιπήκτων εἰσεφέρετο, ὡς\nἈντιφάνης ἐν Λεπτινίσκῳ φησὶν οὕτως (II 68 K)·\nοἶνον Θάσιον πίνοις ἄν; Β. εἴ τις ἐγχέοι.Α. πρὸς ἀμυγδάλας δὲ πῶς ἔχεις; Β. εἰρηνικῶς ...μαλακὰς σφόδρα, διας μέλιτι προσπαίζειν βίαι.Α. μελίπηκτα δ’ εἴ σοι προσφέροι; Β. τρώγοιμι\nκαί.Α. ᾠὸν δέ; Β. καταπίνοιμ’ ἄν. Α. ἄλλου δεῖ τινος; ἐν δὲ Ὁμοίοις (ib. 82)·\nεἶτ’ ἐπεισῆγεν χορείαν ἢ τράπεζαν δευτέραν,καὶ παρέθηκε γέμουσαν πέμμασι παντοδαποῖς. Ἄμφις δὲ ἐν Γυναικομανίᾳ (ib. 238)·\nἤδη ποτ’ ἤκουσας βίονἀληλεμένον; Β. ναί. Α. τοῦτ’ ἐκεῖν’ ἔστιν σαφῶς·ἄμητες, οἶνος ἡδύς, ᾠά, σησαμαῖ,μύρον, στέφανος, αὐλητρίς. Β. ὦ Διοσκόρω,ὀνόματα τῶν δώδεκα θεῶν διελήλυθας. Ἀναξανδρίδης Ἀγροίκοις (ib. 136)·\nὡς δ’ ἐστεφανώθην, ἡ τράπεζ’ εἰσήγετοτοσαῦτ’ ἔχουσα βρώμαθ’ ὅσα μὰ τοὺς θεοὺςκαὶ τὰς θεὰς οὐδ’ ἔνδον ὄντ’ ᾔδειν ἐγώ·οὕτως παρέζων χρηστῶς οὐκ ἔζων τότε. Κλέαρχος Πανδρόσῳ (ib. 409)· λάβ’ ὕδωρ κατὰ χειρός. Β. μηδαμῶς· καλῶς ἔχει.Α. λάβ᾽, ὦγάθ᾽, οὐδὲν χεῖρον. ἡ παῖς,\nἐπιτίθειἐπὶ τὴν τράπεζαν κάρυα καὶ τραγήματα. Εὔβουλος Καμπυλίωνι (ib. 180)· τραγημάτων δ’ ἔσθ’ ἡ τράπεζά σοι πλέα.Β. οὐ φιλοτραγήμων εἰμί πως ἑκάστοτε. Ἄλεξις Πολυκλείᾳ — ἑταίρας δ’ ὄνομα Πολύκλεια —\n(ib. 366)· ὁ πρῶτος εὑρὼν κομψὸς ἦν τραγήματα.τοῦ συμποσίου γὰρ διατριβὴν ἐξεῦρε καὶἀργοὺς ἔχειν μηδέποτε τὰς σιαγόνας.\nκαὶ ἐν Ὁμοίᾳ — τὸ δ’ αὐτὸ δρᾶμα καὶ ὡς Ἀντιδότου\nφέρεται — (ib. 357)· οὐδὲ φιλόδειπνός εἰμι, μὰ τὸν Ἀσκληπιόν,τραγήμασιν χαίρω δὲ μᾶλλον. Β. εὖ πάνυ.Α. τραγήματ’ αἰσθάνομαι γὰρ ὅτι νομίζεταιτοῖς νυμφίοις μετιοῦσι τὴν νύμφην λέγειςπαρέχειν, ἄμητας καὶ λαγῷα καὶ κίχλας.τούτοισι χαίρω, τοῖς δὲ κεκαρυκευμένοιςὄψοισι καὶ ζωμοῖσιν ἡδ’ ὀμωθεοι. Ἀπίων δὲ καὶ Διόδωρος, ὥς φησι Πάμφιλος, ἐπαίκλειά\nφησι καλεῖσθαι τὰ μετὰ τὸ δεῖπνον τραγήματα.\nἜφιππος Ἐφήβοις (II 255 K)·χόνδρος μετὰ ταῦτ’ εἰσῆλθε, μύρον Αἰγύπτιον,φοινικίνου βῖκός τις ὑπανεῴγνυτο,ἴτρια τραγήμαθ’ ἧκε, πυραμοῦς, ἄμης,ᾠῶν ἑκατόμβη· πάντα ταῦτ’ ἐχναύομεν,ἐμασώμεθ’ οὕτως ἀνδρικῶς ὅσ’ εἴχομεν·καὶ γὰρ παραμασύντας τινὰς παραβόσκομεν. καὶ ἐν Κύδωνι (ib. 256)· καὶ μετὰ δεῖπνον κόκκος ....ἐρέβινθος ...... κύαμος,χόνδρος, τυρός, μέλι, σησαμίδες,βράχος, βρυγμός, μνοῦς, πυραμίδες,\nμῆλον, κάρυον, γάλα, κανναβίδες,κόγχαι, χυλός, Διὸς ἐγκέφαλος. Ἄλεξις Φιλίσκῳ (ibid. 389)· ἀρτέατράπεζ᾽, ἀπονίψασθαι δοτέον, προσοιστέος,στέφανος, μύρον, σπονδή, λιβανωτός, ἐσχαρίς,τραγήματα δοτέον ἔτι, πλακοῦντος ἁπτέον. ἐπεὶ δὲ καὶ ὁ Κυθήριος Φιλόξενος ἐν τῷ Δείπνῳ\nδευτέρων τραπεζῶν μνημονεύων πολλὰ καὶ τῶν ἡμῖν\nπαρακειμένων ὠνόμασεν, φέρε καὶ τούτων ἀπομνημονεύσωμεν\n(fr. 3 B4)· τὰς δὲ δὴ πρόσθεν μολούσας .... λιπαραυγεῖςπορθμίδας πολλῶν ἀγαθῶν πάλιν εἴσφερον γεμούσας,τὰς ἐφήμεροι καλέοντι νῦν τραπέζας\nδευτέρας,ἀθάνατοι δέ τ’ Ἀμαλθείας κέρας. ταῖσιν δὲ μέσσαιςἐγκαθιδρύθη μέγα χάρμα βροτοῖς, λευκὸς μυελὸςγλυκερός, λεπτοῖς ἀράχνας ἐναλιγκίοισι πέπλοιςσυγκαλύπτων ὄψιν αἰσχύνας ὕπο, μὴ κατίδῃ τιςμηλογενὲς ..... πῶυ λιπόντα .. ἀνάγκαιςξηρὸν ἐν ξηροῖς Ἀρισταίου μελιρρύτοισι παγαῖς·τῷ δ’ ὄνομ’ ἦς ἄμυλος. χερσὶν δ’ ἐπέθεντο ....στόμιον μαλεραῖς\n... ταν δεξαμένην ὅ τι κα διδῷ τις. ἃ Ζανὸς\nκαλέοντι τρώγματ᾽. ἔπειτ’ ἐπένειμεν ἐνκατακνακομιγὲς\nπεφρυγμένον πυρβρομολευκερεβινθοακανθουμικτριτυαδυ βρῶμα\nτοπανταναμικτον. ἀμπυκικηροιδηστίχας παρεγίνετο τούτοις\nσταιτινοκογχομαγὴς τοξαισελαιοξανθεπιπαγκαπύρωτος χοιρίνας·\nἅδεα δ’ ἐν κύκλῳ ..... τ’ ὀπόφωκτ’ ἀνάριθμα καὶ μελίπακτα\nτετυγμέν’ ἄφθονα σασαμόφωκτα. τυρακίνας τε γάλακτι καὶ μέλι\nσυγκατάφυρτος ἦς ἄμυλος πλαθανίτας. σασαμοτυροπαγῆ δὲ καὶ ζεσελαιοπαγῆ πλατύνετο\nσασαμόπαστα πέμματα κἆτ’ ἐρεβινθοκνακοσυμμιγεῖς ....\nἁπαλαῖς θάλλοντες ὥραις, ᾠά τ’ ἀμυγδαλίδες τε τᾶν μαλακοφλοίδων\n... τετο τρωκτά τε παισὶν αδυιδη κάρυ᾽, ἄλλα θ’ ὅσσα πρέπει παρὰ θοίναν\nὀλβιόπλουτον ἔμεν· πόσις δ’ ἐπεραίνετο κότταβοί\nτε λόγοι τ’ ἐπὶ κοινᾶς·\nἔνθα τι καινὸν ἐλέχθη κομψὸν ἀθυρμάτιον καὶ θαύμασαν\nαὔτ’ ἐπί τ’ ᾔνησαν ... ταῦτα καὶ ὁ Κυθήριος Φιλόξενος· ὃν ἐπαινῶν\nἈντιφάνης ἐν τῷ Τριταγωνιστῇ φησι (II 102)·\nπολύ γ’ ἐστὶ πάντων τῶν ποιητῶν διάφοροςὁ Φιλόξενος. πρώτιστα μὲν γὰρ ὀνόμασινἰδίοισι καὶ καινοῖσι χρῆται πανταχοῦ.ἔπειτα τὰ μέλη μεταβολαῖς καὶ χρώμασινὡς εὖ κέκραται. θεὸς ἐν ἀνθρώποισιν ἦνἐκεῖνος, εἰδὼς τὴν ἀληθῶς μουσικήν.οἱ νῦν δὲ κισσόπλεκτα καὶ κρηναῖα καὶἀνθεσιπότατα μέλεα μελέοις ὀνόμασιποιοῦσιν ἐμπλέκοντες ἀλλότρια μέλη.\nπλακούντων δὲ ὀνόματα πολλῶν καταλεξάντων, ὅσων μέμνημαι\nτούτων σοι καὶ μεταδώσω. οἶδα δὲ καὶ Καλλίμαχον ἐν τῷ τῶν\nπαντοδαπῶν συγγραμμάτων Πίνακι (fr. 100d 7\nSchn) ἀναγράψαντα πλακουντοποιικὰ συγγράμματα\nΑἰγιμίου καὶ Ἡγησίππου καὶ Μητροβίου, ἔτι δὲ Φαίτου. ἡμεῖς\nδὲ ἃ μετεγράψαμεν ὀνόματα πλακούντων τούτων σοι καὶ\nμεταδώσομεν, οὐχ ὡς τοῦ ὑπ᾽ Ἀλκιβιάδου\nπεμφθέντος Σωκράτει· ὃν Ξανθίππης κατακλασάσης ὁ Σωκράτης\n‘οὐκοῦν, ἔφη, οὐδὲ σὺ μεθέξεις τούτου.’ τοῦτο δὲ ἱστόρησεν\nἈντίπατρος ἐν τῷ πρώτῳ περὶ Ὀργῆς. ‘ἐγὼ δὲ φιλοπλάκουντος\nὢν οὐκ ἂν περιεῖδον’ τὸν θεῖον\nἐκεῖνον ἐξυβριζόμενον πλακοῦντα. μνημονεύων οὖν ὁ κωμικὸς\nΠλάτων εἴρηκεν ἐν τῷ Ποιητῇ οὕτως (I 631 K)·\nμόνος δ’ ἄγευστος,ἄσπλαγχνος ἐνιαυτίζομαι, ἀπλάκουντος, ἀλιβάνωτος. ἀλλὰ μὴν οὐδὲ τῆς κώμης ἀμνήμων εἰμὶ ἣν Πλακοῦντά\nφησι καλεῖσθαι Δημήτριος ὁ Σκήψιος ἐν δωδεκάτῳ Τρωικοῦ\nΔιακόσμου (fr. 7 Gaede), τῶν Ὑποπλακίων Θηβῶν\nφάσκων αὐτὴν ἀπέχειν σταδίους ἕξ. περισπαστέον δὲ λέγοντας\nπλακοῦς τὴν ὀνομαστικήν· συνῄρηται γὰρ ἐκ τοῦ πλακόεις, ὡς\nτυρόεις τυροῦς, σησαμόεις σησαμοῦς. εἴρηται δὲ κατ᾽\nἔλλειψιν τοῦ ἄρτος. ὅτι δὲ καλοὺς πλακοῦντας ἐν Παρίῳ τοῦ\nἙλλησπόντου φαγεῖν ἔστιν οἱ ἐπιδημήσαντες μαρτυρήσουσιν.\nἌλεξις γὰρ πεπλάνηται λέγων τοὺς ἐκ Πάρου· λέγει δὲ οὕτως\nἐν τῷ ἐπιγραφομένῳ Ἀρχιλόχῳ (II 305 K)· ὦ τὴν εὐτυχῆ ναίων Πάρον, ὄλβιε πρέσβυ,ἣ κάλλιστα φέρει χώρα δύο τῶν συναπασῶν,κόσμον μὲν μακάρεσσι λίθον, θνητοῖς δὲ\nπλακοῦντας. ὅτι δὲ καὶ οἱ Σάμιοι διαφέροντές εἰσι πλακοῦντες\nΣώπατρος ὁ φλυακογράφος φησὶν ἐν Βακχίδος Μνηστῆρσιν·\nπλακουντοποιὸν ὠνομασμένην Σάμον.\nΕΓΧΥΤΩΝ δὲ πλακούντων μνημονεύει Μένανδρος μὲν ἐν\nΨευδηρακλεῖ (III 148 K)· οὐκ ἔστι κανδύλους ποιεῖν οὐδ’ οἷα σὺ\nεἴωθας εἰς ταὐτὸν καρυκεύειν, μέλι,σεμίδαλιν, ᾠά· πάντα γὰρ τἀναντίανῦν ἐστιν· ὁ μάγειρος γὰρ ἐγχύτους ποιεῖ,πλακοῦντας ὀπτᾷ, χόνδρον ἕψει καὶ φέρειμετὰ τὸ τάριχος, εἶτα θρῖον καὶ βότρυς·ἡ δημιουργὸς δ’ ἀντιπαρατεταγμένηκρεᾴδι’ ὀπτᾷ καὶ κίχλας. Εὐάγγελος δὲ Ἀνακαλυπτομένῃ (ib.\n376)· τέτταρας .... τραπέζας τῶν γυναικῶν εἶπά σοι,ἓξ δὲ τῶν ἀνδρῶν· τὸ δὲ δεῖπνον ἐντελὲς καὶ μηδὲ\nἓνἐλλιπές. λαμπροὺς γενέσθαι βουλόμεσθα τοὺς\nγάμους.οὐ παρ’ ἑτέρου δεῖ πυθέσθαι· πάντα δ’ αὐτόπτης\nἐρῶ.τῶν μὲν ἐλαῶν ἄφελε πάνθ’ ὅσ’ ἂν βούλῃ γένη.εἰς δὲ τὰ κρέα μόσχον ἔλαβες, δέλφακας, χοίρους,\nλαγώς·Α. ὡς ἀλαζὼν ὁ κατάρατος. Β. θρῖα, τυρόν,\nἐγχύτους.Α. παῖ Δρόμων. Β. κάνδυλον ᾠά τ᾽, ἀμύλιον ....τὸ πέρας, ὕψος τῆς τραπέζης πήχεων ἔσται τριῶν,ὥστε τὸν δειπνοῦντ’ ἐπαίρειν, ἄν τι βούληται\nλαβεῖν.ΑΜΗΣ πλακοῦντος γένος. Ἀντιφάνης (II 130\nK)·ἄμητες, ἄμυλοι. Μένανδρος ἐν Ὑποβολιμαίῳ (III 141 K)·\nτὸν ἄμητα, Χαίριππ᾽, οὐκ ἐᾷς πέττειν τινά. Ἴωνες δέ, ὥς φησι Σιληνὸς ἐν ταῖς Γλώσσαις, ἄμην\nαὐτὸν καλοῦσιν, καὶ τοὺς μικροὺς\nἀμητίσκους Τηλεκλείδης (I 209, 1 v. 12 K)·\nαὐτόμαται δὲ κίχλαι μετ’ ἀμητίσκων εἰς τὸν φάρυγ᾽εἰσεπέτοντο.\nΔΙΑΚΟΝΙΟΝ. Φερεκράτης (I 194 K)·ὑπὸ τῆς ἀπληστίαςδιακόνιον ἐπήσθι᾽, ἀμφιφῶντ’ ἔχων.ΑΜΦΙΦΩΝ πλακοῦς Ἀρτέμιδι ἀνακείμενος, ἔχει δ’ ἐν κύκλῳ καόμενα δᾴδια. Φιλήμων ἐν Πτωχῇ ἢ Ῥοδίᾳ\n(II 495 K)· Ἄρτεμι, φίλη δέσποινα, τοῦτόν σοι φέρω,ὦ πότνι᾽, ἀμφιφῶντα καὶ σπονδήσιμα. μνημονεύει αὐτοῦ καὶ Δίφιλος ἐν Ἑκάτῃ (ib.\n548). Φιλόχορος (FHG I 412) δ᾽\nἀμφιφῶντα αὐτὸν κληθῆναι καὶ εἰς τὰ τῆς Ἀρτέμιδος ἱερὰ\nφέρεσθαι ἔτι τε καὶ εἰς τὰς τριόδους, ἐπεὶ ἐν ἐκείνῃ τῇ\nἡμέρᾳ ἐπικαταλαμβάνεται ἡ σελήνη ἐπὶ ταῖς δυσμαῖς ὑπὸ τῆς\nτοῦ ἡλίου ἀνατολῆς καὶ ὁ οὐρανὸς ἀμφιφῶς γίνεται.\nΒΑΣΥΝΙΑΣ. Σῆμος ἐν βʹ Δηλιάδος (ib. IV\n493) ‘ἐν τῇ τῆς Ἑκάτης, φησίν, νήσῳ τῇ Ἴριδι\nθύουσι Δήλιοι τοὺς βασυνίας καλουμένους. ἐστὶν δὲ ἑφθὸν\nπύρινον, σταῖς σὺν μέλιτι καὶ τὰ καλούμενα κόκκωρα ἰσχὰς\nκαὶ κάρυα τρία.’\nΣΤΡΕΠΤΟΙ καὶ ΝΕΗΛΑΤΑ. τούτων μνημονεύει Δημοσθένης ὁ ῥήτωρ\nἐν τῷ ὑπὲρ Κτησιφῶντος περὶ τοῦ στεφάνου\n(260).\nΕΠΙΧΥΤΩΝ Νικοφῶν ἐν Χειρογάστορσιν (I 778\nK)·ἐγὼ μὲν ἄρτους, μᾶζαν, ἀθάρην, ἄλφιτα,κόλλικας, ὀβελίαν, μελιτοῦτταν, ἐπιχύτους,πτισάνην, πλακοῦντας, δενδαλίδας, ταγηνίας. Πάμφιλος δὲ τὸν ΑΤΤΑΝΙΤΗΝ καλούμενον ἐπίχυτόν φησι\nκαλεῖσθαι. τοῦ δὲ ἀττανίτου Ἱππῶναξ ἐν τούτοις μνημονεύει\n(fr. 36 B4)· οὐκ ἀτταγᾶς τε καὶ λαγὼς καταβρύκων,οὐ τηγανίτας σησάμοισι φαρμάσσων,οὐδ’ ἀττανίτας κηρίοισιν ἐμβάπτων. ΚΗΡΙΟΝ πλακοῦς ἄρτος, ὃν Ἀργεῖοι παρὰ τῆς νύμφης\nπρὸς τὸν νυμφίον φέρουσιν. ‘ὀπτᾶται δ’ ἐν ἄνθραξιν, καὶ\nκαλοῦνται ἐπ’ αὐτὸν οἱ φίλοι, παρατίθεται δὲ μετὰ μέλιτος’,\nὥς φησιν Φιλητᾶς ἐν Ἀτάκτοις (fr. 47 B).\nΓΛΥΚΙΝΑΣ ὁ διὰ γλυκέος οἴνου καὶ ἐλαίου πλακοῦς\nπαρὰ Κρησίν, ὥς φησι Σέλευκος ἐν Γλώσσαις.\nΕΜΠΕΠΤΑΣ, ὁ αὐτός φησι, πύρινος ἄρτος κοῖλος καὶ σύμμετρος,\nὅμοιος ταῖς λεγομέναις κρηπῖσιν, εἰς ἃς ἐντίθεται τὰ διὰ\nτοῦ τυροῦ σκευαζόμενα πλακούντια.\nΕΓΚΡΙΔΕΣ πεμμάτιον ἑψόμενον ἐν ἐλαίῳ καὶ μετὰ τοῦτο\nμελιτούμενον. μνημονεύει αὐτῶν Στησίχορος διὰ τούτων\n(fr. 2 B)· χόνδρον τε καὶ ἐγκρίδαςἄλλα τε πέμματα καὶ μέλι χλωρόν.\nμνημονεύει αὐτῶν καὶ Ἐπίχαρμος (p. 231\nL) καὶ ἐν τοῖς Ἐγχειρογάστορσι Νικοφῶν (I\n779 K). Ἀριστοφάνης δ’ ἐν Δαναίσιν καὶ πωλητήν\nφησιν αὐτῶν εἶναι ἐν τούτοις (I 457 K)· μήτ’ αρμα εἶναι ἐγκριδοπώλην. Φερεκράτης δ’ ἐν Κραπατάλλοις (ib.\n168)· ταῦτ’ ἔχων ἐν ταῖς ὁδοῖς ἁρπαζέτω τὰς ἐγκρίδας.ΕΠΙΚΥΚΛΙΟΣ πλακοῦς τις παρὰ Συρακοσίοις οὕτως καλούμενος. καὶ μέμνηται αὐτοῦ Ἐπίχαρμος ἐν Γᾷ καὶ\nΘαλάσσᾳ (p. 224 L).\nΓΟΥΡΟΣ ὅτι πλακοῦντος εἶδος ὁ Σόλων ἐν τοῖς Ἰάμβοις φησίν\n(fr. 38 B)· πίνουσι καὶ τρώγουσιν οἳ μὲν ἴτρια,οἳ δ’ ἄρτον αὐτῶν, οἳ δὲ συμμεμιγμένουςγούρους φακοῖσι. κεῖθι δ’ οὔτε πεμμάτωνἄπεστιν οὐδ’ ἑνασσεν ἀνθρώποισι γῆφέρει μέλαινα, πάντα δ’ ἀφθόνως πάρα. ΚΡΙΒΑΝΑΣ πλακοῦντάς τινας ὀνομαστικῶς Ἀπολλόδωρος\nπαρ’ Ἀλκμᾶνι (fr. 20). ὁμοίως καὶ Σωσίβιος ἐν\nγʹ περὶ Ἀλκμᾶνος, τῷ σχήματι μαστοειδεῖς\nεἶναι φάσκων αὐτούς, χρῆσθαι δ’ αὐτοῖς Λάκωνας πρὸς τὰς τῶν\nγυναικῶν ἑστιάσεις, περιφέρειν τ’ αὐτούς, ὅταν μέλλωσιν\nᾄδειν τὸ παρεσκευασμένον ἐγκώμιον τῆς Παρθένου αἱ ἐν τῷ\nχορῷ ἀκόλουθοι.\nΚΡΙΜΝΙΤΗΣ πλακοῦς ποιὸς διὰ κρίμνων γινόμενος, ὡς Ἰατροκλῆς\nἐν τῷ περὶ Πλακούντων ἀναγράφει.\nΣΤΑΙΤΙΤΑΣ πλακοῦς ποιὸς ἐκ σταιτὸς καὶ μέλιτος. μνημονεύει\nἘπίχαρμος ἐν Ἥβας Γάμῳ (p. 231 L). σταῖς δ᾽\nἐστὶν ὑγρὸν εἰς τήγανον ὑποχεόμενον, μέλιτος ἐπιβαλλομένου\nκαὶ σησάμης καὶ τυροῦ, ὡς Ἰατροκλῆς φησίν.\nΧΑΡΙΣΙΟΣ. τούτου μνημονεύει Ἀριστοφάνης ἐν Δαιταλεῦσιν\n(I 442 K)· ἐγὼ δ’ ἑλὼνπέμψω πλακοῦντ’ ἐσ ἑσπέραν χαρίσιον. Εὔβουλος δ’ ἐν Ἀγκυλίωνι ὡς περὶ ἄρτου αὐτοῦ ὄντος\nοὑτωσὶ λέγει (II 165 K)· ἐξεπήδησ’ ἀρτίως πέττουσα τὸν χαρίσιον.ΕΠΙΔΑΙΤΡΟΝ πλακουντῶδες μάζιον ἐπὶ τῷ δείπνῳ ἐσθιόμενον, ὥς φησι Φιλήμων ἐν τῷ περὶ Ἀττικῶν\nὈνομάτων.\nΝΑΝΟΣ ἄρτος πλακουντώδης διὰ τυροῦ καὶ ἐλαίου\nσκευαζόμενος.\nΨΩΘΙΑ τὰ ψαθύρια. Φερεκράτης Κραπατάλλοις (I 168\nK)· λήψει δ’ ἐν Ἅιδου κραπάταλον τριωβόλου καὶ\nψωθία. Ἀπολλόδωρος δ’ ὁ Ἀθηναῖος καὶ Θεόδωρος δ’ ἐν\nἈττικαῖς Γλώσσαις τοῦ ἄρτου τὰ ἀποθραυόμενα ψωθία\nκαλεῖσθαι, ἃ τινὰς ὀνομάζειν ἀτταράγους.\nΙΤΡΙΟΝ πεμμάτιον λεπτὸν διὰ σησάμου καὶ μέλιτος γινόμενον.\nμνημονεύει αὐτοῦ Ἀνακρέων οὕτως (fr. 17 B)·\n\nἠρίστησα μὲν ἰτρίου λεπτοῦ μικρὸν\nἀποκλάς,οἴνου δ’ ἐξέπιον κάδον. Ἀριστοφάνης Ἀχαρνεῦσιν (1092)· πλακοῦντες, σησαμοῦντες, ἴτρια. Σοφοκλῆς Ἔριδι (fr. 189 N)· ἐγὼ δὲ πεινῶσ’ αὖ πρὸς ἴτρια βλέπω.ΑΜΟΡΑΙ. τὰ μελιτώματα Φιλητᾶς ἐν Ἀτάκτοις (fr.\n34 B) ἀμόρας φησὶν καλεῖσθαι. μελιτώματα δ’ ἐστὶν\nπεπεμμένα.\nΤΑΓΗΝΙΤΗΣ πλακοῦς ἐν ἐλαίῳ τετηγανισμένος. μνημονεύει\nΜάγνης ἢ ὁ ποιήσας τὰς εἰς αὐτὸν ἀναφερομένας\nκωμῳδίας ἐν Διονύσῳ δευτέρῳ (I 7 K)· ταγηνίας ἤδη τεθέασαι χλιαροὺςσίζοντας, ὅταν αὐτοῖσιν ἐπιχέῃς μέλι; καὶ Κρατῖνος ἐν Νόμοις (ib. 52)·\nκαὶ δρόσον βάλλων ἕωθεν χλιαρὸς ταγηνίας. ΕΛΑΦΟΣ πλακοῦς ὁ τοῖς Ἐλαφηβολίοις ἀναπλασσόμενος\nδιὰ σταιτὸς καὶ μέλιτος καὶ σησάμου.\nΝΑΣΤΟΣ πλακοῦντος εἶδος, ἔχων ἔνδον καρυκκείας.\nΧΟΡΙΑ βρώματα διὰ μέλιτος καὶ γάλακτος γινόμενα. ΑΜΟΡΒΙΤΗΣ πλακοῦντος εἶδος παρὰ Σικελοῖς. οἳ δὲ\n... ΠΑΙΣΑ πλακούντια παρὰ Κῴοις, ὥς φησιν\nἸατροκλῆς.\nΣΗΣΑΜΙΔΕΣ ἐκ μέλιτος καὶ σησάμων πεφρυγμένων καὶ ἐλαίου\nσφαιροειδῆ πέμματα. Εὔπολις Κόλαξιν (I 304 K)·\n\nὃς χαρίτων μὲν ὄζει,καλλαβίδας δὲ βαίνει,σησαμίδας δὲ χέζει,μῆλα δὲ χρέμπτεται. Ἀντιφάνης Δευκαλίωνι (II 43 K)·\nσησαμίδας ἢ μελίπηκτα ἢ τοιοῦτό τι. μνημονεύει αὐτῶν καὶ Ἔφιππος ἐν Κύδωνι· πρόκειται\nτὸ μαρτύριον (p. 642f). ΓΕΛΩΝΕΙΟΣ πλακοῦς .....ΜΥΛΛΟΙ. Ἡρακλείδης ὁ Συρακόσιος ἐν τῷ περὶ Θεσμῶν ἐν Συρακούσαις φησὶ τοῖς Παντελείοις τῶν\nΘεσμοφορίων ἐκ σησάμου καὶ μέλιτος κατασκευάζεσθαι ἐφήβαια\nγυναικεῖα, ἃ καλεῖσθαι κατὰ πᾶσαν Σικελίαν μυλλοὺς καὶ\nπεριφέρεσθαι ταῖς θεαῖς.\nΕΧΙΝΟΣ. Λυγκεὺς ὁ Σάμιος ἐν τῇ πρὸς Διαγόραν Ἐπιστολῇ ἐκ\nπαραλλήλου τιθεὶς τὰ κατὰ τὴν Ἀττικὴν ἐξαιρέτως γινόμενα\nτοῖς ἐν τῇ Ῥόδῳ γράφει οὕτως· ‘τῇ δὲ περὶ τὸν ἄμητα δόξῃ\nτὸν καινὸν ἀνταγωνιστὴν ἐπὶ τῆς δευτέρας εἰσάγουσι τραπέζης\nἐχῖνον. ὑπὲρ οὗ νῦν μὲν ἐπὶ κεφαλαίου· παραγενομένου δὲ σοῦ\nκαὶ συντεθέντος κατὰ τοὺς ἐν Ῥόδῳ νόμους ἀπομασησαμένου\nπειράσομαι πλείω περιθεῖναι λόγον.’\nΚΟΤΥΛΙΣΚΟΙ. Ἡρακλέων ὁ Ἐφέσιος πλακοῦντάς τινάς φησιν οὕτω καλεῖσθαι τοὺς ἐκ τρίτου μέρους τῆς\nχοίνικος γινομένους.\nΧΟΙΡΙΝΑΙ. τούτων μνημονεύει Ἰατροκλῆς ἐν τῷ περὶ Πλακούντων\nκαὶ τοῦ ΠΥΡΑΜΟΥΝΤΟΣ καλουμένου, οὐ διαφέρειν\nλέγων τῆς πυραμίδος καλουμένης. γίνεσθαι γὰρ ταύτην ἐκ\nπυρῶν πεφωσμένων καὶ μέλιτι δεδευμένων. αὗται δὲ ἆθλα\nτίθενται ταῖς παννυχίσι τῷ διαγρυπνήσαντι.\nΧρύσιππος δ’ ὁ Τυανεὺς ἐν τῷ ἐπιγραφομένῳ Ἀρτοκοπικῷ εἴδη\nπλακούντων καὶ γένη τάδε ἀναγράφει· ‘Τερεντῖνον,\nΚρασσιανόν, Τουτιανόν, Σαβελλικὸν κλοῦστρον, Ἰουλιανόν,\nἈπικιανόν, Κανωπικά, περλούκιδον, Καππαδοκικόν, ἡδύβια,\nμαρυπτόν, πλίκιον, γουττᾶτον, Μοντιανόν. τοῦτον, φησί,\nμάξεις ἐξ οἴνου σκληρόν· εἰ δέ σοι τυρίον παρέσται, ἥμισυ\nμάξεις ἐξ οἴνου καὶ ἥμισυ ἐκ τυροῦ· ἡδονικώτερον γὰρ\nγίνεται. κλοῦστρον Κυριανόν, κλοῦστρον γουττᾶτον, κλοῦστρον\nΦαβωνιανόν. μουστάκια ἐξ οἰνομέλιτος, μουστάκια σησαμᾶτα,\nκλοῦστρον πούριον, γωσλωανιον, Παυλινιανόν. ἐκ τυροῦ δέ,\nφησί, γίνεται πλακουντηρὰ τάδε· ἔγχυτος, σκριβλίτης,\nσουβίτυλλος. γίνεται δὲ καὶ ἐξ ἄλικος σουβίτυλλος. σπῖρα·\nκαὶ οὗτος ἐκ τυροῦ γίνεται. λούκουντλοι, ἀργυροτρύφημα,\nλίβος, κίρκλος λιξόλας, κλουστροπλακοῦς. γίνεται δέ, φησί,\nκαὶ ὀρυζίτης πλακοῦς. ὁ δὲ φθοῖς οὕτω\nγίγνεται· τυρὸν ἐκπιέσας τρῖβε καὶ ἐμβαλὼν ἐς κόσκινον\nχάλκεον διήθει, εἶτ’ ἐπίβαλε μέλι καὶ σελίγνεως ἡμίναν καὶ\nσυμμάλαξον εἰς ἕν. κάτιλλος δὲ ὀρνᾶτος ὁ λεγόμενος παρὰ\nῬωμαίοις οὕτως γίγνεται· θρίδακας πλύνας ξέσον καὶ ἐμβαλὼν\nοἶνον εἰς θυίαν τρῖβε τὰς θρίδακας, εἶτα τὸν χυλὸν ἐκπιέσας\nσελίγνιον συμφύρασον αὐτῷ καὶ συμπεσεῖν ἐάσας μετ’ ὀλίγον\nτρῖψον εὐτόνως, προσβαλὼν ὀλίγον στέατος χοιρείου καὶ\nπέπερι, καὶ πάλιν τρίψας ἕλκυσον λάγανον καὶ λειάνας\nἐκτεμὼν κατάτεμνε καὶ ἕψε εἰς ἔλαιον θερμότατον εἰς ἠθμὸν\nβαλὼν τὰ κατακεκομμένα. ἄλλα πλακούντων γένη· ὀστρακίτης,\nἀττανῖται, ἄμυλον, τυροκόσκινον. τυρὸν ἐκπιάσας καλῶς θὲς\nεἰς ἄγγος, εἶτ’ ἄνω κόσκινον χαλκοῦν ἐπιθεὶς δίαγε τὸν\nτυρόν. ὅταν δὲ μέλλῃς προσφέρειν, βάλε μέλιτος αὔταρκες\nἐπάνω. ὑποτυρίδες δὲ οὕτως γίνονται· εἰς γάλα βαλὼν μέλι\nἐκπίεσον καὶ βάλε εἰς σκεῦος καὶ ἔα παγῆναι. ἐὰν δέ σοι\nπαρῇ κοσκίνια μικρά, ἐπίβαλε εἰς αὐτὰ τὸ σκεῦος, καὶ ἔα\nἐκρεῖν τὸν ὀρόν. καὶ ὅταν σοὶ δόξῃ πεπηγέναι, ἄρας τὸ\nσκεῦος μετάβαλε εἰς ἀργύρωμα, καὶ ἔσται ἡ ὄψις ἄνωθεν. ἐὰν\nδὲ μὴ ᾖ κοσκίνια, φλαβιλλίοις καινοῖς χρῶ, ἐν οἷς τὸ πῦρ\nῥιπίζεται· τὴν γὰρ αὐτὴν ποιεῖ χρείαν. κοπτοπλακοῦς. ἐν\nΚρήτῃ δέ, φησίν, πλακουντάριον ποιοῦσιν, ὅπερ ὀνομάζουσι\nγάστριν. γίνεται δὲ οὕτως· κάρυα Θάσια καὶ Ποντικὰ καὶ\nἀμύγδαλα, ἔτι δὲ μήκων, ἃ ὃν φρύξας θεράπευσον\nκαλῶς καὶ εἰς θυίαν καθαρὰν τρῖψον ἐπιμελῶς· συμμίξας τε\nτὴν ὀπώραν μάλαξον μέλιτι ἡψημένῳ,\nπροσβαλὼν πέπερι πλέον καὶ μάλαξον· γίνεται δὲ μέλαν διὰ\nτὴν μήκωνα. διαπλατύνας ποίησον τετράγωνον. εἶτα σήσαμον\nλευκὸν τρίψας μάλαξον μέλιτι ἡψημένῳ καὶ ἕλκυσον λαγάνια\nδύο καὶ ἓν θὲς ὑποκάτω καὶ τὸ ἄλλο ἐπάνω, ἵνα τὸ μέλαν εἰς\nμέσον γένηται, εὖ ῥύθμισόν τε αὐτό.’ ταῦτα καὶ ὁ σοφὸς\nπεμματολόγος Χρύσιππος.\nἉρποκρατίων δὲ ὁ Μενδήσιος ἐν τῷ περὶ Πλακούντων τὴν παρ᾽\nἈλεξανδρεῦσι καλουμένην ΠΑΓΚΑΡΠΙΑΝ .... καλεῖ. ἴτρια δ᾽\nἐστὶ ταῦτα συντεθρυμμένα μετὰ μέλιτος ἑψόμενα· καὶ μετὰ τὴν\nἕψησιν σφαιρηδὸν συντεθέντα περιδεῖται βύβλῳ λεπτῇ ἕνεκα\nτοῦ συμμένειν. ΠΟΛΤΟΥ δὲ μνημονεύει Ἀλκμὰν οὕτως (fr.\n75 B4)· ἤδη παρέξει πυάνιόν τε πολτὸνχίδρον τε λευκὸν κηρίναν τ’ ὀπώραν. ἐστὶ δὲ τὸ πυάνιον, ὥς φησι Σωσίβιος, πανσπερμία\nἐν γλυκεῖ ἡψημένη· χίδρον δὲ οἱ ἑφθοὶ πυροί. κηρίναν δὲ\nὀπώραν λέγει τὸ μέλι. καὶ Ἐπίχαρμος δὲ οὕτως λέγει ἐν Γῇ\nκαὶ Θαλάσσῃ (p. 225 L)· πολτὸν ἕψειν ὄρθριον. καὶ τῶν καλουμένων δὲ ΜΕΛΙΚΗΡΙΔΩΝ μνημονεύει\nΦερεκράτης ἐν Αὐτομόλοις οὕτως (I 152 K)·\nὥσπερ τῶν αἰγιδίων ὄζειν ἐκ τοῦ στόματος\nμελικήρας.’\nλεχθέντων καὶ τούτων ὁ σοφὸς Οὐλπιανὸς ἔφη· ‘πόθεν ὑμῖν, ὦ\nπολυμαθέστατοι γραμματικοί, καὶ ἐκ ποίας βιβλιοθήκης\nἀνεφάνησαν οἱ σεμνότατοι οὗτοι\nσυγγραφεῖς Χρύσιππος καὶ Ἁρποκρατίων, διαβάλλοντες καλῶν\nὀνόματα φιλοσόφων τῇ ὁμωνυμίᾳ; τίς δὲ καὶ ἡμίναν Ἑλλήνων\nὠνόμασεν ἢ τίς ἀμύλου μνημονεύει;’ ἀπαντήσαντος δ’ αὐτῷ τοῦ\nΛαρηνσίου καὶ εἰπόντος· ‘τὴν μὲν ἡμίναν οἱ τὰ εἰς Ἐπίχαρμον\nἀναφερόμενα ποιήματα πεποιηκότες οἴδασι, κἀν τῷ Χείρωνι\nἐπιγραφομένῳ οὕτως λέγεται (p. 296 L)· καὶ πιεῖν ὕδωρ διπλάσιον χλιαρόν, ἡμίνας δύο. τὰ δὲ ψευδεπιχάρμεια ταῦτα ὅτι πεποιήκασιν ἄνδρες\nἔνδοξοι Χρυσόγονός τε ὁ αὐλητής, ὥς φησιν Ἀριστόξενος ἐν\nὀγδόῳ Πολιτικῶν Νόμων (FHG II 289), τὴν\nΠολιτείαν ἐπιγραφομένην· Φιλόχορος δ’ ἐν τοῖς περὶ Μαντικῆς\n(ib. I 416) Ἀξιόπιστον τὸν εἴτε Λοκρὸν\nγένος ἢ Σικυώνιον τὸν Κανόνα καὶ τὰς Γνώμας πεποιηκέναι\nφησίν. ὁμοίως δὲ ἱστορεῖ καὶ Ἀπολλόδωρος. τοῦ δὲ ἀμύλου\nμνημονεύει Τηλεκλείδης ἐν Στερροῖς οὑτωσὶ λέγων (I\n217 K)· φιλῶ πλακοῦντα θερμόν, ἀχράδας οὐ φιλῶ,χαίρω λαγῴοις ἐπ’ ἀμύλῳ καθημένοις.’\nτούτων ἀκούσας ὁ Οὐλπιανὸς ἔφη· ‘ἀλλ’ ἐπειδὴ καὶ κοπτήν\nτινα καλεῖτε, ὁρῶ δὲ ἑκάστῳ κειμένην ἐπὶ τῆς τραπέζης,\nλέγετε ἡμῖν, ὦ λίχνοι, τίς τοῦ ὀνόματος τούτου τῶν ἐνδόξων\nμνημονεύει.’ καὶ ὁ Δημόκριτος ἔφη· ‘τὸ μὲν θαλάσσιον πράσον\nκοπτήν φησι καλεῖσθαι Διονύσιος ὁ Ἰτυκαῖος ἐν ἑβδόμῳ\nΓεωργικῶν. τοῦ δὲ ἡμῖν παρακειμένου μελιπήκτου μέμνηται\nΚλέαρχος ὁ Σολεὺς ἐν τῷ περὶ Γρίφων\n(FHG II 322) οὑτωσὶ λέγων· ‘σκεύη κελεύοντι\nλέγειν ὅμοια εἰπεῖν· τρίπους, χύτρα, λυχνεῖον, ἀκταία, βάθρον,σπόγγος, λέβης, σκαφεῖον, ὅλμος, λήκυθος,σπυρίς, μάχαιρα, τρυβλίον, κρατήρ, ῥαφίς. ἢ πάλιν ὄψων οὕτως· ἔτνος, φακῆ, τάριχος, ἰχθύς, γογγυλίς,σκόροδον, κρέας, θύννειον, ἅλμη, κρόμμυον,σκόλυμος, ἐλαία, κάππαρις, βολβός, μύκης. ἐπί τε τῶν τραγημάτων ὁμοίως· ἄμης, πλακοῦς, ἔντιλτος, ἴτριον, ῥόα,ᾠόν, ἐρέβινθος, σησάμη, κοπτή, βότρυς,ἰσχάς, ἄπιος, πέρσεια, μῆλ᾽, ἀμύγδαλα.’ ταῦτα μὲν ὁ Κλέαρχος. ὁ δὲ φλυακογράφος Σώπατρος\nἐν τῷ ἐπιγραφομένῳ Πύλαι δράματί φησιν· τίς δ’ ἀναρίθμου μήκωνος εὗρε κοπτὰςἢ κνηκοπύρους ἡδονὰς τραγημάτων ἔμιξεν; ἀπέχεις, ὦ καλέ μου λογιστὰ Οὐλπιανέ, τὴν κοπτήν·\nἧς συμβουλεύω σοι ἀπεσθίειν.’ καὶ ὃς οὐδὲν μελλήσας\nἀνελόμενος ἤσθιεν. γελασάντων δὲ πάντων ἔφη ὁ Δημόκριτος·\n‘ἀλλ’ οὐκ ἐσθίειν σοι προσέταξα, καλὲ ὀνοματοθήρα, ἀλλὰ μὴ\nἐσθίειν· τὸ γὰρ ἀπεσθίειν οὕτως εἴρηκεν ἐν Φινεῖ ὁ\nκωμῳδιοποιὸς Θεόπομπος (I 749 K)· παῦσαι κυβεύων, μειράκιον, καὶ τοῖς βλίτοιςδιαχρῶ τὸ λοιπόν. κοιλίαν σκληρὰν ἔχεις·\nτὰ πετραῖα τῶν ἰχθυδίων ἀπέσθιε·ἡ τρὺξ ἄριστόν ἐστιν εἰς εὐβουλίαν. ταῦτ’ ἢν ποῇς, ῥᾴων ἔσει τὴν οὐσίαν. χρῶνται δὲ τῷ\nἀπεσθίειν καὶ ἀντὶ τοῦ ἀπό τινος ἐσθίειν, ὡς Ἕρμιππος ἐν\nΣτρατιώταις (I 239 K)· οἴμοι τάλας, δάκνει, δάκνει,ἀπεσθίει μου τὴν ἀκοήν.’\nἐπὶ τούτῳ ἐλεγχθεὶς ὁ Σύρος καὶ δηχθεὶς σφόδρα ‘ἀλλὰ μήν,\nἔφη, παράκειται ἡμῖν ἐπὶ τῆς τραπέζης καὶ ψιττάκια· ἅπερ ἢν\nεἴπῃς παρὰ τίνι κεῖται, ‘δώσω σοι’ οὐ ‘χρυσέους δέκα\nστατῆρας’ κατὰ τὸν Ποντικὸν λεσχηνευτήν, ἀλλὰ τουτὶ τὸ\nἔκπωμα.’ σιωπήσαντος δὲ τοῦ Δημοκρίτου ‘ἀλλ’ ἐπεὶ ἀπορεῖς,\nἔφη, ἐγώ σε διδάξω. Νίκανδρος μὲν ὁ Κολοφώνιος ἐν τοῖς\nΘηριακοῖς μνημονεύων αὐτῶν φησιν (891)· φιττάκι’ ἀκρεμόνεσσιν ἀμυγδαλέοισιν ὅμοια. γράφεται δὲ καί ‘βιστάκια ...... ἀμυγδαλόεντα\nπέφανται.’ καὶ Ποσειδώνιος δὲ ὁ ἀπὸ τῆς στοᾶς ἐν τῇ τρίτῃ\nτῶν Ἱστοριῶν γράφει οὕτως (FHG III 253)·\n‘φέρει δὲ καὶ τὸ πέρσειον ἡ Ἀραβία καὶ ἡ Συρία καὶ τὸ\nκαλούμενον βιστάκιον· ὃ δὴ βοτρυώδη τὸν καρπὸν ἀφίησι\nλευκόφαιον ὄντα καὶ μακρόν, παρεμφερῆ τοῖς δακρύοις, ἃ δὴ\nῥαγῶν τρόπον ἀλλήλοις ἐπιβάλλει, τὰ δ’ ἔνδον ἔγχλωρον καὶ\nτοῦ κωνίου τῶν στροβίλων ἧττον μὲν εὔχυμον, εὐώδη δὲ\nμᾶλλον.’ οἱ δὲ τὰ Γεωργικὰ συγγράψαντες\nἀδελφοὶ ἐν τῷ γʹ γράφουσιν οὕτως· ‘καὶ τὴν\nμελίαν καὶ τὴν τέρμινθον, ἃ δὴ νῦν πιστάκια οἱ Σύροι\nκαλοῦσιν.’ καὶ οὗτοι μὲν διὰ τοῦ π\nπιστάκια ταῦτα ὠνόμασαν, ὁ δὲ Νίκανδρος δασέως φιττάκια,\nΠοσειδώνιος δὲ βιστάκια.’\nπεριβλέψας οὖν ἐπὶ τούτοις τοὺς παρόντας καὶ τυχὼν ἐπαίνου\nἔφη· ‘ἀλλὰ μὴν καὶ περὶ τῶν ἄλλων πάντων τῶν παρακειμένων\nλελέξεταί μοι, ἵνα με τῆς πολυμαθίας ἀγασθῆτε· ἐρῶ δὲ\nπρότερον περὶ τῶν παρὰ Ἀλεξανδρεῦσιν καλουμένων κοννάρων\nκαὶ παλιούρων. μνημονεύει δ’ αὐτῶν Ἀγαθοκλῆς ὁ Κυζικηνὸς ἐν\nγʹ τῶν περὶ τῆς πατρίδος λέγων οὕτως\n(FHG IV 289)· ‘κεραυνοῦ δὲ σκήψαντος εἰς\nτὸν τάφον ἀνεβλάστησεν ἐκ τοῦ σήματος δενδρίον, ὃ ἐκεῖνοι\nκόνναρον ἐπονομάζουσιν. ἐστὶ δὲ τὸ δενδρίον μεγέθει μὲν\nπτελέης καὶ πεύκης οὐθέν τι μεῖον, ἀκρεμόνας δὲ ἔχει θαμέας\nκαὶ δολιχοὺς καὶ ἐπ’ ὀλίγον ἀκανθώδεας, τὸ δὲ φύλλον τέρεν\nκαὶ χλωρόν, τῇ φυῇ περιφερές. καρποφορεῖ δὲ δὶς τοῦ ἔτεος,\nἦρός τε καὶ φθινοπώρου. γλυκὺς δὲ πάνυ ὁ καρπός, μέγεθος\nκατὰ φαυλίην ἐλάην καὶ τὴν σάρκα καὶ τὸ ὀστέον ταύτῃ\nπροσείκελον, διαλλάσσον δὲ τῇ τοῦ χυμοῦ ἡδονῇ. καὶ τρώγεται\nἔτι χλωρὸς ὁ καρπός· καὶ ἐπὴν αὐανθῇ, ποιοῦσιν ἐξ αὐτοῦ\nἄλευρα, καὶ πατέονται ταῦτα οὐ μάξαντες οὐδ’ ὕδατι\nδεύοντες, ἀλλὰ φαύλως ὁκοῖά περ πέφυκεν.’ καὶ Εὐριπίδης ἐν\nΚύκλωπί φησι (393)· ‘παλιούρου κλάδῳ.’\nΘεόπομπός τε ἐν εἰκοστῇ πρώτῃ Φιλιππικῶν (FHG I\n303) μνημονεύει αὐτῶν καὶ Δίφιλος ὁ Σίφνιος\nἰατρὸς ἐν τῷ περὶ τῶν Προσφερομένων\nτοῖς ὑγιαίνουσι καὶ τοῖς νοσοῦσιν. τούτων δὲ πρῶτον\nἐμνήσθην, ἄνδρες φίλοι, οὐχ ὅτι ἡμῖν παράκειται νῦν, ἀλλ᾽\nὅτι πολλάκις ἐν τῇ καλῇ Ἀλεξανδρείᾳ ἐπὶ τῶν δευτέρων\nτραπεζῶν παρακείμενα ἔλαβον καὶ ζητηθέντος ἐκεῖ τοῦ\nὀνόματος ἐνθάδε τῷ βιβλίῳ ἐντυχὼν ἀνελεξάμην.\nἑξῆς οὖν λέξω περὶ τῶν παρακειμένων ΑΠΙΩΝ· ἐπεὶ ἀπ’ αὐτῶν\nκαὶ ἡ Πελοπόννησος Ἀπία ἐκλήθη διὰ τὸ ἐπιδαψιλεύειν ἐν αὐτῇ\nτὸ φυτόν, φησὶν Ἴστρος ἐν τοῖς Ἀργολικοῖς (FHG I\n424). ὅτι δὲ τὰς ἀπίους ἐν ὕδατι εἰσέφερον εἰς τὰ\nσυμπόσια Ἄλεξις ἐν Βρεττίᾳ παρίστησι διὰ τούτων (II\n309 K)· εἶδές ποτεπίνουσιν ἀνθρώποις ἀπίους παρακειμέναςἐν ὕδατι; Β. πολλοῖς πολλάκις δήπου. τί οὖν;Α. οὐκοῦν ἕκαστος ἐκλεγόμενος λαμβάνειτῶν ἐπινεουσῶν τὴν πεπαιτάτην ἀεί;Β. δηλονότι. αἱ δ’ ἁμαμηλίδες οὔκ εἰσιν ἄπιοι, ὥς τινες\nοἴονται, ἀλλ’ ἕτερόν τι καὶ ἥδιον καὶ ἀπύρηνον. Ἀριστομένης\nἐν Διονύσῳ φησίν (I 692 K)ὁ Χῖος οὐκ οἶσθ’ ὡς ἁμαμηλίδας ποιεῖ; ὅτι δ’ ἐστὶν ἕτερον τῆς ἀπίου καὶ ἥδιον καὶ\nἀπύρηνον Αἰσχυλίδης παρίστησιν ἐν τρίτῳ Γεωργικῶν.\nπερὶ Κέω γοῦν τῆς νήσου λέγων γράφει οὕτως· ‘ἀπίους ἡ νῆσος\nφέρει κρατίστας κατὰ τὰς ἐν Ἰωνίᾳ καλουμένας ἁμαμηλίδας·\nεἰσὶ γὰρ ἀπύρηνοί τε καὶ ἡδεῖαι καὶ\nγλυκεῖαι.’ Ἀέθλιος δ’ ἐν εʹ Ὥρων Σαμίων\n(cf. p. 653f), εἰ γνήσια τὰ συγγράμματα,\nὁμομηλίδας αὐτὰς καλεῖ. Πάμφιλος δ’ ἐν τοῖς περὶ Γλωσσῶν\nκαὶ Ὀνομάτων ‘ἐπιμηλίς, φησίν, ἀπίου γένος.’ Ἀνδροτίων δ᾽\nἐν τῷ περὶ Γεωργικῶν φωκίδας φησὶν εἶδος ἀπίων εἶναι.\nΡΟΩΝ. ... δὲ σκληροκόκκων. τῶν γὰρ ἀπυρήνων Ἀριστοφάνης ἐν\nΓεωργοῖς (I 421 K) μνημονεύει. καὶ ἐν Ἀναγύρῳ\n(ib. 404)· πλὴν ἀλεύρου καὶ ῥόας. καὶ ἐν Γηρυτάδῃ (ib. 433). Ἕρμιππος\nδ’ ἐν Κέρκωψί φησιν (ib. 234)· ἤδη τεθέασαι κόκκον ἐν χιόνι ῥόας; (ῥοίδιον μέντοι ὡς βοίδιον τὸ ὑποκοριστικόν.ʼ\nἈντιφάνης ἐν Βοιωτίᾳ (II 36 K)· ἐνεγκεῖν ἐξ ἀγροῦ μοι τῶν ῥοιῶντῶν σκληροκόκκων. Ἐπίλυκος Κωραλίσκῳ (I 803 K)· μῆλα καὶ ῥόας λέγεις. Ἄλεξις Μνηστῆρσιν (II 321 K)· ῥόαν γὰρ ἐκ τῆς χειρὸς αὐτῶν ... σίδας δ’ ὅτι τὰς ῥοιὰς καλοῦσι Βοιωτοὶ Ἀγαθαρχίδης\nἐν τῇ ἐννεακαιδεκάτῃ τῶν Εὐρωπιακῶν οὕτως γράφει (FHG\nIII 192)· ‘ἀμφισβητούντων Ἀθηναίων πρὸς Βοιωτοὺς\nπερὶ τῆς χώρας ἣν καλοῦσι Σίδας, Ἐπαμινώνδας\nδικαιολογούμενος ἐξαίφνης ἐκ τῆς ἀριστερᾶς μεταλαβὼν κεκρυμμένην ῥόαν καὶ δείξας\nἤρετο τί καλοῦσι τοῦτο. τῶν δ’ εἰπόντων ‘ῥόαν’, ‘ἀλλ᾽\nἡμεῖς, εἶπε, σίδαν’ (ὁ δὲ τόπος τοῦτ’ ἔχει τὸ φυτὸν ἐν αὑτῷ\nπλεῖστον, ἀφ’ οὗ τὴν ἐξ ἀρχῆς εἴληφε προσηγορίαν) καὶ\nἐνίκησεν.’ (Μένανδρος δ’ ἐν Αὑτὸν Τιμωρουμένῳ ῥοίδια αὐτὰς\nὠνόμασεν διὰ τούτων (III 43 K)· μετ’ ἄριστον γὰρ ὡς ἀμυγδάλας ἐγὼπαρέθηκα καὶ τῶν ῥοιδίων ἐτρώγομεν.ʼ λέγεται δέ τι καὶ φυτὸν σίδη ὅμοιον ῥοιᾷ,\nγινόμενον ἐν τῇ περὶ Ὀρχομενὸν λίμνῃ ἐν αὐτῷ τῷ ὕδατι, οὗ\nτὰ μὲν φύλλα τὰ πρόβατα ἐσθίει, τὸν δὲ βλαστὸν αἱ ὕες, ὡς\nἱστορεῖ Θεόφραστος ἐν τετάρτῳ περὶ Φυτῶν (c. 4,\n10), γίνεσθαι λέγων κἀν τῷ Νείλῳ ὁμώνυμόν τι αὐτῇ\nἄνευ ῥιζῶν.\nΦΟΙΝΙΚΕΣ Ξενοφῶν μὲν ἐν βʹ Ἀναβάσεώς φησιν\n(c. 3, 14)· ‘ἐν δὲ σῖτος πολὺς καὶ οἶνος\nφοινίκων καὶ ὄξος καὶ ἑψητὸν ἀπὸ τῶν αὐτῶν.\nαὐταὶ δὲ αἱ βάλανοι τῶν φοινίκων οἵας μὲν ἐν τοῖς Ἕλλησιν\nἔστιν ἰδεῖν τοῖς οἰκέταις ἀπέκειντο· αἱ δὲ τοῖς δεσπόταις\nἀποκείμεναι ἦσαν ἀπόλεκτοι, θαυμάσιοι τὸ κάλλος καὶ τὸ\nμέγεθος, ἡ δὲ ὄψις ἠλέκτρου οὐδὲν διέφερεν· τὰς δέ τινας\nξηραίνοντες τραγήματα παρετίθεντο. καὶ ἦν παρὰ πότον ἡδὺ\nμέν, κεφαλαλγὲς δέ.’ Ἡρόδοτος δ’ ἐν τῇ αʹ περὶ\nΒαβυλῶνος λέγων φησίν (c. 193)· ‘εἰσὶ δ᾽\nαὐτόθι φοίνικες πεφυκότες ἀνὰ πᾶν τὸ πεδίον, οἱ πλεῦνες\nαὐτῶν καρποφόροι, ἐκ τῶν καὶ σιτία καὶ οἶνον καὶ μέλι ποιέονται· τοὺς συκέων τρόπον\nθεραπεύουσιν. τῶν γὰρ φοινίκων οὓς ἔρσενας καλέουσι, τούτων\nτὸν καρπὸν περιδέουσι τῇσι βαλανηφόροισι τῶν φοινίκων, ἵνα\nτε πεπαίνῃ σφιν ὁ ψὴν τὴν βάλανον ἐνδύνων καὶ μὴ ἀπορρείῃ ὁ\nκαρπὸς τοῦ φοίνικος. ψῆνας γὰρ δὴ φορέουσιν ἐν τῷ καρπῷ οἱ\nἔρσενες καθάπερ οἱ ὄλονθοι.’ τὰ παραπλήσια τοῖς περὶ τὸν\nἩρόδοτον ἱστορεῖ περὶ τοῦ ἐν Λιβύῃ καλουμένου λωτοῦ\nαὐτόπτης γενόμενος ὁ Μεγαλοπολίτης Πολύβιος ἐν τῇ\nιβʹ τῶν Ἱστοριῶν λέγων οὕτως (c. 2\nHu)· ‘ἐστὶ δὲ τὸ δένδρον ὁ λωτὸς οὐ μέγα, τραχὺ\nδὲ καὶ ἀκανθῶδες, ἔχει δὲ φύλλον χλωρὸν παραπλήσιον τῇ\nῥάμνῳ, μικρὸν βαθύτερον καὶ πλατύτερον. ὁ δὲ καρπὸς τὰς μὲν\nἀρχὰς ὅμοιός ἐστιν καὶ τῇ χρόᾳ καὶ τῷ μεγέθει ταῖς λευκαῖς\nμυρτίσι ταῖς τετελειωμέναις, αὐξανόμενος δὲ τῷ μὲν χρώματι\nγίνεται φοινικοῦς, τῷ δὲ μεγέθει ταῖς γογγύλαις ἐλαίαις\nπαραπλήσιος, πυρῆνα δὲ ἔχει τελέως μικρόν. ἐπὰν δὲ πεπανθῇ,\nσυνάγουσι καὶ τὸν μὲν τοῖς οἰκέταις μετὰ χόνδρου κόψαντες\nσάττουσιν εἰς ἀγγεῖα, τὸν δὲ τοῖς ἐλευθέροις ἐξελόντες τὸν\nπυρῆνα συντιθέασιν ὡσαύτως καὶ σιτεύονται τοῦτον. ἐστὶ δὲ\nτὸ βρῶμα παραπλήσιον σύκῳ καὶ φοινικοβαλάνῳ, τῇ δὲ εὐωδίᾳ\nβέλτιον. γίνεται δὲ καὶ οἶνος ἐξ αὐτοῦ βρεχομένου καὶ\nτριβομένου δι’ ὕδατος, κατὰ μὲν τὴν γεῦσιν ἡδὺς καὶ\nἀπολαυστικός, οἰνομέλιτι χρηστῷ παραπλήσιος, ᾧ χρῶνται\nχωρὶς ὕδατος· οὐ δύναται δὲ πλέον δέκα μένειν ἡμερῶν, διὸ\nκαὶ ποιοῦσι κατὰ βραχὺ πρὸς τὴν χρείαν. ποιοῦσι δὲ καὶ ὄξος\nἐξ αὐτῶν.’\nΜελανιππίδης δ’ ὁ Μήλιος ἐν ταῖς\nΔαναίσιν φοίνικας τὸν καρπὸν οὕτως ὀνομάζει τὸν λόγον\nποιούμενος περὶ αὐτῶν τῶν Δαναίδων (fr. 1 B)·\nοὐ γὰρ ἀνθρώπων φόρευν μορφὰν ἐνεῖδος,οὐδὲ τὰν αὐδὰν γυναικείαν ἔχον·ἀλλ’ ἐν ἁρμάτεσσι διφρούχοις ἐγυμνάζοντ’ ἀν᾽\nεὔδι’ ἄλσεα πολλάκι θήραισιν φρένα τερπόμεναι,ἱερόδακρυν λίβανον εὐώδεις τε φοίνικας κασίαν τεματεῦσαι,τέρενα Σύρια σπέρματα. καὶ Ἀριστοτέλης ἐν τῷ περὶ Φυτῶν (fr. 246\nR) οὕτως· ‘φοινίκων ἀνόρχων, οὕς τινες εὐνούχους\nκαλοῦσιν, οἳ δ’ ἀπυρήνους.’ φοίνικα δὲ τὸν καρπὸν καὶ\nἙλλάνικος κέκληκεν ἐν τῇ εἰς Ἄμμωνος Ἀναβάσει (FHG I\n67), εἰ γνήσιον τὸ σύγγραμμα, καὶ Φόρμος ὁ\nκωμικὸς ἐν Ἀταλάνταις (p. 294 L). περὶ δὲ τῶν\nΝικολάων καλουμένων φοινίκων τοσοῦτον ὑμῖν εἰπεῖν ἔχω τῶν\nἀπὸ τῆς Συρίας καταγομένων, ὅτι ταύτης τῆς προσηγορίας\nἠξιώθησαν ὑπὸ τοῦ Σεβαστοῦ αὐτοκράτορος σφόδρα χαίροντος τῷ\nβρώματι, Νικολάου τοῦ Δαμασκηνοῦ ἑταίρου ὄντος αὐτῷ καὶ\nπέμποντος φοίνικας συνεχῶς. τῶν ἀπὸ τοῦ περιπάτου δ’ ὢν ὁ\nΝικόλαος καὶ ἱστορίαν συνέγραψεν πολλήν.\nΙΣΧΑΔΕΣ. σφόδρα τῶν ἰσχάδων ἐθαυμάζοντο αἱ Ἀττικαί. Δίνων\nγοῦν ἐν τοῖς Περσικοῖς (FHG II 91) φησιν·\n‘παρετίθεντο δ’ ἐπὶ τῆς τραπέζης τῆς βασιλέως ὅσα ἡ γῆ βρώματα φέρει ἧς ἄρχει\nβασιλεύς, ἀφ’ ἑκάστου ὅσον ἀπαρχήν. ξενικῷ δὲ οὐδενὶ οὔτε\nβρώματι οὔτε ποτῷ ᾤετο δεῖν ὁ Ξέρξης τοὺς βασιλεῖς χρῆσθαι·\nὅθεν καὶ νόμος τις ὕστερον ἐγένετο. εἰσενέγκαντος γάρ ποτε\nτῶν εὐνούχων τινὸς ἐν τοῖς λοιποῖς τραγήμασιν ἰσχάδας\nἈττικάς, ἐρωτῆσαι ποταπαὶ εἶεν. ἐπεὶ δὲ ἐπύθετο ἐξ Ἀθηνῶν,\nτοῖς ἀγορασταῖς ἀπηγόρευεν ὠνεῖσθαι, ἕως ἂν ἐξουσία γένηται\nαὑτῷ λαμβάνειν ὅταν ἐθέλῃ καὶ μὴ ἀγοράζειν. λέγεται δὲ τὸν\nεὐνοῦχον ἐπίτηδες τοῦτο ποιῆσαι, ἵνα αὐτὸν ὑπομνήσῃ τῆς ἐπὶ\nτὰς Ἀθήνας στρατείας.’ Ἄλεξις δ’ ἐν Κυβερνήτῃ φησίν\n(II 339 K)· εἰσέβαινον ἰσχάδες,τὸ παράσημον τῶν Ἀθηνῶν, καὶ θύμου δέσμαι τινές. Λυγκεὺς δὲ ἐν τῇ πρὸς τὸν κωμικὸν Ποσείδιππον\nἘπιστολῇ ‘ἐν τοῖς τραγικοῖς, φησίν, πάθεσιν Εὐριπίδην\nνομίζω Σοφοκλέους οὐδὲν διαφέρειν· ἐν δὲ ταῖς ἰσχάσι τὰς\nἈττικὰς τῶν ἄλλων πολὺ προέχειν.’ κἀν τῇ πρὸς Διαγόραν δὲ\nἘπιστολῇ γράφει οὕτως· ‘ἡ δὲ γῆ ταῖς μὲν χελιδονείοις\nἰσχάσιν ἀντιπαρατιθεῖσα τὰς Βρυγινδαρίδας καλουμένας, τῷ\nμὲν ὀνόματι βαρβαριζούσας, ταῖς δὲ ἡδοναῖς οὐδὲν ἧττον\nἐκείνων ἀττικιζούσας.’ Φοινικίδης δ’ ἐν Μισουμένῃ φησίν\n(III 333 K)· μύρτων λέγουσιν καὶ μέλιτος ἐγκώμιακαὶ τῶν προπυλαίων καὶ τέταρτον ἰσχάδων.τούτων ἐγευσάμην καταπλεύσας εὐθέως\nκαὶ τῶν προπυλαίων, κοὐδὲν ἦν τούτων ὅλωςπρὸς ἀτταγῆνα συμβαλεῖν τῶν βρωμάτων. ἐν τούτοις τηρητέον καὶ τὴν τοῦ ἀτταγῆνος μνήμην.\nΦιλήμων δ’ ἐν τῷ περὶ τῶν Ἀττικῶν Ὀνομάτων Αἰγιλίδας φησὶν\nεἶναι τὰς καλλίστας ἰσχάδας· Αἴγιλα δ’ εἶναι δῆμον τῆς\nἈττικῆς ἀπὸ Αἰγίλου τινὸς ἥρωος ὠνομασμένον· χελιδονίας δὲ\nκαλεῖσθαι τὰς ἐρυθρομελαίνας ἰσχάδας. Θεόπομπος δ’ Εἰρήνῃ\nτὰς Τιθρασίας ἐπαινῶν ἰσχάδας φησὶν οὕτως (I 736\nK)· μᾶζαι, πλακοῦντες, ἰσχάδες Τιθράσιαι. οὕτω δὲ ἦσαν περισπούδαστοι πᾶσιν ἀνθρώποις αἱ\nἰσχάδεσ — ‘ὄντως γὰρ’ κατὰ τὸν Ἀριστοφάνην (I 541\nK)οὐδὲν γὰρ ὄντως γλυκύτερον τῶν ἰσχάδων\n— ὡς καὶ Ἀμιτροχάτην τὸν τῶν Ἰνδῶν βασιλέα γράψαι\nἈντιόχῳ ἀξιοῦντα, φησὶν Ἡγήσανδρος (FHG IV\n421), πέμψαι αὐτῷ γλυκὺν καὶ ἰσχάδας καὶ σοφιστὴν\nἀγοράσαντα. καὶ τὸν Ἀντίοχον ἀντιγράψαι· ‘ἰσχάδας μὲν καὶ\nγλυκὺν ἀποστελοῦμέν σοι, σοφιστὴν δ’ ἐν Ἕλλησιν οὐ νόμιμον\nπωλεῖσθαι.’ ὅτι δὲ καὶ πεφωσμένας ἰσχάδας ἤσθιον Φερεκράτης\nδείκνυσιν ἐν Κοριαννοῖ λέγων οὕτως (I 163 K)·\nἀλλ’ ἰσχάδας μοι πρόελε τῶν πεφωσμένων. καὶ μετ’ ὀλίγα δέ· οὐκ ἰσχάδας οἴσεις τῶν μελαινῶν; μανθάνεις,ἐν τοῖς Μαριανδυνοῖς ἐκείνοις βαρβάροιςχύτρας καλοῦσι τὰς μελαίνας ἰσχάδας.\nοἶδα δὲ καὶ Πάμφιλον εἰρηκότα πρόκνιδας γένος\nἰσχάδων.\nΒΟΤΡΥΣ δὲ ὅτι μὲν κοινὸν δῆλον. σταφυλῆς δὲ μέμνηται,\nκαίτοι δοκοῦντος τοῦ ὀνόματος Ἀσιαγενοῦς εἶναι, Κράτης ἐν\nδευτέρῳ Ἀττικῆς Διαλέκτου (p. 65 W), ἐν τοῖς\nὝμνοις τοῖς ἀρχαίοις φάσκων ἀντὶ τοῦ βότρυος τὴν σταφυλὴν\nκεῖσθαι διὰ τούτων· αὐτῇσι σταφυλῇσι μελαίνῃσιν κομόωντες. ὅτι δὲ καὶ παρ’ Ὁμήρῳ ἐστὶν (Il. 18.561 al) παντὶ δῆλον\nΠλάτων δὲ ἐν ὀγδόῳ Νόμων καὶ βότρυς καὶ σταφυλὰς ὀνομάζει\nδιὰ τούτων (p. 844d)· ‘ὃς ἂν ἀγροίκου ὀπώρας\nγεύσηται, βοτρύων εἴτε καὶ σύκων, πρὶν ἐλθεῖν τὴν ὥραν τὴν\nτοῦ τρυγᾶν ἀρκτούρῳ σύνδρομον, εἴτ’ ἐν τοῖς αὑτοῦ χωρίοις\nεἴτε καὶ ἐν ἄλλων, ἱερὰς μὲν νʹ\nὀφειλέτω τῷ Διονύσῳ δραχμάς, ἐὰν ἐκ τῶν αὑτοῦ δρέπῃ, ἐὰν δ᾽\nἐκ τῶν γειτόνων, μνᾶν, ἐὰν δ’ ἐξ ἄλλων, δύο μέρη τῆς μνᾶς.\nὃς δ’ ἂν τὴν γενναίαν νῦν λεγομένην σταφυλὴν ἢ\nτὰ γενναῖα σῦκα ἐπονομαζόμενα ὀπωρίζειν βούληται, ἐὰν μὲν\nἐκ τῶν οἰκείων λαμβάνῃ, ὅπως ἂν ἐθέλῃ καὶ ὁπόταν βούληται\nκαρπούσθω, ἐὰν δ’ ἐξ ἄλλων μὴ πείσας, ἑπομένως τῷ νόμῳ τῷ\n‘μὴ κινεῖν ὅ τι μὴ κατέθετο’, ἐκείνως αἰεὶ ζημιούσθω.’\nταῦτα μὲν ὁ θεῖος Πλάτων· ἐγὼ δὲ πάλιν ζητῶ τίς ἡ γενναία\nσταφυλὴ καὶ τίνα τὰ γενναῖα σῦκα. ὥρα οὖν ὑμῖν ζητεῖν, ἕως\nἐγὼ περὶ τῶν ἑξῆς παρακειμένων διεξέλθω.’ καὶ ὁ Μασσούριος\nἔφη· ‘μηδ’ ἀναβάλλεσθαι ἔς τ’ αὔριον ἔς τ’ ἔννηφι\n(Hes. op. 410).\nγενναῖα λέγει τὰ εὐγενῆ ὁ φιλόσοφος, ὡς καὶ\nἈρχίλοχος (fr. 107 B4)· πάρελθε, γενναῖος γὰρ εἶς. ἢ τὰ ἐπιγεγεννημένα οἷον τὰ ἐπεμβεβλημένα. ὁ γὰρ\nἈριστοτέλης (fr. 247) καὶ ἐπεμβολάδας ἀπίους\nὀνομάζει τὰς ἐγκεκεντρισμένας.’ ..... Δημοσθένης ἐν τῷ ὑπὲρ\nΚτησιφῶντος (262)· ‘σῦκα καὶ βότρυς καὶ ἐλαίας\nσυλλέγων.’ Ξενοφῶν ἐν Οἰκονομικῷ (19, 19)·\n‘ὑπὸ τοῦ ἡλίου γλυκαίνεσθαι τὰς σταφυλάς.’ οἴδασιν δὲ οἱ\nπρὸ ἡμῶν καὶ τοὺς ἐν οἴνῳ συντιθεμένους βότρυς. Εὔβουλος\nγοῦν ἐν Κατακολλωμένῳ φησίν (II 181 K)· ἀλλὰ παραλαβὼν ἀκράτῳ κροῦε καὶ δίδου πυκνὰςκαὶ βότρυς τρώγειν ἀνάγκαζ’ αὐτὸν ἐξ οἴνου\nσυχνούς. ὁ δὲ τὸν Χείρωνα πεποιηκὼς τὸν εἰς Φερεκράτην\nἀναφερόμενόν φησιν (I 191 K)· ἀμυγδάλας καὶ μῆλα καὶ μιμαίκυλακαὶ μύρτα καὶ σέλινα κἀξ οἴνου βότρυςκαὶ μυελόν. ὅτι δ’ ἐν ταῖς Ἀθήναις διηνεκεῖς ἦσαν αἱ ὀπῶραι\nπᾶσαι, μαρτυρεῖ Ἀριστοφάνης ἐν Ὥραις (ib.\n536). τί οὖν παράδοξον ἱστορεῖν δοκεῖ Ἀέθλιος ὁ\nΣάμιος ἐν πέμπτῳ Σαμίων Ὥρων λέγων (FHG IV\n287)· ‘σῦκον καὶ σταφυλὴ καὶ ὁμομηλὶς καὶ μῆλα καὶ\nῥόδα δὶς τοῦ ἐνιαυτοῦ ἐγίνετο’ Λυγκεὺς δ’ ἐν τῇ πρὸς\nΔιαγόραν Ἐπιστολῇ ἐπαινῶν τὸν κατὰ τὴν Ἀττικὴν γινόμενον\nΝικοστράτειον βότρυν καὶ ἀντιτιθεὶς αὐτῷ τοὺς Ῥοδιακούς\nφησιν· ‘τῷ δ’ ἐκεῖ καλουμένῳ βότρυι Νικοστρατείῳ τὸν Ἱππώνειον ἀντεκτρέφουσι βότρυν, ὃς ἀπὸ\nἙκατομβαιῶνος μηνὸς ὥσπερ ἀγαθὸς οἰκέτης διαμένει τὴν αὐτὴν\nἔχων εὔνοιαν.’\nἐπεὶ δὲ πολλάκις ὑμῖν εἴρηται περί τε κρεῶν καὶ ὀρνίθων\nκαὶ περιστεριδίων, ἔρχομαι κἀγὼ λέξων ὅσα ἐκ\nπολυαναγνωσίας εὑρεῖν ἠδυνήθην παρὰ τὰ προειρημένα\n(lib. IX). ΠΕΡΙΣΤΕΡΙΟΝ οὕτως ἔστιν εὑρεῖν\nεἰρημένον παρὰ Μενάνδρῳ ἐν Παλλακῇ (III 109\nK)· μικρὸν ἐπιμείνας προστρέχει,‘ἠγόρακά σοι περιστέρια ταδί’ λέγων. ὁμοίως Νικόστρατος Ἅβρᾳ (II 220 K)·\nταῦτ’ ἀξιῶ·τοὐρνιθάριον, τὸ περιστέριον, τὸ γάστριον. Ἀναξανδρίδης ἐν Ἀντέρωτι (ib. 139)·\nπεριστέρια γὰρ εἰσάγων καὶ στρουθία. Φρύνιχος Τραγῳδοῖς (I 383 K)· περιστέριον δ’ αὐτῷ τι λαβὲ τριωβόλου. ΦΑΣΙΑΝΙΚΟΣ. Πτολεμαῖος ὁ βασιλεὺς ἐν τῷ δωδεκάτῳ\nτῶν Ὑπομνημάτων περὶ τῶν ἐν Ἀλεξανδρείᾳ βασιλείων λέγων\n(FHG III 188) καὶ περὶ τῶν ἐν αὐτοῖς ζῴων\nτρεφομένων φησίν· ‘τά τε τῶν φασιανῶν, οὓς τετάρους\nὀνομάζουσιν, οὓς οὐ μόνον ἐκ Μηδίας μετεπέμπετο,\nἀλλὰ καὶ νομάδας ὄρνιθας ὑποβαλὼν ἐποίησε πλῆθος, ὥστε καὶ\nσιτεῖσθαι· τὸ γὰρ βρῶμα πολυτελὲς ἀποφαίνουσιν.’ αὕτη\nἡ τοῦ λαμπροτάτου βασιλέως φωνή, ὃς οὐδὲ\nφασιανικοῦ ὄρνιθός ποτε γεύσασθαι\nὡμολόγησεν, ἀλλ’ ὥσπερ τι κειμήλιον ἀνακείμενον εἶχε τούσδε\nτοὺς ὄρνιθας. εἰ δὲ ἑωράκει ὡς ἡμῶν ἑκάστῳ εἷς ἐστι\nπαρακείμενος χωρὶς τῶν ἤδη κατανηλωμένων, προσαναπεπληρώκει\nἂν ταῖς πολυθρυλήτοις ἱστορίαις τῶν Ὑπομνημάτων τούτων ταῖς\nεἰκοσιτέσσαρσιν καὶ ἄλλην μίαν. [Ἀριστοτέλης δὲ (fr.\n580 R) ἢ Θεόφραστος ἐν τοῖς Ὑπομνήμασι ‘τῶν\nφασιανῶν, φησίν, οὐ κατὰ λόγον ἡ ὑπεροχὴ τῶν ἀρρένων, ἀλλὰ\nπολλῷ μείζων.’]\nεἰ δ’ ὁ προειρημένος βασιλεὺς καὶ τὸ τῶν ΤΑΩΝΩΝ πλῆθος\nἑωράκει τῶν κατὰ τὴν Ῥώμην, καταπεφεύγει ἂν ἐπὶ τὴν ἱερὰν\nσύγκλητον, ὡς ὑπὸ τοῦ ἀδελφοῦ πάλιν τῆς βασιλείας\nἐξεληλαμένος. τοσοῦτον γάρ ἐστι τούτων τῶν ὀρνίθων τὸ\nπλῆθος ἐν τῇ Ῥώμῃ, ὡς δοκεῖν προμεμαντευμένον τὸν\nκωμῳδιοποιὸν Ἀντιφάνην ἐν Στρατιώτῃ ἢ Τύχωνι εἰρηκέναι τάδε\n(II 99 K)· τῶν ταὧν μὲν ὡς ἅπαξ τις ζεῦγος ἤγαγεν μόνον,σπάνιον ὂν τὸ χρῆμα, πλείους εἰσὶ νῦν τῶν\nὀρτύγων.χρηστὸν ἄνθρωπον δ’ ἐάν τις ἕνα μόνον ζητῶν ἴδῃ,ὄψετ’ ἐκ τούτου πονηροὺς πέντε παῖδας γεγονότας. Ἄλεξις δ’ ἐν Λαμπάδι (II 340)· καταφαγεῖναὐτὸς τοσοῦτ’ ἀργύριον; οὐδ’ εἰ γάλα λαγοῦεἶχον, μὰ τὴν Γῆν, καὶ ταὧς κατήσθιον. ὅτι δὲ καὶ τιθασοὺς εἶχον αὐτοὺς ἐν ταῖς οἰκίαις\nΣτράττις παρίστησιν ἐν Παυσανίᾳ διὰ τούτων (I 718\nK)· πολλῶν φλυάρων καὶ ταὧν ἀντάξια,οὓς βόσκεθ’ ὑμεῖς ἕνεκα τῶν ὠκυπτέρων.\nἈναξανδρίδης ἐν Μελιλώτῳ (II 145 K)·\nοὐ μανικόν ἐστ’ ἐν οἰκίᾳ τρέφειν ταὧς,ἐξὸν τοσουτουὶ δύ’ ἀγάλματ’ ἀγοράσαι. Ἀναξίλας Ὀρνιθοκόμοις (ib. 272)·\nκαὶ πρὸς ἐπὶ τούτοις τιθασὸς οἰμώζων ταὧς. Μηνόδοτος δ’ ὁ Σάμιος ἐν τῷ περὶ τῶν κατὰ τὸ ἱερὸν\nτῆς Σαμίας Ἥρας φησίν (FHG III 105)· ‘οἱ ταοὶ\nἱεροί εἰσι τῆς Ἥρας. καὶ μήποτε πρώτιστοι καὶ ἐγένοντο καὶ\nἐτράφησαν ἐν Σάμῳ καὶ ἐντεῦθεν εἰς τοὺς ἔξω τόπους\nδιεδόθησαν, ὡς καὶ οἱ ἀλεκτρυόνες ἐν τῇ Περσίδι καὶ αἱ\nκαλούμεναι μελεαγρίδες ἐν τῇ Αἰτωλίᾳ.’ διὸ καὶ Ἀντιφάνης ἐν\nτοῖς Ὁμοπατρίοις φησίν (II 83 K)· ἐν Ἡλίου μέν φασι γίνεσθαι πόλειφοίνικας, ἐν Ἀθήναις δὲ γλαῦκας. ἡ Κύπροςἔχει πελείας διαφόρους, ἡ δ’ ἐν ΣάμῳἭρα τὸ χρυσοῦν, φασίν, ὀρνίθων γένος,τοὺς καλλιμόρφους καὶ περιβλέπτους ταὧς. διόπερ καὶ ἐπὶ τοῦ νομίσματος τῶν Σαμίων ταὧς\nἐστιν.\nἐπεὶ δὲ καὶ τῶν μελεαγρίδων Μηνόδοτος ἐμνήσθη, λέξομέν τι\nκαὶ ἡμεῖς περὶ αὐτῶν. Κλύτος ὁ Μιλήσιος, Ἀριστοτέλους δὲ\nμαθητής, ἐν τῷ αʹ περὶ Μιλήτου γράφει περὶ αὐτῶν\nοὕτως (FHG II 333)· ‘περὶ δὲ τὸ ἱερὸν τῆς\nΠαρθένου ἐν Λέρῳ εἰσὶν οἱ καλούμενοι ὄρνιθες μελεαγρίδες. ὁ\nδὲ τόπος ἐστὶν ἑλώδης ἐν ᾧ τρέφονται. ἐστὶ δὲ ἄστοργον πρὸς\nτὰ ἔκγονα τὸ ὄρνεον καὶ ὀλιγωρεῖ τῶν\nνεωτέρων, ὥστε ἀνάγκη τοῖς ἱερεῦσιν ἐπιμελεῖσθαι αὐτῶν.\nἔχει δὲ τὸ μὲν μέγεθος ὄρνιθος γενναίου, τὴν δὲ κεφαλὴν\nμικρὰν πρὸς τὸ σῶμα καὶ ταύτην ψιλήν, ἐπ’ αὐτῆς δὲ λόφον\nσάρκινον, σκληρόν, στρογγύλον, ἐξέχοντα τῆς κεφαλῆς ὥσπερ\nπάτταλον, καὶ τὸ χρῶμα ξυλοειδῆ, πρὸς δὲ ταῖς γνάθοις ἀπὸ\nτοῦ στόματος ἀρξαμένην ἀντὶ πώγωνος μακρὰν σάρκα καὶ\nἐρυθροτέραν τῶν ὀρνίθων. τὴν δὲ τοῖς ὄρνισιν ἐπὶ τῷ ῥύγχει\nγινομένην, ἣν ἔνιοι πώγωνα καλοῦσιν, οὐκ ἔχει· διὸ καὶ\nταύτῃ κολοβόν ἐστιν. ῥύγχος δὲ ὀξύτερον καὶ μεῖζον ἢ ὄρνις\nἔχει. τράχηλος μέλας, παχύτερος καὶ βραχύτερος τῶν ὀρνίθων.\nτὸ δὲ σῶμα ἅπαν ποικίλον, μέλανος ὄντος τοῦ χρώματος ὅλου,\nπτίλοις λευκοῖς καὶ πυκνοῖς διειλημμένου οὐ\nμείζοσιν φακῶν. οὗτοι δ’ εἰσὶν ἐν ῥόμβοις οἱ κυκλίσκοι\nἧσσον μέλασι τοῦ ὅλου χρώματος· διὸ καὶ\nποικιλίαν τινὰ οἱ ῥόμβοι παρέχονται, τοῦ μὲν μέλανος\nἔχοντες λευκότερον τὸ χρῶμα, τοῦ δὲ λευκοῦ πολὺ μελάντερον.\nτὸ δὲ κατὰ τὰς πτέρυγας αὐταῖς πεποίκιλται λευκῷ\nπριονώδεσιν σχήμασιν πυρώδεσιν καὶ παρ’ ἄλληλα\nκειμένοις. σκέλη δὲ ἄκεντρα ὅμοια τοῖς ὀρνιθίοις.\nπαραπλήσιαι δ’ εἰσὶν αἱ θήλειαι τοῖς ἄρρεσιν· διὸ καὶ\nδυσδιάκριτόν ἐστι τὸ τῶν μελεαγρίδων γένος.’ τοσαῦτα καὶ ὁ\nπεριπατητικὸς φιλόσοφος περὶ τῶν μελεαγρίδων ἱστόρησεν.\nΟΠΤΩΝ ΔΕΛΦΑΚΩΝ δὲ μνημονεύει Ἐπικράτης ἐν Ἐμπόρῳ (II\n284 K)· ἐπὶ τοῖς δ’ ἐγὼμάγειρος. οὔτε Σικελία καυχήσεταιτρέφειν τοιοῦτον ἄρταμον κατ’ ἰχθύων,οὐκ Ἦλις, ἔνθα δελφάκων ἐγὼ κρέακάλλιστ’ ὄπωπα πυρὸς ἀκμαῖς ἠνθισμένα. Ἄλεξις δ’ ἐν Πονήρᾳ (ib. 367)· τριωβόλου κρείσκον ἀστεῖον πάνυὕειον ὀπτὸν καὶ θερμόν, εὔχυλον,τέρεν, ὅταν ᾖ προσφέρων. ‘Ἀθηναῖοι δ᾽, ὥς φησι Φιλόχορος (FHG I\n413), ταῖς Ὥραις θύοντες οὐκ ὀπτῶσιν, ἀλλ’ ἕψουσι\nτὰ κρέα, παραιτούμενοι τὰς θεὰς ἀπείργειν τὰ περισκελῆ\nκαύματα καὶ τοὺς αὐχμούς, μετὰ δὲ τῆς συμμέτρου θερμασίας\nκαὶ ὑδάτων ὡραίων ἐκτελεῖν τὰ φυόμενα. τὴν μὲν γὰρ ὄπτησιν\nἐλάττους παρέχεσθαι ὠφελείας, τὴν δὲ ἕψησιν οὐ μόνον τὴν\nὠμότητα περιαιρεῖν, ἀλλὰ καὶ τὰ σκληρὰ μαλάττειν δύνασθαι\nκαὶ τὰ λοιπὰ πεπαίνειν. ἔτι δ’ εὐμενέστερον καὶ\nἀκινδυνότερον πεπαίνει τὴν τροφήν. διόπερ ἑφθὸν ἐποπτᾶν οὔ\nφασι δεῖν οὐδ’ ἐφέψειν. τὸ μὲν γὰρ ἀνάλυσιν ἔχειν δοκεῖ τοῦ\nβελτίονος, ὥς φησιν Ἀριστοτέλης (meteor. 380b 21\n?)· τὰ δὲ ὀπτὰ τῶν ἑφθῶν ὠμότερα καὶ ξηρότερα.’\nτὰ δὲ ὀπτὰ κρέα καλεῖται φλογίδες. Στράττις γοῦν ἐν\nΚαλλιππίδῃ ἐπὶ τοῦ Ἡρακλέους φησίν (I 715 K)·\nαὐτίκα δ’ ἥρπασε τεμάχηθερμάς τε κάπρου φλογίδας ἔβρυχέ τε πάνθ’ ἅμα.\nκαὶ Ἄρχιππος ἐν Ἡρακλεῖ Γαμοῦντι (ib.\n680)· ταδὶ δ’ ἅμα χοίρων ἀκροκώλια μικρῶνταύρου τ’ αὐξίκερω φλογίδεςαἱ δολιχαί τε κάπρου φλογίδες.\nπερὶ δὲ ΠΕΡΔΙΚΩΝ τί δεῖ καὶ λέγειν ἐμέ, πλεόνων εἰρημένων\nὑφ’ ὑμῶν; ἀλλ’ οὐ παραλείψω τὸ ἱστορηθὲν ὑπὸ Ἡγησάνδρου ἐν\nτοῖς Ὑπομνήμασιν (FHG IV 421). φησὶν γὰρ ὅτι\nΣάμιοι πλεύσαντες εἰς Σύβαριν καὶ κατασχόντες τὴν Σιρῖτιν\nχώραν περδίκων ἀναπτάντων καὶ ποιησάντων ψόφον ἐκπλαγέντες\nἔφυγον καὶ ἐμβάντες εἰς τὰς ναῦς ἀπέπλευσαν.\nπερὶ δὲ ΛΑΓΩΝ Χαμαιλέων φησὶν ἐν τῷ περὶ Σιμωνίδου\n(fr. 14 Koep) ὡς δειπνῶν παρὰ τῷ Ἱέρωνι ὁ\nΣιμωνίδης, οὐ παρατεθέντος αὐτῷ ἐπὶ τὴν τράπεζαν καθάπερ\nκαὶ τοῖς ἄλλοις λαγωοῦ, ἀλλ’ ὕστερον μεταδιδόντος τοῦ\nἹέρωνος, ἀπεσχεδίασεν (fr. 170 B)· οὐδὲ γὰρ οὐδ᾽ εὐρύς περ ἐὼν ἐξίκετο\nδεῦρο. ὄντως δ’ ἦν ὡς ἀληθῶς κίμβιξ ὁ Σιμωνίδης καὶ\nαἰσχροκερδής, ὡς Χαμαιλέων φησίν. ἐν Συρακούσαις γοῦν τοῦ\nἹέρωνος ἀποστέλλοντος αὐτῷ τὰ καθ’ ἡμέραν λαμπρῶς πωλῶν τὰ\nπλείω ὁ Σιμωνίδης τῶν παρ’ ἐκείνου πεμπομένων ἑαυτῷ μικρὸν\nμέρος ἀπετίθετο. ἐρομένου δέ τινος τὴν αἰτίαν· ‘ὅπως,\nεἶπεν, ἥ τε Ἱέρωνος μεγαλοπρέπεια καταφανὴς ᾖ καὶ ἡ ἐμὴ\nκοσμιότης.’\nΟΥΘΑΤΟΣ δὲ Τηλεκλείδης ἐν Στερροῖς οὕτως μνημονεύει\n(I 217 K)· ὡς οὖσα θῆλυς εἰκότως οὖθαρ φέρω.\nὑπογάστριον δ’ αὐτὸ ὠνόμασεν Ἀντίδοτος ἐν\nΜεμψιμοίρῳ (II 410 K).\nΣΙΤΕΥΤΩΝ δὲ ὀρνίθων μὲν μνημονεύει Μάτρων ἐν ταῖς Παρῳδίαις\nοὕτως (fr. 4 Br)· ὣς ἔφαθ᾽· οἳ δ’ ἐγέλασσαν, ἐπήνεικάν τ’ ἐπὶ τούτῳσιτευτὰς ὄρνιθας ἐπ’ ἀργυρέοισι πίναξιν,ἄτριχας, οἰέτεας, λαγάνοις κατὰ νῶτον ἐίσας (Il. 2.764). δελφάκων δὲ σιτευτῶν ὁ φλυακογράφος Σώπατρος ἐν\nΒακχίδος Γάμῳ οὕτως· εἴ που κλίβανος ἦν, πολὺ δέλφαξ σιτευτὸς ἔγρυξεν. δελφάκια δὲ Αἰσχίνης εἴρηκεν ἐν Ἀλκιβιάδῃ οὕτως\n(p. 21 Herm)· ‘ὥσπερ αἱ καπηλίδες τὰ\nδελφάκια τρέφουσιν.’ Ἀντισθένης δ’ ἐν Φυσιογνωμονικῷ· ‘καὶ\nγὰρ ἐκεῖναι τὰ δελφάκια πρὸς βίαν χορτάζουσιν.’ καὶ ἐν\nΠροτρεπτικῷ δέ· ‘ἀντὶ δελφακίων τρέφεσθαι.’ δέλφακα δὲ\nἀρσενικῶς εἴρηκεν Πλάτων ἐν Ποιητῇ (I 631 K)·\nδέλφακα δὲ ῥαιότατον. Σοφοκλῆς Ὕβρει (fr. 610 N)· ἐσθίειν ἐθέλων τὸν δέλφακα. Κρατῖνος Ὀδυσσεῦσιν (I 59 K)· δέλφακας μεγάλους. θηλυκῶς δὲ Νικοχάρης ἔφη (ib. 774)·\nκύουσαν δέλφακα. καὶ Εὔπολις Χρυσῷ Γένει (ib. 335)·\nοὐκ ἀλλ’ ἔθυον δέλφακα ωδον θἠστίᾳκαὶ μάλα καλήν. καὶ Πλάτων Ἰοῖ (ib. 615)·\nπρόσφερε δεῦρο δὴ τὴν κεφαλὴν τῆς δέλφακος. Θεόπομπος Πηνελόπῃ (ib. 746)· καὶ τὴν ἱερὰν σφάττουσιν ἡμῶν δελφάκα. χηνῶν δὲ σιτευτῶν καὶ μόσχων Θεόπομπος ἐν\nιγʹ Φιλιππικῶν καὶ ιαʹ Ἑλληνικῶν\n(FHG I 297. 281), ἐν οἷς ἐμφανίζει τὸ περὶ\nτὴν γαστέρα τῶν Λακώνων ἐγκρατὲς γράφων οὕτως· καὶ οἱ\nΘάσιοι ἔπεμψαν Ἀγησιλάῳ προσιόντι πρόβατα παντοδαπὰ καὶ\nβοῦς εὖ τεθραμμένους, πρὸς τούτοις δὲ καὶ πέμματα καὶ\nτραγημάτων εἶδος παντοδαπῶν. ὁ δ’ Ἀγησίλαος τὰ μὲν πρόβατα\nκαὶ τὰς βοῦς ἔλαβεν, τὰ δὲ πέμματα καὶ τὰ τραγήματα πρῶτον\nμὲν οὐδ’ ἔγνω· κατεκεκάλυπτο γάρ. ὡς δὲ κατεῖδεν, ἀποφέρειν\nαὐτοὺς ἐκέλευσεν, εἰπὼν οὐ νόμιμον εἶναι Λακεδαιμονίοις\nχρῆσθαι τοιούτοις τοῖς ἐδέσμασι. λιπαρούντων δὲ τῶν Θασίων\n‘δότε, φησί, φέροντες ἐκείνοις,’ δείξας αὐτοῖς τοὺς\nεἵλωτας, εἰπὼν ὅτι τούτους δέοι διαφθείρεσθαι τρώγοντας\nαὐτὰ πολὺ μᾶλλον ἢ αὐτὸν καὶ τοὺς παρόντας Λακεδαιμονίων.’\nὅτι δὲ τοῖς εἵλωσιν ὑβριστικῶς πάνυ ἐχρῶντο Λακεδαιμόνιοι\nκαὶ Μύρων ὁ Πριηνεὺς ἱστορεῖ ἐν δευτέρῳ Μεσσηνιακῶν γράφων\nοὕτως (FHG IV 461)· ‘τοῖς δ’ εἵλωσι πᾶν\nὑβριστικὸν ἔργον ἐπιτάττουσι πρὸς πᾶσαν ἄγον ἀτιμίαν. κυνῆν\nτε γὰρ ἕκαστον φορεῖν ἐπάναγκες ὥρισαν καὶ διφθέραν\nπεριβεβλῆσθαι πληγάς τε τεταγμένας λαμβάνειν κατ’ ἐνιαυτὸν\nἀδικήματος χωρίς, ἵνα μήποτε δουλεύειν ἀπομάθωσιν. πρὸς δὲ\nτούτοις εἴ τινες ὑπερακμάζοιεν τὴν\nοἰκετικὴν ἐπιφάνειαν, ἐπέθηκαν ζημίαν θάνατον καὶ τοῖς\nκεκτημένοις ἐπιτίμιον, εἰ μὴ ἐπικόπτοιεν τοὺς ἁδρουμένους.\nκαὶ παραδόντες αὐτοῖς τὴν χώραν ἔταξαν μοῖραν ἣν αὐτοῖς\nἀνοίσουσιν αἰεί.’ χηνίζειν δὲ εἴρηται ἐπὶ τῶν αὐλούντων.\nΔίφιλος Συνωρίδι (II 567 K)· ἐχηνίασας· ποιοῦσι τοῦτο πάντες οἱπαρὰ Τιμοθέῳ.\nἐπεὶ δὲ καὶ πετασῶνος μέρος ἑκάστῳ κεῖται, ἣν ΠΕΡΝΑΝ\nκαλοῦσι, φέρε τι εἴπωμεν καὶ περὶ ταύτης, εἴ τις τοῦ\nὀνόματος μνημονεύει. κάλλισται μὲν γὰρ αἱ Γαλλικαί, οὐκ\nἀπολείπονται δὲ αὐτῶν οὔτε αἱ ἀπὸ Κιβύρας τῆς\nἈσιατικῆς οὔτε αἱ Λύκιαι. μνημονεύει δ’ αὐτῶν Στράβων ἐν\nτρίτῃ Γεωγραφουμένων (p. 162), ἀνὴρ οὐ πάνυ\nνεώτερος· λέγει γὰρ αὐτὸν ἐν τῇ ἑβδόμῃ τῆς αὐτῆς\nπραγματείας (fr. 58b M) ἐγνωκέναι Ποσειδώνιον\nτὸν ἀπὸ τῆς στοᾶς φιλόσοφον, οὗ πολλάκις ἐμεμνήμεθα\nσυγγενομένου Σκιπίωνι τῷ τὴν Καρχηδόνα ἑλόντι. γράφει δ᾽\nοὖν ὁ Στράβων οὕτως· ‘ἐν Σπανίᾳ πρὸς τῇ Ἀκυτανίᾳ πόλις\nΠομπέλων, ὡς ἂν εἴποι τις Πομπηιόπολις, ἐν ᾗ πέρναι\nδιάφοροι συντίθενται ταῖς Κανταβρικαῖς ἐνάμιλλοι.’\nΑΛΙΠΑΣΤΩΝ δὲ κρεῶν μνημονεύει ὁ τῆς κωμῳδίας ποιητὴς\nἈριστομένης ἐν Διονύσῳ (I 692 K)· ἁλίπαστα ταῦτα παρατίθημί σοι. καὶ ἐν Γόησιν (ib. 691)·\nὁ στράβωνἁλίπαστον αἰεὶ τὸν θεράποντ’ ἐπεσθίειν.\nἐπεὶ δὲ καὶ ‘Σικελίας αὔχημα τροφαλὶς’ ἥδ’ ἐστί σοι, φίλοι,\nλέξωμέν τι καὶ περὶ ΤΥΡΩΝ. Φιλήμων μὲν γὰρ ἐν τῷ\nἐπιγραφομένῳ Σικελικῷ (II 499 K)· ἐγὼ πρότερον μὲν ᾠόμην τὴν Σικελίανἓν τοῦτ’ ἀπότακτον αὐτὸ τοὺς τυροὺς ποιεῖνκαλούς. ἔτι ταῦτα προσετίθην ἀκηκοώς,ἱμάτια ποικίλ’ εἰ λέγοι τις Σικελικά.Β. σκεύη μὲν οὖν καὶ κτήματ’ ᾠόμην φέρειν. καὶ ὁ Τρομιλικὸς δὲ τυρὸς ἔνδοξός ἐστι. περὶ οὗ\nφησιν Δημήτριος ὁ Σκήψιος ἐν δευτέρῳ Τρωικοῦ Διακόσμου\nοὕτως (fr. 3 Gaede)· ‘τῆς Ἀχαίας πόλις\nΤρομίλεια, περὶ ἣν γίνεται τυρὸς αἴγειος ἥδιστος, οὐκ ἔχων\nσύγκρισιν πρὸς ἕτερον, ὁ προσαγορευόμενος Τρομιλικός· οὗ\nκαὶ Σιμωνίδης μνημονεύει ἐν Ἰάμβῳ, οὗ ἡ ἀρχή (fr. 22\nB)· ἦ πολλὰ μὲν δὴ προεκπονῇ, Τηλέμβροτε, γράφων· ἐνταῦθα μέντοι τυρὸς ἐξ ἈχαίηςΤρομιλικὸς θαυμαστός, ὃν κατήγαγον ... Εὐριπίδης δ’ ἐν Κύκλωπι ὀπίαν καλεῖ τυρὸν τὸν\nδριμύν, τὸν πηγνύμενον τῷ τῆς συκῆς ὀπῷ (136)·\nκαὶ τυρὸς ὀπίας ἐστὶ καὶ Διὸς γάλα.\nἐπεὶ δὲ περὶ πάντων εἶπον τῶν παρακειμένων\nἀποτράγημά τε πεποίημαι τὸν Τρομιλικόν, καταπαύσω τὸν\nλόγον· τὸ γὰρ λείψανον τῶν τραγημάτων καὶ τρωξίμων\nἀποτράγημα εἴρηκεν Εὔπολις (I 335 K). σκώπτων\nγὰρ Διδυμίαν τινὰ ἀποτράγημα αὐτὸν εἴρηκεν ἀλώπεκος ἤτοι ὡς\nμικρὸν τὸ σῶμα ἢ ὡς κακοήθη καὶ πανοῦργον, ὥς φησιν ὁ\nἈσκαλωνίτης Δωρόθεος. τοὺς δὲ λεπτοὺς τῶν τυρῶν καὶ πλατεῖς\nΚρῆτες θηλείας καλοῦσιν, ὥς φησι Σέλευκος· οὓς ἐν θυσίαις\nτισὶν ἐναγίζουσιν. πυριέφθων δὲ μνημονεύει (οὕτω δὲ\nκαλεῖται τὸ πρῶτον γάλα) Φιλιππίδης ἐν Αὐλοῖς (III\n304 K)· τὰ δὲ πυρίεφθα καὶ τὰ λάγανα ταῦτ’ ἔχων. καὶ ἴσως πάντα τὰ τοιαῦτα ἐπιδειπνίδας ἔλεγον\nΜακεδόνες. κώθωνος γὰρ ἡδύσματα ταῦτα.’\nτοιαῦτά τινα ἔτι τοῦ Οὐλπιανοῦ διαλεγομένου ἐπελθὼν εἷς\nἐκείνων τῶν σοφιστῶν μαγείρων ἐκήρυσσε μῦμα. καὶ πολλῶν\nξενιζομένων ἐπὶ τῷ κηρύγματι — οὐ γὰρ ἐδείκνυεν ὁ\nστιγματίας ὅ τι ἦν — ἔφη· ‘ἀγνοεῖν μοι δοκεῖτε, ὦ ἄνδρες\nδαιταλῆς, ὅτι καὶ Κάδμος ὁ τοῦ Διονύσου πάππος μάγειρος\nἦν.’ σιωπησάντων δὲ καὶ ἐπὶ τούτῳ πάντων ‘Εὐήμερος, ἔφη, ὁ\nΚῷος ἐν τῷ τρίτῳ τῆς Ἱερᾶς Ἀναγραφῆς τοῦθ’ ἱστορεῖ, ὡς\nΣιδωνίων λεγόντων τοῦτο, ὅτι Κάδμος μάγειρος ὢν τοῦ\nβασιλέως καὶ παραλαβὼν τὴν Ἁρμονίαν αὐλητρίδα καὶ αὐτὴν\nοὖσαν τοῦ βασιλέως ἔφυγεν σὺν αὐτῇ.\nἐγὼ δὲ φεύξομαι γ᾽ ἐλεύθερος γεγώς (trag.\nad. fr. 98 N) ;ʼ οὐδὲ γὰρ ἂν\nεὕροι τις ὑμῶν δοῦλον μάγειρόν τινα ἐν κωμῳδίᾳ πλὴν παρὰ\nΠοσειδίππῳ μόνῳ. δοῦλοι δ’ ὀψοποιοὶ παρῆλθον ὑπὸ πρώτων\nΜακεδόνων τοῦτ’ ἐπιτηδευσάντων ἢ δι’ ὕβριν ἢ δι’ ἀτυχίαν\nτῶν αἰχμαλωτισθεισῶν πόλεων. ἐκάλουν οἱ παλαιοὶ τὸν μὲν\nπολιτικὸν μάγειρον μαίσωνα, τὸν δ’ ἐκτόπιον τέττιγα.\nΧρύσιππος δ’ ὁ φιλόσοφος τὸν μαίσωνα ἀπὸ τοῦ μασᾶσθαι\nοἴεται κεκλῆσθαι, οἷον τὸν ἀμαθῆ καὶ πρὸς γαστέρα\nνενευκότα, ἀγνοῶν ὅτι Μαίσων γέγονεν κωμῳδίας ὑποκριτὴς\nΜεγαρεὺς τὸ γένος, ὃς καὶ τὸ προσωπεῖον εὗρε τὸ ἀπ’ αὐτοῦ\nκαλούμενον μαίσωνα, ὡς Ἀριστοφάνης φησὶν ὁ Βυζάντιος ἐν τῷ\nπερὶ Προσώπων (p. 276 N), εὑρεῖν αὐτὸν φάσκων\nκαὶ τὸ τοῦ θεράποντος πρόσωπον καὶ τὸ τοῦ μαγείρου. καὶ\nεἰκότως καὶ τὰ τούτοις πρέποντα σκώμματα καλεῖται\nμαισωνικά. μάλιστα γὰρ εἰσάγονται οἱ μάγειροι σκωπτικοί\nτινες, ὡς παρὰ Μενάνδρῳ ἐν Ἐπιτρέπουσιν (III 50\nK). καὶ Φιλήμων δέ πού φησιν (II 517\nK)· σφίγγ’ ἄρρεν᾽, οὐ μάγειρον εἰς τὴν οἰκίανεἴληφ᾽· ἁπλῶς γὰρ οὐδὲ ἕν, μὰ τοὺς θεούς,ὧν ἂν λέγῃ συνίημι· καινὰ ῥήματαπεπορισμένος γάρ ἐστι. τὸν δὲ Μαίσωνα Πολέμων ἐν τοῖς πρὸς Τίμαιον\n(fr. 46 Pr) ἐκ τῶν ἐν Σικελίᾳ φησὶν εἶναι\nΜεγάρων καὶ οὐκ ἐκ τῶν Νισαίων. ἀλλ’ ὅ γε Ποσείδιππος περὶ\nδούλων μαγείρων ἐν Ἀποκλειομένῃ φησίν (III 336\nK)·\nταυτὶ μὲν οὖν τοιαῦτα. συμβαίνει δέ τινῦν μοι διακονοῦντι παρὰ τῷ δεσπότῃἀστεῖον· οὐχ ἁλώσομ’ ἐκφέρων κρέας. καὶ ἐν Συντρόφοις (ib. 342)· ἐβάδιζες ἔξω τῶν πυλῶν μάγειρος ὤν;Β. ἐντὸς πυλῶν γὰρ ἂν μένων ἄδειπνος\nἦν.Α. πότερ’ οὖν ἀφεῖσαι; Β. κατ’ ἀγορὰν ἐργάζομαιἐπρίατο γάρ τις ὁμότεχνός με γνώριμος.\nοὐδὲν οὖν ἦν παράδοξον εἰ καὶ θυτικῆς ἦσαν ἔμπειροι οἱ\nπαλαίτεροι μάγειροι· προίσταντο γοῦν καὶ γάμων καὶ θυσιῶν.\nδιόπερ Μένανδρος ἐν Κόλακι τὸν τοῖς τετραδισταῖς\nδιακονούμενον μάγειρον ἐν τῇ τῆς Πανδήμου Ἀφροδίτης ἑορτῇ\nποιεῖ ταυτὶ λέγοντα (III 82 K)· σπονδή. δίδου σὺ σπλάγχν’ ἀκολουθῶν. ποῖ βλέπεις;σπονδή. φέρ᾽, ὦ παῖ Σωσία. σπονδή. καλῶς.εὔχου. θεοῖς Ὀλυμπίοις εὐχώμεθαὈλυμπίαισι, πᾶσι πάσαις· λάμβανετὴν γλῶτταν. ἐπὶ τούτῳ διδόναι σωτηρίαν,ὑγίειαν, ἀγαθὰ πολλὰ τῶν ὄντων τε νῦνἀγαθῶν ὄνησιν πᾶσι. ταῦτ’ εὐχώμεθα. καὶ παρὰ Σιμωνίδῃ δέ φησιν ἕτερος (fr. 24\nB4)· ὗν ὡς ἄφευσα χὠς ἐμίστυλα κρέαἱρωστί· καὶ γὰρ οὐ κακῶς ἐπίσταμαι ... ἐμφαίνει δ’ αὐτῶν τὴν ἐμπειρίαν καὶ ἡ πρὸς\nἈλέξανδρον Ὀλυμπιάδος Ἐπιστολή. προτρεπομένη μάγειρον αὑτῇ πρίασθαι θυσιῶν ἔμπειρον ἡ\nμήτηρ φησί· ‘Πελίγναν τὸν μάγειρον λαβὲ παρὰ τῆς μητρός.\nοὗτος γὰρ οἶδε τὰ ἱερά σου τὰ πατρῷα πάντα ὃν τρόπον θύεται\nκαὶ τὰ ἀργαδιστικὰ καὶ τὰ Βακχικά, ὅσα τε Ὀλυμπιὰς\nπροθύεται οὗτος οἶδεν. μὴ οὖν ἀμελήσῃς, ἀλλὰ λαβέ· καὶ\nἀπόστειλον πρὸς ἐμὲ τὴν ταχίστην.’\nὅτι δὲ σεμνὸν ἦν ἡ μαγειρικὴ μαθεῖν ἔστιν ἐκ τῶν Ἀθήνησι\nΚηρύκων. οἵδε γὰρ μαγείρων καὶ βουτύπων ἐπεῖχον τάξιν, ὥς\nφησιν Κλείδημος ἐν Πρωτογονίας πρώτῳ (FHG I\n362). Ὅμηρός τε τὸ ῥέζειν ἐπὶ τοῦ θύειν τάσσει,\nτὸ δὲ θύειν ἐπὶ τοῦ ψαιστὰ μεταδόρπια θυμιᾶν· καὶ οἱ\nπαλαιοὶ τὸ θύειν δρᾶν ὠνόμαζον. ἔδρων δ’ οἱ Κήρυκες ἄχρι\nπολλοῦ βουθυτοῦντες, φησί, καὶ σκευάζοντες καὶ\nμιστύλλοντες, ἔτι δ’ οἰνοχοοῦντες. Κήρυκας δ’ αὐτοὺς ἀπὸ\nτοῦ κρείττονος ὠνόμαζον. ἀναγέγραπταί τε οὐδαμοῦ μαγείρῳ\nμισθός, ἀλλὰ κήρυκι. καὶ Ἀγαμέμνων δὲ παρ’ Ὁμήρῳ θύει\nβασιλεύων· φησὶ γὰρ ὁ ποιητής· Il. 3.292ἦ καὶ ἀπὸ στομάχους ἀρνῶν τάμε νηλέι χαλκῷ,καὶ τοὺς μὲν κατέθηκεν ἐπὶ χθονὸς ἀσπαίρονταςθυμοῦ δευομένους· ἀπὸ γὰρ μένος εἵλετο χαλκός. καὶ Θρασυμήδης ὁ τοῦ Νέστορος υἱὸς ἀναλαβὼν πέλεκυν\nκόπτει τὸν βοῦν, ἐπεὶ διὰ τὸ γῆρας ὁ Νέστωρ οὐκ ἠδύνατο·\nσυνεπόνουν δ’ αὐτῷ καὶ οἱ ἄλλοι ἀδελφοί (Od. 3.442). οὕτως ἔνδοξον ἦν\nκαὶ μέγιστον τὸ τῆς μαγειρικῆς τέχνης ἀξίωμα. καὶ παρὰ\nῬωμαίοις δ’ οἱ τιμηταὶ — μεγίστη δ’ αὕτη ἀρχὴ — τὴν\nπεριπόρφυρον ἐνδεδυκότες καὶ ἐστεφανωμένοι πελέκει τὰ\nἱερεῖα κατέβαλλον. οὐ παρέργως δὲ παρὰ\nτῷ Ὁμήρῳ καὶ τὰ ὅρκια καὶ τὰ ἱερόθυτα κήρυκες κομίζουσιν,\nὡς παλαιᾶς οὔσης καὶ προσηκούσης αὐτοῖς τῆς λειτουργίας· Il. 3.116Ἕκτωρ δὲ προτὶ ἄστυ δύο κήρυκας ἔπεμπεκαρπαλίμως ἄρνας τε φέρειν Πρίαμόν τε\nκαλέσσαι. καὶ πάλιν (118)· αὐτὰρ ὃ Ταλθύβιον προίει κρείων Ἀγαμέμνωννῆας ἐπὶ γλαφυρὰς ἰέναι ἠδ’ ἄρν’ ἐκέλευσενοἰσέμεναι. καί· Il. 19.250Ταλθύβιος δὲ θεῷ ἐναλίγκιος αὐδὴνκάπρον ἔχων ἐν χερσὶ παρίστατο ποιμένι λαῶν.\nἐν δὲ τῷ πρώτῳ τῆς Ἀτθίδος Κλείδημος (FHG I\n359) φῦλον ἀποφαίνει μαγείρων ἐχόντων\nδημιουργικὰς τιμάς, οἷς καὶ τὸ πλῆθος ἐνεργεῖν ἔργον ἦν.\nοὐκ ἀπεικότως δὲ καὶ Ἀθηνίων ἐν Σαμόθρᾳξιν, ὥς φησιν Ἰόβας\n(FHG III 482), μάγειρον εἰσάγει\nφυσιολογοῦντα διὰ τούτων (III 369 K)· οὐκ οἶσθ’ ὅτι πάντων ἡ μαγειρικὴ τέχνηπρὸς εὐσέβειαν πλεῖστα προσενήνεχθ’ ὅλως;Β. τοιοῦτόν ἐστι τοῦτο; Α. πάνυ γε, βάρβαρε.τοῦ θηριώδους καὶ παρασπόνδου βίουἡμᾶς γὰρ ἀπολύσασα καὶ τῆς δυσχεροῦςἀλληλοφαγίας ἤγαγ’ εἰς τάξιν τινὰκαὶ τουτονὶ περιῆψεν ὃν νυνὶ βίονζῶμεν. Β. τίνα τρόπον; Α. πρόσεχε, κἀγώ σοι\nφράσω.ἀλληλοφαγίας καὶ κακῶν ὄντων συχνῶνγενόμενος ἄνθρωπός τις οὐκ ἀβέλτερος\nἔθυσ’ ἱερεῖον πρῶτος, ὤπτησεν κρέας. ὡς δ’ ἦν τὸ\nκρέας ἥδιον ἀνθρώπου κρεῶν, αὑτοὺς μὲν οὐκ ἐμασῶντο, τὰ δὲ\nβοσκήματα θύοντες ὤπτων. ὡς δ’ ἅπαξ τῆς ἡδονῆς ἐμπειρίαν\nτιν’ ἔλαβον, ἀρχῆς γενομένης ἐπὶ πλεῖον ηὖξον τὴν\nμαγειρικὴν τέχνην. ὅθεν ἔτι καὶ νῦν τῶν πρότερον μεμνημένοι\nτὰ σπλάγχνα τοῖς θεοῖσιν ὀπτῶσιν φλογὶ ἅλας οὐ προσάγοντες·\nοὐ γὰρ ἦσαν οὐδέπω εἰς τὴν τοιαύτην χρῆσιν ἐξευρημένοι. ὡς\nδ’ ἤρεσ’ αὐτοῖς ὕστερον, καὶ τοὺς ἅλας προσάγουσιν ἤδη, τῶν\nἱερῶν γεγραμμένων τὰ πάτρια διατηροῦντες. ἅπερ ἡμῖν μόνα\nἅπασιν ἀρχὴ γέγονε τῆς σωτηρίας, τὸ προσφιλοτεχνεῖν διά τε\nτῶν ἡδυσμάτων ἐπὶ πλεῖον αὔξειν τὴν μαγειρικὴν τέχνην. Β.\nκαινὸς γάρ ἐστιν οὑτοσὶ Παλαίφατος. Α. μετὰ ταῦτα γαστρίον\nτις ὠνθυλευμένον προιόντος εἰσηνέγκατ’ ἤδη τοῦ χρόνου·\nἀκριβῶς ἐρίφιον ἐτακέρωσε, πνικτῷ διέλαβεν\nπερικομματίῳ, διεγίγγρασ’ ὑποκρούσας γλυκεῖ, ἰχθὺν\nπαρεισεκύκλησεν οὐδ’ ὁρώμενον, λάχανον, τάριχος πολυτελές,\nχόνδρον, μέλι. ὡς πολὺ δὲ διὰ τὰς ἡδονὰς ἃς νῦν\nλέγω ἀπεῖχ’ ἕκαστος τοῦ φαγεῖν ἂν ἔτι νεκροῦ·\nαὑτοῖς ἅπαντες ἠξίουν συζῆν, ὄχλοςἠθροίζετ᾽, ἐγένονθ’ αἱ πόλεις οἰκούμεναιδιὰ τὴν τέχνην, ὅπερ εἶπα, τὴν μαγειρικήν.Β. ἄνθρωπε χαῖρε, περὶ πόδ’ εἶ τῷ δεσπότῃ.Α. καταρχόμεθ’ ἡμεῖς οἱ μάγειροι, θύομεν,σπονδὰς ποιοῦμεν, τῷ μάλιστα τοὺς θεοὺςἡμῖν ὑπακούειν διὰ τὸ ταῦθ’ εὑρηκέναιτὰ μάλιστα συντείνοντα πρὸς τὸ ζῆν καλῶς.Β. ὑπὲρ εὐσεβείας οὖν ἀφεὶς παῦσαι λέγων.Α. ἥμαρτον. ἀλλὰ δεῦρο νῦν συνείσιθιἐμοί, τά τ’ ἔνδον εὐτρεπῆ ποίει λαβών.\nκαὶ Ἄλεξις δ’ ἐν Λεβητίῳ (II 343 K) δηλοῖ ὅτι\nἡ μαγειρικὴ τέχνη ἐπιτήδευμα ἦν ἐλευθέρων· πολίτης γάρ τις\nοὐκ ἀγενὴς ἐν αὐτῷ δείκνυται ὁ μάγειρος. καὶ οἱ τὰ\nὈψαρτυτικὰ δὲ συγγράψαντες Ἡρακλείδης τε καὶ Γλαῦκος ὁ\nΛοκρὸς οὐχ ἁρμόττειν φασὶ ‘δούλοισι τὴν\nμαγειρικήν, ἀλλ’ οὐδὲ τοῖς τυχοῦσι τῶν ἐλευθέρων.’\nἐκσεμνύνει δὲ τὴν τέχνην καὶ ὁ νεώτερος Κρατῖνος ἐν τοῖς\nΓίγασι λέγων (II 289 K)· ἐνθυμεῖ δὲ τῆς γῆς ὡς γλυκὺὄζει καπνός τ’ ἐξέρχετ’ εὐωδέστατος;οἰκεῖ τις, ὡς ἔοικεν, ἐν τῷ χάσματιλιβανωτοπώλης ἢ μάγειρος Σικελικός.Β. παραπλησίαν ὀσμὴν λέγεις ἀμφοῖν γλυκύς;\nκαὶ Ἀντιφάνης δ’ ἐν Δυσπράτῳ ἐπαινῶν τοὺς\nΣικελικοὺς μαγείρους λέγει (ib. 48)· Σικελῶν δὲ τέχναις ἡδυνθεῖσαιδαιτὸς διαθρυμματίδες. καὶ Μένανδρος ἐν Φάσματι (III 144 K)·\nἐπισημαίνεσθ᾽, ἐὰνἡ σκευασία καθάρειος ᾖ καὶ ποικίλη. Ποσείδιππος ἐν Ἀναβλέποντι (ib. 335)·\nἐγὼ μάγειρον λαμβάνων ἀκήκοατὰ τῶν μαγείρων πάνθ’ ἃ καθ’ ἑκάστου κακὰἀντεργολαβοῦντος ἔλεγον· ὃ μὲν ὡς οὐκ ἔχειῥῖνα κριτικὴν πρὸς τοὔψον, ὃ δ’ ὅτι τὸ\nστόμαπονηρόν, ὃ δὲ τὴν γλῶτταν εἰς ἀσχήμοναςἐπιθυμίας ἔνιά τε τῶν ἡδυσμάτων,κάθαλος, κάτοξος, χναυστικός, προσκαυστικός,καπνὸν οὐ φέρων, πῦρ οὐ φέρων. ἐκ τοῦ πυρὸςεἰς τὰς μαχαίρας ἦλθον· ὧν εἷς οὑτοσὶδιὰ τῶν μαχαιρῶν τοῦ πυρός τ’ ἐλήλυθεν. Ἀντιφάνης δ’ ἐν Φιλώτιδι τὴν σοφίαν τῶν μαγείρων\nἐμφανίζων φησίν (II 109 K)· οὐκοῦν τὸ μὲν γλαυκίδιον, ὥσπερ ἄλλοτε,ἕψειν ἐν ἅλμῃ φημί. Β. τὸ δὲ λαβράκιον;Α. ὀπτᾶν ὅλον. Β. τὸν γαλεόν; Α. ἐν ὑποτρίμματιζέσαι. Β. τὸ δ’ ἐγχέλειον; Α. ἅλες, ὀρίγανον,ὕδωρ. Β. ὁ γόγγρος; Α. ταὐτόν. Β. ἡ βατίς; Α. χλόη.\n\nΒ. πρόσεστι θύννου τέμαχος. Α. ὀπτήσεις. Β. κρέαςἐρίφειον; Α. ὀπτόν. Β. θάτερον; Α. τἀναντία.Β. ὁ σπλήν; Α. σεσάχθω. Β. νῆστις; Β. ἀπολεῖ μ᾽οὑτοσί. ἀοιδίμων δ’ ὀψαρτυτῶν ὀνόματα καταλέγει Βάτων ἐν\nΕὐεργέταις οὕτως (III 327 K)· εὖ γ᾽, ὦ Σιβύνη, τὰς νύκτας οὐ καθεύδομενοὐδ’ ἀναγεγράμμεθ᾽, ἀλλὰ καίεται λύχνος,καὶ βιβλίον ἐν ταῖς χερσί, καὶ\nφροντίζομεντί Σόφων καταλέλοιπ’ ἢ τί Σημωνακτίδηςὁ Χῖος ἢ Τυνδάριχος ὁ Σικυώνιος,ἢ Ζωπυρῖνος. Α. αὐτὸς εὕρηκας δὲ τί;Α. τὰ μέγιστα. Β. ποῖα ταῦτα; Α. τοὺς τεθνηκότας\n..\nἐγὼ δὲ τοιουτονὶ βρῶμα ὑμῖν, ἄνδρες φίλοι, τὸ μῦμα φέρω.\nπερὶ οὗ Ἀρτεμίδωρος μὲν ὁ Ἀριστοφάνειος ἐν Ὀψαρτυτικαῖς\nΓλώσσαις φησὶν ὅτι σκευάζεται ἐκ κρεῶν καὶ αἵματος, πολλῶν\nἀρτυμάτων συνεμβαλλομένων. Ἐπαίνετος δ’ ἐν Ὀψαρτυτικῷ λέγει\nταῦτα· ‘μῦμα δὲ παντὸς ἱερείου, καὶ ὄρνιθος δὲ χρὴ ποιεῖν\nτὰ ἁπαλὰ τῶν κρεῶν μικρὰ συντεμόντα καὶ τὰ σπλάγχνα καὶ τὸ\nἔντερον καὶ τὸ αἷμα διαθρύψαντα καὶ ἀρτύσαντα ὄξει, τυρῷ\nὀπτῷ, σιλφίῳ, κυμίνῳ, θύμῳ χλωρῷ καὶ ξηρῷ, θύμβρᾳ, κοριάννῳ\nχλωρῷ τε καὶ ξηρῷ καὶ γητίῳ καὶ κρομμύῳ καθαρῷ πεφωσμένῳ ἢ\nμήκωνι καὶ σταφίδι ἢ μέλιτι καὶ ῥόας ὀξείας κόκκοις. εἶναι\nδέ σοι τὸ αὐτὸ μῦμα καὶ ὄψον.\"\nτοσαῦτα καὶ τούτου κατακόψαντος οὐ μόνον τὰ προειρημένα ἀλλὰ καὶ ἡμᾶς, ἄλλος ἐπεισῆλθεν τὴν\nματτύην κομίζων. ὑπὲρ ἧς καὶ ζητήσεως γενομένης καὶ τοῦ\nΟὐλπιανοῦ εἰπόντος τὰ ἐκ τῶν Ὀψαρτυτικῶν Γλωσσῶν τοῦ\nπροειρημένου Ἀρτεμιδώρου, Αἰμιλιανὸς Δωροθέῳ ἔφη τῷ\nἈσκαλωνίτῃ σύγγραμμα ἐκδεδόσθαι ἐπιγραφόμενον Περὶ\nἈντιφάνους καὶ περὶ τῆς παρὰ τοῖς νεωτέροις κωμικοῖς\nματτύης· ἣν Θετταλῶν φησιν εἶναι εὕρημα, ἐπιχωριάσαι δὲ κἀν\nταῖς Ἀθήναις κατὰ τὴν Μακεδόνων ἐπικράτειαν. ὁμολογοῦνται\nδ’ οἱ Θετταλοὶ πολυτελέστατοι τῶν Ἑλλήνων γεγενῆσθαι περί\nτε τὰς ἐσθῆτας καὶ τὴν δίαιταν· ὅπερ αὐτοῖς αἴτιον ἐγένετο\nκαὶ τοῦ κατὰ τῆς Ἑλλάδος ἐπαγαγεῖν τοὺς Πέρσας, ἐζηλωκόσι\nτὴν τούτων τρυφὴν καὶ πολυτέλειαν. ἱστορεῖ δὲ περὶ τῆς\nπολυτελείας αὐτῶν καὶ Κριτίας ἐν τῇ Πολιτείᾳ αὐτῶν\n(FHG II 69). ὠνομάσθη δὲ ἡ ματτύη, ὡς μὲν ὁ\nἈθηναῖος Ἀπολλόδωρός φησιν ἐν τῷ πρώτῳ τῶν Ἐτυμολογουμένων,\nἀπὸ τοῦ μασᾶσθαι, ὥσπερ καὶ ἡ μαστίχη καὶ ἡ μάσταξ· ἡμεῖς\nδέ φαμεν ἀπὸ τοῦ μάττειν, ἀφ’ οὗ καὶ ἡ μᾶζα αὐτὴ ὠνομάσθη\nκαὶ ἡ παρὰ Κυπρίοις καλουμένη μαγίς, καὶ τὸ τρυφᾶν καθ᾽\nὑπερβολὴν ὑπερμαζᾶν. κατ’ ἀρχὰς μὲν οὖν τὴν δημοτικὴν καὶ\nκοινὴν ταύτην τροφὴν τὴν ἐκ τῶν ἀλφίτων μᾶζαν ὠνόμαζον καὶ\nμάττειν τὸ παρασκευάζειν αὐτήν. ὕστερον δὲ ποικίλλοντες τὴν\nἀναγκαίαν τροφὴν ἀκολάστως καὶ περιέργως μικρὸν παραγαγόντες τοὔνομα τῆς μάζης ματτύην\nὠνόμαζον πᾶν τὸ πολυτελὲς ἔδεσμα, τὸ δὲ ματτυάζειν τὸ\nπαρασκευάζειν αὐτά, εἴτε ἰχθὺς εἴη εἴτε ὄρνις εἴτε λάχανον\nεἴτε ἱερεῖον εἴτε πεμμάτιον. τοῦτο δὲ δῆλόν ἐστιν ἐξ οὗ καὶ\nὁ Ἀρτεμίδωρος παρέθετο μαρτυρίου Ἀλέξιδος· συνεμφῆναι γὰρ\nβουλόμενος ὁ Ἄλεξις τὴν ἀκολασίαν τῆς παρασκευῆς προσέθηκε\nτὸ λέπεσθαι. ἔχει δ’ οὕτωσ ἡ σύμπασα ἐκλογὴ οὖσα\nἐκ τοῦ διεσκευασμένου δράματος ὃ ἐπιγράφεται Δημήτριος\n(II 315 K)· τοὔψον λαβοῦσαι τοῦτο ταπεταλμένονσκευάζετ᾽, εὐωχεῖσθε, προπόσεις πίνετε,λέπεσθε, ματτυάζετε. τῷ δὲ λέπεσθαι χρῶνται οἱ Ἀθηναῖοι ἐπ’ ἀσελγοῦς\nκαὶ φορτικῆς δι’ ἀφροδισίων ἡδονῆς.\nκαὶ ὁ Ἀρτεμίδωρος ἐν ταῖς Ὀψαρτυτικαῖς Γλώσσαις τὴν ματτύην\nἀποφαίνει κοινὸν εἶναι πάντων ὄνομα τῶν πολυτελῶν\nἐδεσμάτων, γράφων οὕτως ‘ἔστι τις ὄρνιθος ματτύης. ἐσφάχθω\nμὲν διὰ τοῦ στόματος εἰς τὴν κεφαλήν. ἔστω δὲ ἕωλος καθάπερ\nὁ πέρδιξ· ἐὰν δὲ θέλῃς, ὡς ἔχει αὐτοῖς πτεροῖς ἐᾶν\nτετιλμένην.’ εἶτα τὸν τρόπον ἐκθεὶς τῆς ἀρτύσεως καὶ τῆς\nἑψήσεως ἐπιφέρει εὐθύς· ‘καὶ νομάδα παχεῖαν ἕψε καὶ\nνεοσσοὺς τῶν ἤδη κοκκυζόντων, ἐὰν θέλῃς παρὰ πότον χρῆσθαι.\nεἶτ’ ἐξελὼν τὰ λάχανα εἰς τρυβλίον καὶ τῆς ὄρνιθος τῶν\nκρεῶν ἐπιθεὶς παρατίθει· τοῦ θέρους ἀντὶ\nτοῦ ὄξους τῆς ὄμφακος ἐμβαλὼν εἰς τὸν ζωμὸν ὡς ἔχει τοὺς\nβότρυς· ἐπειδὰν δὲ ἑφθὴ γένηται, ἔξελε μετὰ τοῦ βοτρυδίου\nπρὸ τοῦ τὸ γίγαρτον ἐξαφεῖναι, εἶθ’ οὕτως τὸ λάγανον\nκατάθρυπτε. οὗτος ὁ ματτύης ἐν τοῖς ἡδίστοις.’\nὅτι μὲν οὖν κοινὸν ἦν τοὔνομα τῶν πολυτελεστάτων ἐδεσμάτων\nφανερόν· ὅτι δὲ καὶ ὁ τρόπος τῆς τοιαύτης εὐωχίας ὁμοίως\nἐλέγετο Φιλήμων φησὶν ἐν Ἁρπαζομένῳ (II 482\nK)· γυμνῷ φυλακὴν ἐπίταττε, καὶ διὰ τριῶνποτηρίων με ματτύης εὐφραινέτω. καὶ ἐν Ἀνδροφόνῳ (ib. 480)· πιεῖν τις ἡμῖν ἐγχεάτω καὶ ματτύηνποιεῖτε θᾶττον. Ἄλεξις δ’ ἐν Πυραύνῳ ἀμφιβόλως εἴρηκεν (ib.\n372)· ἐγὼ δ’ ἐπειδὰν ἀσχολουμένους λάβω,ἀνέκραγον ‘οὐ δώσει τις ἡμῖν ματτύην;’ ὥσπερ ἂν εἰ τὸ δεῖπνον ἔλεγεν· πιθανὸν δὲ καὶ\nἰδίως ἐπί τι τῶν ἐδεσμάτων ἀναφέρειν. Μάχων δ’ ὁ\nΣικυώνιος τῶν μὲν κατὰ Ἀπολλόδωρον τὸν Καρύστιον\nκωμῳδιοποιῶν εἷς ἐστι καὶ αὐτός· οὐκ ἐδίδαξεν δ’ Ἀθήνησι\nτὰς κωμῳδίας τὰς ἑαυτοῦ, ἀλλ’ ἐν Ἀλεξανδρείᾳ. ἦν δ’ ἀγαθὸς\nποιητὴς εἴ τις ἄλλος τῶν μετὰ τοὺς ἑπτά· διόπερ ὁ\nγραμματικὸς Ἀριστοφάνης ἐσπούδασε συσχολάσαι αὐτῷ νέος ὤν.\nἐποίησε δὲ καὶ οὗτος ἐν δράματι Ἀγνοίᾳ ταυτί (III 324\nK)· ἥδιον οὐδέν ἐστί μοι τῆς ματτύης,τοῦτ’ εἴτε πρῶτοι Μακεδόνες τοῖς Ἀττικοῖς\nκατέδειξαν ἡμῖν εἴτε πάντες οἱ θεοί·οὐκ οἶδα πλήν ἐστίν γε μουσικωτάτου τινός ...\nὅτι δὲ ὕστατον καὶ ἐπὶ πᾶσιν εἰσεφέρετο Νικόστρατός φησιν\nἐν Ἀπελαυνομένῳ. μάγειρος δ’ ἐστὶν ὁ διηγούμενος ὡς λαμπρὰν\nκαὶ εὔτακτον παρεσκεύασεν εὐωχίαν· προδιηγησάμενός τε οἷον\nἦν τὸ ἄριστον καὶ τὸ δεῖπνον καὶ τρίτης μνησθεὶς παραθέσεως\nἐπιφέρει (II 221 K)· εὖ γ᾽, ἄνδρες, εὖ σφόδρ᾽· ἀλλὰ μὴν τῇ ματτύῃοὕτω διαθήσω τὰ μετὰ ταῦθ’ ὥστ’ οἴομαιοὐδ’ αὐτὸν ἡμῖν τοῦτον ἀντερεῖν ἔτι. καὶ ἐν Μαγείρῳ (ib. 224)· θρῖον δὲ καὶ κάνδαυλον ἢ τούτων τι τῶνεἰς ματτύην οὐδέτερος εἶδε πώποτε. ἄλλος δέ τίς φησιν (III 482 K)·\nπεριφέρειν ματτύην καὶ ποδάριονκαὶ γαστρίον τακερόν τι καὶ μήτρας ἴσως. Διονύσιος δ’ ἐν Ἀκοντιζομένῳ (II 423\nK)· μάγειρος δ’ ἐστὶν ὁ λέγων· ὥστ’ ἐνίοτ’ ἂν τούτοισι ποιῶν ματτύηνσπεύδων ἅμ’ εἰσήνεγκα διαμαρτὼν μίανἄκων περιφορὰν τῶν νεκρῶν ὡς τὸν νεκρόν. Φιλήμων ἐν Πτωχῇ (ib. 496)· ἐξὸν ἀποσάττεσθαι δ’ ὅλην τὴν ἡμέραν,ποιοῦντα καὶ διδόντα ματτύας ἐκεῖ. Μόλπις δ’ ὁ Λάκων τὰ παρὰ τοῖς Σπαρτιάταις ἐπαίκλεια, ἃ σημαίνει τὰς\nἐπιδειπνίδας, ματτύας φησὶ λέγεσθαι παρὰ τοῖς ἄλλοις\n(FHG IV 454). ὁ δὲ κυνικὸς Μένιππος ἐν τῷ\nἐπιγραφομένῳ Ἀρκεσιλάῳ γράφει οὕτως· ‘πότος ἦν\nἐπικωμασάντων τινῶν καὶ ματτύην ἐκέλευσεν εἰσφέρειν\nΛάκαινάν τις· καὶ εὐθέως περιεφέρετο περδίκεια ὀλίγα καὶ\nχήνεια ὀπτὰ καὶ τρύφη πλακούντων.’ τὸ δὲ τοιοῦτον δεῖπνον\nοἱ μὲν Ἀττικοὶ προσηγόρευον ἐπιδόρπισμα, οἱ δὲ Δωριεῖς\nἐπάικλον, τῶν δ’ ἄλλων Ἑλλήνων οἱ πλεῖστοι ἐπιδειπνίδα.\nτοσούτων καὶ περὶ τῆς ματτύης λεχθέντων ἔδοξεν ἀπιέναι· καὶ\nγὰρ ἑσπέρα ἦν ἤδη. διελύθημεν οὖν οὕτως.\nΕἴ μοι τὸ Νεστόρειον εὔγλωσσον μέλοςἈντήνορός τε τοῦ Φρυγὸς δοίη θεός, κατὰ τὸν πάνσοφον Εὐριπίδην (fr. 899\nN), ἑταῖρε Τιμόκρατες, οὐκ ἂν δυναίμην\nἀπομνημονεύειν ἔτι σοι τῶν πολλάκις λεχθέντων ἐν τοῖς\nπερισπουδάστοις τούτοις συμποσίοις διά τε τὴν ποικιλίαν καὶ\nτὴν ὁμοιότητα τῶν ἀεὶ καινῶς προσευρισκομένων. καὶ γὰρ καὶ\nπερὶ τάξεως τῶν περιφορῶν πολλάκις ἐλέχθη καὶ περὶ τῶν μετὰ\nτὸ δεῖπνον ἐπιτελουμένων, ἅπερ καὶ μόλις ἀναπεμπάζομαι,\nεἰπόντος τινὸς τῶν ἑταίρων τὰ ἐκ τῶν Λακώνων Πλάτωνος\nἰαμβεῖα (I 620 K)· ἅνδρες δεδειπνήκασιν ἤδη; Β. σχεδὸν ἅπαντες. Α. εὖ\nγε·τί οὐ τρέχων σὺ τὰς τραπέζας ἐκφέρεις; ἐγὼ\nδὲ\nλίτρον παραχέων ἔρχομαι. Β. κἀγὼ δὲ παρακορήσων.σπονδὰς δ’ ἔπειτα παραχέας τὸν κότταβον παροίσω·τῇ παιδὶ τοὺς αὐλοὺς ἐχρῆν ἤδη πρὸ χειρὸς εἶναικαὶ προαναφυσᾶν. τὸ μύρον ἤδη παράχεον βαδίζωνΑἰγύπτιον κᾆτ’ ἴρινον· στέφανον δ’ ἔπειθ’ ἑκάστῳδώσω φέρων τῶν ξυμποτῶν. νεοκρᾶτά τις ποιείτω.Α. καὶ δὴ κέκραται. Β. τὸν λιβανωτὸν ἐπιτιθεὶς εἶπε\n...σπονδὴ μὲν ἤδη γέγονε καὶ πίνοντές εἰσι πόρρω·καὶ σκόλιον ᾖσται, κότταβος δ’ ἐξοίχεται θύραζε.αὐλοὺς δ’ ἔχουσά τις κορίσκη Καρικὸν μέλος\nτιμελίζεται τοῖς συμπόταις· κἄλλην τρίγωνον εἶδονἔχουσαν, εἶτ’ ᾖδεν πρὸς αὐτὸ μέλος Ἰωνικόν τι.\nμετὰ ταῦτ᾽, οἶμαι, καὶ περὶ κοττάβων ζήτησις ἦν καὶ τῶν\nἀποκοτταβιζόντων. οὓς οἰηθείς τις τῶν παρόντων ἰατρῶν εἶναι\nτούτων οἳ ἀπὸ βαλανείου καθάρσεως ἕνεκα τοῦ στομάχου\nπίνοντες ἄμυστιν ἀποβλύζουσιν, ἔφη οὐκ εἶναι παλαιὰν ταύτην\nπαράδοσιν οὐδ’ εἰδέναι τινὰ τῶν ἀρχαίων ταύτῃ τῇ καθάρσει\nχρησάμενον. δι’ ὃ καὶ Ἐρασίστρατον τὸν Ἰουλιήτην ἐν τῇ περὶ\nτῶν Καθόλου πραγματείᾳ ἐπιτιμᾶν τοῖς τοῦτο ποιοῦσιν,\nβλαπτικὸν ὀφθαλμῶν τὸ ἐπιχείρημα δεικνύων καὶ τῆς κάτω\nκοιλίας ἐπισχετικόν. πρὸς ὃν Οὐλπιανὸς ἔφη (Timon.\nfr. 27 W)· ὄρσ’ Ἀσκληπιάδη, καλέει κρείων σε Χαρωνεύς (Il. 4.204). οὐ γὰρ κακῶς τινι τῶν ἑταίρων ἡμῶν ἐλέχθη τὸ ‘εἰ\nμὴ ἰατροὶ ἦσαν, οὐδὲν ἂν ἦν τῶν\nγραμματικῶν μωρότερον.’ τίς γὰρ ἡμῶν οὐκ οἶδεν ὅτι οὐκ ἦν\nοὗτος ὁ ἀποκοτταβισμὸς ἀρχαῖος; εἰ μή τι σὺ καὶ τοὺς\nἈμειψίου Ἀποκοτταβίζοντασ ἀποβλύζειν\nὑπολαμβάνεις. ἐπεὶ οὖν ἄπειρος εἶ τῆς τοιαύτης θεωρίας,\nμάθε παρ’ ἐμοῦ ὅτι πρῶτον μὲν ἡ τῶν κοττάβων εὕρεσις\nΣικελική ἐστιν παιδιά, ταύτην πρώτων εὑρόντων Σικελῶν, ὡς\nΚριτίας φησὶν ὁ Καλλαίσχρου ἐν τοῖς Ἐλεγείοις διὰ τούτων\n(fr. 1 B)· κότταβος ἐκ Σικελῆς ἐστι χθονὸς ἐκπρεπὲς ἔργον,ὃν σκοπὸν ἐς λατάγων τόξα καθιστάμεθα. Δικαίαρχος ὁ Μεσσήνιος, Ἀριστοτέλους μαθητής, ἐν\nτῷ περὶ Ἀλκαίου (FHG II 247) καὶ τὴν λατάγην\nφησὶν εἶναι Σικελικὸν ὄνομα. λατάγη δ’ ἐστὶν τὸ\nὑπολειπόμενον ἀπὸ τοῦ ἐκποθέντος ποτηρίου ὑγρόν, ὃ\nσυνεστραμμένῃ τῇ χειρὶ ἄνωθεν ἐρρίπτουν οἱ παίζοντες εἰς τὸ\nκοττάβιον. Κλείταρχος δ’ ἐν τῇ περὶ Γλωττῶν πραγματείᾳ\nλάταγα Θεσσαλοὺς καὶ Ῥοδίους τὸν ἀπὸ τῶν ποτηρίων κότταβον\nλέγειν.\nκότταβος δ’ ἐκαλεῖτο καὶ τὸ τιθέμενον ἆθλον τοῖς νικῶσιν ἐν\nτῷ πότῳ, ὡς Εὐριπίδης παρίστησιν ἐν Οἰνεῖ λέγων οὕτως\n(fr. 562 N)· πυκνοῖς δ’ ἔβαλλον Βακχίου τοξεύμασινκάρα γέροντος· τὸν βαλόντα δὲ στέφεινἐγὼ ᾽τετάγμην, ἆθλα κότταβον διδούς.\nἐκαλεῖτο δὲ κότταβος καὶ τὸ ἄγγος εἰς ὃ ἔβαλλον\nτὰς λάταγας, ὡς Κρατῖνος ἐν Νεμέσει δείκνυσιν (cf. p.\n667f)· ὅτι δὲ καὶ χαλκοῦν ἦν, Εὔπολις ἐν\nΒάπταις λέγει (I 278 K)· ‘χαλκῷ περὶ\nκοττάβῳ.‘ Πλάτων δὲ ἐν Διὶ Κακουμένῳ παιδιᾶς εἶδος\nπαροίνιον τὸν κότταβον εἶναι ἀποδίδωσιν, ἐν ᾗ ἐξίσταντο καὶ\nτῶν σκευαρίων οἱ δυσκυβοῦντες. λέγει δ’ οὕτως (I 612\nK)· πρὸς κότταβον παίζειν, ἕως ἂν σφῷν ἐγὼτὸ δεῖπνον ἔνδον σκευάσω. ΗΡ. πάνυ βούλομαι·ἀλλανεμος ἐστ᾽. Α. ἀλλ’ εἰς θυίαν παιστέον.ΗΡ. φέρε τὴν θυίαν, αἶρ’ ὕδωρ, ποτήριαπαράθετε. παίζωμεν δὲ περὶ φιλημάτων.Α. ........... ἀγεννῶς οὐκ ἐῶπαίζειν. τίθημι κοττάβεια σφῷν ἐγὼτασδί τε τὰς κρηπῖδας, ἃς αὕτη φορεῖ,καὶ τὸν κότυλον τὸν σόν. ΗΡ. βαβαιάξ· οὑτοσὶμείζων ἀγὼν τῆς Ἰσθμιάδος ἐπέρχεται.\nἐκάλουν δὲ καὶ κατακτούς τινας κοττάβους. ἐστὶν δὲ λυχνία\nἀναγόμενα πάλιν τε συμπίπτοντα. Εὔβουλος Βελλεροφόντῃ (II 171 K)·τίς ἂν λάβοιτο τοῦ σκέλους κάτωθέ μου;ἄνω γὰρ ὥσπερ κοττάβειον αἴρομαι.\nἈντιφάνης δ’ ἐν Ἀφροδίτης Γοναῖς (ib.\n33)· τονδὶ λέγω, σὺ δ’ οὐ συνιεῖς; κότταβοςτὸ λυχνίον ἐστί. πρόσεχε τὸν νοῦν· ᾠὰ μὲν......... πέντε νικητήριον.Β. περὶ τοῦ; γελοῖον. κοτταβιεῖτε τίνα τρόπον;Α. ἐγὼ διδάξω καθ’ ἕν· ὃς ἂν τὸν κότταβονἀφεὶς ἐπὶ τὴν πλάστιγγα ποιήσῃ πεσεῖν\n—Β. πλάστιγγα ποίαν; τοῦτο\nτοὐπικείμενονἄνω τὸ μικρόν, τὸ πινακίσκιον λέγεις;Α. τοῦτ’ ἐστὶ πλάστιγξ — οὗτος ὁ κρατῶν γίγνεται.Β. πῶς δ’ εἴσεταί τις τοῦτ᾽; Α. ἐὰν θίγῃ μόνοναὐτῆς, ἐπὶ τὸν μάνην πεσεῖται καὶ ψόφοςἔσται πάνυ πολύς. Β. πρὸς θεῶν, τῷ κοττάβῳπρόσεστι καὶ Μάνης τις ὥσπερ οἰκέτης; καὶ μετ’ ὀλίγα· ᾧ δεῖ λαβὼν τὸ ποτήριον δεῖξον νόμῳ.Α. αὐλητικῶς δεῖ καρκινοῦν τοὺς δακτύλουςοἶνόν τε μικρὸν ἐγχέαι καὶ μὴ πολύν·ἔπειτ’ ἀφήσεις. Β. τίνα τρόπον; Α. δεῦρο βλέπε;τοιουτονί. Β. Πόσειδον, ὡς ὑψοῦ σφόδρα.Α. οὕτω ποιήσεις. Β. ἀλλ’ ἐγὼ μὲν σφενδόνῃοὐκ ἂν ἐφικοίμην αὐτόσ᾽. Α. ἀλλὰ μάνθανε.\nἀγκυλοῦντα γὰρ δεῖ σφόδρα τὴν χεῖρα εὐρύθμως πέμπειν τὸν\nκότταβον, ὡς Δικαίαρχός φησιν καὶ Πλάτων δ’ ἐν τῷ Διὶ\nτῷ Κακουμένῳ (I 613 K). παρακελεύεται δέ τις τῷ Ἡρακλεῖ μὴ\nσκληρὰν ἔχειν τὴν χεῖρα μέλλοντα κοτταβίζειν. ἐκάλουν δ᾽\nἀπ’ ἀγκύλης τὴν τοῦ κοττάβου πρόεσιν διὰ τὸ ἐπαγκυλοῦν τὴν\nδεξιὰν χεῖρα ἐν τοῖς ἀποκοτταβισμοῖς. οἳ δὲ ποτηρίου εἶδος\nτὴν ἀγκύλην φασί. Βακχυλίδης ἐν Ἐρωτικοῖς (fr. 24\nB)· εὖτε τὴν ἀπ’ ἀγκύλης ἵησι τοῖσδε τοῖς νεανίαις,λευκὸν ἀντείνασα πῆχυν. καὶ Αἰσχύλος δ’ ἐν Ὀστολόγοις ἀγκυλητοὺς λέγει\nκοττάβους διὰ τούτων (fr. 179 N)· Εὐρύμαχος, οὐ γὰρ ἄλλος, οὐδὲν ἧσσον ...ὕβριζ’ ὑβρισμοὺς οὐκ ἐναισίους ἐμοί.ἦν μὲν γὰρ αὐτῷ κότταβος ἀεὶ τοὐμὸν κάρα,τοῦ δ’ ἀγκυλητοῦ κοσσάβιός ἐστι σκοπὸςἐκτεμὼν ἡβῶσα χεὶρ ἐφίετο. ὅτι δὲ ἆθλον προὔκειτο τῷ εὖ προεμένῳ τὸν κότταβον\nπροείρηκε μὲν καὶ ὁ Ἀντιφάνης (cf. p. 666f)·\nᾠὰ γάρ ἐστι καὶ πεμμάτια καὶ τραγήματα. ὁμοίως δὲ\nδιεξέρχονται Κηφισόδωρος ἐν Τροφωνίῳ (I 801 K)\nκαὶ Καλλίας ἢ Διοκλῆς ἐν Κύκλωψι (ib. 696) καὶ\nΕὔπολις (ib. 278) Ἕρμιππός τε ἐν τοῖς Ἰάμβοις\n(ib. 247). τὸ δὲ καλούμενον κατακτὸν\nκοττάβιον τοιοῦτόν ἐστιν· λυχνίον ἐστὶν ὑψηλόν, ἔχον τὸν\nμάνην καλούμενον, ἐφ’ ὃν τὴν καταβαλλομένην ἔδει πεσεῖν\nπλάστιγγα, ἐντεῦθεν δὲ πίπτειν εἰς λεκάνην ὑποκειμένην\nπληγεῖσαν τῷ κοττάβῳ· ‘καί τις ἦν\nἀκριβὴς εὐχέρεια τῆς βολῆς.’ μνημονεύει δὲ τοῦ μάνου\nΝικοχάρης ἐν Λάκωσιν (ib. 772).\nἕτερον δ’ ἐστὶν εἶδος παιδιᾶς τῆς ἐν λεκάνῃ. αὕτη δ’ ὕδατος\nπληροῦται ἐπινεῖ τε ἐπ’ αὐτῆς ὀξύβαφα κενά, ἐφ’ ἃ βάλλοντες\nτὰς λατάγας ἐκ καρχησίων ἐπειρῶντο καταδύειν· ἀνῃρεῖτο δὲ\nτὰ κοττάβια ὁ πλείω καταδύσας. Ἀμειψίας Ἀκοκοτταβίζουσιν\n(I 670 K)· ἡ Μανία, φέρ’ ὀξύβαφα καὶ κανθάρουςκαὶ τὸν ποδανιπτῆρ᾽, ἐγχέασα θὔδατος. Κρατῖνος ἐν Νεμέσει (ib. 50)· ‘τὸ δὲ\nκοττάβῳ προθέντας ἐν πατρικοῖσι νόμοις τὸ κεινεου ὀξυβάφοις\nβάλλειν μὲν τῶ πόντω δὲ βάλλοντι νέμω πλεῖστα τύχης τὸ δ᾽\nἆθλον. Ἀριστοφάνης Δαιταλεῦσιν (ib. 444)\n‘ἔγνωκ᾽, ἐγὼ δὲ χαλκίον (τοῦτ’ ἐστὶν κοττάβειον) ἱστάναι\nκαὶ μυρρίνας.’ Ἕρμιππος Μοίραις (ib. 237)·\nχλανίδες δ’ οὖλαι καταβέβληνται,θώρακα δ’ ἅπας ἐμπερονᾶται,κνημὶς δὲ περὶ σφυρὸν ἀρθροῦται,βλαύτης δ’ οὐδεὶς ἔτ’ ἔρως λευκῆς,ῥάβδον δ’ ὄψει τὴν κοτταβικὴνἐν τοῖς ἀχύροισι κυλινδομένην,μάνης δ’ οὐδὲν λατάγων ἀίει·τὴν δὲ τάλαιναν πλάστιγγ’ ἂν ἴδοις\nπαρὰ τὸν στροφέα τῆς κηπαίαςἐν τοῖσι κορήμασιν οὖσαν. Ἀχαιὸς δ’ ἐν Λίνῳ περὶ τῶν Σατύρων λέγων φησίν\n(fr. 26 N)· ῥιπτοῦντες, ἐκβάλλοντες, ἀγνύντες, τί μουλέγοντες· ‘ὦ κάλλιστον Ἡρακλεῖ λάταξ’ τοῦτο δὲ λέγοντες παρ’ ὅσον τῶν ἐρωμένων\nἐμέμνηντο, ἀφιέντες ἐπ’ αὐτοῖς τοὺς λεγομένους κοσσάβους.\nδιὸ καὶ Σοφοκλῆς ἐν Ἰνάχῳ Ἀφροδισίαν εἴρηκε τὴν λάταγα\n(fr. 255 N)· ξανθὴ δ’ Ἀφροδισία λάταξπᾶσιν ἐπεκτύπει δόμοις. καὶ Εὐριπίδης ἐν Πλεισθένει (fr.\n631)· πολὺς δὲ κοσσάβων ἀραγμὸς Κύπριδοςπροσῳδὸν ἀχεῖ μέλος ἐν δόμοισιν. καὶ Καλλίμαχος δέ φησι (fr. 102)·\nπολλοὶ καὶ φιλέοντες Ἀκόντιον ἧκαν ἔραζεοἰνοπόται Σικελὰς ἐκ κυλίκων λάταγας.\nἦν δέ τι καὶ ἄλλο κοτταβίων εἶδος προτιθέμενον ἐν ταῖς\nπαννυχίσιν, οὗ μνημονεύει Κάλλιππος ἐν Παννυχίδι διὰ τούτων\n(III 378 K)· ὁ διαγρυπνήσας τὸν πυραμοῦντα λήψεταιτὰ κοττάβια καὶ τῶν παρουσῶν ἣν θέλει φιλήσει. ἐγίνετο δὲ καὶ πεμμάτιά τινα ἐν ταῖς παννυχίσιν,\nἐν αἷς πλεῖστον ὅσον χρόνον διηγρύπνουν χορεύοντες· καὶ διωνομάζετο τὰ πεμμάτια τότε\nχαρίσιοι ἀπὸ τῆς τῶν ἀναιρουμένων χαρᾶς. μνημονεύει\nΕὔβουλος ἐν Ἀγκυλίωνι λέγων οὑτωσί (II 165 K)·\nκαὶ γὰρ πάλαι πέττει τὰ νικητήρια. εἶθ’ ἑξῆς φησιν· ἐξεπήδησ’ ἀρτίως πέττουσα τὸν χαρίσιον. ὅτι δὲ καὶ φίλημα ἦν ἆθλον ἑξῆς λέγει ὁ Εὔβουλος·\nεἶεν γυναῖκες· νῦν ὅπως τὴν νύχθ’ ὅληνἐν τῇ δεκάτῃ τοῦ παιδίου χορεύσετεθήσω δὲ νικητήριον τρεῖς ταινίαςκαὶ μῆλα πέντε καὶ φιλήματ’ ἐννέα. ὅτι δὲ ἐσπούδαστο παρὰ τοῖς Σικελιώταις ὁ κότταβος\nδῆλον ἐκ τοῦ καὶ οἰκήματα ἐπιτήδεια τῇ παιδιᾷ\nκατασκευάζεσθαι, ὡς ἱστορεῖ Δικαίαρχος ἐν τῷ περὶ Ἀλκαίου\n(FHG II 246). οὐκ ἀπεικότως οὖν οὐδ’ ὁ\nΚαλλίμαχος Σικελὴν τὴν λάταγα προσηγόρευσεν. μνημονεύει τῶν\nλατάγων καὶ τῶν κοττάβων καὶ ὁ Χαλκοῦς καλούμενος Διονύσιος\nἐν τοῖς Ἐλεγείοις διὰ τούτων (fr. 3 B)· κότταβον ἐνθάδε σοι τρίτον ἑστάναι οἱ δυσέρωτεςἡμεῖς προστίθεμεν γυμνασίῳ Βρομίουκώρυκον. οἱ δὲ παρόντες ἐνείρετε χεῖρας ἅπαντεςἐς σφαίρας κυλίκων· καὶ πρὶν ἐκεῖνον ἰδεῖν,ὄμματι βηματίσαισθε τὸν αἰθέρα τὸν κατὰ κλίνην,εἰς ὅσον αἱ λάταγες χωρίον ἐκτέταται.\nἐπὶ τούτοις ὁ Οὐλπιανὸς ᾔτει πιεῖν μεγάλῃ κύλικι, ἐπιλέγων\nἐκ τῶν αὐτῶν ἐλεγείων καὶ τόδε (fr. 4)·\n‘ὕμνους οἰνοχοεῖν ἐπιδέξια σοί τε καὶ ἡμῖντόνδε τὸν ἀρχαῖον τηλεδαπόν τε φίλονεἰρεσίῃ γλώσσης ἀποπέμψομεν εἰς μέγαν αἶνοντοῦδ’ ἐπὶ συμποσίου· δεξιότης δὲ λόγου Φαίακος Μουσῶν ἐρέτας ἐπὶ σέλματα πέμπει. κατὰ γὰρ\nτὸν νεώτερον Κρατῖνον, ὃς ἐν Ὀμφάλῃ φησίν (II 290\nK)· πίνειν μένοντα τὸν καλῶς εὐδαίμονακρεῖττον· μάχαι δ’ ἄλλοισι καὶ πόνος μέλοι.’ πρὸς ὃν ὁ Κύνουλκος ἀεὶ τῷ Σύρῳ ἀντικορυσσόμενος\nκαὶ οὐδέποτε τῆς φιλονεικίας παυόμενος ἧς εἶχε πρὸς αὐτόν,\nἐπεὶ θόρυβος κατεῖχεν τὸ συμπόσιον, ἔφη· ‘τίς οὗτος ὁ τῶν\nσυρβηνέων χορός; καὶ αὐτὸς δὲ τούτων τῶν ἐπῶν μεμνημένος\nτινῶν ἐρῶ, ἵνα μὴ ὁ Οὐλπιανὸς βρενθύηται ὡς ἐκ τῶν ἀποθέτων\nτοῖς Ὁμηρίδαις (Plat. Phaedr. 252b) μόνος\nἀνασπάσας λήψεται τὰ κοττάβεια (fr.\n2)· ἀγγελίας ἀγαθῆς δεῦρ’ ἴτε πευσόμενοικαὶ κυλίκων ἔριδας διαλύσατε καὶ κατάθεσθετὴν ξύνεσιν παρ’ ἐμοὶ καὶ τάδε μανθάνετε, εἰς τὴν παροῦσαν ζήτησιν ἐπιτήδεια ὄντα. ὁρῶ γὰρ\nκαὶ τοὺς παῖδας ἤδη φέροντας ἡμῖν στεφάνους καὶ μύρα. διὰ\nτί δὲ λέγονται, τῶν ἐστεφανωμένων ἐὰν λύωνται οἱ στέφανοι,\nὅτι ἐρῶσιν; τοῦτο γὰρ ἐν παισὶ τὰ Καλλιμάχου ἀναγινώσκων\nἐπιγράμματα, ὧν ἐστι καὶ τοῦτο, ἐπεζήτουν μαθεῖν, εἰπόντος\nτοῦ Κυρηναίου (ep. 43 W)· τὰ δὲ ῥόδα φυλλοβολεῦντατὠνδρὸς ἀπὸ στεφάνων πάντ’ ἐγένοντο χαμαί.\nσὸν οὖν ἐστιν, ὦ μουσικώτατε, τὴν χιλιέτη μου\nταύτην ζήτησιν ἀπολύσασθαι, Δημόκριτε, καὶ διὰ τί οἱ\nἐρῶντες στεφανοῦσι τὰς τῶν ἐρωμένων θύρας.’\nκαὶ ὁ Δημόκριτος ‘ἀλλ’ ἵνα κἀγώ, φησίν, μνημονεύσω τῶν τοῦ\nΧαλκοῦ ποιητοῦ καὶ ῥήτορος Διονυσίου — Χαλκοῦς δὲ\nπροσηγορεύθη διὰ τὸ συμβουλεῦσαι Ἀθηναίοις χαλκῷ νομίσματι\nχρήσασθαι, καὶ τὸν λόγον τοῦτον ἀνέγραψε Καλλίμαχος ἐν τῇ\nτῶν Ῥητορικῶν Ἀναγραφῇ (fr. 100 24) — λέξω τι\nκαὶ αὐτὸς ἐκ τῶν Ἐλεγείων (fr. 1 B). σὺ δέ, ὦ\nΘεόδωρε (τοῦτο γάρ σου τὸ κύριον ὄνομα), δέχου τήνδε προπινομένηντὴν ἀπ’ ἐμοῦ ποίησιν. ἐγὼ δ’ ἐπιδέξια πέμπωσοὶ πρώτῳ Χαρίτων ἐγκεράσας χάριτας.καὶ σὺ λαβὼν τόδε δῶρον ἀοιδὰς ἀντιπρόπιθι,συμπόσιον κοσμῶν καὶ τὸ σὸν εὖ θέμενος. φὴς οὖν ‘διὰ τί, τῶν ἐστεφανωμένων ἐὰν λύηται ὁ\nστέφανος, ἐρᾶν λέγονται.’ ‘πότερον ὅτι ὁ ἔρως τοῦ τῶν\nἐρώντων ἤθους περιαιρεῖται τὸν κόσμον, διὰ τοῦτο τὴν τοῦ\nἐπιφανοῦς κόσμου περιαίρεσιν φρυκτόν τινα,’ φησὶ Κλέαρχος\nἐν πρώτῳ Ἐρωτικῶν (FHG II 315), ‘καὶ σημεῖον\nνομίζουσιν τοῦ καὶ τὸν τοῦ ἤθους κόσμον περιῃρῆσθαι τοὺς\nτοιούτους. ἢ καθάπερ ἐπὶ τῆς μαντικῆς ἄλλα πολλά, καὶ τοῦτο\nσημειοῦνταί τινες; ὁ γὰρ ἐκ τοῦ στεφάνου κόσμος οὐδὲν ἔχων\nμόνιμον σημεῖόν ἐστι πάθους ἀβεβαίου μὲν κεκαλλωπισμένου\nδέ. τοιοῦτος δ’ ἐστὶν ὁ ἔρως· οὐδένες γὰρ μᾶλλον τῶν ἐν τῷ\nἐρᾶν ὄντων καλλωπίζονται. εἰ μὴ ἄρα\nἡ φύσις οἱονεί τι δαιμόνιον δικαίως βραβεύουσα τῶν\nπραγμάτων ἕκαστον οἴεται δεῖν τοὺς ἐρῶντας μὴ στεφανοῦσθαι\nπρὶν κρατήσωσιν τοῦ ἔρωτος· τοῦτο δ’ ἔστιν ὅταν\nκατεργασάμενοι τὸν ἐρώμενον ἀπαλλαγῶσιν τῆς ἐπιθυμίας. τὴν\nἀφαίρεσιν οὖν τοῦ στεφάνου σημεῖον τοῦ ἔτι ἐν τῷ\nδιαγωνίζεσθαι εἶναι ποιούμεθα. ἢ ὁ Ἔρως αὐτὸς οὐκ ἐῶν καθ᾽\nαὑτοῦ στεφανοῦσθαι καὶ ἀνακηρύττεσθαι τῶν μὲν τὸν στέφανον\nπεριαιρεῖ, τοῖς δὲ λοιποῖς ἐνδίδωσιν αἴσθησιν μηνύων ὅτι\nἡττῶνται ὑπὸ αὐτοῦ· δι’ ὃ ἐρᾶν οἱ λοιποὶ τοὺς τοιούτους\nφασίν. ἢ ὅτι λύεται μὲν πᾶν τὸ δεδεμένον, ὁ δὲ ἔρως\nστεφανουμένων τινῶν δεσμός ἐστιν (οὐθένες γὰρ ἄλλοι τῶν\nδεδεμένων περὶ τὸ στεφανοῦσθαι σπουδάζουσιν πλὴν οἱ\nἐρῶντες), τὴν τοῦ στεφάνου δὴ λύσιν σημεῖον τοῦ περὶ τὸν\nἔρωτα δεσμοῦ νομίζοντες ἐρᾶν φασιν τοὺς τοιούτους; ἢ διὰ τὸ\nπολλάκις τοὺς ἐρῶντας διὰ τὴν πτοίησιν, ὡς ἔοικεν,\nστεφανουμένους περιαιρεῖν αὑτῶν τὸν στέφανον ἀντιστρέφομεν\nτῇ ὑπονοίᾳ τὸ πάθος, ὡς οὐκ ἄν ποτε τοῦ στεφάνου\nπεριρέοντος, εἰ μὴ ἤρων; ἢ ὅτι ἀναλύσεις περὶ μόνους\nμάλιστα τοὺς ἐρῶντας καὶ καταδεδεμένους γίνονται, τὴν δὲ\nτοῦ στεφάνου ἀνάλυσιν καταδεδεμένων τινῶν εἶναι νομίζοντες\nἐρᾶν φασι τοὺς τοιούτους· καταδέδενται γὰρ οἱ ἐρῶντες. εἰ\nμὴ ἄρα διὰ τὸ κατεστέφθαι τῷ ἔρωτι τοὺς ἐρῶντας οὐκ\nἐπίμονος αὐτῶν ὁ στέφανος γίνεται· χαλεπὸν γὰρ ἐπὶ μεγάλῳ\nκαὶ θείῳ στεφάνῳ μικρὸν καὶ τὸν τυχόντα\nμεῖναι. στεφανοῦσιν δὲ τὰς τῶν ἐρωμένων θύρας ἤτοι τιμῆς\nχάριν καθαπερεί τινος θεοῦ τὰ πρόθυρα στεφανοῦσιν\nαὐτῶν, ἢ οὐ τοῖς ἐρωμένοις ἀλλὰ τῷ Ἔρωτι\nποιούμενοι τὴν τῶν στεφάνων ἀνάθεσιν τοῦ μὲν Ἔρωτος τὸν\nἐρώμενον ἄγαλμα, τούτου δὲ ναὸν ὄντα τὴν οἴκησιν στεφανοῦσι\nτὰ τῶν ἐρωμένων πρόθυρα· διὰ ταῦτα δὲ καὶ\nθύουσιν ἔνιοι ἐπὶ ταῖς τῶν ἐρωμένων θύραις. ἢ μᾶλλον ὑφ’ ὧν\nοἴονταί τε καὶ πρὸς ἀλήθειαν τὸν τῆς ψυχῆς κόσμον\nἐσκύλευνται, καὶ τούτοις καὶ τὸν τοῦ σώματος\nκόσμον ὑπὸ τοῦ πάθους ἐξαγόμενοι καὶ σκυλεύοντες\nἑαυτοὺς ἀνατιθέασιν. πᾶς δ’ ὁ ἐρῶν τοῦτο δρᾷ μὲν\nπαρόντος, μὴ παρόντος δὲ τοῦ ἐρωμένου τοῦ\nἐμποδὼν ποιεῖται τὴν ἀνάθεσιν. ὅθεν Λυκοφρονίδης τὸν ἐρῶντα\nἐκεῖνον αἰπόλον ἐποίησε λέγοντα (III 634 B4)·\nτόδ’ ἀνατίθημί σοι ῥόδον,καλὸν ἄνθημα καὶ πέδιλα καὶ κυνέανκαὶ τὰν θηροφόνον λογχίδ᾽, ἐπεί μοι νόος ἄλλᾳκέχυταιἐπὶ τὰν Χάρισι φίλαν παῖδα καὶ καλάν.’\nἀλλὰ μὴν καὶ ὁ ἱερώτατος Πλάτων ἐν ἑβδόμῳ Νόμων πρόβλημά τι\nπροβάλλει στεφανωτικόν, ὅπερ ἄξιόν ἐστιν ἐπιλύσασθαι, οὕτως\nλέγοντος τοῦ φιλοσόφου (p. 819b)· ‘μήλων τέ\nτινων διανομαὶ καὶ στεφάνων πλείοσιν ἅμα\nκαὶ ἐλάττοσιν ἁρμοττόντων τῶν ἀριθμῶν τῶν αὐτῶν.’ ὁ μὲν\nΠλάτων οὕτως εἶπεν. ἐστὶν δ’ ὃ λέγει τοιοῦτον· ἕνα\nβούλεσθαι ἀριθμὸν εὑρεῖν, ᾧ ἕως τοῦ τελευταίου εἰσελθόντος\nἐξ ἴσου πάντες ἕξουσιν ἤτοι μῆλα ἢ στεφάνους. φημὶ οὖν τὸν\nτῶν ἑξήκοντα ἀριθμὸν εἰς ἓξ συμπότας δύνασθαι τὴν ἰσότητα\nπληροῦν. οἶδα γὰρ ὅτι κατ’ ἀρχὰς ἐλέγομεν (I p.\n4e) μὴ συνδειπνεῖν τῶν πέντε γε πλείους· ὅτι δ᾽\nἡμεῖς ψαμμακόσιοι ἐσμὲν δῆλον. ὁ οὖν τῶν\nἑξήκοντα ἀριθμὸς εἰς ἓξ συμπληρωθέντος τοῦ συμποσίου\nἀρκέσει οὕτως. εἰσῆλθεν εἰς τὸ συμπόσιον ὁ πρῶτος καὶ\nἔλαβεν στεφάνους ἑξήκοντα· ἐπεισελθόντι τῷ δευτέρῳ δίδωσιν\nτοὺς ἡμίσεις καὶ ἑκατέρῳ γίνονται τριάκοντα· καὶ τρίτῳ\nἐπεισελθόντι συνδιαιρούμενοι τοὺς πάντας ἐξ εἴκοσιν ἔχουσι,\nτετάρτῳ πάλιν ὁμοίως κοινωνήσαντες ἐκ δεκαπέντε\nγίνονται, πέμπτῳ δὲ ἐκ δώδεκα καὶ τῷ ἕκτῳ ἐκ\nδέκα. καὶ οὕτως ἰσότης ἀναπληροῦται τῶν στεφάνων.’\nταῦτ’ εἰπόντος τοῦ Δημοκρίτου ὁ Οὐλπιανὸς ἀποβλέψας πρὸς\nτὸν Κύνουλκον ‘οἵῳ μ’ ὁ δαίμων, ἔφη, φιλοσόφῳ συνῴκισεν· — κατὰ τὸ Θεογνήτου τοῦ κωμῳδιοποιοῦ Φάσμα\n(III 364 K) — ἐπαρίστερ’ ἔμαθες, ὦ πόνηρε, γράμματα·ἀνέστροφέν σου τὸν βίον τὰ βιβλία·πεφιλοσόφηκας γῇ τε κοὐρανῷ λαλῶν,οἷς οὐθέν ἐστιν ἐπιμελὲς τῶν σῶν λόγων.\nπόθεν γάρ σοι καὶ ὁ τῶν συρβηνέων ἐπῆλθεν χορός;\nτίς τῶν ἀξίων λόγου μέμνηται τοῦ μουσικοῦ τούτου χοροῦ;’\nκαὶ ὃς ‘οὐ πρότερον, ἔφη, ὦ οὗτος, διδάξω σε, πρὶν ἂν τὸν\nἄξιον παρὰ σοῦ λάβω μισθόν. οὐ γὰρ ἐγὼ τὰς ἐκ τῶν βιβλίων\nἀκάνθας ὥσπερ σὺ ἀναγινώσκων ἐκλέγω, ἀλλὰ τὰ χρησιμώτατα\nκαὶ ἀκοῆς ἄξια.’ ἐπὶ τούτοις ὁ Οὐλπιανὸς δυσχεράνας\nἀνεβόησεν τὰ ἐξ Ὕπνου Ἀλέξιδος (II 385 K)·\n‘οὐδ’ ἐν Τριβαλλοῖς ταῦτά γ’ ἐστὶν ἔννομα·οὗ φασι τὸν θύοντα τοῖς κεκλημένοιςδείξαντα δεῖν τὸ δεῖπνον εἰς τὴν αὔριονπωλεῖν ἀδείπνοις ἃ παρέθηκ’ αὐτοῖς ἰδεῖν. τὰ αὐτὰ ἰαμβεῖα φέρεται καὶ παρὰ Ἀντιφάνει ἐν Ὕπνῳ\n(ib. 104).’ καὶ ὁ Κύνουλκος· ‘ἐπεὶ περὶ\nστεφάνων ζητήσεις ἤδη γεγόνασιν, εἰπὲ ἡμῖν τίς ἐστιν ὁ παρὰ\nτῷ χαρίεντι Ἀνακρέοντι Ναυκρατίτης στέφανος, ὦ Οὐλπιανέ.\nφησὶν γὰρ οὕτως ὁ μελιχρὸς ποιητής (fr. 83 B)·\nστεφάνους δ’ ἀνὴρ τρεῖς ἕκαστος εἶχεν,τοὺς μὲν ῥοδίνους, τὸν δὲ Ναυκρατίτην. καὶ διὰ τί παρὰ τῷ αὐτῷ ποιητῇ λύγῳ τινὲς\nστεφανοῦνται; φησὶν γὰρ ἐν τῷ δευτέρῳ τῶν Μελῶν (fr.\n41)· Μεγίστης δ’ ὁ φιλόφρων δέκα δὴ μῆνες ἐπείτε στεφανοῦταί τε λύγῳ καὶ τρύγα πίνει μελιηδέα. ὁ\nγὰρ τῆς λύγου στέφανος ἄτοπος· πρὸς δεσμοὺς γὰρ καὶ\nπλέγματα ἡ λύγος ἐπιτήδειος. εἰπὲ οὖν ἡμῖν τι περὶ τούτων ζητήσεως ἀξίων ὄντων καὶ μὴ\nὀνόματα θήρα, φιλότης.’\nσιωπῶντος δ’ αὐτοῦ καὶ ἀναζητεῖν προσποιουμένου ὁ\nΔημόκριτος ἔφη· ‘Ἀρίσταρχος ὁ γραμματικώτατος, ἑταῖρε,\nἐξηγούμενος τὸ χωρίον ἔφη ὅτι καὶ λύγοις ἐστεφανοῦντο οἱ\nἀρχαῖοι. Τεναρος δὲ ἀγροίκων εἶναι λέγει στεφάνωμα τὴν\nλύγον. καὶ οἱ ἄλλοι δὲ ἐξηγηταὶ ἀπροσδιόνυσά τινα εἰρήκασιν\nπερὶ τοῦ προκειμένου. ἐγὼ δ’ ἐντυχὼν τῷ Μηνοδότου τοῦ\nΣαμίου συγγράμματι, ὅπερ ἐπιγράφεται Τῶν κατὰ τὴν Σάμον\nἐνδόξων ἀναγραφή, εὗρον τὸ ζητούμενον (FHG III\n103). Ἀδμήτην γάρ φησιν τὴν Εὐρυσθέως ἐξ Ἄργους\nφυγοῦσαν ἐλθεῖν εἰς Σάμον, θεασαμένην δὲ τὴν τῆς Ἥρας\nἐπιφάνειαν καὶ τῆς οἴκοθεν σωτηρίας χαριστήριον βουλομένην\nἀποδοῦναι ἐπιμεληθῆναι τοῦ ἱεροῦ τοῦ καὶ νῦν ὑπάρχοντος,\nπρότερον δὲ ὑπὸ Λελέγων καὶ Νυμφῶν καθιδρυμένου· τοὺς δ᾽\nἈργείους πυθομένους καὶ χαλεπαίνοντας πεῖσαι χρημάτων\nὑποσχέσει Τυρρηνοὺς λῃστρικῷ τε βίῳ χρωμένους\nἁρπάσαι τὸ βρέτας, πεπεισμένους τοὺς Ἀργείους ὡς, εἰ τοῦτο\nγένοιτο, πάντως τι κακὸν πρὸς τῶν τὴν Σάμον κατοικούντων ἡ\nἈδμήτη πείσεται. τοὺς δὲ Τυρρηνοὺς ἐλθόντας εἰς τὸν Ἡραίτην\nὅρμον καὶ ἀποβάντας εὐθέως ἔχεσθαι τῆς πράξεως. ἀθύρου δὲ\nὄντος τότε τοῦ νεὼ ταχέως ἀνελέσθαι τὸ βρέτας καὶ\nδιακομίσαντας ἐπὶ θάλασσαν εἰς τὸ σκάφος ἐμβαλέσθαι·\nλυσαμένους δ’ αὐτοὺς τὰ πρυμνήσια καὶ τὰς ἀγκύρας\nἀνελομένους εἰρεσίᾳ τε πάσῃ χρωμένους\nἀπαίρειν οὐ δύνασθαι. ἡγησαμένους οὖν θεῖόν τι τοῦτ’ εἶναι\nπάλιν ἐξενεγκαμένους τῆς νεὼς τὸ βρέτας ἀποθέσθαι παρὰ τὸν\nαἰγιαλόν· καὶ ψαιστὰ αὐτῷ ποιήσαντας περιδεεῖς\nἀπαλλάττεσθαι. τῆς δὲ Ἀδμήτης ἕωθεν δηλωσάσης ὅτι τὸ βρέτας\nἠφανίσθη καὶ ζητήσεως γενομένης εὑρεῖν μὲν αὐτὸ τοὺς\nζητοῦντας ἐπὶ τῆς ᾐόνος, ὡς δὲ δὴ βαρβάρους Κᾶρας\nὑπονοήσαντας αὐτόματον ἀποδεδρακέναι πρός τι λύγου θωράκιον\nἀπερείσασθαι καὶ τοὺς εὐμηκεστάτους τῶν κλάδων ἑκατέρωθεν\nἐπισπασαμένους περιειλῆσαι πάντοθεν. τὴν δὲ Ἀδμήτην λύσασαν\nαὐτὸ ἁγνίσαι καὶ στῆσαι πάλιν ἐπὶ τοῦ βάθρου, καθάπερ\nπρότερον ἵδρυτο. διόπερ ἐξ ἐκείνου καθ’ ἕκαστον ἔτος\nἀποκομίζεσθαι τὸ βρέτας εἰς τὴν ᾐόνα καὶ ἀφαγνίζεσθαι\nψαιστά τε αὐτῷ παρατίθεσθαι· καὶ καλεῖσθαι Τόναια τὴν\nἑορτήν, ὅτι συντόνως συνέβη περιειληθῆναι τὸ βρέτας ὑπὸ τῶν\nτὴν πρώτην αὐτοῦ ζήτησιν ποιησαμένων.\nἱστορεῖται δ’ ὑπ’ αὐτὸν ἐκεῖνον τὸν χρόνον τῶν Καρῶν\nδεισιδαιμονίᾳ περισχεθέντων ἐπὶ τὸ μαντεῖον τοῦ θεοῦ\nπαραγενομένων εἰς Ὕβλαν καὶ πυνθανομένων περὶ τῶν\nἀπηντημένων, θεσπίσαι τὸν Ἀπόλλωνα ποινὴν αὐτοὺς ἀποδοῦναι\nτῇ θεῷ δι’ ἑαυτῶν ἑκούσιον καὶ χωρὶς δυσχεροῦς συμφορᾶς, ἣν\nἐν τοῖς ἔμπροσθεν χρόνοις ἀφώρισεν ὁ Ζεὺς τῷ Προμηθεῖ χάριν\nτῆς κλοπῆς τοῦ πυρός, λύσας αὐτὸν ἐκ τῶν χαλεπωτάτων\nδεσμῶν· καὶ τίσιν ἑκούσιον ἐν ἀλυπίᾳ κειμένην δοῦναι θελήσαντος, ταύτην ἐκείνῳ ἐπιτάξαι τὸν\nκαθηγούμενον τῶν θεῶν. ὅθεν αὐτίκα τὸν δεδηλωμένον στέφανον\nτῷ Προμηθεῖ περιγενέσθαι καὶ μετ’ οὐ πολὺ τοῖς\nεὐεργετηθεῖσιν ἀνθρώποις ὑπ’ αὐτοῦ κατὰ τὴν τοῦ πυρὸς\nδωρεάν. διόπερ καὶ τοῖς Καρσὶ κατὰ τὸ παραπλήσιον ὁ θεὸς\nπαρεκελεύσατο στεφανώματι χρωμένοις τῇ λύγῳ καταδεῖν τὴν\nἑαυτῶν κεφαλὴν τοῖς κλάδοις οἷς αὐτοὶ κατέλαβον τὴν θεόν.\nκαταλῦσαι δὲ καὶ τἄλλα γένη τῶν στεφάνων ἐπέταξε χωρὶς τῆς\nδάφνης· τὴν δ’ αὐτὸς ἔφη τοῖς τὴν θεὸν θεραπεύουσι μόνοις\nἀπονέμειν δῶρον. τοῖς τε χρησθεῖσιν ἐκ τῆς μαντείας\nκατακολουθήσαντας αὐτοὺς ἀβλαβεῖς ἔσεσθαι καὶ\nδίκην ἐν εὐωχίαις ἀποδιδόντας τῇ θεῷ τὴν προσήκουσαν. ὅθεν\nτοὺς Κᾶρας ὑπακοῦσαι βουλομένους τοῖς ἐκ τοῦ χρηστηρίου\nκαταλῦσαι τὰς ἔμπροσθεν εἰθισμένας στεφανώσεις αὐτούς τε\nκατὰ πλῆθος χρῆσθαι μὲν τῇ λύγῳ, τοῖς δὲ θεραπεύουσιν τὴν\nθεὸν ἐπιτρέψαι φορεῖν τὸν καὶ νῦν ἔτι διαμένοντα τῆς δάφνης\nστέφανον.\nμνημονεύειν δ’ ἔοικεν ἐπὶ ποσόν τι τῆς κατὰ τὴν λύγον\nστεφανώσεως καὶ Νικαίνετος ὁ ἐποποιὸς ἐν τοῖς Ἐπιγράμμασιν,\nποιητὴς ὑπάρχων ἐπιχώριος καὶ τὴν ἐπιχώριον ἱστορίαν\nἠγαπηκὼς ἐν πλείοσιν. λέγει δ’ οὕτως· οὐκ ἐθέλω, Φιλόθηρε, κατὰ πτόλιν, ἀλλὰ παρ’ Ἥρῃδαίνυσθαι ζεφύρου πνεύμασι τερπόμενος.ἀρκεῖ μοι λιτὴ μὲν ὑπὸ πλευροῖσι χαμευνάς,ἐγγύθι πὰρ προμάλου δέμνιον ἐνδαπίης,\nκαὶ λύγος, ἀρχαῖον Καρῶν στέφος. ἀλλὰ φερέσθωοἶνος καὶ Μουσῶν ἡ χαρίεσσα λύρη,θυμῆρες πίνοντες ὅπως Διὸς εὐκλέα νύμφηνμέλπωμεν, νήσου δεσπότιν ἡμετέρης. ἐν τούτοις γὰρ ἀμφιβόλως εἰρηκὼς ὁ Νικαίνετος\nπότερον στρωμνῆς ἕνεκεν ἢ στεφανώσεως ἀρκεῖται τῇ λύγῳ, τῷ\nδὲ λέγειν αὐτὴν τῶν Καρῶν ἀρχαῖον στέφος\nπρόδηλον καθίστησι τὸ ζητούμενον. συνέβη δὲ τὴν τῆς λύγου\nστεφάνωσιν καὶ μέχρι τῶν κατὰ Πολυκράτην χρόνων, ὡς ἄν τις\nεἰκάσειε, τῇ νήσῳ συνηθεστέραν ὑπάρχειν. ὁ γοῦν Ἀνακρέων\nφησίν (cf. p. 671f)· Μεγίστης ὁ φιλόφρων δέκα δὴ μῆνες ἐπειδὴστεφανοῦταί τε λύγῳ καὶ τρύγα πίνει μελιηδέα.’\nταῦτα ἴσασιν οἱ θεοὶ ὡς πρῶτος αὐτὸς ἐν τῇ καλῇ Ἀλεξανδρείᾳ\nεὗρον κτησάμενος τὸ τοῦ Μηνοδότου συγγραμμάτιον καὶ\nἐπιδείξας πολλοῖς ἐξ αὐτοῦ τὸ παρὰ τῷ Ἀνακρέοντι\nζητούμενον. λαβὼν δὲ παρ’ ἐμοῦ ὁ πᾶσιν κλοπὴν ὀνειδίζων\nἩφαιστίων ἐξιδιοποιήσατο τὴν λύσιν καὶ σύγγραμμα ἐξέδωκεν\nἐπιγράψας Περὶ τοῦ παρ’ Ἀνακρέοντι λυγίνου στεφάνου· ὅπερ\nνῦν ἐν τῇ Ῥώμῃ εὕρομεν παρὰ τῇ ἀντικοττυραι Δημητρίῳ.\nτοιοῦτος δέ τις καὶ ὁ Ἡφαιστίων συγγραφεὺς καὶ\nπερὶ τὸν καλὸν ἡμῶν Ἄδραστον ἐγένετο. ἐκδόντος γὰρ τούτου\nπέντε μὲν βιβλία Περὶ τῶν παρὰ Θεοφράστῳ ἐν τοῖς περὶ Ἠθῶν\nκαθ’ ἱστορίαν καὶ λέξιν ζητουμένων, ἕκτον δὲ περὶ τῶν ἐν\nτοῖς Ἠθικοῖς Νικομαχείοις Ἀριστοτέλους,\nἐννοίας ἀμφιλαφεῖς παραθεμένου περὶ τοῦ παρὰ Ἀντιφῶντι τῷ\nτραγῳδιοποιῷ Πληξίππου καὶ πλεῖστα ὅσα καὶ περὶ αὐτοῦ τοῦ\nἈντιφῶντος εἰπόντος, σφετερισάμενος καὶ ταῦτα ἐπέγραψέν τι\nβιβλίον Περὶ τοῦ παρὰ Ξενοφῶντι ἐν τοῖς Ἀπομνημονεύμασιν\n(1, 6) Ἀντιφῶντος, οὐδὲν ἴδιον προσεξευρών,\nὥσπερ κἀν τῷ Περὶ τοῦ λυγίνου στεφάνου. μόνον γὰρ τοῦτ᾽\nἴδιον εἴρηκεν ὅτι Φύλαρχος ἐν τῇ ἑβδόμῃ τῶν Ἱστοριῶν\n(FHG I 337) οἶδεν τὴν κατὰ τὴν\nλύγον ἱστορίαν καὶ ὅτι οὔτε τὰ Νικαινέτου οἶδεν οὔτε τὰ\nἈνακρέοντος ὁ συγγραφεύς· ἀπέδειξε δὲ καὶ διαφωνοῦντα αὐτὸν\nκατ’ ἔνια τῶν ἱστορηθέντων παρὰ τῷ Μηνοδότῳ. δύναται δέ τις\nλέγειν περὶ τῆς λύγου ἁπλούστερον, ὅτι ὁ Μεγίστης τῇ λύγῳ\nἐστεφανοῦτο, ὡς παρακειμένης ἐκ τοῦ δαψιλοῦς ἐν ᾧ εὐωχεῖτο\nτόπῳ, συνδέσεως ἕνεκα τῶν κροτάφων. καὶ γὰρ καὶ\nΛακεδαιμόνιοι καλάμῳ στεφανοῦνται ἐν τῇ τῶν Προμαχείων\nἑορτῇ, ὥς φησι Σωσίβιος ἐν τοῖς περὶ τῶν ἐν Λακεδαίμονι\nΘυσιῶν (FHG II 626) γράφων οὕτως· ‘ἐν ταύτῃ\nσυμβαίνει τοὺς μὲν ἀπὸ τῆς χώρας καλάμοις στεφανοῦσθαι ἢ\nστλεγγίδι, τοὺς δ’ ἐκ τῆς ἀγωγῆς παῖδας ἀστεφανώτους\nἀκολουθεῖν.’\nἈριστοτέλης δ’ ἐν δευτέρῳ Ἐρωτικῶν (fr. 80 R)\nκαὶ Ἀρίστων ὁ περιπατητικός, Κεῖος δὲ τὸ γένος, ἐν\nβʹ Ἐρωτικῶν Ὁμοίων φασὶν ὅτι οἱ ἀρχαῖοι διὰ\nτοὺς περὶ τὸν οἶνον πόνους τῶν κεφαλαλγιῶν δεσμοὺς εὕρισκον\nτοὺς τυχόντας, τῆς τῶν κροτάφων\nσυνδέσεως ὠφελεῖν δοκούσης· οἱ δ’ ὕστερον ἅμα τῷ κροτάφῳ\nπροσέβαλόν τινα καὶ κόσμον οἰκεῖον τῇ παρὰ τὸν οἶνον\nδιαγωγῇ, μηχανησάμενοι τὸν στέφανον. βέλτιον δὲ διὰ τὸ\nπάσας τὰς αἰσθήσεις ἐν τῇ κεφαλῇ εἶναι ταύτην στεφανοῦσθαι\nἢ διὰ τὸ συμφέρειν ἐσκεπάσθαι καὶ συνδεδέσθαι τοὺς\nκροτάφους πρὸς τὸν οἶνον.’ ἐστεφανοῦντο δὲ καὶ τὸ μέτωπον,\nὡς ὁ καλὸς Ἀνακρέων ἔφη (fr. 54 B4)· ἐπὶ δ’ ὀφρύσιν σελίνων στεφανίσκουςθέμενοι θάλειαν ἑορτὴν ἀγάγωμεν Διονύσῳ. ἐστεφανοῦντο δὲ καὶ τὰ στήθη καὶ ἐμύρουν ταῦτα,\nἐπεὶ αὐτόθι ἡ καρδία. ἐκάλουν δὲ καὶ οἷς περιεδέοντο τὸν\nτράχηλον στεφάνους ὑποθυμίδας, ὡς Ἀλκαῖος ἐν τούτοις\n(fr. 36 B)· ἀλλ’ ἀνήτω μὲν περὶ ταῖς δέραισιπερθέτω πλεκτὰς ὑποθυμίδας τίς. καὶ Σαπφώ (fr. 46)· καὶ πολλαὶς ὑποθυμίδαςπλεκταὶς ἀμπ’ ἀπαλᾷ δέρᾳ. καὶ Ἀνακρέων (fr. 39)· πλεκτὰς δ’ ὑποθυμίδας περὶ στήθεσι λωτίνας\nἔθεντο. Αἰσχύλος δ’ ἐν τῷ Λυομένῳ Προμηθεῖ σαφῶς φησιν\n(fr. 202 N) ὅτι ἐπὶ τε τιμῇ τοῦ\nΠρομηθέως τὸν στέφανον περιτίθεμεν τῇ κεφαλῇ, ἀντίποινα τοῦ\nἐκείνου δεσμοῦ, καίτοι ἐν τῇ ἐπιγραφομένῃ Σφιγγὶ εἰπών\n(fr. 235)·\nτῷ δὲ ξένῳ γε στέφανον, ἀρχαῖον στέφος,δεσμῶν ἄριστος ἐκ Προμηθέως λόγου. Σαπφὼ δ’ ἁπλούστερον τὴν αἰτίαν ἀποδίδωσιν τοῦ\nστεφανοῦσθαι ἡμᾶς, λέγουσα τάδε (fr. 78 B4)·\nσὺ δὲ στεφάνοις, ὦ Δίκα, περθέσθ’ ἐραταῖς\nφόβαισινὅρπακας ἀνήτοιο συνερραις ἁπαλαῖσι χερσίν.εὐανθέα γὰρ πέλεται καὶ Χάριτες μάκαιραμᾶλλον προσόρην, ἀστεφανώτοισι δ’ ἀπυστρέφονται. ὡς εὐανθέστερον γὰρ καὶ κεχαρισμένον μᾶλλον τοῖς\nθεοῖς παραγγέλλει στεφανοῦσθαι τοὺς θύοντας. Ἀριστοτέλης δ᾽\nἐν τῷ Συμποσίῳ φησὶν (fr. 98 R) ὅτι οὐδὲν\nκολοβὸν προσφέρομεν πρὸς τοὺς θεούς, ἀλλὰ τέλεια καὶ ὅλα.\nτὸ δὲ πλῆρες τέλειόν ἐστιν. τὸ δὲ στέφειν πλήρωσίν τινα\nσημαίνει. Ὅμηρος· Il. 1.470κοῦροι δὲ κρητῆρας ἐπεστέψαντο ποτοῖο. καί· Od. 8.170ἀλλὰ θεὸς μορφὴν ἔπεσι στέφει. ‘τοὺς γὰρ αὖ τὴν ὄψιν ἀμόρφους, φησίν, ἀναπληροῖ ἡ\nτοῦ λέγειν πιθανότης ἔοικεν οὖν ὁ στέφανος τοῦτο ποιεῖν\nβούλεσθαι. διὸ καὶ περὶ τὰ πένθη τοὐναντίον παρασκευάζομεν.\nὁμοπαθείᾳ γὰρ τοῦ κεκμηκότος κολοβοῦμεν ἡμᾶς αὐτοὺς τῇ τε\nκουρᾷ τῶν τριχῶν καὶ τῇ τῶν στεφάνων ἀφαιρέσει.’\nΦιλωνίδης δ’ ὁ ἰατρὸς ἐν τῷ περὶ Μύρων καὶ Στεφάνων ‘ἐκ τῆς\nἘρυθρᾶς, φησίν, θαλάσσης ὑπὸ Διονύσου μετενεχθείσης εἰς τὴν\nἙλλάδα τῆς ἀμπέλου καὶ πρὸς ἄμετρον\nἀπόλαυσιν τῶν πολλῶν ἐκτρεπομένων ἄκρατόν τε προσφερομένων\nαὐτῶν, οἳ μὲν μανιωδῶς ἐκτρεπόμενοι παρέπαιον, οἳ δὲ\nνεκροῖς ἐῴκεσαν ἀπὸ τῆς καρώσεως. ἐπ’ ἀκτῆς δέ τινων\nπινόντων ἐπιπεσὼν ὄμβρος τὸ μὲν συμπόσιον διέλυσεν, τὸν δὲ\nκρατῆρα, ὃς εἶχεν ὀλίγον οἶνον ὑπολελειμμένον, ἐπλήρωσεν\nὕδατος. γενομένης δ’ αἰθρίας εἰς τὸν αὐτὸν ὑποστρέψαντες\nτόπον, γευσάμενοι τοῦ μίγματος προσηνῆ καὶ ἄλυπον ἔσχον\nἀπόλαυσιν. καὶ διὰ τοῦθ’ οἱ Ἕλληνες τῷ μὲν παρὰ δεῖπνον\nἀκράτῳ προσδιδομένῳ τὸν Ἀγαθὸν ἐπιφωνοῦσι Δαίμονα, τιμῶντες\nτὸν εὑρόντα δαίμονα· ἦν δ’ οὗτος ὁ Διόνυσος. τῷ\nδὲ μετὰ δεῖπνον κεκραμένῳ πρώτῳ διδομένῳ ποτηρίῳ Δία Σωτῆρα\nἐπιλέγουσι, τῆς ἐκ τοῦ μίγματος ἀλύπου κράσεως τὸν καὶ τῶν\nὄμβρων ἀρχηγὸν αἴτιον ὑπολαβόντες. ἔδει μὲν οὖν βοηθημάτων\nτοῖς ἐν τῷ πότῳ κεφαλὴν ἐπιθλιβεῖσιν, ἦν δὲ δεσμὸς ἐξ αὐτῶν\nπροχειρότατος καὶ τῆς φύσεως ἐπὶ τοῦτο ὁδηγούσης. ἀλγήσας\nγάρ τις κεφαλήν, ὥς φησιν Ἀνδρέας, εἶτα πιέσας καὶ\nκουφισθεὶς εὗρεν κεφαλαλγίας δεσμὸν φάρμακον. τούτῳ οὖν\nβοηθήματι πρὸς πότους χρώμενοι τοῖς παραπίπτουσι τὴν\nκεφαλὴν ἐδέσμευον· καὶ ἐπὶ τὸν κίσσινον στέφανον ἦλθον\nαὐτόματόν τε καὶ πολὺν ὄντα καὶ κατὰ πάντα τόπον\nγεννώμενον, ἔχοντα καὶ πρόσοψιν οὐκ ἀτερπῆ, χλωροῖς\nπετάλοις καὶ κορύμβοις σκιάζοντα τὸ\nμέτωπον καὶ τοὺς ἐν τῷ σφίγγειν τόνους ὑπομένοντα, προσέτι\nδὲ ψύχοντα χωρὶς ὀδμῆς καρούσης. καὶ ταύτῃ μοι δοκεῖ\nΔιονύσῳ ὁ βίος ἀνεῖναι τὸ στέφος, τὸν εὑρετὴν τοῦ πώματος\nκαὶ τῶν δι’ αὐτὸ ἐλασσωμάτων ἀλεξητῆρα βουλόμενος εἶναι.\nἐντεῦθεν δὲ εἰς ἡδονὴν τραπέντες τὸ μὲν εἰς ... συμφέρον\nκαὶ τοῖς ἐκ μέθης παραβοηθοῦν ἐλαττώμασιν ὁ στέφανος τοῦ\nπρὸς ὄψιν ἢ πρὸς ὀσμὴν ἐπιτερποῦς ἐφρόντισαν. διὸ μυρσίνης\nμὲν στέφανον στύφοντα καὶ τὴν οἴνων ἀναθυμίασιν\nἀποκρουόμενον, ἔτι δὲ ῥόδινον ἔχοντά τι καὶ κεφαλαλγίας\nπαρηγορικὸν σὺν τῷ καὶ κατὰ ποσὸν ψύχειν, πρὸς δὲ τοῖς\nδάφνινον οὐκ ἀλλότριον πότου ἡγητέον. λευκόινον δὲ\nκινητικὸν ὄντα κεφαλῆς καὶ ἀμαράκινον καὶ ἅπαντας τοὺς\nκαροῦν δυναμένους ἢ βαρύνειν ἄλλως κεφαλὴν περιστατέον.’ τὰ\nαὐτὰ εἴρηκεν καὶ Ἀπολλόδωρος ἐν τῷ περὶ Μύρων καὶ Στεφάνων\nταῖσ αὐταῖς λέξεσι. καὶ περὶ μὲν τούτων, ὦ\nἑταῖροι, ταῦτα.\nπερὶ δὲ τοῦ Ναυκρατίτου στεφάνου τίς ἐστι τὴν ἄνθην πολλὰ\nἀναζητήσας καὶ πολλῶν πυθόμενος, ὡς οὐδὲν ἐμάνθανον,\nἐνέτυχον ὀψέ ποτε Πολυχάρμου Ναυκρατίτου ἐπιγραφομένῳ\nβιβλίῳ Περὶ Ἀφροδίτης, ἐν ᾧ ταυτὶ γέγραπται (FHG IV\n480)· ‘κατὰ δὲ τὴν τρίτην πρὸς ταῖς εἴκοσιν\nὈλυμπιάδα ὁ Ἡρόστρατος, πολίτης ἡμέτερος ἐμπορίᾳ χρώμενος\nκαὶ χώραν πολλὴν περιπλέων, προσσχών\nποτε καὶ Πάφῳ τῆς Κύπρου ἀγαλμάτιον Ἀφροδίτης σπιθαμιαῖον,\nἀρχαῖον τῇ τέχνῃ, ὠνησάμενος ᾔει φέρων εἰς τὴν Ναύκρατιν.\nκαὶ αὐτῷ πλησίον φερομένῳ τῆς Αἰγύπτου ἐπεὶ χειμὼν\nαἰφνίδιον ἐπέπεσεν καὶ οὐ συνιδεῖν οὐκ ἦν ὅπου\nγῆς ἦσαν, κατέφυγον ἅπαντες ἐπὶ τὸ τῆς Ἀφροδίτης ἄγαλμα\nσῴζειν αὑτοὺς αὐτὴν δεόμενοι. ἡ δὲ θεὸς (προσφιλὴς γὰρ τοῖς\nΝαυκρατίταις ἦν) αἰφνίδιον ἐποίησε πάντα τὰ παρακείμενα\nαὐτῇ μυρρίνης χλωρᾶς πλήρη ὀδμῆς τε ἡδίστης ἐπλήρωσεν τὴν\nναῦν ἤδη ἀπειρηκόσι τοῖς ἐμπλέουσιν τὴν σωτηρίαν διὰ\nτὴν πολλὴν ναυτίαν γενομένου τε ἐμέτου πολλοῦ, καὶ\nἡλίου ἐκλάμψαντος κατιδόντες τοὺς ὅρμους ἧκον εἰς τὴν\nΝαύκρατιν. καὶ ὁ Ἡρόστρατος ἐξορμήσας τῆς νεὼς μετὰ τοῦ\nἀγάλματος, ἔχων καὶ τὰς αἰφνίδιον αὐτῷ ἀναφανείσας χλωρὰς\nμυρρίνας, ἀνέθηκεν ἐν τῷ τῆς Ἀφροδίτης ἱερῷ, θύσας δὲ τῇ\nθεῷ καὶ ἀναθεὶς τῇ Ἀφροδίτῃ τἄγαλμα, καλέσας δὲ καὶ ἐφ᾽\nἑστίασιν ἐν αὐτῷ τῷ ἱερῷ τοὺς προσήκοντας καὶ τοὺς\nοἰκειοτάτους ἔδωκεν ἑκάστῳ καὶ στέφανον ἐκ τῆς μυρρίνης, ὃν\nκαὶ τότε ἐκάλεσε Ναυκρατίτην.’ ὁ μὲν οὖν Πολύχαρμος ταῦτα.\nοἷς κἀγὼ πείθομαι, ἡγούμενος οὐκ ἄλλον τινὰ εἶναι\nΝαυκρατίτην στέφανον ἢ τὸν ἐκ τῆς μυρρίνης, τῷ καὶ μετὰ τῶν\nῥόδων ὑπὸ τοῦ Ἀνακρέοντος φορεῖσθαι (cf. p. 671\ne). καὶ ὁ Φιλωνίδης δὲ εἴρηκεν ὡς ὁ τῆς μυρρίνης\nστέφανος τὴν ἐκ τῶν οἴνων ἀναθυμίασιν\nἀποκρούεται καὶ ὁ τῶν ῥόδων ἔχει τι κεφαλαλγίας παρηγορικὸν\nπρὸς τῷ καὶ ἐμψύχειν. γελοῖοι οὖν εἰσιν καὶ οἱ λέγοντες\nΝαυκρατίτην εἶναι στέφανον τὸν ἐκ τῆς βύβλου τῆς\nστεφανωτρίδος καλουμένης παρ’ Αἰγυπτίοις\nστεφόμενον, παρατιθέμενοι Θεοπόμπου ἐκ τῆς\nτρίτης τῶν Ἑλληνικῶν (FHG I 279), ὅς φησιν\nἈγησιλάῳ τῷ Λάκωνι παραγενομένῳ εἰς Αἴγυπτον δῶρα πέμψαι\nτοὺς Αἰγυπτίους ἄλλα τέ τινα καὶ δὴ καὶ τὴν στεφανωτρίδα\nβύβλον. ἐγὼ δὲ οὐκ οἶδα τίνα ὠφέλειαν ἢ ἡδονὴν ἔχει τὸ\nβύβλῳ στεφανοῦσθαι μετὰ ῥόδων, πλὴν εἰ μή τι οἱ τούτοις\nχαίροντες στέψονται ὁμοῦ ῥόδοις καὶ σκόροδα. παμπόλλους δὲ\nοἶδα λέγοντας τὸν ἐκ τῆς σαμψύχου στέφανον εἶναι τὸν\nΝαυκρατίτην· πολὺ δὲ τὸ ἄνθος τοῦτο κατὰ τὴν Αἴγυπτον.\nδιάφορος δὲ γίνεται κατὰ τὴν ὀδμὴν ἡ ἐν Αἰγύπτῳ μυρρίνη\nπαρὰ τὰς ἐν ἄλλαις χώραις, ὡς καὶ Θεόφραστος ἱστορεῖ\n(h. pl. 6, 8, 5).’\nἔτι τούτων λεγομένων ἐπεισῆλθον παῖδες στεφάνους φέροντες\nτῶν ἀκμαζόντων κατὰ τοὺς καιρούς. καὶ ὁ Μυρτίλος ‘λέγε,\nκαλέ, εἶπεν, Οὐλπιανέ, στεφάνων ὀνόματα. οἱ γὰρ παῖδες κατὰ\nτὸν Χαιρήμονος Κένταυρον (fr. 11 N)· στεφάνους ἑτοιμάζουσιν, οὓς εὐφημίαςκήρυκας εὐχαῖς προὐβάλοντο δαιμόνων. καὶ ἐν τῷ Διονύσῳ δὲ ὁ αὐτὸς ἔφη ποιητής\n(fr. 6)· στεφάνους τεμόντες, ἀγγέλους εὐφημίας.\nσὺ δὲ μὴ τὰ ἐκ τῶν ἐπιγραφομένων Αἰλίου\nἈσκληπιάδου Στεφάνων φέρε ἡμῖν ὡς ἀνηκόοις αὐτῶν, ἀλλ’ ἄλλο\nτι παρ’ ἐκεῖνα λέγε. δεῖξαι γὰρ οὐκ ἔχεις ὅτι διαλελυμένως\nτις εἴρηκε ῥόδων στέφανον καὶ ἴων στέφανον· τὸ γὰρ παρὰ\nΚρατίνῳ κατὰ παιδιὰν εἴρηται (I 113)·\n‘ναρκισσίνους ὀλίσβους.‘’ καὶ ὃς γελάσας ‘πρῶτον ἐν τοῖς\nἝλλησι στέφανος ὠνομάσθη, ὥς φησι Σῆμος ὁ Δήλιος ἐν\nδʹ Δηλιάδος (FHG IV 493), τὸ\nπαρὰ μὲν ἡμῖν στέφος, παρὰ δέ τισι στέμμα προσαγορευόμενον,\nδιὸ καὶ τούτῳ πρώτῳ στεφανωσάμενοι δεύτερον περιτιθέμεθα\nτὸν δάφνινον. κέκληται δὲ στέφανος ἀπὸ τοῦ στέφειν. σὺ δὲ\nοἴει με, ἔφη, Θετταλὲ ποικιλόμυθε, τῶν κοινῶν τούτων καὶ\nκατημαξευμένων ἐρεῖν τι; διὰ δὲ τὴν σὴν γλῶσσαν τῆς\nΥΠΟΓΛΩΤΤΙΔΟΣ μνησθήσομαι, ἧς Πλάτων ἐμνήσθη ἐν Διὶ\nΚακουμένῳ (I 614 K)· καίτοι φορεῖτε γλῶσσαν ἐν ὑποδήμασι,στεφανοῦσθ’ ὑπογλωττίσιν, ὅταν πίνητέ που·κἂν καλλιερῆτε, γλῶτταν ἀγαθὴν πέμπετε. Θεόδωρος δ’ ἐν ταῖς Ἀττικαῖς Φωναῖς, ὥς φησιν\nΠάμφιλος ἐν τοῖς περὶ Ὀνομάτων, πλοκῆς στεφάνων γένος τι\nτὴν ὑπογλωττίδα ἀποδίδωσιν. λαβὲ οὖν καὶ παρ’ ἐμοῦ κατὰ τὸν\nΕὐριπίδην (fr. 189 N)· ἐκ παντὸς (γὰρ) ἄν τις πράγματος δισσῶν λόγωνἀγῶνα θεῖτ’ ἄν, εἰ λέγειν εἴη σοφός.\nΙΣΘΜΙΑΚΟΝ. οὕτως τοῦτον καλούμενον στέφανον Ἀριστοφάνης\nμνήμης ἠξίωσεν ἐν Ταγηνισταῖς λέγων οὕτως (I 518\nK)· τί οὖν ποιῶμεν; χλανίδ’ ἐχρῆν λευκὴν λαβεῖν·εἶτ’ ἰσθμιακὰ λαβόντες ὥσπερ οἱ χοροὶᾄδωμεν εἰς τὸν δεσπότην ἐγκώμιον. Σιληνὸς δ’ ἐν ταῖς Γλώσσαις φησίν· ‘Ἴσθμιον\nστέφανον.’ Φιλητᾶς δέ φησι (fr. 46 B)·\n‘Ἴσθμιοσ στέφανος ἤγουν ὁμωνυμία ἀμφοτέρωθι\nοἷον τῆς κεφαλῆς καὶ τοῦ πρώτου κόσμου. λέγω δὲ τὸ ἐπὶ τοῦ\nφρέατος καὶ τοῦ ἐγχειριδίου ἴσθμιον.’ Τιμαχίδας δὲ καὶ\nΣιμμίας οἱ Ῥόδιοι ἀποδιδόασιν ἓν ἀνθ’ ἑνὸς ‘Ἴσθμιον,\nστέφανον.’ οὗ μνημονεύει καὶ Καλλίξεινος ὁ Ῥόδιος καὶ αὐτὸς\nγένος ἐν τοῖς περὶ Ἀλεξανδρείας γράφων οὕτως (FHG III\n64) ....\nἐπεὶ δὲ Ἀλεξανδρείας ἐμνημόνευσα, οἶδά τινα ἐν τῇ καλῇ\nταύτῃ πόλει καλούμενον στέφανον ΑΝΤΙΝΟΕΙΟΝ γινόμενον ἐκ τοῦ\nαὐτόθι καλουμένου λωτοῦ. φύεται δ’ οὗτος ἐν λίμναις θέρους\nὥρᾳ, καὶ εἰσὶν αὐτοῦ χροιαὶ δύο, ἣ μὲν τῷ ῥόδῳ ἐοικυῖα· ἐκ\nτούτου δὲ ὁ πλεκόμενος στέφανος κυρίως Ἀντινόειος καλεῖται·\nὁ δὲ ἕτερος λώτινος ὀνομάζεται, κυανέαν ἔχων τὴν χροιάν.\nκαὶ Παγκράτης τις τῶν ἐπιχωρίων ποιητής, ὃν καὶ ἡμεῖς\nἔγνωμεν, Ἀδριανῷ τῷ αὐτοκράτορι ἐπιδημήσαντι τῇ Ἀλεξανδρείᾳ\nμετὰ πολλῆς τερατείας ἐπέδειξεν τὸν ῥοδίζοντα λωτόν, φάσκων\nαὐτὸν δεῖν καλεῖν Ἀντινόειον, ἀναπεμφθέντα ὑπὸ τῆς γῆς ὅτε\nτὸ αἷμα ἐδέξατο τοῦ Μαυρουσίου λέοντος,\nὃν κατὰ τὴν πλησίον τῇ Ἀλεξανδρείᾳ Λιβύην ἐν κυνηγίῳ\nκαταβεβλήκει ὁ Ἀδριανός, μέγα χρῆμα ὄντα καὶ πολλῷ χρόνῳ\nκατανεμηθέντα πᾶσαν τὴν Λιβύην, ἧς καὶ πολλὰ ἀοίκητα\nἐπεποιήκει οὗτος ὁ λέων. ἡσθεὶς οὖν ἐπὶ τῇ τῆς ἐννοίας\nεὑρέσει καὶ καινότητι τὴν ἐν Μουσῶν αὐτῷ σίτησιν ἔχειν\nἐχαρίσατο. καὶ Κρατῖνος δ’ ὁ κωμῳδιοποιὸς ἐν Ὀδυσσεῦσι\n(I 60 K) κέκληκεν τὸν λωτὸν στεφάνωμα διὰ\nτὸ πάντα τὰ φυλλώδη ὑπὸ τῶν Ἀθηναίων στεφανώματα λέγεσθαι.\nὁ δὲ Παγκράτης ἐν τῷ ποιήματι οὐκ ἀγλαφύρως εἴρηκεν· οὔλην ἕρπυλλον, λευκὸν κρίνον ἠδ’ ὑάκινθονπορφυρέην γλαυκοῦ τε χελιδονίοιο πέτηλακαὶ ῥόδον εἰαρινοῖσιν ἀνοιγόμενον ζεφύροισιν·οὔπω γὰρ φύεν ἄνθος ἐπώνυμον Ἀντινόοιο.\nΠΥΛΕΩΝ. οὕτως καλεῖται ὁ στέφανος ὃν τῇ Ἥρᾳ περιτιθέασιν\nΛάκωνες, ὥς φησιν Πάμφιλος.\nἀλλὰ μὴν καὶ ΙΑΚΧΑΝ τινὰ καλούμενον οἶδα στέφανον ὑπὸ\nΣικυωνίων, ὥς φησι Τιμαχίδας ἐν ταῖς Γλώσσαις. Φιλητᾶς δ᾽\nοὕτως γράφει (fr. 45 B)· ‘Ἰάκχα, ἐν τῇ\nΣικυωνίᾳ στεφάνωμα εὐῶδες· ἕστηκ’ ἀμφὶ κόμας εὐώδεας ἀγχόθι πατρὸςκαλὸν Ἰακχαῖον θηκαμένη στέφανον.’ Σέλευκος δ’ ἐν ταῖς Γλώσσαις ΕΛΛΩΤΙΔΑ καλεῖσθαί\nφησι τὸν ἐκ μυρρίνης πλεκόμενον στέφανον, ὄντα τὴν\nπερίμετρον πηχῶν κʹ, πομπεύειν τε ἐν τῇ τῶν Ἑλλωτίων ἑορτῇ. φασὶ δ’ ἐν αὐτῷ τὰ τῆς\nΕὐρώπης ὀστᾶ κομίζεσθαι, ἣν ἐκάλουν Ἑλλωτίδα. ἄγεσθαι δὲ\nκαὶ ἐν Κορίνθῳ τὰ Ἑλλώτια.\nΘΥΡΕΑΤΙΚΟΙ. οὕτω καλοῦνταί τινες στέφανοι παρὰ\nΛακεδαιμονίοις, ὥς φησι Σωσίβιος ἐν τοῖς περὶ Θυσιῶν\n(FHG II 626), ψιλίνους αὐτοὺς φάσκων νῦν\nὀνομάζεσθαι, ὄντας ἐκ φοινίκων. φέρειν δ’ αὐτοὺς ὑπόμνημα\nτῆς ἐν Θυρέᾳ γενομένης νίκης τοὺς προστάτας τῶν ἀγομένων\nχορῶν ἐν τῇ ἑορτῇ ταύτῃ, ὅτε καὶ τὰς Γυμνοπαιδιὰς\nἐπιτελοῦσιν. χοροὶ δ’ εἰσὶν τὸ μὲν πρόσω παίδων ..... τὸ δ᾽\nἐξ ἀρίστου ἀνδρῶν, γυμνῶν ὀρχουμένων καὶ ᾀδόντων Θαλητᾶ καὶ\nἈλκμᾶνος ᾄσματα καὶ τοὺς Διονυσοδότου τοῦ Λάκωνος\nπαιᾶνας.\nΜΕΛΙΛΩΤΙΝΩΝ δὲ στεφάνων μνημονεύει Ἄλεξις ἐν Κρατείᾳ ἢ\nΦαρμακοπώλῃ οὕτως (II 337 K)· στεφάνους τε πολλοὺς κρεμαμένους μελιλωτίνους. ΕΠΙΘΥΜΙΣ. Σέλευκός φησι ‘τὰ πάντα στεφανώματα.’\nΤιμαχίδας δέ φησιν τὰ παντοδαπὰ στεφανώματα ἃ τὰς γυναῖκας\nφορεῖν οὕτως καλεῖσθαι. ΥΠΟΘΥΜΙΣ δὲ καὶ ὑποθυμίδες στέφανοι\nπαρ’ Αἰολεῦσιν καὶ Ἴωσιν, οὓς περὶ τοὺς τραχήλους\nπεριετίθεντο, ὡς σαφῶς ἔστιν μαθεῖν ἐκ τῆς Ἀλκαίου καὶ\nἈνακρέοντος ποιήσεως (cf. cap. 16). Φιλητᾶς δ᾽\nἐν τοῖς Ἀτάκτοις (fr. 58 B) ὑποθυμίδα Λεσβίους\nφησὶν καλεῖν μυρσίνης κλῶνα, περὶ ὃν πλέκειν ἴα καὶ ἄλλα\nἄνθη. καὶ ὑπογλωττὶς δὲ στεφάνου ἐστὶν εἶδος. Θεόδωρος δ᾽\nἐν Ἀττικαῖς Γλώσσαις στεφάνων πλοκῆς\nγένος παρὰ Πλάτωνι ἐν Διὶ Κακουμένῳ (cf. p.\n667a).\nεὑρίσκω δὲ καὶ παρὰ τοῖς κωμικοῖς ΚΥΛΙΣΤΟΝ τινα καλούμενον\nστέφανον καὶ μνημονεύοντα αὐτοῦ Ἄρχιππον ἐν Ῥίνωνι διὰ\nτούτων (I 687 K)· ἀθῷος ἀποδοὺς θοἰμάτιον ἀπέρχεται,στέφανον ἔχων τῶν ἐκκυλίστων οἴκαδε. Ἄλεξις δ’ ἐν μὲν Ἀγωνίδι ἢ Ἱππίσκῳ (II 298\nK)· ὁ τρίτος οὗτος δ’ ἔχεισύκων κυλιστὸν στέφανον. ἀλλ’ ἔχαιρε καὶζῶν τοῖς τοιούτοις. ἐν δὲ τῷ Σκίρωνί φησι (ib. 373)·\nὥσπερ κυλιστὸς στέφανος αἰωρούμενος. μνημονεύει δ’ αὐτοῦ καὶ Ἀντιφάνης ἐν Ἑαυτοῦ Ἐρῶντι\n(ib. 31), Εὔβουλος δ’ ἐν Οἰνομάῳ ἢ Πέλοπι\n(ib. 190)· περιφοραῖς κυκλούμενοςὥσπερ κυλιστὸς στέφανος. τίς οὖν οὗτος ὁ κυλιστός; οἶδα γὰρ τὸν Θυατειρηνὸν\nΝίκανδρον ἐν τοῖς Ἀττικοῖς Ὀνόμασι λέγοντα τάδε·\n‘ἐκκύλιστοι στέφανοι καὶ μάλιστα οἱ ἐκ ῥόδων.’ καὶ τὸ εἶδος\nὁποῖον ζητῶ, ὦ Κύνουλκε. καὶ μή μοι εἴπῃς ὅτι δεῖ τοὺς\nἁδροὺς ἀκούειν. σὺ γὰρ εἶ ὁ τὰ ἐν τοῖς βιβλίοις ἀπόρρητα οὐ\nμόνον ἐκλέγων ἀλλὰ καὶ ἐξορύττων, καθάπερ οἱ παρὰ Βάτωνι τῷ\nκωμῳδιοποιῷ ἐν Συνεξαπατῶντι φιλόσοφοι (III 329\nK), περὶ ὧν καὶ Σοφοκλῆς Συνδείπνῳ φησίν, οὖσί\nσοι παραπλησίοις (fr. 139 N)·\nοὔτοι γένειον ὧδε χρὴ διηλιφὲςφοροῦντα κἀντίπαιδα καὶ γένει μέγανγαστρὸς καλεῖσθαι παῖδα, τοῦ πατρὸς παρόν. ἐπειδὴ οὖν ἤδη καὶ σὺ πεπλήρωσαι οὐ μόνον τῶν τοῦ\nγλαύκου κρανίων ἀλλὰ καὶ τῆς ἀειζώου βοτάνης, ἧς ὁ\nἈνθηδόνιος ἐκεῖνος δαίμων ἐμφορηθεὶς ἀθάνατος πάλιν ητις\nγέγονε, λέγε ἡμῖν περὶ τοῦ προκειμένου, ἵνα μὴ κατὰ τὸν\nθεῖον Πλάτωνα (Phaed. p. 81e) ὑπολάβωμέν σε\nἀποθανόντα μεταμορφωθῆναι ἐν τῷ περὶ Ψυχῆς· τοὺς\nμὲν γὰρ τὰς γαστριμαργίας τε καὶ ὕβρεις καὶ φιλοποσίας\nμεμελετηκότας καὶ μὴ διευλαβουμένους εἰς τὰ τῶν ὄνων γένη\nκαὶ τῶν τοιούτων θηρίων εἰκὸς ἐνδύεσθαι.’\nἀποροῦντος δ’ αὐτοῦ ‘ἐπὶ ἕτερον, φησί, στέφανον\nμεταβήσομαι,’ ὁ Οὐλπιανός, ‘τὸν ΣΤΡΟΥΘΙΝΟΝ καλούμενον, οὗ\nμέμνηται μὲν ὁ Ἀσκληπιάδης παρατιθέμενος τὰ ἐκ τῶν Εὐβούλου\nΣτεφανοπωλίδων ταῦτα (II 199 K)· ὦ μάκαρ, ἥτις ἔχουσ’ ἐνὶ δωματίῳ στρουθίον\nἀεροφόρητονλεπτότατον περὶ σῶμα συνίλλεται τεἡδυπότατον περὶ νυμφίον εὔτριχα,Κισσὸς ὅπως Καλάμῳ περιφύεταιαὐξόμενος ἔαρος ὀλολυγόνοςἔρωτι κατατετηκώς. πλέκεται δ’ οὗτος ἐκ τοῦ στρουθίου καλουμένου\nἄνθους, οὗ μνημονεύει Θεόφραστος ἐν\nἕκτῳ Φυτικῆς Ἱστορίας (c. 8, 3) ἐν τούτοις·\n‘ἀνθεῖ δὲ καὶ ἡ ἶρις τοῦ θέρους καὶ τὸ στρούθιον\nκαλούμενον, ὃ τῇ μὲν ὄψει καλὸν ἄνθος, ἄοσμον δέ.’ Γαλήνη\nδ’ ἡ Σμυρναία στρουθιον αὐτὸν ὀνομάζει.\nΠΟΘΟΣ. οὕτως τις στέφανος ὀνομάζεται, ὡς Νίκανδρός φησιν ὁ\nΚολοφώνιος ἐν Γλώσσαις (fr. 144 Schn)· καὶ\nἴσως ὁ ἀπὸ τοῦ οὕτω καλουμένου πόθου ἄνθους\nπλεκόμενος, οὗ μνημονεύει ὁ αὐτὸς Θεόφραστος ἐν τῷ ἕκτῳ τῶν\nΦυτικῶν γράφων ὧδε (l. s)· ‘τὰ δὲ θερινὰ\nμᾶλλον, ἥ τε λυχνὶς καὶ τὸ Διὸς ἄνθοσ καὶ τὸ\nκρίνον καὶ τὸ ἴφυον καὶ ἀμάρακος ὁ Φρύγιος, ἔτι\nδὲ ὁ πόθος καλούμενος. οὗτος δέ ἐστι διττός, ὃ μὲν ἔχων τὸ\nἄνθος ὅμοιον ὑακίνθῳ, ὁ δ’ ἕτερος ἄχρως, ἔκλευκος, ᾧ\nχρῶνται πρὸς τοὺς τάφους.’\nκαταλέγει δὲ Εὔβουλος καὶ ἄλλους στεφάνους (II 200\nK)· Αἰγίδιον, σὺ δὲ τόνδε φορήσειςστέφανον πολυποίκιλον ἀνθέων,γρυπότατον, χαριέστατον, ὦ Ζεῦ·τίς γὰρ αὐτὸν ἔχουσα φιλήσει. κἀν τοῖς ἑξῆς τάδε φησί (ib. 198)·\nστεφάνους ἴσως βούλεσθε· πότερ’ ἑρπυλλίνουςἢ μυρτίνους ἢ τῶν διηνθημένων;\nΒ. τῶν μυρτίνων βουλόμεθα τουτωνί· σὺ\nδὲτά γ’ ἄλλα πώλει πάντα πλὴν τῶν μυρτίνων.\nΦΙΛΥΡΙΝΟΣ. Ξέναρχος Στρατιώτῃ (ib.\n473)·φιλύρας εἶχε γὰρὁ παῖς ἀφύλλου στέφανον ἀμφικείμενον.καλοῦνται δέ τινες καὶ ΕΛΙΚΤΟΙ στέφανοι, ὥσπερ παρὰ Ἀλεξανδρεῦσι μέχρι καὶ νῦν. μνημονεύει δ᾽\nαὐτῶν Χαιρήμων ὁ τραγῳδιοποιὸς ἐν Διονύσῳ διὰ τούτων\n(fr. 7 N)· κισσῷ τε ναρκίσσῳ τε τριέλικας κύκλῳστεφάνων ἑλικτῶν ...περὶ δὲ τῶν ἐν Αἰγύπτῳ αἰεὶ ἀνθούντων στεφάνων Ἑλλάνικος ἐν τοῖς Αἰγυπτιακοῖς οὕτως γράφει\n(FHG I 66)· ‘πόλις ἐπιποταμίη, Τίνδιον\nὄνομα αὐτῇ, θεῶν ὁμήγυρις, καὶ ἱερὸν μέγα καὶ ἁγνὸν ἐν μέσῃ\nτῇ πόλει λίθινον καὶ θύρετρα λίθινα. ἔσω τοῦ ἱεροῦ ἄκανθαι\nπεφύκασι λευκαὶ καὶ μέλαιναι. ἐπ’ αὐτῇσι στέφανοι\nἐπιβέβληνται ἄνω τῆς ἀκάνθου τοῦ ἄνθεος καὶ ῥοιῆς\nἄνθους καὶ ἀμπέλου πεπλεγμένοι· καὶ οὗτοι\nαἰεὶ ἀνθέουσι· τοὺς στεφάνους ἀπέθεντο οἱ θεοὶ\nἐν Αἰγύπτῳ πυθόμενοι βασιλεύειν τὸν Βάβυν, ὅς ἐστι Τυφών.’\nΔημήτριος δ’ ἐν τῷ Περὶ τῶν κατ’ Αἴγυπτον (FHG IV\n383) περὶ Ἄβυδον πόλιν τὰς ἀκάνθας ταύτας εἶναί\nφησιν γράφων οὕτως· ‘ἔχει δὲ ὁ κάτω τόπος καὶ ἄκανθάν τινα\nδένδρον, ὃ τὸν καρπὸν φέρει στρογγύλον\nἐπί τινων κλωνίων περιφερῶν. ἀνθεῖ δ’ οὗτος ὅταν ὥρα ᾖ, καὶ\nἐστὶ τῷ χρώματι τὸ ἄνθος .... καὶ εὐφεγγές. λέγεται δέ τις\nμῦθος ὑπὸ τῶν Αἰγυπτίων ὅτι οἱ Αἰθίοπες στελλόμενοι εἰς\nΤροίαν ὑπὸ τοῦ Τιθωνοῦ, ἐπεὶ ἤκουσαν τὸν Μέμνονα\nτετελευτηκέναι, ἐν τούτῳ τῷ τόπῳ τοὺς στεφάνους\nἀνέβαλον ἐπὶ τὰς ἀκάνθας. ἐστὶ δὲ παραπλήσια τὰ κλωνία\nστεφάνοις, ἐφ’ ὧν τὸ ἄνθος φύεται.’ ὁ δὲ προειρημένος\nἙλλάνικος (l. s) καὶ Ἄμασιν Αἰγύπτου\nβασιλεῦσαι, ἰδιώτην ὄντα καὶ τῶν τυχόντων κατὰ τὸν πρῶτον\nβίον, διὰ στεφάνου δωρεάν, ὃν ἔπεμψεν ἀνθέων πλεξάμενος τῇ\nὥρᾳ περικαλλεστάτων γενέθλια ἐπιτελοῦντι Πατάρμιδι τῷ τῆς\nΑἰγύπτου τότε βασιλεύοντι. τοῦτον γὰρ ἡσθέντα τῷ κάλλει τοῦ\nστεφάνου καὶ ἐπὶ δεῖπνον καλέσαι τὸν Ἄμασιν καὶ μετὰ ταῦτα\nτῶν φίλων ἕνα αὐτὸν ἔχοντα ἐκπέμψαι ποτὲ καὶ στρατηγόν,\nΑἰγυπτίων αὐτῷ πολεμούντων· ὑφ’ ὧν διὰ τὸ τοῦ Πατάρμιδος\nμῖσος ἀποφανθῆναι βασιλέα.\nΣΥΝΘΗΜΑΤΙΑΙΟΙ στέφανοι, ἠργολαβημένοι καὶ ἐκδόσιμοι.\nἈριστοφάνης ἐν Θεσμοφοριαζούσαις (458)· πλέξαι στεφάνους συνθηματιαίους εἴκοσιν. ΧΟΡΩΝΟΝ. Ἀπίων ἐν τῷ περὶ τῆς Ῥωμαικῆς Διαλέκτου\nφησὶν τὸν στέφανον πάλαι χορωνὸν καλούμενον ἀπὸ τοῦ τοὺς\nχορευτὰς ἐν τοῖς θεάτροις αὐτῷ χρῆσθαι, αὐτούς τε\nπερικειμένους καὶ ἐπὶ τὸν στέφανον ἀγωνιζομένους, καθὼς ἐν\nτοῖς Σιμωνίδου Ἐπιγράμμασιν ἰδεῖν ἔστιν οὕτως καλουμένου\n(fr. 174 B4)·\nΦοῖβον, ὃς ἁγεῖται τοῖσ Τυνδαρίδῃσιν\nἀοιδᾶς,ἁμέτεροι τέττιγες ἐπεστέψαντο χορωνῷ.ΑΚΙΝΙΝΟΙ. στέφανοί τινες καλοῦνται οὕτως οἱ ἐκ τῆς ἀκίνου τοῦ φυτοῦ πλεκόμενοι, ὥς φησιν Ἄνδρων ὁ\nἱατρός. παρέθετο δ’ αὐτοῦ τὴν λέξιν Παρθένιος ὁ τοῦ\nΔιονυσίου ἐν τῷ πρώτῳ τῶν παρὰ τοῖς ἱστορικοῖς Λέξεων\n(Mein. anal. Al. 293).\nστεφανωματικὰ δὲ ἄνθη καταλέγει Θεόφραστος τάδε (h.\npl. 6, 6, 11)· ‘ἴον, Διὸς ἄνθος, ἴφυον, φλόγα,\nἡμεροκαλλές. πρῶτόν τε τῶν ἀνθέων ἐκφαίνεσθαί φησιν\n(ib. c. 8, 1) τὸ λευκόιον, ἅμα δὲ αὐτῷ καὶ\nτὸ φλόγινον καλούμενον τὸ ἄγριον, ἔπειτα νάρκισσον καὶ\nλείριον καὶ τῶν ἀγρίων ἀνεμώνης γένος τὸ καλούμενον ὄρειον\nκαὶ τὸ τοῦ βολβοῦ κώδυον. συμπλέκουσι γὰρ καὶ τοῦτ’ ἔνιοι\nεἰς τοὺς στεφάνους. ἐπὶ τούτοις ἥ τε οἰνάνθη καὶ τὸ μέλαν\nἴον καὶ τῶν ἀγρίων ὅ τε ἑλίχρυσος καὶ τῆς ἀνεμώνης ἡ\nλειμωνία καλουμένη καὶ ξίφιον καὶ ὑάκινθος. τὸ δὲ ῥόδον\nὑστερεῖ τούτων καὶ τελευταῖον μὲν φαίνεται, πρῶτον δὲ\nπαύεται. τὰ δὲ θερινὰ μᾶλλον, ἥ τε λυχνὶς καὶ τὸ Διὸς ἄνθος\nκαὶ τὸ κρίνον καὶ τὸ ἴφυον καὶ ἀμάρακος ὁ\nΦρύγιος, ἔτι δὲ ὁ πόθος καλούμενος.’ ἐν δὲ τῷ θʹ\nὁ αὐτὸς Θεόφραστός φησιν (c. 19, 3)· ‘ἐάν τις\nτοῦ ΕΛΙΧΡΥΣΟΥ τῷ ἄνθει στεφανῶται,\nεὔκλειαν ἴσχει μύρῳ ῥαίνων.’ μνημονεύει αὐτοῦ Ἀλκμὰν ἐν\nτούτοις (fr. 16 B4)· καὶ τὶν εὔχομαι φέροισατόνδ’ ἑλιχρύσω πυλεῶνακἠράτω κυπαίρω. καὶ Ἴβυκος (fr. 6)· μύρτα τε καὶ ἴα καὶ ἑλίχρυσος,μᾶλά τε καὶ ῥόδα καὶ τέρεινα δάφνα. Κρατῖνος δὲ ἐν Μαλθακοῖς φησιν (I 43\nK)· ἑρπύλλῳ, κρόκοις, ὑακίνθοις, ἑλιχρύσου κλάδοις. ἐστὶ δὲ τὸ ἄνθος ὅμοιον λωτῷ. Θεμισταγόρας δ’ ὁ\nἘφέσιος ἐν τῇ ἐπιγραφομένῃ Χρυσέῃ Βύβλῳ ἀπὸ τῆς πρώτης\nδρεψαμένης νύμφης Ἑλιχρύσης ὄνομα τὸ ἄνθος ὀνομασθῆναι. τὰ\nδὲ κρίνα φησὶν ὁ Θεόφραστος (h. pl. 6, 6, 3)\nεἶναι καὶ πορφυρανθῆ. Φιλῖνος δὲ τὸ ΚΡΙΝΟΝ ὑφ’ ὧν μὲν λείριον, ὑφ᾽ ὧν δὲ ἴον καλεῖσθαι. Κορίνθιοι δ’ αὐτὸ ἀμβροσίαν\nκαλοῦσιν, ὥς φησι Νίκανδρος ἐν Γλώσσαις (fr. 126\nSchn). Διοκλῆς δ’ ἐν τῷ περὶ Θανασίμων Φαρμάκων ‘ΑΜΑΡΑΚΟΝ, φησίν, ὃν σάμψουχόν τινες\nκαλοῦσιν.’\nΚΟΣΜΟΣΑΝΔΑΛΩΝ δὲ μνημονεύει Κρατῖνος ἐν Μαλθακοῖς διὰ\nτούτων (I 43 K)· κεφαλὴν ἀνθέμοις ἐρέπτομαι,λειρίοις, ῥόδοις, κρίνεσιν, κοσμοσανδάλοις. Κλέαρχος δ’ ἐν βʹ Βίων (FHG II\n303) ‘ὅρα, φησίν, τοὺς τὸ κοσμοσάνδαλον\nἀνείροντας Λακεδαιμονίους, οἳ τὸν παλαιότατον τῆς πολιτικῆς\nκόσμον συμπατήσαντες ἐξετραχηλίσθησαν.\nδιόπερ καλῶς περὶ αὐτῶν εἴρηκεν ὁ κωμῳδιοποιὸς Ἀντιφάνης ἐν\nΚιθαριστῇ (II 57 K)· οὐκ ἐφύσων οἱ Λάκωνες ὡς ἀπόρθητοί ποτε;νῦν δ’ ὁμηρεύουσ’ ἔχοντες πορφυροῦς κεκρυφάλους;’ Ἱκέσιος δ’ ἐν δευτέρῳ περὶ Ὕλης τὸ ΛΕΥΚΟΙΟΝ φησι\nμεσότητά τινα ἔχειν ἐν τῷ στύφειν, πολὺ δ’ ἀρίστην εὐωδίαν\nκαὶ δυναμένην τέρπειν, ἀλλὰ πρὸς ὀλίγιστον. ‘τὸ δὲ μέλαν,\nφησί, τὴν μὲν αὐτὴν θεωρίαν ἔχει, εὐῶδες δ’ ἐστὶ πολὺ\nμᾶλλον.’ Ἀπολλόδωρος δὲ ἐν τῷ περὶ Θηρίων (fr. 10\nSchn. Nic. p. 195) φησί· ‘χαμαίπιτυν, οἳ δὲ\nὁλόκυρον, οἱ δὲ Ἀθήνησιν ἰωνιάν, οἱ δὲ κατ’ Εὔβοιαν\nσιδηρῖτιν.’ Νίκανδρος δ’ ἐν δευτέρῳ Γεωργικῶν — τὰ δὲ ἔπη\nὀλίγον ὕστερον (p. 683a) παραθήσομαι, ὅταν\nπερὶ πάντων τῶν στεφανωματικῶν ἀνθῶν διεξέρχωμαι — τὸ ἴον,\nφησίν, Ἰωνιάδες τινὲς νύμφαι Ἴωνι ἐχαρίσαντο πρώτῳ. τὸν δὲ\nΝΑΡΚΙΣΣΟΝ ἐν τῷ Ϛʹ περὶ Φυτῶν Ἱστορίας (c.\n6, 9) ὁ Θεόφραστος καλεῖσθαί φησι καὶ λείριον.\nεἶθ’ ὑποβὰς ὡς διαλλάσσοντα τίθησιν νάρκισσον καὶ λείριον.\nΕὔμαχος δ’ ὁ Κορκυραῖος ἐν Ῥιζοτομικῷ καὶ ἀκακαλλίδα φησὶ\nκαλεῖσθαι τὸν νάρκισσον καὶ κρόταλον. τοῦ δὲ ἡμεροκαλλοῦς\nκαλουμένου ἄνθους, ὃ τὴν μὲν νύκτα μαραίνεται, ἅμα δὲ τῷ\nἡλίῳ ἀνατέλλοντι θάλλει, μνημονεύει Κρατῖνος ἐν Μαλθακοῖς\nλέγων οὕτως (I 43)· ἡμεροκαλλεῖ τε τῷ φιλουμένῳ. τῆς δ’ ΕΡΠΥΛΛΟΥ, φησὶ Θεόφραστος (h. pl. 6,\n7, 2), τὴν ἄγριον κομίζοντες ἐκ τῶν ὀρῶν\nφυτεύουσιν ἐν Σικυῶνι καὶ Ἀθήνησιν ἐκ τοῦ Ὑμηττοῦ. παρ᾽\nἄλλοις δὲ ὅλα ὄρη πλήρη ἐστὶ\nτοῦ ἄνθους, καθάπερ ἐν Θρᾴκῃ.’ Φιλῖνος δέ φησιν αὐτὴν\nζυγίδα καλεῖσθαι. περὶ δὲ τῆς ΛΥΧΝΙΔΟΣ λέγων Ἀμερίας ὁ\nΜακεδὼν ἐν τῷ Ῥιζοτομικῷ φησιν ἀναφῦναι αὐτὴν ἐκ τῶν\nἈφροδίτης λουτρῶν, ὅτε Ἡφαίστῳ συγκοιμηθεῖσα ἡ Ἀφροδίτη\nἐλούσατο. εἶναι δ’ ἀρίστην ἐν Κύπρῳ καὶ Λήμνῳ, ἔτι δὲ\nΣτρογγύλῃ καὶ Ἔρυκι καὶ Κυθήροις. ἡ δ’ ΙΡΙΣ, φησὶ\nΘεόφραστος, ἀνθεῖ τοῦ θέρους (h. pl. 6, 8, 3)\nμόνη τε (ib. 9, 7, 3) τῶν Εὐρωπαίων ἀνθέων\nεὔοσμος ἐστίν. ἀρίστη δ’ ἐστὶν ἐν Ἰλλυριοῖς τοῖς\nἀνῳκισμένοις τῆς θαλάσσης. Φιλῖνος δέ φησι τὰ ἄνθη τῆς\nἴριδος λέγεσθαι λύκους διὰ τὸ ἐμφερῆ εἶναι λύκου χείλεσι.\nΝικόλαος δ’ ὁ Δαμασκηνὸς ἐν τῇ ὀγδόῃ τῶν Ἱστοριῶν πρὸς ταῖς\nἑκατὸν (FHG III 416) περὶ τὰς Ἄλπεις λίμνην\nτινά φησιν εἶναι πολλῶν σταδίων οὖσαν, ἧς περὶ τὸν κύκλον\nπεφυκέναι δι’ ἔτους ἄνθη ἥδιστα καὶ εὐχρούστατα, ὅμοια ταῖς\nκαλουμέναις ΚΑΛΧΑΙΣ. τῶν δὲ καλχῶν μέμνηται καὶ Ἀλκμὰν ἐν\nτούτοις (fr. 39)· χρύσιον ὅρμον ἔχων ῥαδινᾶν πετάλοισι καλχᾶν. — μνημονεύει αὐτῶν καὶ Ἐπίχαρμος ἐν Ἀγρωστίνῳ\n(p. 219 L).\n‘τῶν δὲ ΡΟΔΩΝ, φησὶ Θεόφραστος ἐν τῷ ἕκτῳ (h. pl. 6, 6, 4), πολλαί εἰσι\nδιαφοραί. τὰ μὲν γὰρ πλεῖστα αὐτῶν εἰσὶν\nπεντάφυλλα, τὰ δὲ δωδεκάφυλλα, ἔνια δ’ ἐστὶ καὶ\nἑκατοντάφυλλα περὶ Φιλίππους. λαμβάνοντες γὰρ ἐκ τοῦ\nΠαγγαίου φυτεύουσιν· ἐκεῖ γὰρ γίγνεται\nπολλά. μικρὰ δὲ σφόδρα τὰ ἐντὸς φύλλα· ἡ γὰρ ἔκφυσις αὐτῶν\nοὕτως ἐστὶν ὥστ’ εἶναι τὰ μὲν ἐντός, τὰ δὲ ἐκτός· οὐκ\nεὔοσμα δὲ οὐδὲ μεγάλα τοῖς μεγέθεσιν. τὰ δὲ πεντάφυλλα\nεὐώδη μᾶλλον ὧν τραχὺ τὸ κάτω. εὐοσμότατα δὲ τὰ ἐν Κυρήνῃ,\nδιὸ καὶ τὸ μύρον ἥδιστον. καὶ τῶν ἴων δὲ καὶ τῶν ἄλλων\nἀνθέων ἄκρατοι μάλιστα καὶ θεῖαι αἱ ὀσμαί· διαφερόντως δὲ ἡ\nτοῦ κρόκου.’ Τιμαχίδας δὲ ἐν τοῖς Δείπνοις τὸ ῥόδον φησὶ\nτοὺς Ἀρκάδας καλεῖν εὔομφον ἀντὶ τοῦ εὔοσμον. Ἀπολλόδωρος\nδ’ ἐν δʹ Παρθικῶν (fr. 8 Behr)\nἄνθος τι ἀναγράφει καλούμενον ΦΙΛΑΔΕΛΦΟΝ κατὰ τὴν Παρθικὴν\nχώραν, περὶ οὗ τάδε φησίν· ‘καὶ μυρσίνης γένη ποικίλα μῖλάξ\nτε καὶ τὸ καλούμενον φιλάδελφον, ὃ τὴν ἐπωνυμίαν ἔλαβε τῇ\nφύσει πρόσφορον. ἐπειδὰν γὰρ ἐκ διαστήματος αὐτομάτως\nκράδαι συμπέσωσι, ἐμψύχων περιπλοκὴν ἐν τῷ ..... μένουσιν\nἡνωμέναι καὶ καθάπερ ἀπὸ ῥίζης μιᾶς\nκαὶ τὸ λοιπὸν ἀνατρέχουσιν καὶ ζωοφυτοῦσιν·\nδιὸ καὶ τοῖς ἡμέροις φυλακὴν ἀπ’ αὐτῶν κατασκευάζουσιν.\nἀφαιροῦντες γὰρ τῶν ῥάβδων τὰς λεπτοτάτας καὶ διαπλέξαντες\nτε δικτύου τρόπῳ φυτεύουσιν κύκλῳ τῶν\nκηπευμάτων· καὶ ταῦτα συμπλεκόμενα περιβόλου παρέχεται\nδυσπάροδον ἀσφάλειαν.’\nἀνθῶν δὲ στεφανωτικῶν μέμνηται ὁ μὲν τὰ Κύπρια Ἔπη\nπεποιηκὼς Ἡγησίας ἢ Στασῖνος· Δημοδάμας γὰρ ὁ Ἁλικαρνασσεὺς\nἢ Μιλήσιος ἐν τῷ περὶ Ἁλικαρνασσοῦ (FHG II\n444) Κυπρία Ἁλικαρνασσέως δ᾽\nαὐτὰ εἶναί φησι ποιήματα· λέγει δ’ οὖν\nὅστις ἐστὶν ὁ ποιήσας αὐτὰ ἐν τῷ αʹ οὑτωσί\n(fr. 3 Ki)· εἵματα μὲν χροὶ ἕστο τά οἱ Χάριτές τε καὶ Ὧραιποίησαν καὶ ἔβαψαν ἐν ἄνθεσιν εἰαρινοῖσιν,οἷα φοροῦσ’ ὧραι, ἔν τε κρόκῳ ἔν θ’ ὑακίνθῳἔν τε ἴῳ θαλέθοντι ῥόδου τ’ ἐνὶ ἄνθει καλῷ,ἡδέι νεκταρέῳ, ἔν τ’ ἀμβροσίαις καλύκεσσινἄνθεσι ναρκίσσου καλλιρρόου δ’ οια Ἀφροδίτηὥραις παντοίαις τεθυωμένα εἵματα ἕστο. οὗτος ὁ ποιητὴς καὶ τὴν τῶν στεφάνων χρῆσιν εἰδὼς\nφαίνεται δι’ ὧν λέγει (fr. 4)· ἣ δὲ σὺν ἀμφιπόλοισι φιλομειδὴς Ἀφροδίτη ....πλεξάμεναι στεφάνους εὐώδεας ἄνθεα γαίηςἂν κεφαλαῖσιν ἔθεντο θεαὶ λιπαροκρήδεμνοι,Νύμφαι καὶ Χάριτες, ἅμα δὲ χρυσῆ Ἀφροδίτη,καλὸν ἀείδουσαι κατ’ ὄρος πολυπιδάκου Ἴδης.\nΝίκανδρος δ’ ἐν δευτέρῳ Γεωργικῶν καταλέγων καὶ αὐτὸς\nστεφανωτικὰ ἄνθη καὶ περὶ Ἰωνιάδων Νυμφῶν καὶ περὶ ῥόδων\nτάδε λέγει (fr. 74 Schn)· ἀλλὰ τὰ μὲν σπείροις τε καὶ ὡς ὡραῖα φυτεύοις,ἄνθε’ Ἰαονίηθε· γένη γε μὲν ἰάσι δισσά,ὠχρόν τε χρυσῷ τε φυὴν εἰς ὦπα προσεικές,ἅσσα τ’ Ἰωνιάδες Νύμφαι στέφος ἁγνὸν ἼωνιΠισαίοις ποθέσασαι ἐνὶ κλήροισιν ὄρεξαν.\nἤνυσε γὰρ χλούνηνδε μετεσσύμενος σκυλάκεσσιν,\nἈλφειῷ καὶ λύθρον ἑῶν ἐπλύνατο γυίων, ἑσπέριος Νύμφαισιν\nἸαονίδεσσι νυχεύσων. αὐτὰρ ἀκανθοβόλοιο ῥόδου κατατέμνεο\nβλάστας τάφροις τ’ ἐμπήξειας, ὅσον διπάλαιστα τελέσκων.\nπρῶτα μὲν Ὠδονίηθε Μίδης ἅπερ Ἀσίδος ἀρχὴν λείπων ἐν\nκλήροισιν ἀνέτρεφεν Ἠμαθίοισιν, αἰὲν ἐς ἑξήκοντα πέριξ\nκομόωντα πετήλοις· δεύτερα Νισαίης Μεγαρηίδος, οὐδὲ Φάσηλις\nοὐδ’ αὐτὴ Λεύκοφρυν ἀγασσαμένη ἐπιμεμφής, Ληθαίου Μάγνητος\nἐφ’ ὕδασιν εὐθαλέουσα. κισσοῦ δ’ ἄλλοτε κλῶνας ἐυρρίζου\nκαπέτοισιν, πολλάκι δὲ στέφος αὐτὸ κορυμβηλοῖο φυτεύσαις\nθράσκιον ἢ ἀργωπὸν ἠὲ κλαδέεσσι πλανήτην·\nβλαστοδρεπιδεχυτοιο καὶ εἰς μίαν ὄρσεο κόρσην, σπεῖραν ὑπὸ\nσπυρίδεσσι νεοπλέκτοισι καθάπτων, ὄφρα δύο κροκόωντες\nἐπιζυγέοντε κορύμβοι μέσφα συνωρίζωσιν ὑπερφιάλοιο μετώπου,\nχλωροῖς ἀμφοτέρωθεν ἐπηρεφέες πετάλοισιν. σπέρματι μὴν\nκάλυκες κεφαλήγονοι ἀντελέουσιν, ἀργήεις πετάλοισι, κρόκῳ\nμέσα χροιισθεῖσαι· ἃ κρίνα, λείρια δ’ ἄλλοι ἐπιφθέγγονται\nἀοιδῶν, οἳ δὲ καὶ ἀμβροσίην, πολέες δέ τε χάρμ’ Ἀφροδίτης·\nἤρισε γὰρ χροιῇ. τὸ δέ που ἐπὶ\nμέσσον ὄνειδος ὅπλον βρωμήταο διεκτέλλον πεφάτισται. ἶρις\nδ’ ἐν ῥίζῃσιν ἀγαλλίας ἥ θ’ ὑακίνθῳ αἰαστῇ προσέοικε,\nχελιδονίοισι δὲ τέλλει ἄνθεσιν ἰσοδρομεῦσα, χελιδόσιν, αἵ\nτ’ ἀνὰ κόλπῳ φυλλάδα νηλείην ἐκχεύετον, ἀρτίγονοι δὲ\nεἴδοντ’ ἠμύουσαι αἰεὶ κάλυκες στομίοισιν. σὺν καὶ ἅπερ τ᾽\nὀξεῖα χροιῇ λυχνὶς οὐδὲ θρυαλλίς, οὐδὲ μὲν ἀνθεμίδων κενεὴ\nγηρύσεται ἀκμή, οὐδὲ βοάνθεμα κεῖνα τά τ’ αἰπύτατον κάρη\nὑψοῖ, φλόξ τε θεοῦ αὐγῇσιν ἀνερχομένῃς ἰσάουσα. ἕρπυλλον δὲ\nφριαλευσοτεν βώλοισι φυτεύσεις, ὄφρα κλάδοις μακροῖσιν\nἐφερπύζων διάηται ἠὲ κατακρεμάησιν ἐφιμείρων ποτὰ Νυμφέων.\nκαὶ δ’ αὐτῆς μήκωνος ἄπο πλαταγώνια βάλλοις, ἄβρωτον\nκώδειαν ὄφρα κνώπεσσι φυλάξῃ· φυλλάσιν ἦ γὰρ πάντα\nδιοιγομέναισιν ἐφίζει ἑρπετά, τὴν δὲ δρόσοισιν ἐισκομένην\nβοτέονται κώδειαν, καρποῖο μελιχροτέρου πλήθουσαν. θρίων δ᾽\nοἰχομένων ῥέα μὲν φλόγες, ἄλλοτε ῥιπαὶ πῆξαν σάρκα τυπῇσι·\nτὰ δ’ οὐ βάσιν ἐστήριξαν, θρῖα δ’ οὐ λέγει τὰ τῆς\nσυκῆς, ἀλλὰ τὰ τῆς μήκωνος\n\nοὔτε τι παι βρώμην ποτιδεγμένα· πολλάκι δ’ ἴχνηστιφροῖς ὠλίσθηναν ἐνιχρίμψαντε καρείοις·ἁδρύνει δὲ βλάστα βαθεῖ’ ἐν τεύχεϊ κόπρος,σαμψύχου λιβάνου τε νέας κλάδας ἠδ’ ὅσα κῆποιἀνδράσιν ἐργοπόνοις στεφάνους ἔπι πορσαίνουσιν.ἦ γὰρ καὶ λεπταὶ πτερίδες καὶ παιδὸς ἔρωτεςλεύκῃ ἰσαιόμενοι, ἐν καὶ κρόκος εἴαρι μύωνκύπρος τ’ ὀσμηρόν τε σισύμβριον ὅσσα τε κοίλοιςἄσπορα ναιομένοισι τόποις ἀνεθρέψατο λειμὼνκάλλεα, βουφθαλμόν τε καὶ εὐειδὲς Διὸς ἄνθος,χάλκας, σὺν δ’ ὑάκινθον ἰωνιάδας τε χαμηλὰςὀρφνοτέρας, ἃς στύξε μετ’ ἄνθεσι Περσεφόνεια.σὺν δὲ καὶ ὑψῆέν τε πανόσμεον ὅσσα τε τύμβοιφάσγανα παρθενικαῖς νεοδουπέσιν ἀμφιχέονται,αὐταί τ’ ἠιθέας ἀνεμωνίδες ἀστράπτουσαιτηλόθεν ὀξυτέρῃσιν ἐφελκόμεναι χροιῇσιν. (ἐν ἐνίοις δὲ γράφεται ‘ἐφελκόμεναι φιλοχροιαῖς.ʼ)\nπᾶς δέ τις ἢ ἑλένειον ἢ ἀστέρα φωτίζονταδρέψας εἰνοδίοισι θεῶν παρακάββαλε σηκοῖςἢ αὐτοῖς βρετάεσσιν, ὅτε πρώτιστον ἴδωνται·πολλάκι θελμια καλά, τοτὲ χρυσανθὲς ἀμέργωνλείριά τε στήλαισιν ἐπιφθίνοντα καμόντων\nκαὶ γεραὸν πώγωνα καὶ ἐντραπέας κυκλαμίνουςσαύρην θ᾽, ἣ χθονίου πέφαται στέφος Ἡγεσιλάου.\nἐκ τούτων τῶν ἐπῶν δῆλον γίνεται ὅτι ἕτερόν ἐστιν τὸ\nχελιδόνιον τῆς ἀνεμώνης· τινὲς γὰρ ταὐτὸ εἶναί φασι.\nΘεόφραστος δέ φησι (h. pl. 7, 15, 1)· ‘τὰς δ᾽\nἀνθήσεις λαμβάνειν δεῖ συνακολουθοῦντα τοῖς ἄστροις τὸ\nἡλιοτρόπιον καλούμενον καὶ τὸ χελιδόνιον· καὶ γὰρ τοῦτο ἅμα\nτῇ χελιδόνι ἀνθεῖ.’ καὶ ἀμβροσίαν δὲ ἄνθος τι ἀναγράφει ὁ\nΚαρύστιος ἐν Ἱστορικοῖς Ὑπομνήμασι λέγων οὕτως (FHG\nIV 357)· ‘Νίκανδρός φησιν (fr. 127\nSchn) ἐξ ἀνδριάντος τῆς κεφαλῆς Ἀλεξάνδρου τὴν\nκαλουμένην ἀμβροσίαν φύεσθαι ἐν Κῷ.’ προείρηται δ’ ἄνω\n(p. 681b) περὶ αὐτῆς ὅτι τὸ κρίνον οὕτω\nλέγουσι. Τιμαχίδας δ’ ἐν τετάρτῳ Δείπνου καὶ θήσειόν τι\nἀναγράφει καλούμενον ἄνθος· θήσειόν θ’ ἁπαλὸν μήλῳ ἐναλίγκιον ἄνθος,Λευκερέης ἱερὸν περικαλλέος, ὅ ῥα μάλισταφίλατο. ἀπὸ τούτου δέ φησι τοῦ ἄνθους καὶ τὸν τῆς Ἀριάδνης\nκαλούμενον στέφανον πεπλέχθαι. καὶ ὁ Φερεκράτης δὲ ἢ ὁ\nπεποιηκὼς τὸ δρᾶμα τοὺς Πέρσας μνημονεύων καὶ αὐτὸς ἀνθῶν\nτινων στεφανωτικῶν φησιν (I 183 K)· ὦ μαλάχας μὲν ἐξερῶν, ἀναπνέων δ’ ὑάκινθον,καὶ μελιλώτινον λαλῶν καὶ ῥόδα προσσεσηρώς·ὦ φιλῶν μὲν ἀμάρακον, προσκυνῶν δὲ σέλινα,γελῶν δ’ ἱπποσέλινα καὶ κοσμοσάνδαλα βαίνων,ἔγχει κἀπιβόα τρίτον παιῶν᾽, ὡς νόμος ἐστίν.\nὁ δὲ πεποιηκὼς τοὺς εἰς αὐτὸν ἀναφερομένους\nΜεταλλεῖς φησιν (ib. 177)· ὑπ’ ἀναδενδράδων ἁπαλὰς ἀσπαλάθους πατοῦντεςἐν λειμῶνι λωτοφόρῳ κύπειρόν τε δροσώδηκἀνθρύσκου μαλακῶν τ’ ἴων λείμακα καὶ τριφύλλου. ἐν τούτοις ζητῶ τί τὸ τρίφυλλον. καὶ γὰρ εἰς\nΔημαρέτην ἀναφέρεταί τι ποιημάτιον ὃ ἐπιγράφεται Τρίφυλλον.\nκἀν τοῖς ἐπιγραφομένοις δὲ Ἀγαθοῖς ὁ Φερεκράτης ἢ Στράττις\nφησίν (ib. 145)· λουσάμενοι δὲ πρὸ λαμπρᾶςἡμέρας ἐν τοῖς στεφανώμασιν, οἳ δ’ ἐν τῷ μύρῳλαλεῖτε περὶ σισυμβρίων κοσμοσανδάλων τε. καὶ Κρατῖνος ἐν Μαλθακοῖς (ib. 43)·\nπαντοίοις γε μὴν κεφαλὴν ἀνθέμοις ἐρέπτομαι,λειρίοις ῥόδοις κρίνεσιν κοσμοσανδάλοις ἴοιςκαὶ σισυμβρίοις ἀνεμωνῶν κάλυξί τ’ ἠριναῖςἑρπύλλῳ κρόκοις ὑακίνθοις ἑλειχρύσου κλάδοιςοἰνάνθῃσιν ἡμεροκαλλεῖ τε τῷ φιλουμένῳ,ἀνθρύσκου ........ ναρκίσσου φόβῃτῷ τ’ ἀειφρούρῳ μελιλώτῳ κάρα πυκάζομαι·καὶ .. κύτισος αὐτόματος παρὰ Μέδοντος ἔρχεται.\nἡ δὲ τῶν στεφάνων καὶ μύρων πρότερον εἴσοδος εἰς τὰ\nσυμπόσια ἡγεῖτο τῆς δευτέρας τραπέζης, ὡς παρίστησι\nΝικόστρατος ἐν Ψευδοστιγματίᾳ διὰ τούτων (II 227\nK)· καὶ σὺ μὲντὴν δευτέραν τράπεζαν εὐτρεπῆ ποίει,\nκόσμησον αὐτὴν παντοδαποῖς τραγήμασιν,μύρον, στεφάνους, λιβανωτόν, αὐλητρίδα λαβέ. Φιλόξενος δ’ ὁ διθυραμβοποιὸς ἐν τῷ ἐπιγραφομένῳ\nΔείπνῳ ἀρχὴν ποιεῖται τὸν στέφανον τῆς εὐωχίας οὑτωσὶ λέγων\n(fr. 1 B)· κατὰ χειρὸς δ᾽ἤλυθ’ ὕδωρ· ἁπαλὸς παιδίσκος ἐν ἀργυρέᾳ φέρωνπροχόῳ ἐπέχευεν.εἶτ’ ἔφερεν στέφανον λεπτᾶς ἀπὸ μυρτίδος εὐγνήτωνκλαδέων δισύναπτον. Εὔβουλος Τιτθαῖς (II 204 K)· ὡς γὰρ εἰσῆλθε τὰ γερόντια τότ’ εἰς δόμους,εὐθὺς ἀνεκλίνετο· παρῆν στέφανος ἐν τάχει,ᾔρετο τράπεζα, παρέκειθ’ ἅμα τετριμμένημᾶζα χαριτοβλέφαρος. τοῦτο δ’ ἦν ἔθος καὶ παρ’ Αἰγυπτίοις, ὡς\nΝικόστρατός φησιν ἐν Τοκιστῇ. Αἰγύπτιον γὰρ ὑποστησάμενος\nτὸν τοκιστήν φησιν (ib. 226)· καταλαμβάνομεν τὸν πορνοβοσκὸν καὶ δύοἑτέρους κατὰ χειρὸς ἀρτίως εἰληφόταςκαὶ στέφανον. εἶεν· καλὸς ὁ καιρός, Χαιρεφῶν. σὺ δὲ γαστρίζου, Κύνουλκε· καὶ μετὰ ταῦτα ἡμῖν\nεἰπὲ διὰ τί Κρατῖνος εἴρηκε (Litt. c) τὸν\nμελίλωτον ‘τῷ τ’ ἀειφρούρῳ μελιλώτῳ.’ ἐπεὶ δέ σε ὁρῶ\nἔξοινον ἤδη γεγενημένον — οὕτως δ’ εἴρηκε τὸν μεθύσην\nἌλεξις ἐν Εἰσοικιζομένῳ (II 318 K) — παύσομαί\nσε ἐρεσχηλῶν καὶ τοῖς παισὶ\nπαρακελεύομαι κατὰ τὸν Σοφοκλέα, ὃς ἐν Συνδείπνοις φησί\n(fr. 138 N)· φορεῖτε, μασσέτω τις, ἐγχείτω βαθὺνκρατῆρ᾽· ὅδ’ ἁνὴρ οὐ πρὶν ἂν φάγῃ καλῶςὅμοια καὶ βοῦς ἐργάτης ἐργάζεται. καὶ κατὰ τὸν Φλιάσιον δὲ Ἀριστίαν· καὶ γὰρ οὗτος\nἐν ταῖς ἐπιγραφομέναις Κηρσὶν ἔφη (fr. 3 N)·\nσύνδειπνος ἢ ᾽πίκωμος ἢ μαζαγρέτας,Ἅιδου τραπεζεύς, ἀκρατέα νηδὺν ἔχων. ἐπεὶ δὲ τοσούτων λεχθέντων μηδὲν ἀποκρίνεται,\nκελεύω αὐτὸν κατὰ τοὺς Ἀλέξιδος Διδύμους ΧΥΔΑΙΟΙΣ\nστεφανωθέντα στεφάνοις ἐξάγεσθαι τοῦ συμποσίου. τῶν δὲ\nχυδαίων στεφάνων μνημονεύων ὁ κωμῳδιοποιός φησιν (II\n315 K)· στεφάνων τε τούτων τῶν χύδην\nπεπλεγμένων. κἀγὼ δ’ ἐπὶ τούτοις τοῦ λέγειν ἤδη παύσομαι τὸ\nτήμερον, παραχωρῶν τε τὸν περὶ τῶν μύρων λόγον τοῖς\nβουλομένοις διεξέρχεσθαι τῷ τε παιδὶ προστάττων ἐπὶ τῇ\nστεφανηφόρῳ ταύτῃ μου διαλέξει κατὰ τὸν Ἀντιφάνη\n(ib. 123)στεφάνους ἐνεγκεῖν δεῦρο τῶν χρηστῶν\nδύοκαὶ δᾷδα χρηστὴν ἡμμένην χρηστῷ πυρί. οὕτω γὰρ τὴν τῶν λόγων ἔξοδον ὥσπερ δράματος\nποιήσομαι.’ καὶ μετ’ οὐ πολλὰς ἡμέρας ὥσπερ\nαὐτὸσ αὑτοῦ σιωπὴν καταμαντευσάμενος ἀπέθανεν\nεὐτυχῶς, οὐδένα καιρὸν νόσῳ παραδούς, πολλὰ δὲ λυπήσας ἡμᾶς\nτοὺς ἑταίρους.\nπεριενεγκόντων δὲ τῶν παίδων ἐν ἀλαβάστοις καὶ ἄλλοις χρυσοῖς σκεύεσιν μύρα,\nνυστάζοντα τὸν Κύνουλκον θεασάμενός τις πολλῷ\nτῷ μύρῳ τὸ πρόσωπον ἐπέχρισεν. ὃ δὲ διεγερθεὶς καὶ μόλις\nἑαυτὸν ἀναλαβὼν ‘τί τοῦτ᾽, εἶπεν, Ἡράκλεις; οὐ σπογγιᾷ τίς\nμου παρελθὼν τὸ πρόσωπον ἐκκαθαρίσει μεμολυσμένον\nμαγγανείαις πολλαῖς; ἢ οὐκ οἴδατε καὶ τὸν καλὸν Ξενοφῶντα\nἐν τῷ Συμποσίῳ ποιοῦντα τὸν Σωκράτην τοιαυτὶ λέγοντα\n(c. 2, 2)· ‘νὴ Δί᾽, ὦ Καλλία, τελέως ἡμᾶς\nἑστιᾷς· οὐ γὰρ μόνον δεῖπνον ἄμεμπτον παρέθηκας, ἀλλὰ καὶ\nἀκροάματα καὶ θεάματα ἥδιστα παρέχεις. — τί οὖν εἰ καὶ\nμύρον ἐνέγκαι τις ἡμῖν, ἵνα καὶ εὐωδίᾳ ἑστιῴμεθα; —\nμηδαμῶς, ἔφη ὁ Σωκράτης· ὥσπερ γάρ τοι ἐσθὴς ἄλλη μὲν\nγυναικεία, ἄλλη δὲ ἀνδρεία κάλλη, οὕτω καὶ ὀσμὴ\nἄλλη μὲν γυναικί, ἄλλη δὲ ἀνδρὶ πρέπει. καὶ γὰρ ἀνδρὸς μὲν\nδή που ἕνεκεν ἀνδρῶν οὐδεὶς μύρῳ χρίεται. αἵ γε μὴν\nγυναῖκες ἄλλως τε καὶ ἂν νύμφαι τύχωσιν οὖσαι, ὥσπερ ἡ\nΝικηράτου τε τούτου καὶ ἡ Κριτοβούλου, μύρου μέν τι καὶ\nπροσδέονται· αὐταὶ γὰρ τούτου ὄζουσιν. ἐλαίου δὲ τοῦ ἐν\nγυμνασίοις ὀσμὴ καὶ παροῦσα ἡδίων ἢ μύρου γυναιξὶν\nἡδίων καὶ ἀποῦσα ποθεινοτέρα. καὶ γὰρ δὴ μύρῳ\nμὲν ἀλειψάμενος δοῦλος καὶ ἐλεύθερος εὐθὺς ἅπας ὅμοιον\nὄζει· αἱ δ’ ἀπὸ τῶν ἐλευθερίων μόχθων ὀσμαὶ ἐπιτηδευμάτων\nτε πρῶτον χρηστῶν καὶ χρόνου πολλοῦ\nδέονται, εἰ μέλλουσιν ἡδεῖαί τε καὶ ἐλευθέριαι ἔσεσθαι.’\nκαὶ ὁ θαυμασιώτατος δὲ Χρύσιππος τὴν ὀνομασίαν φησὶ λαβεῖν\nτὰ μύρα ἀπὸ τοῦ μετὰ πολλοῦ μόρου καὶ πόνου ματαίου\nγίνεσθαι. Λακεδαιμόνιοί τε ἐξελαύνουσι τῆς Σπάρτης τοὺς τὰ\nμύρα κατασκευάζοντας ὡς διαφθείροντας τοὔλαιον· καὶ τοὺς τὰ\nἔρια δὲ βάπτοντας ὡς ἀφανίζοντας τὴν λευκότητα τῶν ἐρίων.\nΣόλων τε ὁ σοφὸς διὰ τῶν Νόμων κεκώλυκε τοὺς ἄνδρας\nμυροπωλεῖν.\n‘νῦν δὲ τῶν ἀνθρώπων οὐχ αἱ ὀσμαὶ μόνον, ὥς φησιν Κλέαρχος\nἐν γʹ περὶ Βίων (FHG II 304), ἀλλὰ\nκαὶ αἱ χροιαὶ τρυφερὸν ἔχουσαί τι συνεκθηλύνουσι τοὺς\nμεταχειριζομένους. ὑμεῖς δὲ οἴεσθε τὴν ἁβρότητα χωρὶς\nἀρετῆς ἔχειν τι τρυφερόν; καίτοι Σαπφώ, γυνὴ μὲν πρὸς\nἀλήθειαν οὖσα καὶ ποιήτρια, ὅμως ᾐδέσθη τὸ καλὸν τῆς\nἁβρότητος ἀφελεῖν λέγουσα ὧδε (fr. 79 B4)·\nἐγὼ δὲ φίλημ’ ἁβροσύναν,καί μοι τὸ λαμπρὸν ἔρος ἀελίω καὶ τὸ καλὸν\nλέλογχε, φανερὸν ποιοῦσα πᾶσιν ὡς ἡ τοῦ ζῆν ἐπιθυμία τὸ\nλαμπρὸν καὶ τὸ καλὸν εἶχεν αὐτῇ· ταῦτα δ’ ἐστὶν οἰκεῖα τῆς\nἀρετῆς. Παρράσιος δὲ ὁ ζωγράφος, καίπερ παρὰ μέλος ὑπὲρ τὴν\nἑαυτοῦ τέχνην τρυφήσας καὶ τὸ λεγόμενον ἐλευθέριον ἐκ\nῥαβδίων ἔκ τινων ποτηρίων ἑλκύσας, λόγῳ γοῦν\nἀντελάβετο τῆς ἀρετῆς, ἐπιγραψάμενος τοῖς ἐν Λίνδῳ πᾶσιν\nαὑτοῦ ἔργοις (fr. 1 B)· ἁβροδίαιτος ἀνὴρ ἀρετήν τε σέβων τάδ’ ἔγραψενΠαρράσιος.\nᾧ κομψός τις, ὡς ἐμοὶ δοκεῖ, ὑπεραλγήσας\nῥυπαίνοντι τὸ τῆς ἀρετῆς ἁβρὸν καὶ καλόν, ἅτε φορτικῶς\nμετακαλεσαμένῳ εἰς τρυφὴν τὴν δοθεῖσαν ὑπὸ τῆς τύχης\nχορηγίαν, παρέγραψε τὸ ‘ῥαβδοδίαιτος ἀνήρ.’ ἀλλ’ ὅμως διὰ\nτὸ τὴν ἀρετὴν φῆσαι τιμᾶν ἀνεκτέον.’ ταῦτα μὲν ὁ Κλέαρχος.\nΣοφοκλῆς δ’ ὁ ποιητὴς ἐν Κρίσει τῷ δράματι (fr. 334\nN) τὴν μὲν Ἀφροδίτην Ἡδονήν τινα οὖσαν δαίμονα\nμύρῳ τε ἀλειφομένην παράγει καὶ κατοπτριζομένην, τὴν δὲ\nἈθηνᾶν Φρόνησιν οὖσαν καὶ Νοῦν, ἔτι δ’ Ἀρετὴν ἐλαίῳ\nχριομένην καὶ γυμναζομένην.’\nτούτοις ἀπαντήσας ὁ Μασσούριος ἔφη· ‘ὦ δαιμόνιε ἀνδρῶν, οὐκ\nοἶδας ὅτι αἱ ἐν τῷ ἐγκεφάλῳ ἡμῶν αἰσθήσεις ὀδμαῖς ἡδείαις\nπαρηγοροῦνται προσέτι τε θεραπεύονται, καθὰ καὶ Ἄλεξίς\nφησιν ἐν Πονήρᾳ οὕτως (II 368 K)· ὑγιείας μέροςμέγιστον ὀσμὰς ἐγκεφάλῳ χρηστὰς ποιεῖν. καὶ ὁ ἀνδρειότατος δέ, προσέτι δὲ καὶ πολεμικὸς\nποιητὴς Ἀλκαῖος ἔφη (fr. 36 B)· κὰδ δὲ χευάτω μύρον ἁδὺ καττῶστήθεος ἄμμι. καὶ ὁ σοφὸς δὲ Ἀνακρέων λέγει που (fr.\n9)· τί μὴν πέτεαισυρίγγων κοιλώτεραστήθεα χρισάμενος μύρῳ; τὰ στήθη παρακελευόμενος μυροῦν, ἐν οἷς ἐστιν ἡ\nκαρδία, ὡς καὶ ταύτης δηλονότι παρηγορουμένης τοῖς εὐώδεσι. τοῦτο δ’ ἔπρασσον οὐ μόνον τῆς\nεὐωδίας ἀπὸ τοῦ στήθους κατὰ φύσιν ἀναφερομένης ἐπὶ τὴν\nὄσφρηριν, ἀλλὰ καὶ διὰ τὸ νομίζειν ἐν τῇ καρδίᾳ τὴν ψυχὴν\nκαθιδρῦσθαι, ὡς Πραξαγόρας καὶ Φυλότιμος οἱ ἰατροὶ\nπαραδεδώκασιν. καὶ Ὅμηρος δέ φησιν· Od. 20.17στῆθος δὲ πλήξας κραδίην ἠνίπαπε μύθῳ. καί· Od. 20.13κραδίη δέ οἱ ἔνδον ὑλάκτει. καί· Il. 7.216Ἕκτορι δ’ αὐτῷ θυμὸς ἐνὶ στήθεσσι πάτασσε. ὃ δὴ καὶ σημεῖον φέρουσι τοῦ τὸ κυριώτερον τῆς ψυχῆς\nἐνταῦθα κεῖσθαι· κατὰ γὰρ τὰς ἐν τοῖς φόβοις γινομένας\nἀγωνίας πάλλεσθαι τὴν καρδίαν ἐπιδηλότατα συμβαίνει. καὶ ὁ\nἈγαμέμνων δέ φησιν ὁ Ὁμηρικός · Il. 10.93αἰνῶς γὰρ Δαναῶν πέρι δείδια, οὐδέ μοι ἦτορἔμπεδον, ἀλλ’ ἀλαλύκτημαι· κραδίη δέ μοι ἔξωστηθέων ἐκθρώσκει, τρομέει δ’ ὕπο φαίδιμα\nγυῖα. καὶ ὁ Σοφοκλῆς δὲ τὰς ἀπολελυμένας τοῦ φόβου\nπεποίηκε λεγούσας (fr. 699 N)· θυμῷ δ’ οὔ τις φαιδρὰ χορεύειτάρβους θυγάτηρ. Ἀναξανδρίδης δὲ τὸν ἀγωνιῶντα παράγει λέγοντα\n(II 160 K)· ὦ πονηρὰ καρδία,ἐπιχαιρέκακον ὡς εἶ μόνον τοῦ σώματος·ὀρχῇ γὰρ εὐθύς, ἄν μ᾽ ἴδῃς δεδοικότα. Πλάτων δέ φησι (Tim. p. 70c) τὸν τῶν\nὅλων δημιουργὸν καὶ τὴν τοῦ πλευμόνος αὐτῇ φύσιν\nπεριθεῖναι, πρῶτον μὲν μαλακὴν καὶ\nἄναιμον, εἶτα σήραγγας ἔχουσαν οἷον σπόγγου κατατετρημένας,\nἵν’ ἐν τῇ τῶν δεινῶν προσδοκίᾳ πολλάκις ἁλλομένη τὸν παλμὸν\nεἰς ὑπεῖκον καὶ μαλακὸν ποιῆται. ἀλλὰ μὴν καὶ τοὺς\nστεφάνους τοὺς περικειμένους τῷ στήθει ὑποθυμιάδας οἱ\nποιηταὶ κεκλήκασιν ἀπὸ τῆς τῶν ἀνθῶν ἀναθυμιάσεως, οὐκ ἀπὸ\nτοῦ τὴν ψυχὴν θυμὸν καλεῖσθαι, ὥς τινες ἀξιοῦσιν.\nτῷ δὲ τοῦ μύρου ὀνόματι πρῶτος Ἀρχίλοχος κέχρηται λέγων\n(fr. 31 B)· οὐκ ἂν μύροισι γραῦς ἐοῦσ’ ἠλείφετο. καὶ ἀλλαχοῦ δ’ ἔφη (fr. 30)· ἐσμυρισμένας κόμαςκαὶ στῆθος, ὡς ἂν καὶ γέρων ἠράσσατο. μύρρα γὰρ ἡ σμύρνα παρ’ Αἰολεῦσιν, ἐπειδὴ τὰ πολλὰ\nτῶν μύρων διὰ σμύρνης ἐσκευάζετο καὶ ἥ γε στακτὴ καλουμένη\nδιὰ μόνης ταύτης. ὁ δὲ Ὅμηρος τὴν μὲν χρῆσιν οἶδε τῶν\nμύρων, ἔλαιον δ’ αὐτὰ καλεῖ μετ’ ἐπιθέτου· Il. 21.186ῥοδόεντι δ’ ἔχριεν ἐλαίῳ. καὶ ἀλλαχοῦ δὲ (Il.\n14.172) λέγει τι τεθυωμένον. καὶ ἡ Ἀφροδίτη δὲ\nπαρ’ αὐτῷ (Il. 21.186) τὸν\nἝκτορος νεκρὸν ῥοδόεντι ἔχριεν ἐλαίῳ ἀμβροσίῳ. καὶ τοῦτο\nμὲν ἐξ ἀνθέων. περὶ δὲ τοῦ ἐκ τῶν ἀρωμάτων σκευαζομένου, ἃ\nδὴ θυώματα ἐκάλουν, ἐπὶ τῆς Ἥρας λέγει· Il. 14.170ἀμβροσίῃ μὲν πρῶτον ἀπὸ χροὸς ἱμερόεντοςλύματα πάντα κάθηρεν, ἀλείψατο δὲ χρόα λευκὸνἀμβροσίῳ ἑανῷ, τό ῥά οἱ τεθυωμένον ἦεν·\nτοῦ καὶ κινυμένοιο Διὸς ποτὶ χαλκοβατὲς δῶἔμπης ἐς γαῖάν τε καὶ οὐρανὸν ἵκετ’ ἀυτμή.\nγίνεται δὲ μύρα κάλλιστα κατὰ τόπους, ὡς Ἀπολλώνιός φησιν ὁ\nἩροφίλειος ἐν τῷ περὶ Μύρων γράφων οὕτως· ‘ἶρις μὲν ἐν\nἬλιδι χρηστοτάτη καὶ ἐν Κυζίκῳ· ῥόδινον δὲ κράτιστον ἐν\nΦασήλιδι, καὶ τὸ ἐκ Νέας δὲ πόλεως καὶ Καπύης· κρόκινον δ᾽\nἐν Σόλοις τῆς Κιλικίας καὶ ἐν Ῥόδῳ· νάρδινον δὲ τὸ ἐν\nΤάρσῳ· οἰνάνθη δὲ ἡ Κυπρία καὶ Ἀδραμυττηνή· ἀμαράκινον Κῷον\nκαὶ μήλινον. κύπρινον δὲ προκέκριται τὸ ἐν Αἰγύπτῳ,\nδευτερεῦον δ’ ἐστὶ τὸ Κυπριακὸν καὶ τὸ ἐν Φοινίκῃ καὶ\nταύτης τὸ ἀπὸ Σιδῶνος. τὸ δὲ παναθηναικὸν λεγόμενον ἐν\nἈθήναις· τὸ δὲ μετώπιον καὶ Μενδήσιον κάλλιστα ἐν Αἰγύπτῳ\nσκευάζεται· σκευάζεται δὲ τὸ μετώπιον ἐξ ἐλαίου τοῦ ἀπὸ τῶν\nπικρῶν καρύων. οἱ δὲ χορηγοῦντες, φησί, καὶ ἡ ὕλη καὶ οἱ\nτεχνῖται τὸ χρηστότατον ποιοῦσι μύρον, ἀλλ’ οὐχ οἱ τόποι.\nἜφεσός γέ τοι πρότερον, φησί, τοῖς μύροις διέφερεν καὶ\nμάλιστα ἐν τῷ μεγαλλείῳ, νῦν δὲ οὔ. ἤκμαζε δὲ\nκαὶ τὰ ἐν Ἀλεξανδρείᾳ διὰ πλοῦτον καὶ διὰ τὴν Ἀρσινόης καὶ\nΒερενίκης σπουδήν. ἐγίνετο δὲ καὶ ἐν Κυρήνῃ ῥόδινον\nχρηστότατον καθ’ ὃν χρόνον ἔζη Βερενίκη ἡ μεγάλη.\nοἰνάνθινον δὲ ἐν Ἀδραμυττίῳ πάλαι μὲν μέτριον, ὕστερον δὲ\nπρῶτον διὰ Στρατονίκην τὴν Εὐμένους. ἡ\nδὲ Συρία τὸ παλαιὸν χρηστὰ πάντα παρείχετο, μάλιστα δὲ τὸ\nτήλινον, νῦν δὲ οὔ. ἐν δὲ Περγάμῳ πρότερον μὲν ἐξόχως, νῦν\nδὲ οὔ, μυρεψοῦ τινος ἐκπονήσαντος τὸ παρ’ οὐδενί πω γεγονὸς\nἐσκευάζετο λιβανώτινον μύρον. μύρον δὲ χρηστὸν μύρῳ εὐτελεῖ\nἐπιχεόμενον ἐπιπολῆς μένει· μέλι δὲ χρηστὸν χείρονι\nἐπιχεόμενον εἰς τὸ κάτω βιάζεται· λαμβάνει γὰρ αὑτοῦ\nκαθύπερθεν τὸ ἧττον.’\nτοῦ δὲ Αἰγυπτίου μύρου μνημονεύων Ἀχαιὸς ἐν Ἄθλοις φησιν\n(fr. 5 N)· ἰσάργυρόν τ’ εἰς χεῖρα Κυπρίου λίθουδώσουσι κόσμον χριμάτων τ’ Αἰγυπτίων ... μήποτε, φησὶν ὁ Δίδυμος (p. 305\nSchm), τὴν καλουμένην στακτὴν λέγει, διὰ τὴν σμύρναν\nἣν εἰς Αἴγυπτον καταγομένην κομίζεσθαι πρὸς τοὺς Ἕλληνας.\nἹκέσιος δ’ ἐν βʹ περὶ Ὕλης ‘τῶν μύρων, φησίν, ἃ\nμέν ἐστιν χρίματα, ἃ δ’ ἀλείμματα. καὶ ῥόδινον μὲν πρὸς\nπότον ἐπιτήδειον, ἔτι δὲ μύρσινον, μήλινον· τοῦτο δ’ ἐστὶν\nκαὶ εὐστόμαχον καὶ ληθαργικοῖς χρήσιμον. τὸ δ’ οἰνάνθινον\nεὐστόμαχον ὂν καὶ τὴν διάνοιαν ἀπαραπόδιστον φυλάσσει. καὶ\nτὸ σαμψούχινον δὲ καὶ ἑρπύλλινον ἐπιτήδεια πρὸς πότον καὶ\nκρόκινον τὸ χωρὶς σμύρνης πολλῆς. καὶ ἡ στακτὴ δὲ\nἐπιτήδειος πρὸς πότον, ἔτι δὲ νάρδος. τὸ δὲ τήλινον καὶ\nγλυκύ ἐστι καὶ ἁπαλόν. τὸ δὲ λευκόινον καὶ εὐῶδες καὶ\nσφόδρα πεπτικόν.’ Θεόφραστος δὲ ἐν τῷ περὶ Ὀδμῶν (6,\n27) συντίθεσθαί φησι μύρα ἀπ’ ἀνθέων μὲν ῥόδινον\nκαὶ λευκόινον καὶ σούσινον (καὶ γὰρ\nτοῦτο ἐκ τῶν κρίνων), ἔτι δὲ τὸ σισύμβρινον καὶ ἑρπύλλινον,\nἔτι δὲ κύπρινον καὶ κρόκινον· βέλτιστον δ’ ἐν Αἰγίνῃ καὶ\nΚιλικίᾳ. ἀπὸ δὲ φύλλων τὸ μύρρινον καὶ τὸ οἰνάνθινον· αὕτη\nδ’ ἐν Κύπρῳ φύεται ὀρεινὴ καὶ πολύοσμος· ἀπὸ δὲ\nτῆσ ἐν δὲ Ἑλλάδι οὐ γίνεται διὰ τὸ\nἄοσμον. ἀπὸ δὲ ῥιζῶν τό τ’ ἴρινον, καὶ τὸ νάρδινον, καὶ τὸ\nἀμαράκινον ἐκ τοῦ κόστου.’\nὅτι δὲ διὰ σπουδῆς ἦν τοῖς παλαιοτέροις ἡ τῶν μύρων χρῆσις\nδῆλον ἐκ τοῦ καὶ ἐπίστασθαι ποῖόν τι ἑκάστῳ τῶν μελῶν ἡμῶν\nἐστιν ἐπιτήδειον. Ἀντιφάνης γοῦν ἐν Θορικίοις ἢ Διορύττοντί\nφησιν (II 53 K)· λοῦται δ’ ἀληθῶς· ἀλλὰ τί;Β. ἐκ χρυσοκολλήτου δὲ κάλπιδος μύρῳΑἰγυπτίῳ μὲν τοὺς πόδας καὶ τὰ σκέλη,φοινικίνῳ δὲ τὰς γνάθους καὶ τιτθία,σισυμβρίνῳ δὲ τὸν ἕτερον βραχίονα,ἀμαρακίνῳ δὲ τὰς ὀφρῦς καὶ τὴν κόμην,ἑρπυλλίνῳ δὲ τὸ γόνυ καὶ τὸν αὐχένα ... καὶ Κηφισόδωρος ἐν Τροφωνίῳ (I 800\nK)· ἔπειτ’ ἀλείφεσθαι πρίω τὸ σῶμά μοιμύρον ἴρινον καὶ ῥόδινον, ἄγαμαι, Ξανθία·καὶ τοῖς ποσὶν χωρὶς πρίω μοι βάκχαριν.Β. ὦ λακκόπρωκτε, βάκχαριν τοῖς σοῖς ποσὶνἐγὼ πρίωμαι; λαικάσομἄρα βάκχαριν;\nἈναξανδρίδης Πρωτεσιλάῳ (II 151 K)·\nμύρον τε παρὰ Πέρωνος, οὗπερ ἀπέδοτοἐχθὲς Μελανώπῳ, πολυτελοῦς Αἰγυπτίου,ᾧ νῦν ἀλείφει τοὺς πόδας Καλλιστράτου. μνημονεύει τοῦ μυροπώλου τούτου τοῦ Πέρωνος καὶ\nΘεόπομπος ἐν Ἀδμήτῳ καὶ Ἡδυχάρει (I 733. 737\nK). Ἀντιφάνης δ’ ἐν Ἀντείᾳ (II 24)·\nπρὸς τῷ μυροπώλῃ γευόμενον κατελίμπανοναὐτὸν περὶ μύρον ..... μέλλει τε συνθείς σοι\nφέρειντὰ κινναμώμινα ταῦτα καὶ τὰ νάρδινα.\nπαρὰ πολλοῖς δὲ τῶν κωμῳδιοποιῶν ὀνομάζεταί τι μύρον\nΒΑΚΚΑΡΙΣ· οὗ μνημονεύει καὶ Ἱππῶναξ διὰ τούτων (fr.\n41 B)· βακκάρι δὲ τὰς ῥῖναςἤλειφον· ἐσθ’ οἵη περ κρόκος. Ἀχαιὸς δ’ ἐν Αἴθωνι σατυρικῷ (fr. 10\nN)· βακκάρει χρισθέντα καὶ ψυκτηρίοιςπτεροῖς ἀναστήσαντα προσθίαν τρίχα. Ἴων Ὀμφάλῃ (fr. 24 N)· βακκάρεις δὲ καὶ μύρακαὶ Σαρδιανὸν κόσμον εἰδέναι χροὸςἄμεινον ἢ τὸν Πέλοπος ἐν νήσῳ τρόπον. ἐν τούτοις Σαρδιανὸν κόσμον εἴρηκε τὸ μύρον, ἐπεὶ\nδιαβόητοι ἐπὶ ἡδυπαθείᾳ οἱ Λυδοί· καὶ τὸ παρὰ Ἀνακρέοντι\n(fr. 155 B4) ‘λυδοπαθὴς’ ἀκούουσιν ἀντὶ τοῦ\nἡδυπαθής. μνημονεύει τῆς βακκάριδος καὶ Σοφοκλῆς (fr.\n929 N). Μάγνης δ’ ἐν Λυδοῖς (I 8 K)·\n\nλούσαντα χρὴ καὶ βακκάριδι κεχριμένον. καὶ μήποτε οὔκ ἐστι μύρον ἡ βάκκαρις. Αἰσχύλος γὰρ\nἐν Ἀμυμώνῃ ἀντιδιαστέλλων φησίν (fr. 14 N)·\nκἄγωγε τὰς σὰς βακκάρεις τε καὶ μύρα. καὶ Σιμωνίδης (fr. 16 B)· κἠλειφόμην μύροισι καὶ θυώμασικαὶ βακκάρι. Ἀριστοφάνης δ’ ἐν Θεσμοφοριαζούσαις (I 474\nK)· ὦ Ζεῦ πολυτίμηθ᾽, οἷον ἔπνευσεν ὁ μιαρὸςφάσκωλος εὐθὺς λυόμενός μοι τοῦ μύρουκαὶ βακκάριδος.\nΒΡΕΝΘΕΙΟΥ δὲ μύρου μνημονεύει Φερεκράτης ἐν Λήροις οὕτως\n(ib. 173)· ἔστην δὲ κἀκέλευον ‘ἐγχέασθε νῷνβρένθειον, ἵνα τοῖς εἰσιοῦσιν ἐγχέῃ.’ ΒΑΣΙΛΕΙΟΥ δὲ μύρου μνημονεύει Κράτης ἐν Γείτοσιν\nλέγων οὕτως (ib. 131)· γλυκύτατον δ’ ὦζε βασιλείου μύρου. Σαπφὼ δ’ ὁμοῦ μέμνηται τοῦ τε βασιλείου καὶ τοῦ\nβρενθείου, λέγουσα οὕτως (fr. 49)· βρενθείω βασιληίω. ΨΑΓΔΗΣ Ἀριστοφάνης ἐν Δαιταλεῦσιν (I 443\nK)· φέρ’ ἴδω, τί σοι δῶ τῶν μύρων· ψάγδαν φιλεῖς; Εὔπολις δ’ ἐν Μαρικᾷ (ib. 312)·\nψάγδαν ἐρυγγάνοντα. Εὔβουλος δ’ ἐν Στεφανοπώλισιν (II 199\nK)· Αἰγυπτίῳ ψάγδανι τρὶς λελουμένη.\nΠολέμων δ’ ἐν τοῖς πρὸς Ἀδαῖον (fr. 64\nPr) παρὰ Ἠλείοις φησὶ μύρον τι ΠΛΑΓΓΟΝΙΟΝ\nκαλεῖσθαι, εὑρεθὲν ὑπό τινος Πλαγγόνος. ὁμοίως ἱστορεῖ καὶ\nΣωσίβιος ἐν Ὁμοιότησιν (FHG II 630). ὡς καὶ τὸ\nΜΕΓΑΛΛΕΙΟΝ· ὠνομάσθη γὰρ καὶ τοῦτο ἀπὸ Μεγάλλου τοῦ\nΣικελιώτου· οἳ δ’ Ἀθηναῖόν φασιν εἶναι τὸν Μέγαλλον.\nμνημονεύει δ’ αὐτοῦ Ἀριστοφάνης ἐν Τελμησσεῦσι (I 527\nK) καὶ Φερεκράτης ἐν Πετάλῃ (ib.\n186), Στράττις δ’ ἐν Μηδείᾳ οὕτως (ib.\n720)· καὶ λέγ᾽, ὅτι φέρεις αὐτῇ μύροντοιοῦτον οἷον οὐ Μέγαλλος πώποτεἥψησεν οὐδὲ Δεινίας ᾁγύπτιοςοὔτ’ εἶδεν οὔτ’ ἐκτήσατο. τοῦ μεγαλλείου δὲ μύρου μνημονεύει καὶ Ἄμφις ἐν\nὈδυσσεῖ διὰ τούτων (II 243 K)· ἐρίοισι τοὺς τοίχους κύκλῳ Μιλησίοις,ἔπειτ’ ἀλείφειν τῷ μεγαλλείῳ μύρῳκαὶ τὴν βασιλικὴν θυμιᾶτε μίνδακα.Β. ἀκήκοας σύ, δέσποτ᾽, ἤδη πώποτετὸ θυμίαμα τοῦτο; Ἀναξανδρίδης Τηρεῖ (ib. 156)· ἀλλ’ οἷα νύμφη βασιλὶς ὠνομασμένημύροις μεγαλλείοις τὸ σῶμ’ ἀλείφεται. ΝΑΡΔΙΝΟΥ δὲ μύρου μέμνηται Μένανδρος ἐν Κεκρυφάλῳ\nοὕτως (III 78 K)· ἡδὺ τὸ μύρον, παιδίον. Β. ἡδύ· πῶς γὰρ οὔ;νάρδινον.\nτὸ δὲ χρίσασθαι τῷ τοιούτῳ ἀλείμματι μυρίσασθαι εἴρηκεν\nἈλκαῖος ἐν Παλαίστραις διὰ τούτων (I 761 K)·\nμυρίσασά μ᾽ ἐγκατέκλεισεν ἀνθ’ αὑτῆς\nλάθρᾳ. μυρώμασιν μέντοι, οὐ μυρίσμασιν ἔλεγεν Ἀριστοφάνης\nἐν Ἐκκλησιαζούσαις (1117)· ἥτις μεμύρισμαι τὴν κεφαλὴν μυρώμασιν. (τῆς δὲ λεγομένης σάγδασ — μύρον δ’ ἐστὶ καὶ τοῦτο\n— Ἐπίλυκος ἐν Κωραλίσκῳ (I 803 K)· βάκκαρίς τε καὶ σάγδας ὁμοῦ. καὶ Ἀριστοφάνης ἐν Δαιταλεῦσιν καὶ ἐν Μαρικᾷ\nΕὔπολις ‘σάγδαν ἐρυγγάνοντα’ λέγων (v. supra p. 690\ne). ὅπερ ὁ Θυατειρηνὸς Νίκανδρος ἐπὶ τοῦ ἄγαν\nχλιδῶντος εἰρῆσθαι ἀκούει, Θεόδωρος δὲ θυμίαμά τί φησιν\nαὐτὸ εἶναι.ʼ\nπαμπόλλου δ’ ἐπιπράσκετο Ἀθήνησιν ἡ τοῦ μύρου κοτύλη, καὶ\nὡς μὲν Ἵππαρχός φησιν ἐν Παννυχίδι (III 274\nK), εʹ μνῶν, ὡς δὲ Μένανδρος ἐν Μισογύνῃ\n(ib. 97), ιʹ. Ἀντιφάνης δ’ ἐν\nΦρεαρρίῳ στακτῆς τοῦ μύρου μνημονεύων φησίν (II 110\nK)· στακτὴ δυοῖν μναῖν οὐκ ἀρέσκει μ’ οὐδαμῶς. οὐ μόνον δὲ τὸ τῶν Σαρδιανῶν γένος φιλόμυρον ἦν,\nὡς Ἄλεξίς φησιν ἐν Ἐκπωματοποιῷ (ib. 320)·\nἀεὶ φιλόμυρον πᾶν τὸ Σάρδεων γένος, ἀλλὰ καὶ αὐτοὶ οἱ Ἀθηναῖοι οἱ πάντων τῶν καλλίστων\nεἰσηγηταὶ τῷ τῶν ἀνθρώπων βίῳ γενόμενοι, παρ’ οἷς ἀνυπερβλήτου τιμῆς, ὡς προείρηται, τῶν\nμύρων ὑπαρχούσης οὐκ ἀπείχοντο τῆς χρήσεως, ὥσπερ οὐδὲ\nἡμεῖς νῦν οὕτω πολυτίμων τῶν καλλίστων ὑπαρχόντων, ὡς λῆρον\nεἶναι τὰ ἐν τῷ Εἰσοικιζομένῳ Ἀλέξιδος ταυτί (ib.\n318)· οὐ γὰρ ἐμυρίζετ’ ἐξ ἀλαβάστου, πρᾶγμά τιγινόμενον ἀεί, κρονικόν, ἀλλὰ τέτταραςπεριστερὰς ἀφῆκεν ἀποβεβαμμέναςεἰς οὐχὶ ταὐτόν, μὰ Δία, τὴν αὐτὴν μύρον,ἰδίῳ δ’ ἑκάστην. πετόμεναι δ’ αὗται κύκλῳἔρραινον ἡμῶν θαἰμάτια καὶ στρώματα.μή μοι φθονήσητ᾽, ἄνδρες Ἑλλήνων ἄκροι· (Eur.\nfr. 703)ἠλειφόμην ὑόμενος ἰρίνῳ μύρῳ.\nπρὸς θεῶν, φίλοι, ποία ἡδονή, μᾶλλον δ’ ὑοσαλακωνία\nθαἰμάτια μολύνεσθαι, ἐξὸν ταῖς χερσίν, ὥσπερ ἡμεῖς νῦν\nποιοῦμεν, ἀρυσαμένους ἀλείφεσθαι πᾶν τὸ σῶμα καὶ μάλιστα\nτὴν κεφαλήν. φησὶν γὰρ ὁ Φιλωνίδης ἐν τῷ περὶ Μύρων καὶ\nΣτεφάνων τὴν ἀφορμὴν τοῦ τὴν κεφαλὴν ἐν τοῖς πότοις\nλιπαίνειν ἐντεῦθεν γενέσθαι· τοῖς αὐχμῶσι γὰρ τὰς κεφαλὰς\nεἰς τὸ μετέωρον ἕλκεσθαι τὸ λαμβανόμενον· καὶ διὰ τοῦτο τῶν\nπυρετῶν διακαιόντων τὰ σώματα τέγγουσι τὴν κεφαλὴν\nἐπιβρέγμασιν, ἵνα μὴ πρὸς τὸ ξηρόν, ταύτῃ δὲ καὶ πολύκενον,\nὁρμὴν τὰ παρακείμενα λαμβάνῃ. τοῦτο δὴ λογισάμενοι καὶ ἐπὶ\nτῶν πότων τὴν εἰς τὸ μετέωρον τῶν οἴνων\nφορὰν ὑποπτεύσαντες ἐπεσπάσθησαν κεφαλὴν λιπαίνειν, ὡς\nἐλάσσονος τῆσ βίας γενησομένης, εἰ ταύτην\nπροτέγξαιεν. προστιθεὶς δ’ ὁ βίος ἀεὶ τοῖς χρειώδεσιν καὶ\nτῶν εἰς ἀπόλαυσιν καὶ τρυφὴν ἀγόντων ἐπὶ τὴν τῶν μύρων\nχρῆσιν ὥρμησεν. χρηστέον οὖν, ὦ Κύνουλκε Θεόδωρε, μύροις\nπαρὰ πότον τοῖς ἐλάχιστα καροῦν δυναμένοις, τοῖς στύφουσιν\nδὲ καὶ ψύχουσιν ἐπ’ ὀλίγον. ζητεῖ δ’ ὁ πολυμαθέστατος\nἈριστοτέλης ἐν τοῖς Φυσικοῖς Προβλήμασι (fr. 218\nR) ‘διὰ τί οἱ μυριζόμενοι πολιώτεροι; ἢ ὅτι τὸ\nμύρον διὰ τὰ ἀρώματα ξηραντικόν ἐστι, διὸ καὶ αὐχμηροὶ οἱ\nμυριζόμενοι· ὁ δὲ αὐχμὸς πολιωτέρους ποιεῖ. εἴτε γὰρ\nαὔανσις τριχὸς ἡ πολιὰ εἴτ’ ἔνδεια θερμοῦ, ἡ ξηρότης\nμαραίνει. διὸ καὶ τὰ πιλία θᾶττον ποιεῖ πολιούς· ἐκπίνεται\nγὰρ ἡ οἰκεία τῆς τριχὸς ὑγρότης.’\nἥδιστον δέ, ἄνδρες φίλοι, ἀναγινώσκων τὴν ὀγδόην καὶ\nεἰκοστὴν τῶν Ποσειδωνίου Ἱστοριῶν περὶ μύρων τι λεγόμενον\nἐτήρησα, οὐκ ἀλλότριον ἡμῶν τοῦ συμποσίου. φησὶ γὰρ ὁ\nφιλόσοφος (FHG III 263)· ‘ἐν Συρίᾳ ἐν τοῖς\nβασιλικοῖς συμποσίοις ὅταν τοῖς εὐωχουμένοις δοθῶσιν οἱ\nστέφανοι, εἰσίασίν τινες μύρων Βαβυλωνίων ἔχοντες ἀσκίδια\nκαὶ πόρρωθεν ἐκ τούτων περιπορευόμενοι τοὺς μὲν στεφάνους\nτῶν κατακειμένων δροσίζουσι τοῖς μύροις, ἄλλο μηδὲν ἔξωθεν\nπαραραίνοντες.’ ἐπεὶ δ’ ἐνταῦθα τοῦ λόγου ἐσμέν,\n‘συμβαλοῦμαί τι μέλος ὑμῖν εἰς ἔρωτα’ κατὰ τὸν Κυθήριον\nποιητήν (Philox. fr. 6 B), ὅτι Ἰανὸς ὁ παρ᾽\nἡμῖν θεός, ὃν καὶ πατέρα προσαγορεύομεν,\nπρῶτος εὗρεν στέφανον. ἱστορεῖ δὲ τοῦτο Δράκων ὁ Κερκυραῖος\nἐν τῷ περὶ Λίθων γράφων οὕτως (FHG IV 402)·\n‘Ἰανὸν δὲ λόγος ἔχει διπρόσωπον γεγονέναι, τὸ μὲν ὀπίσω τὸ\nδ’ ἔμπροσθεν ἔχοντα πρόσωπον. ἀπὸ τούτου καὶ τὸν Ἰανὸν\nποταμὸν καὶ τὸ ὄρος Ἰανὸν ὀνομάζεσθαι, κατοικήσαντος αὐτοῦ\nἐπὶ τοῦ ὄρους. τοῦτον δὲ καὶ στέφανον πρῶτον εὑρεῖν καὶ\nσχεδίας καὶ πλοῖα καὶ νόμισμα χαλκοῦν πρῶτον χαράξαι. διὸ\nκαὶ τῶν κατὰ τὴν Ἑλλάδα πολλὰς πόλεις καὶ τῶν κατὰ τὴν\nἸταλίαν καὶ Σικελίαν ἐπὶ τοῦ νομίσματος ἐγχαράττειν\nπρόσωπον δικέφαλον καὶ ἐκ θατέρου μέρους ἢ σχεδίαν ἢ\nστέφανον ἢ πλοῖον. τοῦτον δὲ τὴν ἀδελφὴν γήμαντα Καμήσην\nυἱὸν μὲν Αἴθηκα, θυγατέρα δὲ Ὀλιστήνην γεννῆσαι. καὶ αὐτὸν\nὡς μειζόνων ὀρεγόμενον πραγμάτων εἰς τὴν Ἰταλίαν διαπλεῦσαι\nκαὶ οἰκῆσαι τὸ πλησίον Ῥώμης ὄρος κείμενον τὸ ἀπ’ αὐτοῦ\nἸανοῦκλον ὀνομαζόμενον.’\nτοσαῦτα καὶ περὶ μύρων ἐλέχθη. καὶ μετὰ ταῦτα πλείστων τῶν\nμὲν Ἀγαθοῦ Δαίμονος αἰτούντων ποτήριον, τῶν δὲ Διὸς\nΣωτῆρος, ἄλλων δὲ Ὑγείας καὶ ἑτέρων ἑτέρου ἐπιλεγόντων,\nτοὺς τούτων τῶν κράσεων μεμνημένους τῶν ποιητῶν ἔδοξεν\nπαρατίθεσθαι, ὧν καὶ αὐτῶν μνησθήσομαι. Ἀντιφάνης μὲν γὰρ\nἐν Ἀγροικίσιν ἔφη (II 14 K)· Ἁρμόδιος ἐπεκαλεῖτο, παιὰν ᾔδετο,μεγάλην Διὸς Σωτῆρος ἄκατον ἦρέ τις.\nἌλεξις δ’ ἐν Τοκιστῇ ἢ Καταψευδομένῳ (ib.\n382)· ἀλλ’ ἔγχεοναὐτῷ Διός γε τήνδε Σωτῆρος, θεῶνθνητοῖς ἁπάντων χρησιμωτάτου πολύ.Β. ὁ Ζεὺς ὁ σωτήρ, ἂν ἐγὼ διαρραγῶ,οὐδέν μ’ ὀνήσει. Α. πῖθι θαρρῶν. Νικόστρατος Πανδρόσῳ (ib. 224)·\nκἀγώ, φιλτάτη·μετανιπτρίδ’ αὐτῷ τῆς Ὑγιείας ἔγχεον.Β. λαβὲ τῆς Ὑγιείας δὴ σύ. Α. φέρε, τύχἀγαθῇ.τύχη τὰ θνητῶν πράγμαθ᾽, ἡ πρόνοια δὲτυφλόν τι κἀσύντακτόν ἐστιν, ὦ πάτερ. ἐν δὲ τῷ αὐτῷ δράματι καὶ τῆς τοῦ Ἀγαθοῦ Δαίμονος\nκράσεως μνημονεύει, ἧς καὶ σχεδὸν πάντες οἱ τῆς ἀρχαίας\nκωμῳδίας ποιηταί. ἀλλ’ ὅ γε Νικόστρατος οὕτως φησίν\n(ib.)· ἄλλ’ ἐγχέασα θᾶττον Ἀγαθοῦ Δαίμονοςἀπενεγκάτω μοι τὴν τράπεζαν ἐκποδών.ἱκανῶς κεχόρτασμαι γάρ. Ἀγαθοῦ Δαίμονοςδέχομαι. λαβοῦσ’ ἀπένεγκε ταύτην ἐκποδών. Ξέναρχος ἐν Διδύμοις (ib. 468)·\nὡς ὑπό τι νυστάζειν γε καὐτὸς ἄρχομαι·ἡ τἀγαθοῦ γὰρ Δαίμονος συνέσεισέ μεἄκρατος ἐκποθεῖσα φιάλη παντελῶς.ἡ τοῦ δὲ Σωτῆρος Διὸς τάχιστά γεἀπώλεσε ναύτην καὶ κατεπόντωσέν μ᾽, ὁρᾷς.\nἜριφος Μελιβοίᾳ (ib. 430)· ἐκπεπήδηκας πρὶν Ἀγαθοῦ πρῶτον Δαίμονος λαβεῖν,πρὶν Διὸς σωτῆρος.\nΘεόφραστος δ’ ἐν τῷ περὶ Μέθης (fr. 123 W)\n‘τὸν ἄκρατον, φησίν, οἶνον τὸν ἐπὶ τῷ δείπνῳ διδόμενον, ὃν\nδὴ λέγουσιν Ἀγαθοῦ Δαίμονος εἶναι πρόποσιν, ὀλίγον τε\nπροσφέρουσιν, ὥσπερ ἀναμιμνήσκοντες μόνον τῇ γεύσει τὴν\nἰσχὺν αὐτοῦ καὶ τὴν τοῦ θεοῦ δωρεάν, καὶ μετὰ τὴν πλήρωσιν\nδιδόασιν, ὅπως ἐλάχιστον ᾖ τὸ πινόμενον· καὶ τρίτον\nπροσκυνήσαντες λαμβάνουσιν ἀπὸ τῆς τραπέζης, καὶ\nὥσπερ ἱκετείαν τινὰ ποιούμενοι τοῦ θεοῦ μηθὲν ἀσχημονεῖν\nμηδ’ ἔχειν ἰσχυρὰν ἐπιθυμίαν τοῦ πότου τούτου καὶ λαμβάνειν\nἐξ αὐτοῦ τὰ καλὰ καὶ χρήσιμα.’ Φιλόχορος δ’ ἐν δευτέρῳ\nἈτθίδος (FHG I 387) ‘καὶ θέσμιον, φησίν, ἐτέθη\nτότε προσφέρεσθαι μετὰ τὰ σιτία πᾶσιν ἀκράτου μὲν ὅσον\nγεῦμα καὶ δεῖγμα τῆς δυνάμεως τοῦ ἀγαθοῦ θεοῦ, τὸν δὲ\nλοιπὸν ἤδη κεκραμένον. δι’ ὃ καὶ τροφοὺς τοῦ Διονύσου τὰς\nΝύμφας ὀνομασθῆναι.’ ὅτι δὲ δοθείσης τῆς τοῦ Ἀγαθοῦ\nΔαίμονος κράσεως ἔθος ἦν βαστάζεσθαι τὰς τραπέζας ἔδειξεν\nδιὰ τῆς αὑτοῦ ἀσεβείας ὁ Σικελιώτης Διονύσιος. τῷ γὰρ\nἈσκληπιῷ ἐν ταῖς Συρακούσαις ἀνακειμένης τραπέζης χρυσῆς\nπροπιὼν αὐτῷ ἄκρατον Ἀγαθοῦ Δαίμονος ἐκέλευσεν βασταχθῆναι\nτὴν τράπεζαν. παρὰ δὲ τοῖς Ἐμεσηνοῖς θύοντες τῷ Ἡλίῳ, ὥς φησι Φύλαρχος ἐν τῇ ιβʹ\nτῶν Ἱστοριῶν (ib. 340), μέλι σπένδουσιν, οἶνον\nοὐ φέροντες τοῖς βωμοῖς, δεῖν λέγοντες τὸν τὰ ὅλα συνέχοντα\nκαὶ διακρατοῦντα θεὸν καὶ ἀεὶ περιπολεύοντα τὸν κόσμον\nἀλλότριον εἶναι μέθης.’\nἐμέμνηντο δ’ οἱ πολλοὶ καὶ τῶν Ἀττικῶν ἐκείνων σκολίων·\nἅπερ καὶ αὐτὰ ἄξιόν ἐστί σοι ἀπομνημονεῦσαι διά τε τὴν\nἀρχαιότητα καὶ ἀφέλειαν τῶν ποιησάντων, καὶ τῶν\nἐπαινουμένων ἐπὶ τῇ ἰδέᾳ ταύτῃ τῆς ποιητικῆς Ἀλκαίου τε καὶ\nἈνακρέοντος, ὡς Ἀριστοφάνης παρίστησιν ἐν Δαιταλεῦσιν λέγων\nοὕτως (I 449 K)· ᾆσον δή μοι σκόλιόν τι λαβὼν Ἀλκαίου\nκἀνακρέοντος. καὶ Πράξιλλα δ’ ἡ Σικυωνία ἐθαυμάζετο ἐπὶ τῇ τῶν\nσκολίων ποιήσει. σκόλια δὲ καλοῦνται οὐ κατὰ τὸν τῆς\nμελοποιίας τρόπον ὅτι σκολιὸς ἦν — λέγουσιν γὰρ τὰ ἐν ταῖς\nἀνειμέναις εἶναι σκολιά — ἀλλὰ τριῶν γενῶν ὄντων, ὥς φησιν\nἈρτέμων ὁ Κασανδρεὺς ἐν δευτέρῳ Βιβλίων Χρήσεως (FHG\nIV 342), ἐν οἷς τὰ περὶ τὰς συνουσίας ἦν ᾀδόμενα,\nὧν τὸ μὲν πρῶτον ἦν ὃ δὴ πάντας ᾄδειν νόμος ἦν, τὸ δὲ\nδεύτερον ὃ δὴ πάντες μὲν ᾖδον, οὐ μὴν ἀλλά γε κατά τινα\nπερίοδον ἐξ ὑποδοχῆς, τὸ τρίτον δὲ καὶ τὴν ἐπὶ\nπᾶσι τάξιν ἔχον, οὗ μετεῖχον οὐκέτι πάντες, ἀλλ’ οἱ συνετοὶ\nδοκοῦντες εἶναι μόνοι, καὶ κατὰ τόπον τινὰ εἰ τύχοιεν\nὄντες· διόπερ ὡς ἀταξίαν τινὰ μόνον παρὰ\nτἄλλα ἔχον τὸ μήθ’ ἅμα μήθ’ ἑξῆς γινόμενον ἀλλ’ ὅπου\nἔτυχεν εἶναι σκόλιον ἐκλήθη. τὸ δὲ τοιοῦτον ᾔδετο\nὁπότε τὰ κοινὰ καὶ πᾶσιν ἀναγκαῖα τέλος λάβοι· ἐνταῦθα γὰρ\nἤδη τῶν σοφῶν ἕκαστον ᾠδήν τινα καλὴν εἰς μέσον ἠξίουν\nπροφέρειν. καλὴν δὲ ταύτην ἐνόμιζον τὴν παραίνεσίν τέ τινα\nκαὶ γνώμην ἔχειν δοκοῦσαν χρησίμην τε εἰς τὸν\nβίον.’\nτῶν οὖν δειπνοσοφιστῶν ὃ μέν τις ἔλεγε τῶν σκολίων τόδε, ὃ\nδέ τις τόδε· πάντα δ’ ἦν τὰ λεχθέντα ταῦτα· αʹ\n(2 B4)Παλλὰς Τριτογένει᾽, ἄνασσ’ Ἀθηνᾶ,ὄρθου τήνδε πόλιν τε καὶ πολίτας,ἄτερ ἀλγέων τε καὶ στάσεωνκαὶ θανάτων ἀώρων σύ τε καὶ πατήρ.\nβʹ (3 B)Πλούτου μητέρ’ Ὀλυμπίαν ἀείδωΔήμητρα στεφανηφόροις ἐν ὥραις,σέ τε, παῖ Διός, Φερσεφόνη·χαίρετον, εὖ δὲ τάνδ’ ἀμφέπετον πόλιν.\nγʹ (4 B)ἐν Δήλῳ ποτ’ ἔτικτε τέκνα Λατώ,Φοῖβον χρυσοκόμαν, ἄνακτ’ Ἀπόλλω,ἐλαφηβόλον τ’ ἀγροτέρανἌρτεμιν, ἃ γυναικῶν μέγ’ ἔχει κράτος.\n\nδʹ (5 B)ὦ Πάν, Ἀρκαδίας μέδων κλεεννᾶς,ὀρχηστὰ Βρομίαις ὀπαδὲ Νύμφαις,γελάσειας, ὦ Πάν, ἐπ’ ἐμαῖςεὔφροσι ταῖσδ’ ἀοιδαῖς κεχαρημένος.\nεʹ (6 B)ἐνικήσαμεν ὡς ἐβουλόμεσθα,καὶ νίκην ἔδοσαν θεοὶ φέροντεςπαρὰ Πανδρόσου .... ὡς φίλην Ἀθηνᾶν.\nϚʹ (7 B)εἶθ’ ἐξῆν ὁποῖός τις ἦν ἕκαστοςτὸ στῆθος διελόντ᾽, ἔπειτα τὸν νοῦνἐσιδόντα, κλείσαντα πάλιν,ἄνδρα φίλον νομίζειν ἀδόλῳ φρενί.\nζʹ (8 B)ὑγιαίνειν μὲν ἄριστον ἀνδρὶ θνητῷ,δεύτερον δὲ καλὸν φυὰν γενέσθαι,τὸ τρίτον δὲ πλουτεῖν ἀδόλως,καὶ τὸ τέταρτον ἡβᾶν μετὰ τῶν φίλων. ᾀσθέντος δὲ τούτου καὶ πάντων ἡσθέντων ἐπ’ αὐτῷ\nκαὶ μνημονευσάντων ὅτι καὶ ὁ καλὸς Πλάτων αὐτοῦ μέμνηται ὡς\nἄριστα εἰρημένου (Gorg. p. 451e), ὁ Μυρτίλος\nἔφη Ἀναξανδρίδην αὐτὸ διακεχλευακέναι τὸν κωμῳδιοποιὸν ἐν\nΘησαυρῷ λέγοντα οὕτως (II 142 K)·\nὁ τὸ σκόλιον εὑρὼν ἐκεῖνος, ὅστις ἦν,τὸ μὲν ὑγιαίνειν πρῶτον ὡς ἄριστον ὂνὠνόμασεν ὀρθῶς· δεύτερον δ’ εἶναι καλόν,τρίτον δὲ πλουτεῖν, τοῦθ᾽, ὁρᾷς, ἐμαίνετο·μετὰ τὴν ὑγίειαν γὰρ τὸ πλουτεῖν διαφέρει·καλὸς δὲ πεινῶν ἐστιν αἰσχρὸν θηρίον. ἑξῆς δ’ ἐλέχθη καὶ τάδε· ηʹ (15\nB).... ἐκ γῆς χρὴ κατίδην πλόον,εἴ τις δύναιτο καὶ παλάμην ἔχοι.ἐπεὶ δέ κ’ ἐν πόντῳ γένηται,τῷ παρεόντι τρέχειν ἀνάγκη.\nθʹ (16 B)ὁ δὲ καρκίνος ὧδ’ ἔφη,χαλᾷ τὸν ὄφιν λαβών·‘εὐθὺν χρὴ τὸν ἑταῖρον ἔμμενκαὶ μὴ σκολιὰ φρονεῖν.’\nιʹ (9 B)ἐν μύρτου κλαδὶ τὸ ξίφος φορήσω,ὥσπερ Ἁρμόδιος καὶ Ἀριστογείτων,ὅτε τὸν τύραννον κτανέτηνἰσονόμους τ’ Ἀθήνας ἐποιησάτην.\nιαʹ (10 B)φίλταθ’ Ἁρμόδι’ , οὔ τί που τέθνηκας·νήσσοις δ’ ἐν μακάρων σέ φασιν εἶναι,\nἵνα περ ποδώκης Ἀχιλεύς,Τυδείδην τέ φασι τὸν ἐσθλόν Διομήδεα.\nιβʹ (11 B)ἐν μύρτου κλαδὶ τὸ ξίφος φορήσω,ὥσπερ Ἁρμόδιος καὶ Ἀριστογείτων,ὅτ’ Ἀθηναίης ἐν θυσίαιςἄνδρα τύραννον Ἵππαρχον ἐκαινέτην.\nιγʹ (12 B)αἰεὶ σφῷν κλέος ἔσσεται κατ’ αἶαν,φίλταθ’ Ἁρμόδιε καὶ Ἀριστόγειτον,ὅτι τὸν τύραννον κτανέτηνἰσονόμους τ’ Ἀθήνας ἐποιησάτην.\nιδʹ (21 B) Ἀδμήτου λόγον, ὦ ἑταῖρε,\nμαθὼν τοὺς ἀγαθοὺς φίλει, τῶν δειλῶν δ’ ἀπέχου, γνοὺς ὅτι\nδειλοῖς ὀλίγη χάρις. ιεʹ (17\nB)παῖ Τελαμῶνος, Αἶαν αἰχμητά, λέγουσί σεἐς Τροίαν ἄριστον ἐλθεῖν Δαναῶν μετ’ Ἀχιλλέα.ιϚʹ (18 B)τὸν Τελαμῶνα πρῶτον, Αἴαντα δὲ δεύτερονἐς Τροίαν λέγουσιν ἐλθεῖν Δαναῶν καὶ Ἀχιλλέα.\nιζʹ (19 B)εἴθε λύρα καλὴ γενοίμην ἐλεφαντίνη,καί με καλοὶ παῖδες φέροιεν Διονύσιον ἐς χορόν.\nιηʹ (20 B)εἴθ’ ἄπυρον καλὸν γενοίμην μέγα χρυσίονκαί με καλὴ γυνὴ φοροίη καθαρὸν θεμένη νόον.\n\nιθʹ (22 B)σύν μοι πῖνε, συνήβα, συνέρα, συστεφανηφόρει,σύν μοι μαινομένῳ μαίνεο, σὺν σώφρονι σωφρόνει.\nκʹ (23 B)ὑπὸ παντὶ λίθῳ σκορπίος, ὦ ἑταῖρ᾽, ὑποδύεται.φράζευ μή σε βάλῃ· τῷ δ’ ἀφανεῖ πᾶς ἕπεται δόλος.\nκαʹ (24 B)ἁ ὗς τὰν βάλανον τὰν μὲν ἔχει, τὰν δ’ ἔραται\nλαβεῖν·κἀγὼ παῖδα καλὴν τὴν μὲν ἔχω, τὴν δ’ ἔραμαι\nλαβεῖν.\nκβʹ (25 B)πόρνη καὶ βαλανεὺς τωὐτὸν ἔχουσ’ ἐμπεδέως ἔθος·ἐν ταὐτᾷ πυέλῳ τόν τ’ ἀγαθὸν τόν τε κακὸν λόει.\nκγʹ (27 B)ἔγχει καὶ Κήδωνι, διάκονε, μηδ’ ἐπιλήθου,εἰ δὴ χρὴ τοῖς ἀγαθοῖς ἀνδράσιν οἰνοχοεῖν.\nκδʹ (14 B)αἰαῖ, Λειψύδριον προδωσέταιρον,οἵους ἄνδρας ἀπώλεσας, μάχεσθαιἀγαθούς τε καὶ εὐπατρίδας,οἳ τότ’ ἔδειξαν οἵων πατέρων κύρησαν.\nκεʹ (26 B)ὅστις ἄνδρα φίλον μὴ προδίδωσιν, μεγάλην ἔχειτιμὰν ἔν τε βροτοῖς ἔν τε θεοῖσιν κατ’ ἐμὸν νόον. σκόλιον δέ φασί τινες καὶ τὸ ὑπὸ Ὑβρίου τοῦ Κρητὸς\nποιηθέν. ἔχει δ’ οὕτως (28 B)·\nἔστι μοι πλοῦτος μέγας δόρυ καὶ ξίφοςκαὶ τὸ καλὸν λαισήιον, πρόβλημα χρωτός.τούτῳ γὰρ ἀρῶ, τούτῳ θερίζω,τούτῳ πατέω τὸν ἁδὺν οἶνον ἀπ’ ἀμπέλω,τούτῳ δεσπότας μνοίας κέκλημαι.τοὶ δὲ μὴ τολμῶντ’ ἔχειν δόρυ καὶ ξίφοςκαὶ τὸ καλὸν λαισήιον, πρόβλημα χρωτός,πάντες γόνυ πεπτηῶτες ἐμὸν κυνέοντι, δεσπότανκαὶ μέγαν βασιλῆα φωνέοντες.\nτούτων λεχθέντων ὁ Δημόκριτος ἔφη· ‘ἀλλὰ μὴν καὶ τὸ ὑπὸ τοῦ\nπολυμαθεστάτου γραφὲν Ἀριστοτέλους εἰς Ἑρμείαν τὸν Ἀταρνέα\nοὐ παιάν ἐστιν, ὡς ὁ τὴν τῆς ἀσεβείας κατὰ τοῦ φιλοσόφου\nγραφὴν ἀπενεγκάμενος Δημόφιλος εἰς αἰδωτε παρασκευασθεὶς\nὑπ’ Εὐρυμέδοντος, ὡς ἀσεβοῦντος καὶ ᾄδοντος ἐν τοῖς\nσυσσιτίοις ὁσημέραι εἰς τὸν Ἑρμείαν παιᾶνα. ὅτι δὲ παιᾶνος\nοὐδεμίαν ἔμφασιν παρέχει τὸ ἆσμα, ἀλλὰ τῶν σκολίων ἕν τι\nκαὶ αὐτὸ εἶδός ἐστιν ἐξ αὐτῆς τῆς λέξεως φανερὸν ὑμῖν\nποιήσω (fr. 6 B)· Ἀρετὰ πολύμοχθε γένει βροτείῳ,θήραμα κάλλιστον βίῳ,σᾶς πέρι, παρθένε, μορφᾶςκαὶ θανεῖν ζηλωτὸς ἐν Ἑλλάδι πότμοςκαὶ πόνους τλῆναι μαλεροὺς ἀκάμαντας·τοῖον ἐπὶ φρένα βάλλεις\nκαρπόν τ’ ἀθάνατον χρυσοῦ τε κρείσσωκαὶ γονέων μαλακαυγήτοιό θ’ ὕπνου.σεῦ δ’ ἕνεχ’ οὑκ Διὸς Ἡρακλέης Λήδας τε κοῦροιπόλλ’ ἀνέτλασαν ἔργοις σὰν ἀγρεύοντες δύναμιν.σοῖς δὲ πόθοις Ἀχιλεὺς Αἴας τ’ Ἀίδα δόμον ἦλθον.σᾶς δ’ ἕνεκεν φιλίου μορφᾶς καὶ Ἀταρνέος ἔντροφοςἠελίου χήρωσεν αὐγάς.τοιγὰρ ἀοίδιμον ἔργοις ἀθάνατόν τέ μιν αὐξήσουσιΜοῦσαι,Μνημοσύνης θύγατρες, Διὸς ξενίου σέβας αὔξουσαιφιλίας τε γέρας βεβαίας.\nἐγὼ μὲν οὐκ οἶδα εἴ τίς τι κατιδεῖν ἐν τούτοις δύναται\nπαιανικὸν ἰδίωμα, σαφῶς ὁμολογοῦντος τοῦ γεγραφότος\nτετελευτηκέναι τὸν Ἑρμείαν δι’ ὧν εἴρηκεν ‘σᾶς γὰρ φιλίου\nμορφᾶς Ἀταρνέος ἔντροφος ἠελίου χήρωσεν αὐγάς.’ οὐκ ἔχει δ᾽\nοὐδὲ τὸ παιανικὸν ἐπίρρημα, καθάπερ ὁ εἰς Λύσανδρον τὸν\nΣπαρτιάτην γραφεὶς ὄντως παιάν, ὅν φησι Δοῦρις ἐν τοῖς\nΣαμίων ἐπιγραφομένοις Ὥροις (FHG II 485)\nᾄδεσθαι ἐν Σάμῳ. παιὰν δ’ ἐστὶν καὶ ὁ εἰς Κρατερὸν τὸν\nΜακεδόνα γραφείς, ὃν ἐτεκτήνατο Ἀλεξῖνος ὁ διαλεκτικός,\nφησὶν Ἕρμιππος ὁ Καλλιμάχειος ἐν τῷ πρώτῳ περὶ Ἀριστοτέλους\n(FHG III 46). ᾄδεται δὲ καὶ οὗτος ἐν\nΔελφοῖς, λυρίζοντός γέ τινος παιδός. καὶ ὁ εἰς Ἀγήμονα δὲ\nτὸν Κορίνθιον Ἀλκυόνης πατέρα, ὃν\nᾄδουσιν Κορίνθιοι, ἔχει τὸ παιανικὸν ἐπίφθεγμα. παρέθετο δ᾽\nαὐτὸν Πολέμων ὁ περιηγητὴς ἐν τῇ πρὸς Ἀράνθιον Ἐπιστολῇ\n(fr. 76 Pr). καὶ ὁ εἰς Πτολεμαῖον δὲ τὸν\nπρῶτον Αἰγύπτου βασιλεύσαντα παιάν ἐστιν, ὃν ᾄδουσιν\nῬόδιοι· ἔχει γὰρ τὸ ἰηπαιὰν ἐπίφθεγμα, ὥς φησιν Γόργων ἐν\nτῷ Περὶ τῶν ἐν Ῥόδῳ θυσιῶν. ἐπ’ Ἀντιγόνῳ δὲ καὶ Δημητρίῳ\nφησὶν Φιλόχορος (FHG I 408) Ἀθηναίους ᾄδειν\nπαιᾶνας τοὺς πεποιημένους ὑπὸ Ἑρμίππου τοῦ Κυζικηνοῦ,\nἐφαμίλλων γενομένων τῶν παιᾶνας ποιησάντων .. καὶ τοῦ\nἙρμοκλέους προκριθέντος. ἀλλὰ μὴν καὶ αὐτὸς Ἀριστοτέλης ἐν\nτῇ Ἀπολογίᾳ τῆς ἀσεβείας (fr. 592 R), εἰ μὴ\nκατέψευσται ὁ λόγος, φησίν· ‘οὐ γὰρ ἄν ποτε Ἑρμείᾳ θύειν ὡς\nἀθανάτῳ προαιρούμενος ὡς θνητῷ μνῆμα κατεσκεύαζον καὶ\nἀθανατίζειν τὴν φύσιν βουλόμενος ἐπιταφίοις ἂν τιμαῖς\nἐκόσμησα τὸ σῶμα.’\nτοιαῦτα λέγοντος τοῦ Δημοκρίτου ὁ Κύνουλκος ἔφη· ‘τί μ’ ἀνέμνασας κείνων κυλίκων; κατὰ τὸν σὸν Φίλωνα, δέον μηδένα τῶν σπουδῆς ἀξίων\nλέγειν τι τοῦ γάστρωνος παρόντος Οὐλπιανοῦ. οὗτος γὰρ τὰς\nκαπυρωτέρας ᾠδὰς ἀσπάζεται μᾶλλον τῶν ἐσπουδασμένων· οἷαί\nεἰσιν αἱ Λοκρικαὶ καλούμεναι, μοιχικαί τινες τὴν φύσιν\nὑπάρχουσαι, ὡς καὶ ἥδε (carm. pop. 27 B)·\nὦ τί πάσχεις· μὴ προδῷς ἄμμ᾽, ἱκετεύω.πρὶν καὶ μολεῖν κεῖνον, ἀνίστω, μὴ κακὸνμέγα ποιήσῃ σε κἀμὲ τὴν δειλάκραν.ἁμέρα καὶ δή, τὸ φῶς διὰ τᾶς θυρίδος οὐκ εἰσορῇς; τοιούτων γὰρ ᾀσμάτων αὐτοῦ πᾶσα πλήρης ἡ Φοινίκη,\nἐν ᾗ καὶ αὐτὸς περιῄει καλαμίζων μετὰ τῶν τοὺς κολάβρους\nκαλουμένους συντιθέντων· εἴρηται γάρ, ὦ καλὲ Οὐλπιανέ,\nτοὔνομα. καὶ ὅ γε Σκήψιος Δημήτριος ἐν τῷ δεκάτῳ τοῦ\nΤρωικοῦ Διακόσμου φησὶν οὕτως (fr. 6 Gaede)·\n‘Κτησιφῶν ὁ Ἀθηναῖος ποιητὴς τῶν καλουμένων κολάβρων, ὃν\nκαὶ ὁ πρῶτος μετὰ Φιλέταιρον ἄρξας Περγάμου Ἄτταλος\nδικαστὴν καθεστάκει βασιλικῶν τῶν περὶ τὴν Αἰολίδα.’ ὁ δ᾽\nαὐτὸς οὗτος συγγραφεὺς κἀν τῷ ἐννεακαιδεκάτῳ τῆς αὐτῆς\nπραγματείας (fr. 13 G) Μνησιπτολέμου φησί ποτε\nτοῦ ἱστοριογράφου τοῦ παρὰ Ἀντιόχῳ τῷ προσαγορευθέντι\nΜεγάλῳ πλεῖστον ἰσχύσαντος υἱὸν γενέσθαι Σέλευκον τὸν τῶν\nἱλαρῶν ᾀσμάτων ποιητήν· οὗπερ συνεχῶς ᾄδειν εἰώθασιν\n(Bergk anth. p. 521)· κἀγὼ παιδοφιλήσω· πολύ μοι κάλλιον ἢ γαμεῖν·παῖς μὲν γὰρ παρεὼν κἠν πολέμῳ μᾶλλον ἐπωφελεῖ.’\nκαὶ μετὰ ταῦτα ἀποβλέψας εἰς αὐτὸν ἔφη· ‘ἀλλ’ ἐπειδή μοι\nὀργίζῃ, ἔρχομαί σοι λέξων τὸν συρβηνέων χορὸν ὅστις ἐστί.’\nκαὶ ὁ Οὐλπιανὸς ‘οἴει γάρ, ἔφη, κάθαρμα, θυμοῦσθαί με ἐφ᾽\nοἷς εἴρηκας ἢ κἀπ’ ὀλίγον σου πεφροντικέναι, κύον ἀδδεέςIl. 22.481; ἀλλ’ ἐπεὶ διδάσκειν μέ τι\nἐπαγγέλλῃ, σπονδάς σοι ποιοῦμαι οὐ τριακοντούτιδας ἀλλ᾽\nἑκατοντούτιδας. σὺ δὲ μόνον δίδασκε τίς ὁ συρβηνέων χορός.’\nκαὶ ὅς· ‘Κλέαρχος, ὦ λῷστε, ἐν δευτέρῳ περὶ\nΠαιδείας οὑτωσί φησιν (FHG II 313)· ‘λείπεταί\nτις ὁ συρβηνέων χορός, ὧν ἕκαστος τὸ δοκοῦν ἑαυτῷ κατᾳσαι\nδεῖ, προσέχων οὐδὲν τῷ προκαθημένῳ καὶ διδάσκοντι τὸν\nχορόν, ἀλλ’ αὐτὸς πολὺ τούτων ἀτακτότερός ἐστιν θεατής.’\nκαὶ κατὰ τὸν παρῳδὸν Μάτρωνα (fr. 6 Brandt)·\nοἳ μὲν γὰρ δὴ πάντες ὅσοι πάρος ἦσαν ἄριστοι (Il. 11.825),Εὔβοιός τε καὶ Ἑρμογένης δῖοί τε Φίλιπποι (Il. 10.429),οἳ μὲν δὴ τεθνᾶσι καὶ εἰν Ἀίδαο δόμοισιν (Il. 23.52)·ἔστι δέ τις Κλεόνικος, ὃν ἀθάνατον λάχε γῆρας,οὔτε ποιητάων ἀδαήμων οὔτε θεάτρων (Od. 17.283),ᾧ καὶ τεθνειῶτι λαλεῖν πόρε Φερσεφόνεια (Od. 10.490). σὺ δὲ καὶ ζῶν, καλὲ Οὐλπιανέ, πάντα μὲν ζητεῖς,\nλέγεις δὲ οὐδὲ ἕν. καὶ ὃς ‘τίς ἡδέως, ἔφη, τῶν ἐπῶν .......\nὦ καλέ μου ἑταῖρε, ἕως ἔτι ἐμμένομεν ταῖς σπονδαῖς.’\nκαὶ ὁ Κύνουλκος· ‘πολλοί τινες παρῳδιῶν ποιηταὶ γεγόνασιν,\nὦ ἑταῖρε· ἐνδοξότατος δ’ ἦν Εὔβοιος ὁ Πάριος, γενόμενος\nτοῖς χρόνοις κατὰ Φίλιππον. οὗτός ἐστιν ὁ καὶ Ἀθηναίοις\nλοιδορησάμενος, καὶ σῴζεται αὐτοῦ τῶν παρῳδιῶν βιβλία\nτέσσαρα. μνημονεύει δ’ αὐτοῦ Τίμων ἐν\nτῷ πρώτῳ τῶν Σίλλων (fr. 39 W). Πολέμων δ’ ἐν\nτῷ δωδεκάτῳ τῶν πρὸς Τίμαιον περὶ τῶν τὰς παρῳδίας\nγεγραφότων ἱστορῶν τάδε γράφει (fr. 45 Pr)·\n‘καὶ τὸν Βοιωτὸν δὲ καὶ τὸν Εὔβοιον τοὺς τὰς παρῳδίας\nγράψαντας λογίους ἂν φήσαιμι διὰ τὸ παίζειν ἀμφιδεξίως καὶ\nτῶν προγενεστέρων ποιητῶν ὑπερέχειν ἐπιγεγονότας. εὑρετὴν\nμὲν οὖν τοῦ γένους Ἱππώνακτα φατέον τὸν ἰαμβοποιόν. λέγει\nγὰρ οὗτος ἐν τοῖς ἑξαμέτροις (fr. 85 B4)·\nΜοῦσά μοι Εὐρυμεδοντιάδεα, τὴν παντοχάρυβδιν,τὴν ἐγγαστριμάχαιραν, ὃς ἐσθίει οὐ κατὰ κόσμον (Od. 20.181),ἔννεφ᾽, ὅπως ψηφῖδι κακὸσ κακὸν οἶτον\nὀλεῖται (Il.\n3.417)βουλῇ δημοσίῃ παρὰ θῖν’ ἁλὸς ἀτρυγέτοιο (Il. 1.316). κέχρηται δὲ καὶ Ἐπίχαρμος ὁ Συρακόσιος ἔν τισι τῶν\nδραμάτων ἐπ’ ὀλίγον καὶ Κρατῖνος ὁ τῆς ἀρχαίας κωμῳδίας\nποιητὴς ἐν Εὐνείδαις καὶ τῶν κατ’ αὐτὸν Ἡγήμων ὁ Θάσιος, ὃν\nἐκάλουν Φακῆν. λέγει γὰρ οὕτως (p. 42 Brandt)·\nἐς δὲ Θάσον μ’ ἐλθόντα μετεωρίζοντες ἔβαλλονπολλοῖσι σπελέθοισι, καὶ ὧδέ τις εἶπε παραστάς·‘ὦ πάντων ἀνδρῶν βδελυρώτατε, τίς σ’ ἀνέπεισεκαλὴν ἐσ κρηπῖδα ποσὶν τοιοῖσδ᾽\nἀναβῆναι;’τοῖσι δ’ ἐγὼ πᾶσιν μικρὸν μετὰ τοῦτ’ ἔπος εἶπον·‘μνέα μ’ ἀνέπεισε γέροντα καὶ οὐκ ἐθέλοντ᾽\nἀναβῆναικαὶ σπάνις, ἣ πολλοὺς Θασίων εἰς ὁλκάδα βάλλει\nεὐκούρων βδελυρῶν, ὀλλύντων τ’ ὀλλυμένων τεἀνδρῶν, οἳ καὶ νῦν κεῖθι κακῶς κακὰ\nῥαψῳδοῦσιν·οἷς καὶ ἐγὼ μετὰ τοῖσιν τὰ χρηίζων ἐποίθησα.αὖθις δ’ οὐκ ἐπὶ κέρδος ἀπείσομαι εἰς Θασίουςμηθὲν πημαίνων κλυτὸν ἄργυρον ἐγγυαλίξων,μή τίς μοι κατὰ οἶκον Ἀχαιάδων νεμεσήσῃ (Od. 2.101)πεσσομένης ἀλόχου τὸν ἀχαικὸν ἄρτον ἐν οἴκοις,καί ποτέ τις εἴπῃ σμικρὸν τυροῦντ’ ἐσιδοῦσα (Il. 6.459),‘ὡς φιλίων ωρμην παρ’ Ἀθηναίοισιν ἀείσαςπεντήκοντ’ ἔλαβε δραχμάς, σὺ δὲ μικρὸν ἐπέψω.’ταῦτά μοι ὁρμαίνοντι παρίστατο Παλλὰς Ἀθήνη (Od. 3.222),χρυσῆν ῥάβδον ἔχουσα, καὶ ἤλασεν εἶπέ τε φωνῇ·‘δεινὰ παθοῦσα Φακῆ βδελυρά, χώρει ᾽ς τὸν ἀγῶνα.’καὶ τότε δὴ θάρσησα καὶ ἤειδον πολὺ μᾶλλον (Il. 1.92)\nπεποίηκε δὲ παρῳδίας καὶ Ἕρμιππος ὁ τῆς ἀρχαίας κωμῳδίας ποιητής. τούτων δὲ πρῶτος εἰσῆλθεν εἰς\nτοὺς ἀγῶνας τοὺς θυμελικοὺς Ἡγήμων καὶ παρ’ Ἀθηναίοις\nἐνίκησεν ἄλλαις τε παρῳδίαις καὶ τῇ Γιγαντομαχίᾳ. γέγραφε\nδὲ καὶ κωμῳδίαν εἰς τὸν ἀρχαῖον τρόπον, ἣν ἐπιγράφουσιν\nΦιλίνην. ὁ δὲ Εὔβοιος πολλὰ μὲν εἴρηκεν ἐν τοῖς ποιήμασιν\nχαρίεντα, περὶ μὲν τῆς τῶν βαλανέων μάχης (fr. 1\nBrandt)·\nβάλλον δ’ ἀλλήλους χαλκήρεσιν ἐγχείῃσιν (Il. 18.534). περὶ δὲ τοῦ λοιδορουμένου κουρέως τῷ κεραμεῖ τῆς\nγυναικὸς χάριν (fr. 2)· μήτε σὺ τόνδ’ ἀγαθός περ ἐὼν ἀποαίρεο, κουρεῦ,μήτε σύ, Πηλείδη (Il. 1.275.\n77). ὅτι δὲ ἦν τις περὶ αὐτοὺς δόξα παρὰ τοῖς\nΣικελιώταις Ἀλέξανδρος ὁ Αἰτωλὸς ὁ τραγῳδοδιδάσκαλος\nποιήσας ἐλεγεῖον τρόπον τοῦτον δηλοῖ (p. 230\nM)· ὡς Ἀγαθοκλῆος λάσιαι φρένες ἤλασαν ἔξωπατρίδος. ἀρχαίων ἦν ὅδ’ ἀνὴρ προγόνων,εἰδὼς ἐκ νεότητος ἀεὶ ξείνοισιν ὁμιλεῖνξεῖνος· Μιμνέρμου δ’ εἰς ἔπος ἄκρον ἰὼνπαιδομανεῖ σὺν ἔρωτι πότην ἶσον. ἔγραφε δ’ ὡνὴρεὖ παρ’ Ὁμηρείην ἀγλαίην ἐπέωνπισσύγγους ἢ φῶρας ἀναιδέας ἤ τινα χλούνην,φλύων ἀνθηρῇ σὺν κακοδαμονίῃ.τοῖα Συρηκοσίοις καὶ ἔχων χάριν. ὃς δὲ Βοιωτοῦἔκλυεν, Εὐβοίῳ τέρψεται οὐδ’ ὀλίγον.’\nπολλῶν οὖν ἑκάστοτε τοιούτων λεγομένων, ἐπεί ποτε ἑσπέρα\nκατελάμβανεν ἡμᾶς, ὃ μέν τις ἔλεγεν ‘παῖ, λυχνίον᾽, ὃ δὲ\nλυχνέα, ὃ δὲ λοφνίδα, οὕτω καλεῖσθαι φάσκων τὴν ἐκ τοῦ\nφλοιοῦ λαμπάδα, ὃ δὲ πανόν, ἄλλος δὲ φανόν, ὃ δὲ λυχνοῦχον,\nὃ δὲ λύχνον, καὶ δίμυξον δὲ λύχνον\nἕτερος, ἄλλος δὲ ἑλάνην, ὃ δέ τις ἑλάνας, τὰς λαμπάδας οὕτω\nφάσκων καλεῖσθαι παρὰ τὴν ἕλην· οὕτω δ’ εἰπεῖν Νεάνθην ἐν\nαʹ τῶν περὶ Ἄτταλον Ἱστοριῶν (FHG III\n4)· καὶ ἄλλος ὅ τι δή ποτε, ὡς τάραχον γίνεσθαι\nοὐ τὸν τυχόντα τῶν ἐπὶ τούτοις πίστεων παρὰ πάντων\nλεγομένων. Σιληνὸν μὲν γάρ τις τὸν γλωσσογράφον ἔφασκεν\nἈθηναίους λέγειν τὰς λαμπάδας φανούς. Τιμαχίδας δὲ ὁ Ῥόδιος\nδέλετρον τὸν φανὸν καλεῖσθαι, οἷον, φησίν, οἱ\nνυκτερευόμενοι τῶν νέων ἔχουσιν ... οὓς οὗτοι ἑλάνας\nκαλοῦσιν. Ἀμερίας δὲ γράβιον τὸν φανόν. Σέλευκος δὲ οὕτως\nἐξηγεῖται ταύτην τὴν λέξιν· ‘γράβιόν ἐστιν τὸ πρίνινον ἢ\nδρύινον ξύλον, ὃ περιεθλασμένον καὶ κατεσχισμένον\nἐξάπτεσθαι καὶ φαίνειν τοῖς ὁδοιποροῦσιν. Θεοδωρίδας γοῦν ὁ\nΣυρακόσιος ἐν Κενταύροις διθυράμβῳ φησίν (anth.\nBergk. p. 521)· πίσσα δ’ ἀπὸ γραβίων ἔσταζεν, οἷον ἀπὸ .... λαμπάδων. μνημονεύει\nδὲ γραβίων καὶ Στράττις ἐν Φοινίσσαις\n(I 726 K).\nὅτι δὲ λυχνοῦχοι οἱ νῦν καλούμενοι φανοὶ ὠνομάζοντο\nἈριστοφάνης ἐν Αἰολοσίκωνι παρίστησιν (ib.\n394)· καὶ διαστίλβονθ’ ὁρῶμεν,ὥσπερ ἐν κενῷ λυχνούχῳ,πάντα τῆς ἐξωμίδος.\nἐν δὲ τῷ δευτέρῳ Νιόβῳ προειπὼν λυχνοῦχον\n(ib. 463)\nοἴμοι κακόδαιμον, φησίν, ὁ λυχνοῦχος ἡμῖν οἴχεται. εἶτ᾽\nἐπιφέρει· καὶ πῶς ὑπερβὰς τὸν λυχνοῦχον οἴχεταικἄλαθέ σε; ἐν δὲ τοῖς ἑξῆς καὶ λυχνίδιον αὐτὸν καλεῖ διὰ\nτούτων· ἀλλ’ ὥσπερ ὁ λύχνοςὁμοιότατα κάθευδ’ ἐπὶ τοῦ λυχνιδίου. Πλάτων δ’ ἐν Νυκτὶ Μακρᾷ (ib. 624)·\nἕξουσιν οἱ πομπεῖς λυχνούχους δηλαδή. Φερεκράτης Δουλοδιδασκάλῳ (ib. 156)·\nἄνυσόν ποτ’ ἐξελθών, κρότος γὰρ γίγνεται,καὶ τὸν λυχνοῦχον ἔκφερ’ ἐνθεὶς τὸν λύχνον. Ἄλεξις δ’ Ἐκκηρυττομένῳ (II 332 K)·\nὥστ’ ἐξελὼν ἐκ τοῦ λυχνούχου τὸν λύχνονμικροῦ κατακαύσας ἔλαθ’ ἑαυτόν, ὑπὸ μάληςτῇ γαστρὶ μᾶλλον τοῦ δέοντος προσαγαγών. Εὐμήδης δ’ ἐν Σφαττομένῳ (III 377 K)\nπροειπών· ἡγοῦ μέν· ἢν δὲ . υ̣κνον εἰς τὸ πρόσθ’ ἰδὼν......... ατο . ϋμένιδι ........ ς, ἐπιφέρει· .... λυχνούχῳ ... κο..........\nἘπικράτης δ’ ἐν Τριόδοντι ἢ Ῥωποπώλῃ προειπών\n(II 285 K)· λαβὲ τριόδοντα καὶ λυχνοῦχον, ἐπιφέρει· ἐγὼ δὲ δεξιᾷ γε τόνδ’ ἔχω τινά,σιδηρότευκτον ἐναλίων θηρῶν βέλος,κερατίνου τε φωσφόρου λύχνου σέλας. Ἄλεξις Μίδωνι (ib. 351)· ὁ πρῶτος εὑρὼν μετὰ λυχνούχου περιπατεῖντῆς νυκτὸς ἦν τις κηδεμὼν τῶν δακτύλων.\nἐν δὲ Θεοφορήτῳ ὁ αὐτὸς Ἄλεξις (ib.\n325)·οἶμαί γ’ ἐπιτιμᾶν τῶν ἀπαντώντων τινὰςἡμῖν, ὅτι τηνικαῦτα μεθύων περιπατῶ.ποῖος γάρ ἐστιν φανός, ὦ πρὸς τῶν θεῶν,τοιοῦτος οἷος ὁ γλυκύτατος ἥλιος; Ἀναξανδρίδης δὲ ἐν Ὕβρει (ib. 157)·\nοὔκουν λαβὼν τὸν φανὸν ἅψεις μοι λύχνον; ἄλλοι δὲ ἔφασκον φανὸν λέγεσθαι τὴν λαμπάδα, οἳ δὲ\nτὴν ἔκ τινων ξύλων τετμημένων δέσμην. Μένανδρος Ἀνεψιοῖς\n(III 20 K)· ὁ φανός ἐστι μεστὸς ὕδατος οὑτοσί·δεῖ τ’ οὐχὶ σείειν, ἀλλ’ ἀποσείειν αὐτόθεν. Νικόστρατος ἐν Πατριώταις (II 226 K)·\nὁ κάπηλος γὰρ οὑκ τῶν γειτόνωνἄν τ’ οἶνον ἄν τε φανὸν ἀποδῶταί τινιἄν τ’ ὄξος, ἀπέπεμψ’ ὁ κατάρατος δοὺς ὕδωρ. Φιλιππίδης Συμπλεούσαις (III 306)·\n\nὁ φανὸς ἡμῖν οὐκ ἔφαινεν οὐδὲ ἕν.Β. ἔπειτα φυσᾶν δυστυχὴς οὐκ ἠδύνω;\nΦερεκράτης δὲ ἐν Κραπατάλλοις τὴν νῦν λυχνίαν καλουμένην\nλύχνειον κέκληκεν διὰ τούτων (I 169 K)· τίς τῶν λυχνείων ἡ ᾽ργασία; Β. Τυρρηνική. ποικίλαι γὰρ ἦσαν αἱ παρὰ τοῖς Τυρρηνοῖς ἐργασίαι,\nφιλοτέχνων ὄντων τῶν Τυρρηνῶν. Ἀντιφάνης δ’ Ἱππεῦσι\n(II 54 K)· τῶν δ’ ἀκοντίωνσυνδοῦντες ὀρθὰ τρία λυχνείῳ χρώμεθα. Δίφιλος δ’ ἐν Ἀγνοίᾳ (ib. 541)·\nἅψαντες λύχνονλυχνεῖον ἐζητοῦμεν. Εὐφορίων δ’ ἐν Ἱστορικοῖς Ὑπομνήμασιν (fr.\n24 M) Διονύσιόν φησι τὸν νεώτερον Σικελίας\nτύραννον Ταραντίνοις εἰς τὸ πρυτανεῖον ἀναθεῖναι λυχνεῖον\nδυνάμενον καίειν τοσούτους λύχνους ὅσος ὁ τῶν ἡμερῶν ἐστιν\nἀριθμὸς εἰς τὸν ἐνιαυτόν. Ἕρμιππος δὲ ὁ κωμῳδιοποιὸς ἐν\nἸάμβοις (I 248 K) τὸ στρατιωτικὸν λυχνεῖον\nσύνθετον οὕτως ὀνομάζει. ἐν δὲ Φορμοφόροις δράματι\n(ib. 243)· τῇδ’ ἐξιόντι δεξιᾷ, ὦ λυχνίδιον. πανὸς δ’ ὀνομάζεται τὸ διακεκομμένον ξύλον καὶ\nσυνδεδεμένον· τούτῳ δ’ ἐχρῶντο λαμπάδι. Μένανδρος Ἀνεψιοῖς\n(III 21 K)· οἶσ᾽ εἰσιὼνπανόν, λύχνον, λυχνοῦχον, ὅ τι πάρεστι· φῶςμόνον πολὺ ποίει.\nΔίφιλος Στρατιώτῃ (II 542 K)· ἀλλ’ ὁ πανὸς ὕδατός ἐστι μεστός. πρότερος δὲ τούτων Αἰσχύλος ἐν Ἀγαμέμνονι μέμνηται\n| τοῦ πανοῦ (296)καὶ Εὐριπίδησ | ἐν\nἼωνι (195). ἔλεγον δὲ τοῦτον οἱ |\nπρὸ ἡμῶν καὶ ξυλολυχνοῦ- | χον, οὗ\nμνημονεύει Ἄλεξισ | ἐν Εἰσοικιζομένῳ\nοὕτωσ (II 408 K)· fol. 371r\npag. b, inde a v. 6\n\nὁ δὲ ξυλολυχνοῦχος ....\nπυρὸς\nνὶ\nχ\nο\nκ.......... μνημο-\nνεύει δὲ Θεόπομπος ἐν Εἰρή-\nνῃ λέγων οὑτωσί (I 735 K)· ‘ἡμᾶς δ᾽\nἀ-\nπαλλαχθέντας ἐπ’ ἀγαθαῖσ\nτύχαις ὀβελισκολυχνίου\nκαὶ ξιφομαχαίρας πικρᾶσ\nεπακ\nεπισ\nασελ\nωτι\nπῶς\nμεν\nδαίν\nγωδ\nὀισπ\nφη\nενο\nνειμ\nαπτ\nΦιλύλλιος (I 788 K)\nπ\nδι\nλα\nφ\nφ\nτ\nξ\nδ\n.\n.\n.\nfol. 371v pag. a\nὡς ἐβάδιζον δαίδασ μετὰ χερσὶν ἔχοντες’. δὲ τῶν\nἄλλων\nέμενον ἔν\nδέοι κατα\nὅπερ ἔτι . ρων\nιη\n.\n.\n.\n.\n.\n.\nκάν\nῆι ο φησὶ\nλεί\nοδω ι εἰσ\nωλι δ’ ενι\nλύ\nυθέ\nυτί\nόν\nῆσ\nεκ\nου\nψη\nχρυ\nαφά\nει·\nον\n\nυ\nδιμύξου\nει\nὰ\nσ\nαῖ\n.\nα\n.\n.\nξυλολύχνου δὲ μέμνηται Ἄλεξις (supra p. 553,\n6)· καὶ τάχα τούτῳ ὅμοιόν ἐστι τὸ παρὰ Θεοπόμπῳ\nὀβελισκόλυχνον (sic). Φιλύλλιος δὲ\n(supra p. 554, 9) τὰς λαμπάδας δᾷδας καλεῖ.\nοὐ παλαιὸν δ’ εὕρημα λύχνος· φλογὶ δ’ οἱ παλαιοὶ τῆς τε\nδᾳδὸς καὶ τῶν ἄλλων ξύλων ἐχρῶντο. ‘κοιμίσαι λύχνον’\nΦρύνιχος φησί (I 377 K). Νίκανδρος δ’ ὁ\nΚολοφώνιος κτλ’ (cf. p. 701 a)\n.......... σω καὶ θρυαλλίδ᾽, ἢν δέῃ. καὶ Πλάτων ἐν Νυκτὶ\nμακρᾷ (I 624 K)·\nἐνταῦθ’ ἐπ’ ἄκρων τῶν κροτάφων ἕξει λύχνον\nδίμυξον. μνημονεύει τοῦ διμύξου λύχνου καὶ Μεταγένης ἐν\nΦιλοθύτῃ (ib. 708) καὶ Φιλωνίδης ἐν Κοθόρνοις\n(ib. 255). Κλείταρχος δ’ ἐν ταῖς Γλώσσαις\nλοφνίδα φησὶ καλεῖν Ῥοδίους τὴν ἐκ τοῦ\nφλοιοῦ τῆς ἀμπέλου λαμπάδα. Ὅμηρος δὲ τὰς λαμπάδας δετὰς\nὀνομάζει (Il. 11.554)·\nκαιόμεναί τε δεταί, τάς τε τρεῖ ἐσσύμενός περ. ἑλάνη δὲ ἡ\nλαμπὰς καλεῖται, ὡς Ἀμερίας φησίν. Νίκανδρος δ’ ὁ\nΚολοφώνιος (fr. 89 Schn) ἑλάνην τὴν τῶν\nκαλάμων δέσμην. λύχνα δὲ οὐδετέρως εἴρηκεν Ἡρόδοτος ἐν\nδευτέρᾳ Ἱστοριῶν (c. 62). λυχνοκαυτίαν δὲ ἣν\nοἱ πολλοὶ λέγουσιν λυχναψίαν Κηφισόδωρος ἐν Ὑί (I 802\nK).\nκαὶ ὁ Κύνουλκος αἰεί ποτε τῷ Οὐλπιανῷ ἀντικορυσσόμενος ἔφη·\n‘ἐμοὶ δέ, παῖ δωρόδειπνε, ἀσσαρίου κανδήλας πρίω, ἵνα κἀγὼ\nκατὰ τὸν καλὸν Ἀγάθωνα (fr. 15 N) ἀναφωνήσω\nτάδε τὰ τοῦ ἡδίστου Ἀριστοφάνους (I 544\nK)·\nἐκφέρετε πεύκας κατ’ Ἀγάθωνα φωσφόρους.’ καὶ ταῦτ’ εἰπὼν\nοὐρὰν ὑπίλας ὑπὸ λεοντόπουν βάσιν (Eur. fr. 540\nN), ὑπεξῆλθεν τοῦ συμποσίου ὑπνηλὸς κάρτα\nγενόμενος.\nτῶν δὲ πολλῶν τὸ ἰὴ παιὼν ἐπιφθεγγομένων ὁ Ποντιανὸς ἔφη·\n‘τὸ ἰὴ παιών, ἄνδρες φίλοι, μαθεῖν βούλομαι εἴτε παροιμία\nἐστὶν εἴτε ἐφύμνιον εἴτε τι ἄλλο.’ πρὸς ὃν ὁ Δημόκριτος\nἔφη· ‘Κλέαρχος ὁ Σολεὺς οὐδενὸς ὢν δεύτερος τῶν τοῦ σοφοῦ\nἈριστοτέλους μαθητῶν ἐν τῷ προτέρῳ περὶ Παροιμιῶν\n(FHG II 318) τὴν Λητώ φησιν ἐκ Χαλκίδος τῆς\nΕὐβοίας ἀνακομίζουσαν εἰς Δελφοὺς Ἀπόλλωνα καὶ Ἄρτεμιν\nγενέσθαι περὶ τὸ τοῦ κληθέντος Πύθωνος σπήλαιον. καὶ\nφερομένου τοῦ Πύθωνος ἐπ’ αὐτοὺς ἡ Λητὼ τῶν παίδων τὸν ἕτερον ἐν ταῖς ἀγκάλαις\nἔχουσα, ἐπιβᾶσα τῷ λίθῳ τῷ νῦν ἔτι κειμένῳ ὑπὸ τῷ ποδὶ τῆς\nχαλκῆς εἰργασμένης Λητοῦς, ὃ τῆς τότε πράξεως μίμημα\nγενόμενον ἀνάκειται παρὰ τὴν πλάτανον ἐν Δελφοῖς, εἶπεν ‘ἵε\nπαῖ.’ τυχεῖν δὲ τόξα μετὰ χεῖρας ἔχοντα τὸν Ἀπόλλωνα. τοῦτο\nδ’ ἐστὶν ὡς ἂν εἴποι τις ‘ἄφιε παῖ’ καὶ ‘βάλε παῖ.’ διόπερ\nἀπὸ τούτου λεχθῆναί φασιν τὸ ἵε παῖ καὶ ἵε παιών. ἔνιοι δὲ\nπαρεγκλίνοντές τε τὴν λέξιν καὶ ψιλοῦντεσ ἐπὶ\nτοῖς δεινοῖς ἀλεξητήριόν τινα παροιμίαν λέγουσιν ‘ἰὴ παιών’\nκαὶ οὐχὶ ‘ἵε παῖ.’ πολλοὶ δὲ καὶ ἐπὶ τοῖς τέλος ἔχουσιν\nἐπιφθεγγόμενοι οἳ μὲν ἐν παροιμίᾳ φασὶν οὕτως τοῦτο δὴ τὸ\nλεγόμενον ‘ἰὴ παιών,’ διὰ δὲ τὸ λίαν ἡμῖν εἶναι σύνηθες\nλανθάνον ὂν ἐν παροιμίᾳ. οἳ δὲ τὸ τοιοῦτο λέγοντες οὐχ ὡς\nπαροιμίαν ... τὸ δὲ ὑφ’ Ἡρακλείδου τοῦ Ποντικοῦ λεχθὲν\nφανερῶς πέπλασται, ἐπὶ σπονδαῖς τοῦτο πρῶτον εἰς τρὶς\nεἰπεῖν τὸν θεὸν οὕτως ‘ἵη παιάν ἵη παιών.’ ἐκ ταύτης γὰρ\nτῆς πίστεως τὸ τρίμετρον καλούμενον ἀνατίθησι τῷ θεῷ,\nφάσκων τοῦ θεοῦ τοῦθ’ ἑκάτερον εἶναι τῶν μέτρων, ὅτι μακρῶν\nμὲν τῶν πρώτων δύο συλλαβῶν λεγομένων ‘ἰὴ παιάν’ ἡρῷον\nγίνεται, βραχέων δὲ λεχθεισῶν ἰαμβεῖον· διὰ δὲ\nτοῦτο δῆλον ὅτι καὶ τὸν χωλίαμβον ἀναθετέον αὐτῷ. βραχειῶν\nγὰρ γινομένων εἰ δύο τὰς ἁπασῶν\nτελευταίας συλλαβὰς εἰς μακρὰν ποιήσει τις, ὁ Ἱππώνακτος\nἴαμβος ἔσται.’\nμετὰ ταῦτ’ ἤδη μελλόντων καὶ ἡμῶν ἀνίστασθαι ἐπεισῆλθον\nπαῖδες φέροντες ὃ μέν τις θυμιατήριον, ὃ δὲ — — — —\nf. 372v pag. a τοῦ συμποσίου ...... δε̣ |\nλιβανωτοῦ ...... ιμ̣πο̣ι̣ | . — —\n— — — . δὴ ... | — — — — — ηιθυτ̣α. | — — — — — — τὰ τὸν |\n— — — — — αν. τήν ...... ε̣νο̣ρ̣ ..... οι | ...... ὸ .....\nκαὶ τόδε ε | .... ε̣ . τοῦ θυμιατηρίου | ......\nκ̣αὶ̣ ἐ . τοῦ λιβανωτοῦ, | τοῖς θεοῖς πᾶσι καὶ\nπάσαις | εὐξ̣άμενος, ἐπισπείσας | τοῦ οἴνου καὶ δοὺς κατὰ |\nτὸ νόμιμον τὸ ἐπιχώριον τὸ | λοιπὸν τοῦ ἀκράτου\nτῷ | διδόντι ἐκπιεῖν παιδὶ | τὸν εἰς τὴν Ὑγίειαν παι|ᾶνα\nᾄσας τὸν ποιηθέν|τα ὑπὸ Ἀρίφρονος τοῦ Σι|κυωνίου τόνδε\n(PL III 595 B4)· Ὑγίεια, πρεσβίστα μακάρων, μετὰ σοῦ ναίοιμι τὸλειπόμενον βιοτᾶς, σὺ δέ μοι πρόφρων σύνοικοςεἰ γάρ τις ἢ πλούτου χάρις ἢ τεκέων [εἴης·ἢ τᾶς ἰσοδαίμονος ἀνθρώποις βασιληίδος\nἀρχᾶς ἢπόθων,\nοὓς κρυφίοις Ἀφροδίτας ἄρκυσιν θηρεύομεν,ἢ εἴ τις ἄλλα θεόθεν ἀνθρώποισι τέρψις ἢ πόνωνἀμπνοὰ πέφανται,μετὰ σεῖο, μάκαιρ’ Ὑγίεια,τέθαλε πάντα καὶ λάμπει Χαρίτων ὄαροι·σέθεν δὲ χωρὶς οὔτις εὐδαίμων ἔφυ. καὶ ἀσπα|σάμενος ἡμᾶς φιλοφρόνωσ ...\nἀπομάττοντας ... | — — — οἴδασιν οἱ παλαιοί.\nΣώπατρος γὰρ ὁ φλυακογράφος ἐν τῷ ἐπιγραφομένῳ δράματι Φακῆ\nλέγει οὕτως· κρεανομοῦμαι καὶ τὸν ἐκ Τυρρηνίαςοἶνον σὺν ὀκτὼ λαμβάνειν ἐπίσταμαι. ταῦτα, φίλτατε Τιμόκρατες, κατὰ τὸν Πλάτωνα\n(ep. 2 p. 314c) οὐ Σωκράτους νέου καὶ καλοῦ\nπαίγνια, ἀλλὰ τῶν δειπνοσοφιστῶν σπουδάσματα. κατὰ γὰρ τὸν\nΧαλκοῦν Διονύσιον (fr. 6 B)· τί κάλλιον ἀρχομένοισινἢ καταπαυομένοις ἢ τὸ ποθεινότατον;\n"};
