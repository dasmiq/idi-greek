var sequence = {"name":"Sophocles. Electra","data":"ὦ τοῦ στρατηγήσαντος ἐν Τροίᾳ ποτὲ\nἈγαμέμνονος παῖ, νῦν ἐκεῖνʼ ἔξεστί σοι\nπαρόντι λεύσσειν, ὧν πρόθυμος ἦσθʼ ἀεί.\nτὸ γὰρ παλαιὸν Ἄργος οὑπόθεις τόδε,\nτῆς οἰστροπλῆγος ἄλσος Ἰνάχου κόρης·\nαὕτη δʼ, Ὀρέστα, τοῦ λυκοκτόνου θεοῦ\nἀγορὰ Λύκειος· οὑξ ἀριστερᾶς δʼ ὅδε\nἭρας ὁ κλεινὸς ναός· οἷ δʼ ἱκάνομεν,\nφάσκειν Μυκήνας τὰς πολυχρύσους ὁρᾶν\nπολύφθορόν τε δῶμα Πελοπιδῶν τόδε,\nὅθεν σε πατρὸς ἐκ φονῶν ἐγώ ποτε\nπρὸς σῆς ὁμαίμου καὶ κασιγνήτης λαβὼν\nἤνεγκα κἀξέσωσα κἀξεθρεψάμην\nτοσόνδʼ ἐς ἥβης, πατρὶ τιμωρὸν φόνου.\nνῦν οὖν, Ὀρέστα καὶ σὺ φίλτατε ξένων\nΠυλάδη, τί χρὴ δρᾶν ἐν τάχει βουλευτέον·\nὡς ἡμὶν ἤδη λαμπρὸν ἡλίου σέλας\nἑῷα κινεῖ φθέγματʼ ὀρνίθων σαφῆ\nμέλαινά τʼ ἄστρων ἐκλέλοιπεν εὐφρόνη.\nπρὶν οὖν τινʼ ἀνδρῶν ἐξοδοιπορεῖν στέγης,\nξυνάπτετον λόγοισιν· ὡς ἐνταῦθʼ ἐμέν,\nἵνʼ οὐκέτʼ ὀκνεῖν καιρός, ἀλλʼ ἔργων ἀκμή.\nὦ φίλτατʼ ἀνδρῶν προσπόλων, ὥς μοι σαφῆ\nσημεῖα φαίνεις ἐσθλὸς εἰς ἡμᾶς γεγώς.\nὥσπερ γὰρ ἵππος εὐγενής, κἂν ᾖ γέρων,\nἐν τοῖσι δεινοῖς θυμὸν οὐκ ἀπώλεσεν,\nἀλλʼ ὀρθὸν οὖς ἵστησιν, ὡσαύτως δὲ σὺ\nἡμᾶς τʼ ὀτρύνεις καὐτὸς ἐν πρώτοις ἕπει.\nτοιγὰρ τὰ μὲν δόξαντα δηλώσω, σὺ δὲ\nὀξεῖαν ἀκοὴν τοῖς ἐμοῖς λόγοις διδούς,\nεἰ μή τι καιροῦ τυγχάνω, μεθάρμοσον.\nἐγὼ γὰρ ἡνίχʼ ἱκόμην τὸ Πυθικὸν\nμαντεῖον, ὡς μάθοιμʼ ὅτῳ τρόπῳ πατρὶ\nδίκας ἀροίμην τῶν φονευσάντων πάρα,\nχρῇ μοι τοιαῦθʼ ὁ Φοῖβος ὧν πεύσει τάχα·\nἄσκευον αὐτὸν ἀσπίδων τε καὶ στρατοῦ\nδόλοισι κλέψαι χειρὸς ἐνδίκους σφαγάς.\nὅτʼ οὖν τοιόνδε χρησμὸν εἰσηκούσαμεν,\nσὺ μὲν μολών, ὅταν σε καιρὸς εἰσάγῃ,\nδόμων ἔσω τῶνδʼ, ἴσθι πᾶν τὸ δρώμενον,\nὅπως ἂν εἰδὼς ἡμὶν ἀγγείλῃς σαφῆ.\nοὐ γάρ σε μὴ γήρᾳ τε καὶ χρόνῳ μακρῷ\nγνῶσʼ, οὐδʼ ὑποπτεύσουσιν ὧδʼ ἠνθισμένον.\nλόγῳ δὲ χρῶ τοιῷδʼ, ὅτι ξένος μὲν εἶ\nΦωκέως παρʼ ἀνδρὸς Φανοτέως ἥκων· ὃ γὰρ\nμέγιστος αὐτοῖς τυγχάνει δορυξένων.\nἄγγελλε δʼ ὅρκον προστιθεὶς ὁθούνεκα\nτέθνηκʼ Ὀρέστης ἐξ ἀναγκαίας τύχης,\nἄθλοισι Πυθικοῖσιν ἐκ τροχηλάτων\nδίφρων κυλισθείς· ὧδʼ ὁ μῦθος ἑστάτω.\nἡμεῖς δὲ πατρὸς τύμβον, ὡς ἐφίετο,\nλοιβαῖσι πρῶτον καὶ καρατόμοις χλιδαῖς\nστέψαντες εἶτʼ ἄψορρον ἥξομεν πάλιν,\nτύπωμα χαλκόπλευρον ἠρμένοι χεροῖν,\nὃ καὶ σὺ θάμνοις οἶσθά που κεκρυμμένον,\nὅπως λόγῳ κλέπτοντες ἡδεῖαν φάτιν\nφέρωμεν αὐτοῖς, τοὐμὸν ὡς ἔρρει δέμας\nφλογιστὸν ἤδη καὶ κατηνθρακωμένον.\nτί γάρ με λυπεῖ τοῦθʼ, ὅταν λόγῳ θανὼν\nἔργοισι σωθῶ κἀξενέγκωμαι κλέος;\nδοκῶ μέν, οὐδὲν ῥῆμα σὺν κέρδει κακόν.\nἤδη γὰρ εἶδον πολλάκις καὶ τοὺς σοφοὺς\nλόγῳ μάτην θνῄσκοντας· εἶθʼ, ὅταν δόμους\nἔλθωσιν αὖθις, ἐκτετίμηνται πλέον·\nὡς κἄμʼ ἐπαυχῶ τῆσδε τῆς φήμης ἄπο\nδεδορκότʼ ἐχθροῖς ἄστρον ὣς λάμψειν ἔτι.\nἀλλʼ, ὦ πατρῴα γῆ θεοί τʼ ἐγχώριοι,\nδέξασθέ μʼ εὐτυχοῦντα ταῖσδε ταῖς ὁδοῖς,\nσύ τʼ, ὦ πατρῷον δῶμα· σοῦ γὰρ ἔρχομαι\nδίκῃ καθαρτὴς πρὸς θεῶν ὡρμημένος·\nκαὶ μή μʼ ἄτιμον τῆσδʼ ἀποστείλητε γῆς,\nἀλλʼ ἀρχέπλουτον καὶ καταστάτην δόμων.\nεἴρηκα μέν νυν ταῦτα· σοὶ δʼ ἤδη, γέρον,\nτὸ σὸν μελέσθω βάντι φρουρῆσαι χρέος.\nνὼ δʼ ἔξιμεν· καιρὸς γάρ, ὅσπερ ἀνδράσιν\nμέγιστος ἔργου παντός ἐστʼ ἐπιστάτης.\nἰώ μοί μοι δύστηνος.\nκαὶ μὴν θυρῶν ἔδοξα προσπόλων τινὸς\nὑποστενούσης ἔνδον αἰσθέσθαι, τέκνον.\nἆρʼ ἐστὶν ἡ δύστηνος Ἠλέκτρα· θέλεις\nμείνωμεν αὐτοῦ κἀπακούσωμεν γόων;\nἥκιστα· μηδὲν πρόσθεν ἢ τὰ Λοξίου\nπειρώμεθʼ ἔρδειν κἀπὸ τῶνδʼ ἀρχηγετεῖν,\nπατρὸς χέοντες λουτρά· ταῦτα γὰρ φέρει\nνίκην τʼ ἐφʼ ἡμῖν καὶ κράτος τῶν δρωμένων.\nὦ φάος ἁγνὸν\nκαὶ γῆς ἰσόμοιρʼ ἀήρ, ὥς μοι\nπολλὰς μὲν θρήνων ᾠδάς,\nπολλὰς δʼ ἀντήρεις ᾔσθου\nστέρνων πληγὰς αἱμασσομένων,\nὁπόταν δνοφερὰ νὺξ ὑπολειφθῇ·\nτὰ δὲ παννυχίδων ἤδη στυγεραὶ\nξυνίσασʼ εὐναὶ μογερῶν οἴκων,\nὅσα τὸν δύστηνον ἐμὸν θρηνῶ\nπατέρʼ, ὃν κατὰ μὲν βάρβαρον αἶαν\nφοίνιος Ἄρης οὐκ ἐξένισεν,\nμήτηρ δʼ ἡμὴ χὠ κοινολεχὴς\nΑἴγισθος ὅπως δρῦν ὑλοτόμοι\nσχίζουσι κάρα φονίῳ πελέκει,\nκοὐδεὶς τούτων οἶκτος ἀπʼ ἄλλης\nἢ ʼμοῦ φέρεται, σοῦ, πάτερ, οὕτως\nαἰκῶς οἰκτρῶς τε θανόντος.\nἀλλʼ οὐ μὲν δὴ\nλήξω θρήνων στυγερῶν τε γόων,\nἔστʼ ἂν παμφεγγεῖς ἄστρων\nῥιπάς, λεύσσω δὲ τόδʼ ἦμαρ,\nμὴ οὐ τεκνολέτειρʼ ὥς τις ἀηδὼν\nἐπὶ κωκυτῷ τῶνδε πατρῴων\nπρὸ θυρῶν ἠχὼ πᾶσι προφωνεῖν.\nὦ δῶμʼ Ἀΐδου καὶ Περσεφόνης,\nὦ χθόνιʼ Ἑρμῆ καὶ πότνιʼ Ἀρὰ\nσεμναί τε θεῶν παῖδες Ἐρινύες,\nαἳ τοὺς ἀδίκως θνῄσκοντας ὁρᾶθʼ,\nαἳ τοὺς εὐνὰς ὑποκλεπτομένους,\nἔλθετʼ, ἀρήξατε, τίσασθε πατρὸς\nφόνον ἡμετέρου,\nκαί μοι τὸν ἐμὸν πέμψατʼ ἀδελφόν·\nμούνη γὰρ ἄγειν οὐκέτι σωκῶ\nλύπης ἀντίρροπον ἄχθος.\nὦ παῖ, παῖ δυστανοτάτας\nἨλέκτρα ματρός, τίνʼ ἀεὶ\nτάκεις ὧδʼ ἀκόρεστον οἰμωγὰν\nτὸν πάλαι ἐκ δολερᾶς ἀθεώτατα\nματρὸς ἁλόντʼ ἀπάταις Ἀγαμέμνονα\nκακᾷ τε χειρὶ πρόδοτον; ὡς ὁ τάδε πορὼν\nὄλοιτʼ, εἴ μοι θέμις τάδʼ αὐδᾶν.\nὦ γενέθλα γενναίων,\nἥκετʼ ἐμῶν καμάτων παραμύθιον.\nοἶδά τε καὶ ξυνίημι τάδʼ, οὔ τί με\nφυγγάνει, οὐδʼ ἐθέλω προλιπεῖν τόδε,\nμὴ οὐ τὸν ἐμὸν στενάχειν πατέρʼ ἄθλιον.\nἀλλʼ ὦ παντοίας φιλότητος ἀμειβόμεναι χάριν,\nἐᾶτέ μʼ ὧδʼ ἀλύειν,\nαἰαῖ, ἱκνοῦμαι.\nἀλλʼ οὔτοι τόν γʼ ἐξ Ἀΐδα\nπαγκοίνου λίμνας πατέρʼ ἀν-\nστάσεις οὔτε γόοισιν οὔτʼ εὐχαῖς.\nἀλλʼ ἀπὸ τῶν μετρίων ἐπʼ ἀμήχανον\nἄλγος ἀεὶ στενάχουσα διόλλυσαι,\nἐν οἷς ἀνάλυσίς ἐστιν οὐδεμία κακῶν.\nτί μοι τῶν δυσφόρων ἐφίει;\nνήπιος ὃς τῶν οἰκτρῶς\nοἰχομένων γονέων ἐπιλάθεται.\nἀλλʼ ἐμέ γʼ ἁ στονόεσσʼ ἄραρεν φρένας,\nἃ Ἴτυν, αἰὲν Ἴτυν ὀλοφύρεται,\nὄρνις ἀτυζομένα, Διὸς ἄγγελος.\nἰὼ παντλάμων Νιόβα, σὲ δʼ ἔγωγε νέμω θεόν,\nἅτʼ ἐν τάφῳ πετραίῳ\nαἰεὶ δακρύεις.\nοὔτοι σοὶ μούνᾳ, τέκνον,\nἄχος ἐφάνη βροτῶν,\nπρὸς ὅ τι σὺ τῶν ἔνδον εἶ περισσά,\nοἷς ὁμόθεν εἶ καὶ γονᾷ ξύναιμος,\nοἵα Χρυσόθεμις ζώει καὶ Ἰφιάνασσα,\nκρυπτᾷ τʼ ἀχέων ἐν ἥβᾳ,\nὄλβιος, ὃν ἁ κλεινὰ\nγᾶ ποτε Μυκηναίων\nδέξεται εὐπατρίδαν, Διὸς εὔφρονι\nβήματι μολόντα τάνδε γᾶν Ὀρέσταν.\nὅν γʼ ἐγὼ ἀκάματα προσμένουσʼ, ἄτεκνος,\nτάλαινʼ, ἀνύμφευτος αἰὲν οἰχνῶ,\nδάκρυσι μυδαλέα, τὸν ἀνήνυτον\nοἶτον ἔχουσα κακῶν· ὁ δὲ λάθεται\nὧν τʼ ἔπαθʼ ὧν τʼ ἐδάη. τί γὰρ οὐκ ἐμοὶ\nἔρχεται ἀγγελίας ἀπατώμενον;\nἀεὶ μὲν γὰρ ποθεῖ,\nποθῶν δʼ οὐκ ἀξιοῖ φανῆναι.\nθάρσει μοι, θάρσει, τέκνον.\nἔτι μέγας οὐρανῷ\nΖεύς, ὃς ἐφορᾷ πάντα καὶ κρατύνει·\nᾧ τὸν ὑπεραλγῆ χόλον νέμουσα\nμήθʼ οἷς ἐχθαίρεις ὑπεράχθεο μήτʼ ἐπιλάθου·\nχρόνος γὰρ εὐμαρὴς θεός.\nοὔτε γὰρ ὁ τὰν Κρῖσαν\nβούνομον ἔχων ἀκτὰν\nπαῖς Ἀγαμεμνονίδας ἀπερίτροπος\nοὔθʼ ὁ παρὰ τὸν Ἀχέροντα θεὸς ἀνάσσων.\nἀλλʼ ἐμὲ μὲν ὁ πολὺς ἀπολέλοιπεν ἤδη\nβίοτος ἀνέλπιστος, οὐδʼ ἔτʼ ἀρκῶ·\nἅτις ἄνευ τεκέων κατατάκομαι,\nἇς φίλος οὔτις ἀνὴρ ὑπερίσταται,\nἀλλʼ ἁπερεί τις ἔποικος ἀναξία\nοἰκονομῶ θαλάμους πατρός, ὧδε μὲν\nἀεικεῖ σὺν στολᾷ,\nκεναῖς δʼ ἀμφίσταμαι τραπέζαις.\nοἰκτρὰ μὲν νόστοις αὐδά,\nοἰκτρὰ δʼ ἐν κοίταις πατρῴαις\nὅτε οἱ παγχάλκων ἀνταία\nγενύων ὡρμάθη πλαγά.\nδόλος ἦν ὁ φράσας, ἔρος ὁ κτείνας,\nδεινὰν δεινῶς προφυτεύσαντες\nμορφάν, εἴτʼ οὖν θεὸς εἴτε βροτῶν\nἦν ὁ ταῦτα πράσσων.\nὦ πασᾶν κείνα πλέον ἁμέρα\nἐλθοῦσʼ ἐχθίστα δή μοι·\nὦ νύξ, ὦ δείπνων ἀρρήτων\nἔκπαγλʼ ἄχθη,\nτοὺς ἐμὸς ἴδε πατὴρ\nθανάτους αἰκεῖς διδύμαιν χειροῖν,\nαἳ τὸν ἐμὸν εἷλον βίον πρόδοτον, αἵ μʼ ἀπώλεσαν·\nοἷς θεὸς ὁ μέγας Ὀλύμπιος\nποίνιμα πάθεα παθεῖν πόροι,\nμηδέ ποτʼ ἀγλαΐας ἀποναίατο\nτοιάδʼ ἀνύσαντες ἔργα.\nφράζου μὴ πόρσω φωνεῖν.\nοὐ γνώμαν ἴσχεις ἐξ οἵων\nτὰ παρόντʼ οἰκείας εἰς ἄτας\nἐμπίπτεις οὕτως αἰκῶς;\nπολὺ γάρ τι κακῶν ὑπερεκτήσω,\nσᾷ δυσθύμῳ τίκτουσʼ ἀεὶ\nψυχᾷ πολέμους· τὰ δὲ τοῖς δυνατοῖς\nοὐκ ἐριστὰ πλάθειν.\nδεινοῖς ἠναγκάσθην, δεινοῖς·\nἔξοιδʼ, οὐ λάθει μʼ ὀργά.\nἀλλʼ ἐν γὰρ δεινοῖς οὐ σχήσω\nταύτας ἄτας,\nὄφρα με βίος ἔχῃ.\nτίνι γάρ ποτʼ ἄν, ὦ φιλία γενέθλα,\nπρόσφορον ἀκούσαιμʼ ἔπος, τίνι φρονοῦντι καίρια;\nἄνετέ μʼ ἄνετε, παράγοροι·\nτάδε γὰρ ἄλυτα κεκλήσεται,\nοὐδέ ποτʼ ἐκ καμάτων ἀποπαύσομαι\nἀνάριθμος ὧδε θρήνων.\nἀλλʼ οὖν εὐνοίᾳ γʼ αὐδῶ,\nμάτηρ ὡσεί τις πιστά,\nμὴ τίκτειν σʼ ἄταν ἄταις.\nκαὶ τί μέτρον κακότατος ἔφυ; φέρε,\nπῶς ἐπὶ τοῖς φθιμένοις ἀμελεῖν καλόν;\nἐν τίνι τοῦτʼ ἔβλαστʼ ἀνθρώπων;\nμήτʼ εἴην ἔντιμος τούτοις\nμήτʼ, εἴ τῳ πρόσκειμαι χρηστῷ,\nξυνναίοιμʼ εὔκηλος, γονέων\nἐκτίμους ἴσχουσα πτέρυγας\nὀξυτόνων γόων.\nεἰ γὰρ ὁ μὲν θανὼν γᾶ τε καὶ οὐδὲν ὢν\nκείσεται τάλας,\nοἱ δὲ μὴ πάλιν\nδώσουσʼ ἀντιφόνους δίκας,\nἔρροι τʼ ἂν αἰδὼς\nἁπάντων τʼ εὐσέβεια θνατῶν.\nἐγὼ μέν, ὦ παῖ, καὶ τὸ σὸν σπεύδουσʼ ἅμα\nκαὶ τοὐμὸν αὐτῆς ἦλθον· εἰ δὲ μὴ καλῶς\nλέγω, σὺ νίκα· σοὶ γὰρ ἑψόμεσθʼ ἅμα.\nαἰσχύνομαι μέν, ὦ γυναῖκες, εἰ δοκῶ\nπολλοῖσι θρήνοις δυσφορεῖν ὑμῖν ἄγαν.\nἀλλʼ ἡ βία γὰρ ταῦτʼ ἀναγκάζει με δρᾶν,\nσύγγνωτε· πῶς γὰρ ἥτις εὐγενὴς γυνή,\nπατρῷʼ ὁρῶσα πήματʼ, οὐ δρῴη τάδʼ ἄν;\nἁγὼ κατʼ ἦμαρ καὶ κατʼ εὐφρόνην ἀεὶ\nθάλλοντα μᾶλλον ἢ καταφθίνονθʼ ὁρῶ·\nᾗ πρῶτα μὲν τὰ μητρός, ἥ μʼ ἐγείνατο,\nἔχθιστα συμβέβηκεν· εἶτα δώμασιν\nἐν τοῖς ἐμαυτῆς τοῖς φονεῦσι τοῦ πατρὸς\nξύνειμι, κἀκ τῶνδʼ ἄρχομαι κἀκ τῶνδέ μοι\nλαβεῖν θʼ ὁμοίως καὶ τὸ τητᾶσθαι πέλει.\nἔπειτα ποίας ἡμέρας δοκεῖς μʼ ἄγειν,\nὅταν θρόνοις Αἴγισθον ἐνθακοῦντʼ ἴδω\nτοῖσιν πατρῴοις, εἰσίδω δʼ ἐσθήματα\nφοροῦντʼ ἐκείνῳ ταὐτὰ καὶ παρεστίους\nσπένδοντα λοιβὰς ἔνθʼ ἐκεῖνον ὤλεσεν,\nἴδω δὲ τούτων τὴν τελευταίαν ὕβριν,\nτὸν αὐτοέντην ἡμὶν ἐν κοίτῃ πατρὸς\nξὺν τῇ ταλαίνῃ μητρί, μητέρʼ εἰ χρεὼν\nταύτην προσαυδᾶν τῷδε συγκοιμωμένην·\nἡ δʼ ὧδε τλήμων ὥστε τῷ μιάστορι\nξύνεστʼ, ἐρινὺν οὔτινʼ ἐκφοβουμένη·\nἀλλʼ ὥσπερ ἐγγελῶσα τοῖς ποιουμένοις,\nεὑροῦσʼ ἐκείνην ἡμέραν, ἐν ᾗ τότε\nπατέρα τὸν ἀμὸν ἐκ δόλου κατέκτανεν,\nταύτῃ χοροὺς ἵστησι καὶ μηλοσφαγεῖ\nθεοῖσιν ἔμμηνʼ ἱερὰ τοῖς σωτηρίοις.\nἐγὼ δʼ ὁρῶσʼ ἡ δύσμορος κατὰ στέγας\nκλαίω, τέτηκα, κἀπικωκύω πατρὸς\nτὴν δυστάλαιναν δαῖτʼ ἐπωνομασμένην\nαὐτὴ πρὸς αὑτήν. οὐδὲ γὰρ κλαῦσαι πάρα\nτοσόνδʼ ὅσον μοι θυμὸς ἡδονὴν φέρει.\nαὕτη γὰρ ἡ λόγοισι γενναία γυνὴ\nφωνοῦσα τοιάδʼ ἐξονειδίζει κακά·\nὦ δύσθεον μίσημα, σοὶ μόνῃ πατὴρ\nτέθνηκεν; ἄλλος δʼ οὔτις ἐν πένθει βροτῶν;\nκακῶς ὄλοιο, μηδέ σʼ ἐκ γόων ποτὲ\nτῶν νῦν ἀπαλλάξειαν οἱ κάτω θεοί.\nτάδʼ ἐξυβρίζει· πλὴν ὅταν κλύῃ τινὸς\nἥξοντʼ Ὀρέστην· τηνικαῦτα δʼ ἐμμανὴς\nβοᾷ παραστᾶσʼ· οὐ σύ μοι τῶνδʼ αἰτία;\nοὐ σὸν τόδʼ ἐστὶ τοὔργον, ἥτις ἐκ χερῶν\nκλέψασʼ Ὀρέστην τῶν ἐμῶν ὑπεξέθου;\nἀλλʼ ἴσθι τοι τίσουσά γʼ ἀξίαν δίκην.\nτοιαῦθʼ ὑλακτεῖ, σὺν δʼ ἐποτρύνει πέλας\nὁ κλεινὸς αὐτῇ ταὐτὰ νυμφίος παρών,\nὁ πάντʼ ἄναλκις οὗτος, ἡ πᾶσα βλάβη,\nὁ σὺν γυναιξὶ τὰς μάχας ποιούμενος.\nἐγὼ δʼ Ὀρέστην τῶνδε προσμένουσʼ ἀεὶ\nπαυστῆρʼ ἐφήξειν ἡ τάλαινʼ ἀπόλλυμαι.\nμέλλων γὰρ ἀεὶ δρᾶν τι τὰς οὔσας τέ μου\nκαὶ τὰς ἀπούσας ἐλπίδας διέφθορεν.\nἐν οὖν τοιούτοις οὔτε σωφρονεῖν, φίλαι,\nοὔτʼ εὐσεβεῖν πάρεστιν· ἀλλʼ ἔν τοι κακοῖς\nπολλή ʼστʼ ἀνάγκη κἀπιτηδεύειν κακά.\nφέρʼ εἰπέ, πότερον ὄντος Αἰγίσθου πέλας\nλέγεις τάδʼ ἡμῖν ἢ βεβῶτος ἐκ δόμων;\nἦ κάρτα· μὴ δόκει μʼ ἄν, εἴπερ ἦν πέλας,\nθυραῖον οἰχνεῖν· νῦν δʼ ἀγροῖσι τυγχάνει.\nἦ κἂν ἐγὼ θαρσοῦσα μᾶλλον ἐς λόγους\nτοὺς σοὺς ἱκοίμην, εἴπερ ὧδε ταῦτʼ ἔχει;\nὡς νῦν ἀπόντος ἱστόρει· τί σοι φίλον;\nκαὶ δή σʼ ἐρωτῶ· τοῦ κασιγνήτου τί φής,\nἥξοντος ἢ μέλλοντος; εἰδέναι θέλω.\nφησίν γε· φάσκων δʼ οὐδὲν ὧν λέγει ποεῖ.\nφιλεῖ γὰρ ὀκνεῖν πρᾶγμʼ ἀνὴρ πράσσων μέγα.\nκαὶ μὴν ἔγωγʼ ἔσωσʼ ἐκεῖνον οὐκ ὄκνῳ.\nθάρσει· πέφυκεν ἐσθλός, ὥστʼ ἀρκεῖν φίλοις.\nπέποιθʼ, ἐπεί τἂν οὐ μακρὰν ἔζων ἐγώ.\nμὴ νῦν ἔτʼ εἴπῃς μηδέν· ὡς δόμων ὁρῶ\nτὴν σὴν ὅμαιμον ἐκ πατρὸς ταὐτοῦ φύσιν,\nΧρυσόθεμιν, ἔκ τε μητρός, ἐντάφια χεροῖν\nφέρουσαν, οἷα τοῖς κάτω νομίζεται.\nτίνʼ αὖ σὺ τήνδε πρὸς θυρῶνος ἐξόδοις\nἐλθοῦσα φωνεῖς, ὦ κασιγνήτη, φάτιν,\nκοὐδʼ ἐν χρόνῳ μακρῷ διδαχθῆναι θέλεις\nθυμῷ ματαίῳ μὴ χαρίζεσθαι κενά;\nκαίτοι τοσοῦτόν γʼ οἶδα κἀμαυτήν, ὅτι\nἀλγῶ ʼπὶ τοῖς παροῦσιν· ὥστʼ ἄν, εἰ σθένος\nλάβοιμι, δηλώσαιμʼ ἂν οἷʼ αὐτοῖς φρονῶ.\nνῦν δʼ ἐν κακοῖς μοι πλεῖν ὑφειμένῃ δοκεῖ,\nκαὶ μὴ δοκεῖν μὲν δρᾶν τι, πημαίνειν δὲ μή·\nτοιαῦτα δʼ ἄλλα καὶ σὲ βούλομαι ποεῖν.\nκαίτοι τὸ μὲν δίκαιον οὐχ ᾗ ʼγὼ λέγω,\nἀλλʼ ᾗ σὺ κρίνεις· εἰ δʼ ἐλευθέραν με δεῖ\nζῆν, τῶν κρατούντων ἐστὶ πάντʼ ἀκουστέα.\nδεινόν γέ σʼ οὖσαν πατρὸς οὗ σὺ παῖς ἔφυς,\nκείνου λελῆσθαι, τῆς δὲ τικτούσης μέλειν.\nἅπαντα γάρ σοι τἀμὰ νουθετήματα\nκείνης διδακτά, κοὐδὲν ἐκ σαυτῆς λέγεις.\nἔπειθʼ ἑλοῦ γε θάτερʼ, ἢ φρονεῖν κακῶς\nἢ τῶν φίλων φρονοῦσα μὴ μνήμην ἔχειν·\nἥτις λέγεις μὲν ἀρτίως ὡς, εἰ λάβοις\nσθένος, τὸ τούτων μῖσος ἐκδείξειας ἄν,\nἐμοῦ δὲ πατρὶ πάντα τιμωρουμένης\nοὔτε ξυνέρδεις τήν τε δρῶσαν ἐκτρέπεις.\nοὐ ταῦτα πρὸς κακοῖσι δειλίαν ἔχει;\nἐπεὶ δίδαξον, ἢ μάθʼ ἐξ ἐμοῦ, τί μοι\nκέρδος γένοιτʼ ἂν τῶνδε ληξάσῃ γόων.\nοὐ ζῶ; κακῶς μέν, οἶδʼ, ἐπαρκούντως δʼ ἐμοί.\nλυπῶ δὲ τούτους, ὥστε τῷ τεθνηκότι\nτιμὰς προσάπτειν, εἴ τις ἔστʼ ἐκεῖ χάρις.\nσὺ δʼ ἡμὶν ἡ μισοῦσα μισεῖς μὲν λόγῳ,\nἔργῳ δὲ τοῖς φονεῦσι τοῦ πατρὸς ξύνει.\nἐγὼ μὲν οὖν οὐκ ἄν ποτʼ, οὐδʼ εἴ μοι τὰ σὰ\nμέλλοι τις οἴσειν δῶρʼ, ἐφʼ οἷσι νῦν χλιδᾷς,\nτούτοις ὑπεικάθοιμι· σοὶ δὲ πλουσία\nτράπεζα κείσθω καὶ περιρρείτω βίος.\nἐμοὶ γὰρ ἔστω τοὐμὲ μὴ λυπεῖν μόνον\nβόσκημα· τῆς σῆς δʼ οὐκ ἐρῶ τιμῆς τυχεῖν,\nοὐδʼ ἂν σύ, σώφρων γʼ οὖσα. νῦν δʼ ἐξὸν πατρὸς\nπάντων ἀρίστου παῖδα κεκλῆσθαι, καλοῦ\nτῆς μητρός· οὕτω γὰρ φανεῖ πλείστοις κακή,\nθανόντα πατέρα καὶ φίλους προδοῦσα σούς.\nμηδὲν πρὸς ὀργήν, πρὸς θεῶν· ὡς τοῖς λόγοις\nἔνεστιν ἀμφοῖν κέρδος, εἰ σὺ μὲν μάθοις\nτοῖς τῆσδε χρῆσθαι, τοῖς δὲ σοῖς αὕτη πάλιν.\nἐγὼ μέν, ὦ γυναῖκες, ἠθάς εἰμί πως\nτῶν τῆσδε μύθων· οὐδʼ ἂν ἐμνήσθην ποτέ,\nεἰ μὴ κακὸν μέγιστον εἰς αὐτὴν ἰὸν\nἤκουσʼ, ὃ ταύτην τῶν μακρῶν σχήσει γόων.\nφέρʼ εἰπὲ δὴ τὸ δεινόν· εἰ γὰρ τῶνδέ μοι\nμεῖζόν τι λέξεις, οὐκ ἂν ἀντείποιμʼ ἔτι.\nἀλλʼ ἐξερῶ σοι πᾶν ὅσον κάτοιδʼ ἐγώ.\nμέλλουσι γάρ σʼ, εἰ τῶνδε μὴ λήξεις γόων,\nἐνταῦθα πέμψειν ἔνθα μή ποθʼ ἡλίου\nφέγγος προσόψει, ζῶσα δʼ ἐν κατηρεφεῖ\nστέγῃ χθονὸς τῆσδʼ ἐκτὸς ὑμνήσεις κακά.\nπρὸς ταῦτα φράζου καί με μή ποθʼ ὕστερον\nπαθοῦσα μέμψῃ· νῦν γὰρ ἐν καλῷ φρονεῖν.\nἦ ταῦτα δή με καὶ βεβούλευνται ποεῖν;\nμάλισθʼ· ὅταν περ οἴκαδʼ Αἴγισθος μόλῃ.\nἀλλʼ ἐξίκοιτο τοῦδέ γʼ οὕνεκʼ ἐν τάχει.\nτίνʼ, ὦ τάλαινα, τόνδʼ ἐπηράσω λόγον;\nἐλθεῖν ἐκεῖνον, εἴ τι τῶνδε δρᾶν νοεῖ.\nὅπως πάθῃς τί χρῆμα; ποῦ ποτʼ εἶ φρενῶν;\nὅπως ἀφʼ ὑμῶν ὡς προσωτάτω φύγω.\nβίου δὲ τοῦ παρόντος οὐ μνείαν ἔχεις;\nκαλὸς γὰρ οὑμὸς βίοτος ὥστε θαυμάσαι.\nἀλλʼ ἦν ἄν, εἰ σύ γʼ εὖ φρονεῖν ἠπίστασο.\nμή μʼ ἐκδίδασκε τοῖς φίλοις εἶναι κακήν.\nἀλλʼ οὐ διδάσκω· τοῖς κρατοῦσι δʼ εἰκαθεῖν.\nσὺ ταῦτα θώπευʼ· οὐκ ἐμοὺς τρόπους λέγεις.\nκαλόν γε μέντοι μὴ ʼξ ἀβουλίας πεσεῖν.\nπεσούμεθʼ, εἰ χρή, πατρὶ τιμωρούμενοι.\nπατὴρ δὲ τούτων, οἶδα, συγγνώμην ἔχει.\nταῦτʼ ἐστὶ τἄπη πρὸς κακῶν ἐπαινέσαι.\nσὺ δʼ οὐχὶ πείσει καὶ συναινέσεις ἐμοί;\nοὐ δῆτα· μή πω νοῦ τοσόνδʼ εἴην κενή.\nχωρήσομαί τἄρʼ οἷπερ ἐστάλην ὁδοῦ.\nποῖ δʼ ἐμπορεύει; τῷ φέρεις τάδʼ ἔμπυρα;\nμήτηρ με πέμπει πατρὶ τυμβεῦσαι χοάς.\nπῶς εἶπας; ἦ τῷ δυσμενεστάτῳ βροτῶν;\nὃν ἔκτανʼ αὐτή· τοῦτο γὰρ λέξαι θέλεις.\nἐκ τοῦ φίλων πεισθεῖσα; τῷ τοῦτʼ ἤρεσεν;\nἐκ δείματός του νυκτέρου, δοκεῖν ἐμοί;\nὦ θεοὶ πατρῷοι, συγγένεσθέ γʼ ἀλλὰ νῦν.\nἔχεις τι θάρσος τοῦδε τοῦ τάρβους πέρι;\nεἴ μοι λέγοις τὴν ὄψιν, εἴποιμʼ ἂν τότε.\nἀλλʼ οὐ κάτοιδα πλὴν ἐπὶ σμικρὸν φράσαι.\nλέγʼ ἀλλὰ τοῦτο· πολλά τοι σμικροὶ λόγοι\nἔσφηλαν ἤδη καὶ κατώρθωσαν βροτούς.\nλόγος τις αὐτήν ἐστιν εἰσιδεῖν πατρὸς\nτοῦ σοῦ τε κἀμοῦ δευτέραν ὁμιλίαν\nἐλθόντος ἐς φῶς· εἶτα τόνδʼ ἐφέστιον\nπῆξαι λαβόντα σκῆπτρον οὑφόρει ποτὲ\nαὐτός, τανῦν δʼ Αἴγισθος· ἐκ δὲ τοῦδʼ ἄνω\nβλαστεῖν βρύοντα θαλλόν, ᾧ κατάσκιον\nπᾶσαν γενέσθαι τὴν Μυκηναίων χθόνα.\nτοιαῦτά του παρόντος, ἡνίχʼ Ἡλίῳ\nδείκνυσι τοὔναρ, ἔκλυον ἐξηγουμένου.\nπλείω δὲ τούτων οὐ κάτοιδα, πλὴν ὅτι\nπέμπει με κείνη τοῦδε τοῦ φόβου χάριν.\nπρός νυν θεῶν σε λίσσομαι τῶν ἐγγενῶν\nἐμοὶ πιθέσθαι μηδʼ ἀβουλίᾳ πεσεῖν·\nεἰ γάρ μʼ ἀπώσει, σὺν κακῷ μέτει πάλιν.\nἀλλʼ, ὦ φίλη, τούτων μὲν ὧν ἔχεις χεροῖν\nτύμβῳ προσάψῃς μηδέν· οὐ γάρ σοι θέμις\nοὐδʼ ὅσιον ἐχθρᾶς ἀπὸ γυναικὸς ἱστάναι\nκτερίσματʼ οὐδὲ λουτρὰ προσφέρειν πατρί·\nἀλλʼ ἢ πνοαῖσιν ἢ βαθυσκαφεῖ κόνει\nκρύψον νιν, ἔνθα μή ποτʼ εἰς εὐνὴν πατρὸς\nτούτων πρόσεισι μηδέν· ἀλλʼ ὅταν θάνῃ\nκειμήλιʼ αὐτῇ ταῦτα σῳζέσθω κάτω.\nἀρχὴν δʼ ἄν, εἰ μὴ τλημονεστάτη γυνὴ\nπασῶν ἔβλαστε, τάσδε δυσμενεῖς χοὰς\nοὐκ ἄν ποθʼ ὅν γʼ ἔκτεινε, τῷδʼ ἐπέστεφε.\nσκέψαι γὰρ εἴ σοι προσφιλῶς αὐτῇ δοκεῖ\nγέρα τάδʼ οὑν τάφοισι δέξεσθαι νέκυς,\nὑφʼ ἧς θανὼν ἄτιμος, ὥστε δυσμενής,\nἐμασχαλίσθη, κἀπὶ λουτροῖσιν κάρᾳ\nκηλῖδας ἐξέμαξεν. ἆρα μὴ δοκεῖς\nλυτήριʼ αὐτῇ ταῦτα τοῦ φόνου φέρειν;\nοὐχ ἔστιν. ἀλλὰ ταῦτα μὲν μέθες· σὺ δὲ\nτεμοῦσα κρατὸς βοστρύχων ἄκρας φόβας\nκἀμοῦ ταλαίνης, σμικρὰ μὲν τάδʼ, ἀλλʼ ὅμως\nἅχω, δὸς αὐτῷ, τήνδʼ ἀλιπαρῆ τρίχα\nκαὶ ζῶμα τοὐμὸν οὐ χλιδαῖς ἠσκημένον.\nαἰτοῦ δὲ προσπίτνουσα γῆθεν εὐμενῆ\nἡμῖν ἀρωγὸν αὐτὸν εἰς ἐχθροὺς μολεῖν,\nκαὶ παῖδʼ Ὀρέστην ἐξ ὑπερτέρας χερὸς\nἐχθροῖσιν αὐτοῦ ζῶντʼ ἐπεμβῆναι ποδί,\nὅπως τὸ λοιπὸν αὐτὸν ἀφνεωτέραις\nχερσὶν στέφωμεν ἢ τανῦν δωρούμεθα.\nοἶμαι μὲν οὖν, οἶμαί τι κἀκείνῳ μέλον\nπέμψαι τάδʼ αὐτῇ δυσπρόσοπτʼ ὀνείρατα·\nὅμως δʼ, ἀδελφή, σοί θʼ ὑπούργησον τάδε\nἐμοί τʼ ἀρωγὰ τῷ τε φιλτάτῳ βροτῶν\nπάντων, ἐν Ἅιδου κειμένῳ κοινῷ πατρί.\nπρὸς εὐσέβειαν ἡ κόρη λέγει· σὺ δέ,\nεἰ σωφρονήσεις, ὦ φίλη, δράσεις τάδε.\nδράσω· τὸ γὰρ δίκαιον οὐχ ἔχει λόγον\nδυοῖν ἐρίζειν, ἀλλʼ ἐπισπεύδειν τὸ δρᾶν.\nπειρωμένῃ δὲ τῶνδε τῶν ἔργων ἐμοὶ\nσιγὴ παρʼ ὑμῶν, πρὸς θεῶν, ἔστω, φίλαι·\nὡς εἰ τάδʼ ἡ τεκοῦσα πεύσεται, πικρὰν\nδοκῶ με πεῖραν τήνδε τολμήσειν ἔτι.\nεἰ μὴ ʼγὼ παράφρων μάντις ἔφυν καὶ γνώμας\nλειπομένα σοφᾶς,\nεἶσιν ἁ πρόμαντις\nΔίκα δίκαια φερομένα χεροῖν κράτη·\nμέτεισιν, ὦ τέκνον, οὐ μακροῦ χρόνου.\nὕπεστί μοι θάρσος,\nἁδυπνόων κλύουσαν\nἀρτίως ὀνειράτων.\nοὐ γάρ ποτʼ ἀμναστεῖ γʼ ὁ φύσας σʼ Ἑλλάνων ἄναξ,\nοὐδʼ ἁ παλαιὰ χαλκόπλακτος ἀμφάκης γένυς,\nἅ νιν κατέπεφνεν αἰσχίσταις ἐν αἰκίαις.\nἥξει καὶ πολύπους καὶ πολύχειρ ἁ δεινοῖς\nκρυπτομένα λόχοις\nχαλκόπους Ἐρινύς.\nἄλεκτρʼ ἄνυμφα γὰρ ἐπέβα μιαιφόνων\nγάμων ἁμιλλήμαθʼ οἷσιν οὐ θέμις.\nπρὸ τῶνδέ τοί μʼ ἔχει\nμή ποτε μή ποθʼ ἡμῖν\nἀψεγὲς πελᾶν τέρας\nτοῖς δρῶσι καὶ συνδρῶσιν. ἤ τοι μαντεῖαι βροτῶν\nοὐκ εἰσὶν ἐν δεινοῖς ὀνείροις οὐδʼ ἐν θεσφάτοις,\nεἰ μὴ τόδε φάσμα νυκτὸς εὖ κατασχήσει.\nὦ Πέλοπος ἁ πρόσθεν\nπολύπονος ἱππεία,\nὡς ἔμολες αἰανὴς\nτᾷδε γᾷ.\nεὖτε γὰρ ὁ ποντισθεὶς\nΜυρτίλος ἐκοιμάθη,\nπαγχρύσων δίφρων\nδυστάνοις αἰκίαις\nπρόρριζος ἐκριφθείς,\nοὔ τί πω\nἔλειπεν ἐκ τοῦδʼ οἴκου\nπολύπονος αἰκία.\nἀνειμένη μέν, ὡς ἔοικας, αὖ στρέφει·\nοὐ γὰρ πάρεστʼ Αἴγισθος, ὅς σʼ ἐπεῖχʼ ἀεὶ\nμή τοι θυραίαν γʼ οὖσαν αἰσχύνειν φίλους·\nνῦν δʼ ὡς ἄπεστʼ ἐκεῖνος, οὐδὲν ἐντρέπει\nἐμοῦ γε· καίτοι πολλὰ πρὸς πολλούς με δὴ\nἐξεῖπας ὡς θρασεῖα καὶ πέρα δίκης\nἄρχω, καθυβρίζουσα καὶ σὲ καὶ τὰ σά·\nἐγὼ δʼ ὕβριν μὲν οὐκ ἔχω, κακῶς δέ σε\nλέγω κακῶς κλύουσα πρὸς σέθεν θαμά.\nπατὴρ γάρ, οὐδὲν ἄλλο, σοὶ πρόσχημʼ ἀεὶ\nὡς ἐξ ἐμοῦ τέθνηκεν. ἐξ ἐμοῦ· καλῶς\nἔξοιδα· τῶνδʼ ἄρνησις οὐκ ἔνεστί μοι·\nἡ γὰρ Δίκη νιν εἷλεν, οὐκ ἐγὼ μόνη,\nᾗ χρῆν σʼ ἀρήγειν, εἰ φρονοῦσʼ ἐτύγχανες·\nἐπεὶ πατὴρ σὸς οὗτος, ὃν θρηνεῖς ἀεί,\nτὴν σὴν ὅμαιμον μοῦνος Ἑλλήνων ἔτλη\nθῦσαι θεοῖσιν, οὐκ ἴσον καμὼν ἐμοὶ\nλύπης, ὅς ἔσπειρʼ, ὥσπερ ἡ τίκτουσʼ ἐγώ.\nεἶεν, δίδαξον δή με τοῦ χάριν, τίνων\nἔθυσεν αὐτήν· πότερον Ἀργείων ἐρεῖς;\nἀλλʼ οὐ μετῆν αὐτοῖσι τήν γʼ ἐμὴν κτανεῖν.\nἀλλʼ ἀντʼ ἀδελφοῦ δῆτα Μενέλεω κτανὼν\nτἄμʼ, οὐκ ἔμελλε τῶνδέ μοι δώσειν δίκην;\nπότερον ἐκείνῳ παῖδες οὐκ ἦσαν διπλοῖ,\nοὓς τῆσδε μᾶλλον εἰκὸς ἦν θνῄσκειν, πατρὸς\nκαὶ μητρὸς ὄντας, ἧς ὁ πλοῦς ὅδʼ ἦν χάριν;\nἢ τῶν ἐμῶν Ἅιδης τινʼ ἵμερον τέκνων\nἢ τῶν ἐκείνης ἔσχε δαίσασθαι πλέον;\nἢ τῷ πανώλει πατρὶ τῶν μὲν ἐξ ἐμοῦ\nπαίδων πόθος παρεῖτο, Μενέλεω δʼ ἐνῆν;\nοὐ ταῦτʼ ἀβούλου καὶ κακοῦ γνώμην πατρός;\nδοκῶ μέν, εἰ καὶ σῆς δίχα γνώμης λέγω·\nφαίη δʼ ἂν ἡ θανοῦσά γʼ, εἰ φωνὴν λάβοι.\nἐγὼ μὲν οὖν οὐκ εἰμὶ τοῖς πεπραγμένοις\nδύσθυμος· εἰ δὲ σοὶ δοκῶ φρονεῖν κακῶς,\nγνώμην δικαίαν σχοῦσα τοὺς πέλας ψέγε.\nἐρεῖς μὲν οὐχὶ νῦν γέ μʼ ὡς ἄρξασά τι\nλυπηρὸν εἶτα σοῦ τάδʼ ἐξήκουσʼ ὕπο·\nἀλλʼ ἢν ἐφῇς μοι, τοῦ τεθνηκότος θʼ ὕπερ\nλέξαιμʼ ἂν ὀρθῶς τῆς κασιγνήτης θʼ ὁμοῦ.\nκαὶ μὴν ἐφίημʼ· εἰ δέ μʼ ὧδʼ ἀεὶ λόγους\nἐξῆρχες, οὐκ ἂν ἦσθα λυπηρὰ κλύειν.\nκαὶ δὴ λέγω σοι. πατέρα φὴς κτεῖναι. τίς ἂν\nτούτου λόγος γένοιτʼ ἂν αἰσχίων ἔτι,\nεἴτʼ οὖν δικαίως εἴτε μή; λέξω δέ σοι\nὡς οὐ δίκῃ γʼ ἔκτεινας, ἀλλά σʼ ἔσπασεν\nπειθὼ κακοῦ πρὸς ἀνδρός, ᾧ τανῦν ξύνει.\nἐροῦ δὲ τὴν κυναγὸν Ἄρτεμιν, τίνος\nποινὰς τὰ πολλὰ πνεύματʼ ἔσχʼ ἐν Αὐλίδι·\nἢ ʼγὼ φράσω· κείνης γὰρ οὐ θέμις μαθεῖν.\nπατήρ ποθʼ οὑμός, ὡς ἐγὼ κλύω, θεᾶς\nπαίζων κατʼ ἄλσος ἐξεκίνησεν ποδοῖν\nστικτὸν κεράστην ἔλαφον, οὗ κατὰ σφαγὰς\nἐκκομπάσας ἔπος τι τυγχάνει βαλών.\nκἀκ τοῦδε μηνίσασα Λητῴα κόρη\nκατεῖχʼ Ἀχαιούς, ὡς πατὴρ ἀντίσταθμον\nτοῦ θηρὸς ἐκθύσειε τὴν αὑτοῦ κόρην.\nὧδʼ ἦν τὰ κείνης θύματʼ· οὐ γὰρ ἦν λύσις\nἄλλη στρατῷ πρὸς οἶκον οὐδʼ εἰς Ἴλιον.\nἀνθʼ ὧν, βιασθεὶς πολλὰ κἀντιβάς, μόλις\nἔθυσεν αὐτήν, οὐχὶ Μενέλεω χάριν.\nεἰ δʼ οὖν, ἐρῶ γὰρ καὶ τὸ σόν, κεῖνον θέλων\nἐπωφελῆσαι ταῦτʼ ἔδρα, τούτου θανεῖν\nχρῆν αὐτὸν οὕνεκʼ ἐκ σέθεν; ποίῳ νόμῳ;\nὅρα τιθεῖσα τόνδε τὸν νόμον βροτοῖς\nμὴ πῆμα σαυτῇ καὶ μετάγνοιαν τιθῇς.\nεἰ γὰρ κτενοῦμεν ἄλλον ἀντʼ ἄλλου, σύ τοι\nπρώτη θάνοις ἄν, εἰ δίκης γε τυγχάνοις.\nἀλλʼ εἰσόρα μὴ σκῆψιν οὐκ οὖσαν τίθης.\nεἰ γὰρ θέλεις, δίδαξον ἀνθʼ ὅτου τανῦν\nαἴσχιστα πάντων ἔργα δρῶσα τυγχάνεις,\nἥτις ξυνεύδεις τῷ παλαμναίῳ, μεθʼ οὗ\nπατέρα τὸν ἀμὸν πρόσθεν ἐξαπώλεσας,\nκαὶ παιδοποιεῖς, τοὺς δὲ πρόσθεν εὐσεβεῖς\nκἀξ εὐσεβῶν βλαστόντας ἐκβαλοῦσʼ ἔχεις.\nπῶς ταῦτʼ ἐπαινέσαιμʼ ἄν; ἢ καὶ ταῦτʼ ἐρεῖς\nὡς τῆς θυγατρὸς ἀντίποινα λαμβάνεις;\nαἰσχρῶς δʼ, ἐάν περ καὶ λέγῃς· οὐ γὰρ καλὸν\nἐχθροῖς γαμεῖσθαι τῆς θυγατρὸς οὕνεκα.\nἀλλʼ οὐ γὰρ οὐδὲ νουθετεῖν ἔξεστί σε,\nἣ πᾶσαν ἵης γλῶσσαν ὡς τὴν μητέρα\nκακοστομοῦμεν. καί σʼ ἔγωγε δεσπότιν\nἢ μητέρʼ οὐκ ἔλασσον εἰς ἡμᾶς νέμω,\nἣ ζῶ βίον μοχθηρόν, ἔκ τε σοῦ κακοῖς\nπολλοῖς ἀεὶ ξυνοῦσα τοῦ τε συννόμου·\nὃ δʼ ἄλλος ἔξω, χεῖρα σὴν μόλις φυγών,\nτλήμων Ὀρέστης δυστυχῆ τρίβει βίον·\nὃν πολλὰ δή με σοὶ τρέφειν μιάστορα\nἐπῃτιάσω· καὶ τόδʼ, εἴπερ ἔσθενον,\nἔδρων ἄν, εὖ τοῦτʼ ἴσθι· τοῦδέ γʼ οὕνεκα\nκήρυσσέ μʼ εἰς ἅπαντας, εἴτε χρῇς κακὴν\nεἴτε στόμαργον εἴτʼ ἀναιδείας πλέαν.\nεἰ γὰρ πέφυκα τῶνδε τῶν ἔργων ἴδρις,\nσχεδόν τι τὴν σὴν οὐ καταισχύνω φύσιν.\nὁρῶ μένος πνέουσαν· εἰ δὲ σὺν δίκῃ\nξύνεστι, τοῦδε φροντίδʼ οὐκέτʼ εἰσορῶ.\nποίας δʼ ἐμοὶ δεῖ πρός γε τήνδε φροντίδος,\nἥτις τοιαῦτα τὴν τεκοῦσαν ὕβρισεν,\nκαὶ ταῦτα τηλικοῦτος; ἆρά σοι δοκεῖ\nχωρεῖν ἂν εἰς πᾶν ἔργον αἰσχύνης ἄτερ;\nεὖ νυν ἐπίστω τῶνδέ μʼ αἰσχύνην ἔχειν,\nκεἰ μὴ δοκῶ σοι· μανθάνω δʼ ὁθούνεκα\nἔξωρα πράσσω κοὐκ ἐμοὶ προσεικότα.\nἀλλʼ ἡ γὰρ ἐκ σοῦ δυσμένεια καὶ τὰ σὰ\nἔργʼ ἐξαναγκάζει με ταῦτα δρᾶν βίᾳ·\nαἰσχροῖς γὰρ αἰσχρὰ πράγματʼ ἐκδιδάσκεται.\nὦ θρέμμʼ ἀναιδές, ἦ σʼ ἐγὼ καὶ τἄμʼ ἔπη\nκαὶ τἄργα τἀμὰ πόλλʼ ἄγαν λέγειν ποεῖ.\nσύ τοι λέγεις νιν, οὐκ ἐγώ· σὺ γὰρ ποεῖς\nτοὔργον· τὰ δʼ ἔργα τοὺς λόγους εὑρίσκεται.\nἀλλʼ οὐ μὰ τὴν δέσποιναν Ἄρτεμιν θράσους\nτοῦδʼ οὐκ ἀλύξεις, εὖτʼ ἂν Αἴγισθος μόλῃ.\nὁρᾷς; πρὸς ὀργὴν ἐκφέρει, μεθεῖσά μοι\nλέγειν ἃ χρῄζοιμʼ, οὐδʼ ἐπίστασαι κλύειν.\nοὔκουν ἐάσεις οὐδʼ ὑπʼ εὐφήμου βοῆς\nθῦσαί μʼ, ἐπειδὴ σοί γʼ ἐφῆκα πᾶν λέγειν;\nἐῶ, κελεύω, θῦε· μηδʼ ἐπαιτιῶ\nτοὐμὸν στόμʼ, ὡς οὐκ ἂν πέρα λέξαιμʼ ἔτι.\nἔπαιρε δὴ σὺ θύμαθʼ ἡ παροῦσά μοι\nπάγκαρπʼ, ἄνακτι τῷδʼ ὅπως λυτηρίους\nεὐχὰς ἀνάσχω δειμάτων, ἃ νῦν ἔχω.\nκλύοις ἂν ἤδη, Φοῖβε προστατήριε,\nκεκρυμμένην μου βάξιν· οὐ γὰρ ἐν φίλοις\nὁ μῦθος, οὐδὲ πᾶν ἀναπτύξαι πρέπει\nπρὸς φῶς παρούσης τῆσδε πλησίας ἐμοί,\nμὴ σὺν φθόνῳ τε καὶ πολυγλώσσῳ βοῇ\nσπείρῃ ματαίαν βάξιν εἰς πᾶσαν πόλιν.\nἀλλʼ ὧδʼ ἄκουε· τῇδε γὰρ κἀγὼ φράσω.\nἃ γὰρ προσεῖδον νυκτὶ τῇδε φάσματα\nδισσῶν ὀνείρων, ταῦτά μοι, Λύκειʼ ἄναξ,\nεἰ μὲν πέφηνεν ἐσθλά, δὸς τελεσφόρα,\nεἰ δʼ ἐχθρά, τοῖς ἐχθροῖσιν ἔμπαλιν μέθες·\nκαὶ μή με πλούτου τοῦ παρόντος εἴ τινες\nδόλοισι βουλεύουσιν ἐκβαλεῖν, ἐφῇς,\nἀλλʼ ὧδέ μʼ αἰεὶ ζῶσαν ἀβλαβεῖ βίῳ\nδόμους Ἀτρειδῶν σκῆπτρά τʼ ἀμφέπειν τάδε,\nφίλοισί τε ξυνοῦσαν οἷς ξύνειμι νῦν\nεὐημεροῦσαν καὶ τέκνων ὅσων ἐμοὶ\nδύσνοια μὴ πρόσεστιν ἢ λύπη πικρά.\nταῦτʼ, ὦ Λύκειʼ Ἄπολλον, ἵλεως κλύων\nδὸς πᾶσιν ἡμῖν ὥσπερ ἐξαιτούμεθα.\nτὰ δʼ ἄλλα πάντα καὶ σιωπώσης ἐμοῦ\nἐπαξιῶ σε δαίμονʼ ὄντʼ ἐξειδέναι·\nτοὺς ἐκ Διὸς γὰρ εἰκός ἐστι πάνθʼ ὁρᾶν.\nξέναι γυναῖκες, πῶς ἂν εἰδείην σαφῶς\nεἰ τοῦ τυράννου δώματʼ Αἰγίσθου τάδε;\nτάδʼ ἐστίν, ὦ ξένʼ· αὐτὸς ᾔκασας καλῶς.\nἦ καὶ δάμαρτα τήνδʼ ἐπεικάζων κυρῶ\nκείνου; πρέπει γὰρ ὡς τύραννος εἰσορᾶν.\nμάλιστα πάντων· ἥδε σοι κείνη πάρα.\nὦ χαῖρʼ, ἄνασσα· σοὶ φέρων ἥκω λόγους\nἡδεῖς φίλου παρʼ ἀνδρὸς Αἰγίσθῳ θʼ ὁμοῦ.\nἐδεξάμην τὸ ῥηθέν· εἰδέναι δέ σου\nπρώτιστα χρῄζω τίς σʼ ἀπέστειλεν βροτῶν.\nΦανοτεὺς ὁ Φωκεύς, πρᾶγμα πορσύνων μέγα.\nτὸ ποῖον, ὦ ξένʼ; εἰπέ· παρὰ φίλου γὰρ ὢν\nἀνδρός, σάφʼ οἶδα, προσφιλεῖς λέξεις λόγους.\nτέθνηκʼ Ὀρέστης· ἐν βραχεῖ ξυνθεὶς λέγω.\nοἲ ʼγὼ τάλαινʼ, ὄλωλα τῇδʼ ἐν ἡμέρᾳ.\nτί φής, τί φής, ὦ ξεῖνε; μὴ ταύτης κλύε.\nθανόντʼ Ὀρέστην νῦν τε καὶ πάλαι λέγω.\nἀπωλόμην δύστηνος, οὐδέν εἰμʼ ἔτι.\nσὺ μὲν τὰ σαυτῆς πρᾶσσʼ, ἐμοὶ δὲ σύ, ξένε,\nτἀληθὲς εἰπέ, τῷ τρόπῳ διόλλυται;\nκἀπεμπόμην πρὸς ταῦτα καὶ τὸ πᾶν φράσω.\nκεῖνος γὰρ ἐλθὼν εἰς τὸ κλεινὸν Ἑλλάδος\nπρόσχημʼ ἀγῶνος Δελφικῶν ἄθλων χάριν,\nὅτʼ ᾔσθετʼ ἀνδρὸς ὀρθίων κηρυγμάτων\nδρόμον προκηρύξαντος, οὗ πρώτη κρίσις,\nεἰσῆλθε λαμπρός, πᾶσι τοῖς ἐκεῖ σέβας·\nδρόμου δʼ ἰσώσας τἀφέσει τὰ τέρματα\nνίκης ἔχων ἐξῆλθε πάντιμον γέρας.\nχὤπως μὲν ἐν πολλοῖσι παῦρά σοι λέγω\nοὐκ οἶδα τοιοῦδʼ ἀνδρὸς ἔργα καὶ κράτη·\nἓν δʼ ἴσθʼ· ὅσων γὰρ εἰσεκήρυξαν βραβῆς\nδρόμων διαύλων πένταθλʼ ἃ νομίζεται,\nτούτων ἐνεγκὼν πάντα τἀπινίκια\nὠλβίζετʼ, Ἀργεῖος μὲν ἀνακαλούμενος,\nὄνομα δʼ Ὀρέστης, τοῦ τὸ κλεινὸν Ἑλλάδος\nἈγαμέμνονος στράτευμʼ ἀγείραντός ποτε.\nκαὶ ταῦτα μὲν τοιαῦθʼ· ὅταν δέ τις θεῶν\nβλάπτῃ, δύναιτʼ ἂν οὐδʼ ἂν ἰσχύων φυγεῖν.\nκεῖνος γὰρ ἄλλης ἡμέρας, ὅθʼ ἱππικῶν\nἦν ἡλίου τέλλοντος ὠκύπους ἀγών,\nεἰσῆλθε πολλῶν ἁρματηλατῶν μέτα.\nεἷς ἦν Ἀχαιός, εἷς ἀπὸ Σπάρτης, δύο\nΛίβυες ζυγωτῶν ἁρμάτων ἐπιστάται·\nκἀκεῖνος ἐν τούτοισι, Θεσσαλὰς ἔχων\nἵππους, ὁ πέμπτος· ἕκτος ἐξ Αἰτωλίας\nξανθαῖσι πώλοις· ἕβδομος Μάγνης ἀνήρ·\nὁ δʼ ὄγδοος λεύκιππος, Αἰνιὰν γένος·\nἔνατος Ἀθηνῶν τῶν θεοδμήτων ἄπο·\nΒοιωτὸς ἄλλος, δέκατον ἐκπληρῶν ὄχον.\nστάντες δʼ ἵνʼ αὐτοὺς οἱ τεταγμένοι βραβῆς\nκλήροις ἔπηλαν καὶ κατέστησαν δίφρους,\nχαλκῆς ὑπαὶ σάλπιγγος ᾖξαν· οἱ δʼ ἅμα\nἵπποις ὁμοκλήσαντες ἡνίας χεροῖν\nἔσεισαν· ἐν δὲ πᾶς ἐμεστώθη δρόμος\nκτύπου κροτητῶν ἁρμάτων· κόνις δʼ ἄνω\nφορεῖθʼ· ὁμοῦ δὲ πάντες ἀναμεμιγμένοι\nφείδοντο κέντρων οὐδέν, ὡς ὑπερβάλοι\nχνόας τις αὐτῶν καὶ φρυάγμαθʼ ἱππικά.\nὁμοῦ γὰρ ἀμφὶ νῶτα καὶ τροχῶν βάσεις\nἤφριζον, εἰσέβαλλον ἱππικαὶ πνοαί.\nκεῖνος δʼ ὑπʼ αὐτὴν ἐσχάτην στήλην ἔχων\nἔχριμπτʼ ἀεὶ σύριγγα, δεξιὸν δʼ ἀνεὶς\nσειραῖον ἵππον εἶργε τὸν προσκείμενον.\nκαὶ πρὶν μὲν ὀρθοὶ πάντες ἕστασαν δίφροι·\nἔπειτα δʼ Αἰνιᾶνος ἀνδρὸς ἄστομοι\nπῶλοι βίᾳ φέρουσιν· ἐκ δʼ ὑποστροφῆς\nτελοῦντες ἕκτον ἕβδομόν τʼ ἤδη δρόμον\nμέτωπα συμπαίουσι Βαρκαίοις ὄχοις·\nκἀντεῦθεν ἄλλος ἄλλον ἐξ ἑνὸς κακοῦ\nἔθραυε κἀνέπιπτε, πᾶν δʼ ἐπίμπλατο\nναυαγίων Κρισαῖον ἱππικῶν πέδον.\nγνοὺς δʼ οὑξ Ἀθηνῶν δεινὸς ἡνιοστρόφος\nἔξω παρασπᾷ κἀνακωχεύει παρεὶς\nκλύδωνʼ ἔφιππον ἐν μέσῳ κυκώμενον.\nἤλαυνε δʼ ἔσχατος μέν, ὑστέρας δʼ ἔχων\nπώλους Ὀρέστης, τῷ τέλει πίστιν φέρων·\nὅπως δʼ ὁρᾷ μόνον νιν ἐλλελειμμένον,\nὀξὺν διʼ ὤτων κέλαδον ἐνσείσας θοαῖς\nπώλοις διώκει, κἀξισώσαντε ζυγὰ\nἠλαυνέτην, τότʼ ἄλλος, ἄλλοθʼ ἅτερος\nκάρα προβάλλων ἱππικῶν ὀχημάτων.\nκαὶ τοὺς μὲν ἄλλους πάντας ἀσφαλεῖς δρόμους\nὡρμᾶθʼ ὁ τλήμων ὀρθὸς ἐξ ὀρθῶν δίφρων·\nἔπειτα λύων ἡνίαν ἀριστερὰν\nκάμπτοντος ἵππου λανθάνει στήλην ἄκραν\nπαίσας· ἔθραυσε δʼ ἄξονος μέσας χνόας\nκἀξ ἀντύγων ὤλισθεν· ἐν δʼ ἑλίσσεται\nτμητοῖς ἱμᾶσι· τοῦ δὲ πίπτοντος πέδῳ\nπῶλοι διεσπάρησαν ἐς μέσον δρόμον.\nστρατὸς δʼ ὅπως ὁρᾷ νιν ἐκπεπτωκότα\nδίφρων, ἀνωλόλυξε τὸν νεανίαν,\nοἷʼ ἔργα δράσας οἷα λαγχάνει κακά,\nφορούμενος πρὸς οὖδας, ἄλλοτʼ οὐρανῷ\nσκέλη προφαίνων, ἔς τέ νιν διφρηλάται,\nμόλις κατασχεθόντες ἱππικὸν δρόμον,\nἔλυσαν αἱματηρόν, ὥστε μηδένα\nγνῶναι φίλων ἰδόντʼ ἂν ἄθλιον δέμας.\nκαί νιν πυρᾷ κέαντες εὐθὺς ἐν βραχεῖ\nχαλκῷ μέγιστον σῶμα δειλαίας σποδοῦ\nφέρουσιν ἄνδρες Φωκέων τεταγμένοι,\nὅπως πατρῴας τύμβον ἐκλάχῃ χθονός.\nτοιαῦτά σοι ταῦτʼ ἐστίν, ὡς μὲν ἐν λόγῳ\nἀλγεινά, τοῖς δʼ ἰδοῦσιν, οἵπερ εἴδομεν,\nμέγιστα πάντων ὧν ὄπωπʼ ἐγὼ κακῶν.\nφεῦ φεῦ· τὸ πᾶν δὴ δεσπόταισι τοῖς πάλαι\nπρόρριζον, ὡς ἔοικεν, ἔφθαρται γένος.\nὦ Ζεῦ, τί ταῦτα, πότερον εὐτυχῆ λέγω,\nἢ δεινὰ μέν, κέρδη δέ; λυπηρῶς δʼ ἔχει,\nεἰ τοῖς ἐμαυτῆς τὸν βίον σῴζω κακοῖς.\nτί δʼ ὧδʼ ἀθυμεῖς, ὦ γύναι, τῷ νῦν λόγῳ;\nδεινὸν τὸ τίκτειν ἐστίν· οὐδὲ γὰρ κακῶς\nπάσχοντι μῖσος ὧν τέκῃ προσγίγνεται.\nμάτην ἄρʼ ἡμεῖς, ὡς ἔοικεν, ἥκομεν.\nοὔτοι μάτην γε· πῶς γὰρ ἂν μάτην λέγοις,\nεἴ μοι θανόντος πίστʼ ἔχων τεκμήρια\nπροσῆλθες, ὅστις τῆς ἐμῆς ψυχῆς γεγώς,\nμαστῶν ἀποστὰς καὶ τροφῆς ἐμῆς, φυγὰς\nἀπεξενοῦτο καί μʼ, ἐπεὶ τῆσδε χθονὸς\nἐξῆλθεν, οὐκέτʼ εἶδεν, ἐγκαλῶν δέ μοι\nφόνους πατρῴους δείνʼ ἐπηπείλει τελεῖν;\nὥστʼ οὔτε νυκτὸς ὕπνον οὔτʼ ἐξ ἡμέρας\nἐμὲ στεγάζειν ἡδύν, ἀλλʼ ὁ προστατῶν\nχρόνος διῆγέ μʼ αἰὲν ὡς θανουμένην.\nνῦν δʼ—ἡμέρᾳ γὰρ τῇδʼ ἀπήλλαγμαι φόβου\nπρὸς τῆσδʼ ἐκείνου θʼ· ἥδε γὰρ μείζων βλάβη\nξύνοικος ἦν μοι, τοὐμὸν ἐκπίνουσʼ ἀεὶ\nψυχῆς ἄκρατον αἷμα—νῦν δʼ ἕκηλά που\nτῶν τῆσδʼ ἀπειλῶν οὕνεχʼ ἡμερεύσομεν.\nοἴμοι τάλαινα· νῦν γὰρ οἰμῶξαι πάρα,\nὈρέστα, τὴν σὴν ξυμφοράν, ὅθʼ ὧδʼ ἔχων\nπρὸς τῆσδʼ ὑβρίζει μητρός. ἆρʼ ἔχει καλῶς;\nοὔτοι σύ· κεῖνος δʼ ὡς ἔχει καλῶς ἔχει.\nἄκουε, Νέμεσι τοῦ θανόντος ἀρτίως.\nἤκουσεν ὧν δεῖ κἀπεκύρωσεν καλῶς.\nὕβριζε· νῦν γὰρ εὐτυχοῦσα τυγχάνεις.\nοὔκουν Ὀρέστης καὶ σὺ παύσετον τάδε.\nπεπαύμεθʼ ἡμεῖς, οὐχ ὅπως σὲ παύσομεν.\nπολλῶν ἂν ἥκοις, ὦ ξένʼ, ἄξιος τυχεῖν,\nεἰ τήνδʼ ἔπαυσας τῆς πολυγλώσσου βοῆς.\nοὐκοῦν ἀποστείχοιμʼ ἄν, εἰ τάδʼ εὖ κυρεῖ.\nἥκιστʼ· ἐπείπερ οὔτʼ ἐμοῦ κατάξιʼ ἂν\nπράξειας οὔτε τοῦ πορεύσαντος ξένου.\nἀλλʼ εἴσιθʼ εἴσω· τήνδε δʼ ἔκτοθεν βοᾶν\nἔα τά θʼ αὑτῆς καὶ τὰ τῶν φίλων κακά.\nἆρʼ ὑμὶν ὡς ἀλγοῦσα κὠδυνωμένη\nδεινῶς δακρῦσαι κἀπικωκῦσαι δοκεῖ\nτὸν υἱὸν ἡ δύστηνος ὧδʼ ὀλωλότα;\nἀλλʼ ἐγγελῶσα φροῦδος· ὦ τάλαινʼ ἐγώ.\nὈρέστα φίλταθʼ, ὥς μʼ ἀπώλεσας θανών.\nἀποσπάσας γὰρ τῆς ἐμῆς οἴχει φρενὸς\nαἵ μοι μόναι παρῆσαν ἐλπίδων ἔτι,\nσὲ πατρὸς ἥξειν ζῶντα τιμωρόν ποτε\nκἀμοῦ ταλαίνης. νῦν δὲ ποῖ με χρὴ μολεῖν;\nμόνη γάρ εἰμι, σοῦ τʼ ἀπεστερημένη\nκαὶ πατρός. ἤδη δεῖ με δουλεύειν πάλιν\nἐν τοῖσιν ἐχθίστοισιν ἀνθρώπων ἐμοὶ\nφονεῦσι πατρός. ἆρά μοι καλῶς ἔχει;\nἀλλʼ οὔ τι μὴν ἔγωγε τοῦ λοιποῦ χρόνου\nξύνοικος, εἴσειμʼ, ἀλλὰ τῇδε πρὸς πύλῃ\nπαρεῖσʼ ἐμαυτὴν ἄφιλος αὐανῶ βίον.\nπρὸς ταῦτα καινέτω τις, εἰ βαρύνεται,\nτῶν ἔνδον ὄντων· ὡς χάρις μέν, ἢν κτάνῃ,\nλύπη δʼ, ἐὰν ζῶ· τοῦ βίου δʼ οὐδεὶς πόθος.\nποῦ ποτε κεραυνοὶ Διὸς ἢ ποῦ φαέθων\nἍλιος, εἰ ταῦτʼ ἐφορῶντες κρύπτουσιν ἕκηλοι;\nἒ ἔ, αἰαῖ.\nὦ παῖ, τί δακρύεις;\nφεῦ.\nμηδὲν μέγʼ ἀΰσῃς.\nἀπολεῖς.\nπῶς;\nεἰ τῶν φανερῶς οἰχομένων\nεἰς Ἀΐδαν ἐλπίδʼ ὑποίσεις, κατʼ ἐμοῦ τακομένας\nμᾶλλον ἐπεμβάσει.\nοἶδα γὰρ ἄνακτʼ Ἀμφιάρεων χρυσοδέτοις\nἕρκεσι κρυφθέντα γυναικῶν· καὶ νῦν ὑπὸ γαίας\nἒ ἔ, ἰώ.\nπάμψυχος ἀνάσσει.\nφεῦ.\nφεῦ δῆτʼ· ὀλοὰ γὰρ\nἐδάμη.\nναί.\nοἶδʼ οἶδʼ· ἐφάνη γὰρ μελέτωρ\nἀμφὶ τὸν ἐν πένθει· ἐμοὶ δʼ οὔτις ἔτʼ ἔσθʼ· ὃς γὰρ ἔτʼ ἦν,\nφροῦδος ἀναρπασθείς.\nδειλαία δειλαίων κυρεῖς.\nκἀγὼ τοῦδʼ ἴστωρ, ὑπερίστωρ,\nπανσύρτῳ παμμήνῳ πολλῶν\nδεινῶν στυγνῶν τʼ αἰῶνι.\nεἴδομεν ἁθρήνεις.\nμή μέ νυν μηκέτι\nπαραγάγῃς, ἵνʼ οὐ\nτί φής;\nπάρεισιν ἐλπίδων ἔτι κοινοτόκων\nεὐπατριδᾶν ἀρωγαί.\nπᾶσι θνατοῖς ἔφυ μόρος.\nἦ καὶ χαλάργοις ἐν ἁμίλλαις\nοὕτως, ὡς κείνῳ δυστάνῳ,\nτμητοῖς ὁλκοῖς ἐγκῦρσαι;\nἄσκοπος ἁ λώβα.\nπῶς γὰρ οὔκ; εἰ ξένος\nἄτερ ἐμᾶν χερῶν\nπαπαῖ.\nκέκευθεν, οὔτε του τάφου ἀντιάσας\nοὔτε γόων παρʼ ἡμῶν.\nὑφʼ ἡδονῆς τοι, φιλτάτη, διώκομαι\nτὸ κόσμιον μεθεῖσα σὺν τάχει μολεῖν·\nφέρω γὰρ ἡδονάς τε κἀνάπαυλαν ὧν\nπάροιθεν εἶχες καὶ κατέστενες κακῶν\nπόθεν δʼ ἂν εὕροις τῶν ἐμῶν σὺ πημάτων\nἄρηξιν, οἷς ἴασιν οὐκ ἔνεστʼ ἰδεῖν;\nπάρεστʼ Ὀρέστης ἡμίν, ἴσθι τοῦτʼ ἐμοῦ\nκλύουσʼ, ἐναργῶς, ὥσπερ εἰσορᾷς ἐμέ.\nἀλλʼ ἦ μέμηνας, ὦ τάλαινα, κἀπὶ τοῖς\nσαυτῆς κακοῖσι κἀπὶ τοῖς ἐμοῖς γελᾷς;\nμὰ τὴν πατρῴαν ἑστίαν, ἀλλʼ οὐχ ὕβρει\nλέγω τάδʼ, ἀλλʼ ἐκεῖνον ὡς παρόντα νῷν.\nοἴμοι τάλαινα· καὶ τίνος βροτῶν λόγον\nτόνδʼ εἰσακούσασʼ ὧδε πιστεύεις ἄγαν;\nἐγὼ μὲν ἐξ ἐμοῦ τε κοὐκ ἄλλης, σαφῆ\nσημεῖʼ ἰδοῦσα, τῷδε πιστεύω λόγῳ.\nτίνʼ, ὦ τάλαινʼ, ἔχουσα πίστιν; ἐς τί μοι\nβλέψασα θάλπει τῷδʼ ἀνηκέστῳ πυρί;\nπρός νυν θεῶν ἄκουσον, ὡς μαθοῦσά μου\nτὸ λοιπὸν ἢ φρονοῦσαν ἢ μωρὰν λέγῃς.\nσὺ δʼ οὖν λέγʼ, εἴ σοι τῷ λόγῳ τις ἡδονή.\nκαὶ δὴ λέγω σοι πᾶν ὅσον κατειδόμην.\nἐπεὶ γὰρ ἦλθον πατρὸς ἀρχαῖον τάφον,\nὁρῶ κολώνης ἐξ ἄκρας νεορρύτους\nπηγὰς γάλακτος καὶ περιστεφῆ κύκλῳ\nπάντων ὅσʼ ἐστὶν ἀνθέων θήκην πατρός.\nἰδοῦσα δʼ ἔσχον θαῦμα, καὶ περισκοπῶ\nμή πού τις ἡμῖν ἐγγὺς ἐγχρίμπτῃ βροτῶν.\nὡς δʼ ἐν γαλήνῃ πάντʼ ἐδερκόμην τόπον,\nτύμβου προσεῖρπον ἆσσον· ἐσχάτης δʼ ὁρῶ\nπυρᾶς νεώρη βόστρυχον τετμημένον·\nκεὐθὺς τάλαινʼ ὡς εἶδον, ἐμπαίει τί μοι\nψυχῇ σύνηθες ὄμμα, φιλτάτου βροτῶν\nπάντων Ὀρέστου τοῦθʼ ὁρᾶν τεκμήριον·\nκαὶ χερσὶ βαστάσασα δυσφημῶ μὲν οὔ,\nχαρᾷ δὲ πίμπλημʼ εὐθὺς ὄμμα δακρύων.\nκαὶ νῦν θʼ ὁμοίως καὶ τότʼ ἐξεπίσταμαι\nμή του τόδʼ ἀγλάϊσμα πλὴν κείνου μολεῖν·\nτῷ γὰρ προσήκει πλήν γʼ ἐμοῦ καὶ σοῦ τόδε;\nκἀγὼ μὲν οὐκ ἔδρασα, τοῦτʼ ἐπίσταμαι,\nοὐδʼ αὖ σύ· πῶς γάρ; ᾗ γε μηδὲ πρὸς θεοὺς\nἔξεστʼ ἀκλαύστῳ τῆσδʼ ἀποστῆναι στέγης.\nἀλλʼ οὐδὲ μὲν δὴ μητρὸς οὔθʼ ὁ νοῦς φιλεῖ\nτοιαῦτα πράσσειν οὔτε δρῶσʼ ἐλάνθανʼ ἄν·\nἀλλʼ ἔστʼ Ὀρέστου ταῦτα τἀπιτύμβια.\nἀλλʼ, ὦ φίλη, θάρσυνε· τοῖς αὐτοῖσί τοι\nοὐχ αὑτὸς αἰεὶ δαιμόνων παραστατεῖ.\nνῷν ἦν τὰ πρόσθεν στυγνός· ἡ δὲ νῦν ἴσως\nπολλῶν ὑπάρξει κῦρος ἡμέρα καλῶν.\nφεῦ, τῆς ἀνοίας ὥς σʼ ἐποικτίρω πάλαι.\nτί δʼ ἔστιν; οὐ πρὸς ἡδονὴν λέγω τάδε;\nοὐκ οἶσθʼ ὅποι γῆς οὐδʼ ὅποι γνώμης φέρει.\nπῶς δʼ οὐκ ἐγὼ κάτοιδʼ ἅ γʼ εἶδον ἐμφανῶς;\nτέθνηκεν, ὦ τάλαινα, τἀκείνου δέ σοι\nσωτήριʼ ἔρρει· μηδὲν εἰς κεῖνόν γʼ ὅρα.\nοἴμοι τάλαινα· τοῦ τάδʼ ἤκουσας βροτῶν;\nτοῦ πλησίον παρόντος, ἡνίκʼ ὤλλυτο.\nκαὶ ποῦ ʼστιν οὗτος; θαῦμά τοί μʼ ὑπέρχεται.\nκατʼ οἶκον, ἡδὺς οὐδὲ μητρὶ δυσχερής.\nοἴμοι τάλαινα· τοῦ γὰρ ἀνθρώπων ποτʼ ἦν\nτὰ πολλὰ πατρὸς πρὸς τάφον κτερίσματα;\nοἶμαι μάλιστʼ ἔγωγε τοῦ τεθνηκότος\nμνημεῖʼ Ὀρέστου ταῦτα προσθεῖναί τινα.\nὦ δυστυχής· ἐγὼ δὲ σὺν χαρᾷ λόγους\nτοιούσδʼ ἔχουσʼ ἔσπευδον, οὐκ εἰδυῖʼ ἄρα\nἵνʼ ἦμεν ἄτης· ἀλλὰ νῦν, ὅθʼ ἱκόμην,\nτά τʼ ὄντα πρόσθεν ἄλλα θʼ εὑρίσκω κακά.\nοὕτως ἔχει σοι ταῦτʼ· ἐὰν δέ μοι πίθῃ,\nτῆς νῦν παρούσης πημονῆς λύσεις βάρος.\nἦ τοὺς θανόντας ἐξαναστήσω ποτέ;\nοὐκ ἔσθʼ ὅ γʼ εἶπον· οὐ γὰρ ὧδʼ ἄφρων ἔφυν.\nτί γὰρ κελεύεις ὧν ἐγὼ φερέγγυος;\nτλῆναί σε δρῶσαν ἃν ἐγὼ παραινέσω.\nἀλλʼ εἴ τις ὠφέλειά γʼ, οὐκ ἀπώσομαι.\nὅρα, πόνου τοι χωρὶς οὐδὲν εὐτυχεῖ.\nὁρῶ. ξυνοίσω πᾶν ὅσονπερ ἂν σθένω.\nἄκουε δή νυν ᾗ βεβούλευμαι ποεῖν.\nπαρουσίαν μὲν οἶσθα καὶ σύ που φίλων\nὡς οὔτις ἡμῖν ἔστιν, ἀλλʼ Ἅιδης λαβὼν\nἀπεστέρηκε καὶ μόνα λελείμμεθον.\nἐγὼ δʼ ἕως μὲν τὸν κασίγνητον βίῳ\nθάλλοντʼ ἔτʼ εἰσήκουον, εἶχον ἐλπίδας\nφόνου ποτʼ αὐτὸν πράκτορʼ ἵξεσθαι πατρός·\nνῦν δʼ ἡνίκʼ οὐκέτʼ ἔστιν, εἰς σὲ δὴ βλέπω,\nὅπως τὸν αὐτόχειρα πατρῴου φόνου\nξὺν τῇδʼ ἀδελφῇ μὴ κατοκνήσεις κτανεῖν\nΑἴγισθον· οὐδὲν γάρ σε δεῖ κρύπτειν μʼ ἔτι.\nποῖ γὰρ μενεῖς ῥᾴθυμος, εἰς τίνʼ ἐλπίδων\nβλέψασʼ ἔτʼ ὀρθήν; ᾗ πάρεστι μὲν στένειν\nπλούτου πατρῴου κτῆσιν ἐστερημένῃ,\nπάρεστι δʼ ἀλγεῖν ἐς τοσόνδε τοῦ χρόνου\nἄλεκτρα γηράσκουσαν ἀνυμέναιά τε.\nκαὶ τῶνδε μέντοι μηκέτʼ ἐλπίσῃς ὅπως\nτεύξει ποτʼ· οὐ γὰρ ὧδʼ ἄβουλός ἐστʼ ἀνὴρ\nΑἴγισθος ὥστε σόν ποτʼ ἢ κἀμὸν γένος\nβλαστεῖν ἐᾶσαι, πημονὴν αὑτῷ σαφῆ.\nἀλλʼ ἢν ἐπίσπῃ τοῖς ἐμοῖς βουλεύμασιν,\nπρῶτον μὲν εὐσέβειαν ἐκ πατρὸς κάτω\nθανόντος οἴσει τοῦ κασιγνήτου θʼ ἅμα·\nἔπειτα δʼ, ὥσπερ ἐξέφυς, ἐλευθέρα\nκαλεῖ τὸ λοιπὸν καὶ γάμων ἐπαξίων\nτεύξει· φιλεῖ γὰρ πρὸς τὰ χρηστὰ πᾶς ὁρᾶν.\nλόγων γε μὴν εὔκλειαν οὐχ ὁρᾷς ὅσην\nσαυτῇ τε κἀμοὶ προσβαλεῖς πεισθεῖσʼ ἐμοί;\nτίς γάρ ποτʼ ἀστῶν ἢ ξένων ἡμᾶς ἰδὼν\nτοιοῖσδʼ ἐπαίνοις οὐχὶ δεξιώσεται·\nἴδεσθε τώδε τὼ κασιγνήτω, φίλοι,\nὣ τὸν πατρῷον οἶκον ἐξεσωσάτην,\nὣ τοῖσιν ἐχθροῖς εὖ βεβηκόσιν ποτὲ\nψυχῆς ἀφειδήσαντε προὐστήτην φόνου·\nτούτω φιλεῖν χρή, τώδε χρὴ πάντας σέβειν,\nτώδʼ ἔν θʼ ἑορταῖς ἔν τε πανδήμῳ πόλει\nτιμᾶν ἅπαντας οὕνεκʼ ἀνδρείας χρεών.\nτοιαῦτά τοι νὼ πᾶς τις ἐξερεῖ βροτῶν,\nζώσαιν θανούσαιν θʼ ὥστε μὴ ʼκλιπεῖν κλέος.\nἀλλʼ, ὦ φίλη, πείσθητι, συμπόνει πατρί,\nσύγκαμνʼ ἀδελφῷ, παῦσον ἐκ κακῶν ἐμέ,\nπαῦσον δὲ σαυτήν, τοῦτο γιγνώσκουσʼ ὅτι\nζῆν αἰσχρὸν αἰσχρῶς τοῖς καλῶς πεφυκόσιν.\nἐν τοῖς τοιούτοις ἐστὶν ἡ προμηθία\nκαὶ τῷ λέγοντι καὶ κλύοντι σύμμαχος.\nκαὶ πρίν γε φωνεῖν, ὦ γυναῖκες, εἰ φρενῶν\nἐτύγχανʼ αὕτη μὴ κακῶν, ἐσῴζετʼ ἂν\nτὴν εὐλάβειαν, ὥσπερ οὐχὶ σῴζεται.\nποῖ γάρ ποτʼ ἐμβλέψασα τοιοῦτον θράσος\nαὐτή θʼ ὁπλίζει κἄμʼ ὑπηρετεῖν καλεῖς;\nοὐκ εἰσορᾷς; γυνὴ μὲν οὐδʼ ἀνὴρ ἔφυς,\nσθένεις δʼ ἔλασσον τῶν ἐναντίων χερί.\nδαίμων δὲ τοῖς μὲν εὐτυχεῖ καθʼ ἡμέραν,\nἡμῖν δʼ ἀπορρεῖ κἀπὶ μηδὲν ἔρχεται.\nτίς οὖν τοιοῦτον ἄνδρα βουλεύων ἑλεῖν\nἄλυπος ἄτης ἐξαπαλλαχθήσεται;\nὅρα κακῶς πράσσοντε μὴ μείζω κακὰ\nκτησώμεθʼ, εἴ τις τούσδʼ ἀκούσεται λόγους.\nλύει γὰρ ἡμῖν οὐδὲν οὐδʼ ἐπωφελεῖ\nβάξιν καλὴν λαβόντε δυσκλεῶς θανεῖν.\nοὐ γὰρ θανεῖν ἔχθιστον, ἀλλʼ ὅταν θανεῖν\nχρῄζων τις εἶτα μηδὲ τοῦτʼ ἔχῃ λαβεῖν.\nἀλλʼ ἀντιάζω, πρὶν πανωλέθρους τὸ πᾶν\nἡμᾶς τʼ ὀλέσθαι κἀξερημῶσαι γένος,\nκατάσχες ὀργήν. καὶ τὰ μὲν λελεγμένα\nἄρρητʼ ἐγώ σοι κἀτελῆ φυλάξομαι,\nαὐτὴ δὲ νοῦν σχὲς ἀλλὰ τῷ χρόνῳ ποτέ,\nσθένουσα μηδὲν τοῖς κρατοῦσιν εἰκαθεῖν.\nπείθου· προνοίας οὐδὲν ἀνθρώποις ἔφυ\nκέρδος λαβεῖν ἄμεινον οὐδὲ νοῦ σοφοῦ.\nἀπροσδόκητον οὐδὲν εἴρηκας· καλῶς δʼ\nᾔδη σʼ ἀπορρίψουσαν ἁπηγγελλόμην.\nἀλλʼ αὐτόχειρί μοι μόνῃ τε δραστέον\nτοὔργον τόδʼ· οὐ γὰρ δὴ κενόν γʼ ἀφήσομεν.\nφεῦ·\nεἴθʼ ὤφελες τοιάδε τὴν γνώμην πατρὸς\nθνῄσκοντος εἶναι· πᾶν γὰρ ἂν κατειργάσω.\nἀλλʼ ἦ φύσιν γε, τὸν δὲ νοῦν ἥσσων τότε.\nἄσκει τοιαύτη νοῦν διʼ αἰῶνος μένειν.\nὡς οὐχὶ συνδράσουσα νουθετεῖς τάδε.\nεἰκὸς γὰρ ἐγχειροῦντα καὶ πράσσειν κακῶς.\nζηλῶ σε τοῦ νοῦ, τῆς δὲ δειλίας στυγῶ.\nἀνέξομαι κλύουσα χὤταν εὖ λέγῃς.\nἀλλʼ οὔ ποτʼ ἐξ ἐμοῦ γε μὴ πάθῃς τόδε.\nμακρὸς τὸ κρῖναι ταῦτα χὠ λοιπὸς χρόνος.\nἄπελθε· σοὶ γὰρ ὠφέλησις οὐκ ἔνι.\nἔνεστιν· ἀλλὰ σοὶ μάθησις οὐ πάρα.\nἐλθοῦσα μητρὶ ταῦτα πάντʼ ἔξειπε σῇ.\nοὐδʼ αὖ τοσοῦτον ἔχθος ἐχθαίρω σʼ ἐγώ.\nἀλλʼ οὖν ἐπίστω γʼ οἷ μʼ ἀτιμίας ἄγεις.\nἀτιμίας μὲν οὔ, προμηθίας δὲ σοῦ.\nτῷ σῷ δικαίῳ δῆτʼ ἐπισπέσθαι με δεῖ;\nὅταν γὰρ εὖ φρονῇς, τόθʼ ἡγήσει σὺ νῷν.\nἦ δεινὸν εὖ λέγουσαν ἐξαμαρτάνειν.\nεἴρηκας ὀρθῶς ᾧ σὺ πρόσκεισαι κακῷ.\nτί δʼ; οὐ δοκῶ σοι ταῦτα σὺν δίκῃ λέγειν;\nἀλλʼ ἔστιν ἔνθα χἠ δίκη βλάβην φέρει.\nτούτοις ἐγὼ ζῆν τοῖς νόμοις οὐ βούλομαι.\nἀλλʼ εἰ ποήσεις ταῦτʼ, ἐπαινέσεις ἐμέ.\nκαὶ μὴν ποήσω γʼ οὐδὲν ἐκπλαγεῖσά σε.\nκαὶ τοῦτʼ ἀληθές, οὐδὲ βουλεύσει πάλιν;\nβουλῆς γὰρ οὐδέν ἐστιν ἔχθιον κακῆς.\nφρονεῖν ἔοικας οὐδὲν ὧν ἐγὼ λέγω.\nπάλαι δέδοκται ταῦτα κοὐ νεωστί μοι.\nἄπειμι τοίνυν· οὔτε γὰρ σὺ τἄμʼ ἔπη\nτολμᾷς ἐπαινεῖν οὔτʼ ἐγὼ τοὺς σοὺς τρόπους.\nἀλλʼ εἴσιθʼ. οὔ σοι μὴ μεθέψομαί ποτε,\nοὐδʼ ἢν σφόδρʼ ἱμείρουσα τυγχάνῃς· ἐπεὶ\nπολλῆς ἀνοίας καὶ τὸ θηρᾶσθαι κενά.\nἀλλʼ εἰ σεαυτῇ τυγχάνεις δοκοῦσά τι\nφρονεῖν, φρόνει τοιαῦθʼ. ὅταν γὰρ ἐν κακοῖς\nἤδη βεβήκῃς, τἄμʼ ἐπαινέσεις ἔπη.\nτί τοὺς ἄνωθεν φρονιμωτάτους οἰωνοὺς ἐσορώμενοι τροφᾶς\nκηδομένους ἀφʼ ὧν τε βλάστωσιν ἀφʼ ὧν τʼ ὄνασιν εὕρ-\nωσι, τάδʼ οὐκ ἐπʼ ἴσας τελοῦμεν;\nἀλλʼ οὐ τὰν Διὸς ἀστραπὰν\nκαὶ τὰν οὐρανίαν Θέμιν,\nδαρὸν οὐκ ἀπόνητοι.\nὦ χθονία βροτοῖσι φάμα, κατά μοι βόασον οἰκτρὰν\nὄπα τοῖς ἔνερθʼ Ἀτρείδαις, ἀχόρευτα φέρουσʼ\nὀνείδη·\nὅτι σφὶν ἤδη τὰ μὲν ἐκ δόμων νοσεῖ δή, τὰ δὲ πρὸς τέκνων διπλῆ\nφύλοπις οὐκέτʼ ἐξισοῦται φιλοτασίῳ διαί-\nτᾳ· πρόδοτος δὲ μόνα σαλεύει\nἨλέκτρα, τὸν ἀεὶ πατρὸς\nδειλαία στενάχουσʼ, ὅπως\nἁ πάνδυρτος ἀηδών,\nοὔτε τι τοῦ θανεῖν προμηθὴς τό τε μὴ βλέπειν ἑτοίμα,\nδιδύμαν ἑλοῦσʼ Ἐρινύν· τίς ἂν εὔπατρις ὧδε βλάστοι;\nοὐδεὶς τῶν ἀγαθῶν γὰρ\nζῶν κακῶς εὔκλειαν αἰσχῦναι θέλει\nνώνυμος, ὦ παῖ παῖ.\nὡς καὶ σὺ πάγκλαυτον αἰῶνα κοινὸν εἵλου,\nτὸ μὴ καλὸν καθοπλίσασα, δύο φέρειν ἐν ἑνὶ λόγῳ,\nσοφά τʼ ἀρίστα τε παῖς κεκλῆσθαι.\nζῴης μοι καθύπερθεν\nχειρὶ καὶ πλούτῳ τεῶν ἐχθρῶν ὅσον\nνῦν ὑπόχειρ ναίεις·\nἐπεί σʼ ἐφηύρηκα μοίρᾳ μὲν οὐκ ἐν ἐσθλᾷ\nβεβῶσαν, ἃ δὲ μέγιστʼ ἔβλαστε νόμιμα, τῶνδε φερομέναν\nἄριστα τᾷ Ζηνὸς εὐσεβείᾳ.\nἆρʼ, ὦ γυναῖκες, ὀρθά τʼ εἰσηκούσαμεν\nὀρθῶς θʼ ὁδοιποροῦμεν ἔνθα χρῄζομεν;\nτί δʼ ἐξερευνᾷς καὶ τί βουληθεὶς πάρει;\nΑἴγισθον ἔνθʼ ᾤκηκεν ἱστορῶ πάλαι.\nἀλλʼ εὖ θʼ ἱκάνεις χὠ φράσας ἀζήμιος.\nτίς οὖν ἂν ὑμῶν τοῖς ἔσω φράσειεν ἂν\nἡμῶν ποθεινὴν κοινόπουν παρουσίαν;\nἥδʼ, εἰ τὸν ἄγχιστόν γε κηρύσσειν χρεών.\nἴθʼ, ὦ γύναι, δήλωσον εἰσελθοῦσʼ ὅτι\nΦωκῆς ματεύουσʼ ἄνδρες Αἴγισθόν τινες,\nοἴμοι τάλαινʼ, οὐ δή ποθʼ ἧς ἠκούσαμεν\nφήμης φέροντες ἐμφανῆ τεκμήρια;\nοὐκ οἶδα τὴν σὴν κληδόνʼ· ἀλλά μοι γέρων\nἐφεῖτʼ Ὀρέστου Στρόφιος ἀγγεῖλαι πέρι.\nτί δʼ ἔστιν, ὦ ξένʼ; ὥς μʼ ὑπέρχεται φόβος.\nφέροντες αὐτοῦ σμικρὰ λείψανʼ ἐν βραχεῖ\nτεύχει θανόντος, ὡς ὁρᾷς, κομίζομεν.\nοἲ ʼγὼ τάλαινα, τοῦτʼ ἐκεῖνʼ ἤδη σαφὲς\nπρόχειρον ἄχθος, ὡς ἔοικε, δέρκομαι.\nεἴπερ τι κλαίεις τῶν Ὀρεστείων κακῶν,\nτόδʼ ἄγγος ἴσθι σῶμα τοὐκείνου στέγον.\nὦ ξεῖνε, δός νυν, πρὸς θεῶν, εἴπερ τόδε\nκέκευθεν αὐτὸν τεῦχος, εἰς χεῖρας λαβεῖν,\nὅπως ἐμαυτὴν καὶ γένος τὸ πᾶν ὁμοῦ\nξὺν τῇδε κλαύσω κἀποδύρωμαι σποδῷ.\nδόθʼ, ἥτις ἐστί, προσφέροντες· οὐ γὰρ ὡς\nἐν δυσμενείᾳ γʼ οὖσʼ ἐπαιτεῖται τάδε,\nἀλλʼ ἢ φίλων τις ἢ πρὸς αἵματος φύσιν.\nὦ φιλτάτου μνημεῖον ἀνθρώπων ἐμοὶ\nψυχῆς Ὀρέστου λοιπόν, ὥς σʼ ἀπʼ ἐλπίδων\nοὐχ ὧνπερ ἐξέπεμπον εἰσεδεξάμην.\nνῦν μὲν γὰρ οὐδὲν ὄντα βαστάζω χεροῖν,\nδόμων δέ σʼ, ὦ παῖ, λαμπρὸν ἐξέπεμψʼ ἐγώ.\nὡς ὤφελον πάροιθεν ἐκλιπεῖν βίον,\nπρὶν ἐς ξένην σε γαῖαν ἐκπέμψαι χεροῖν\nκλέψασα ταῖνδε κἀνασώσασθαι φόνου,\nὅπως θανὼν ἔκεισο τῇ τόθʼ ἡμέρᾳ,\nτύμβου πατρῴου κοινὸν εἰληχὼς μέρος.\nνῦν δʼ ἐκτὸς οἴκων κἀπὶ γῆς ἄλλης φυγὰς\nκακῶς ἀπώλου, σῆς κασιγνήτης δίχα,\nκοὔτʼ ἐν φίλαισι χερσὶν ἡ τάλαινʼ ἐγὼ\nλουτροῖς σʼ ἐκόσμησʼ οὔτε παμφλέκτου πυρὸς\nἀνειλόμην, ὡς εἰκός, ἄθλιον βάρος,\nἀλλʼ ἐν ξέναισι χερσὶ κηδευθεὶς τάλας\nσμικρὸς προσήκεις ὄγκος ἐν σμικρῷ κύτει.\nοἴμοι τάλαινα τῆς ἐμῆς πάλαι τροφῆς\nἀνωφελήτου, τὴν ἐγὼ θάμʼ ἀμφὶ σοὶ\nπόνῳ γλυκεῖ παρέσχον· οὔτε γάρ ποτε\nμητρὸς σύ γʼ ἦσθα μᾶλλον ἢ κἀμοῦ φίλος,\nοὔθʼ οἱ κατʼ οἶκον ἦσαν, ἀλλʼ ἐγὼ τροφός,\nἐγὼ δʼ ἀδελφὴ σοὶ προσηυδώμην ἀεί.\nνῦν δʼ ἐκλέλοιπε ταῦτʼ ἐν ἡμέρᾳ μιᾷ\nθανόντι σὺν σοί· πάντα γὰρ συναρπάσας\nθύελλʼ ὅπως βέβηκας. οἴχεται πατήρ·\nτέθνηκʼ ἐγὼ σοί· φροῦδος αὐτὸς εἶ θανών·\nγελῶσι δʼ ἐχθροί· μαίνεται δʼ ὑφʼ ἡδονῆς\nμήτηρ ἀμήτωρ, ἧς ἐμοὶ σὺ πολλάκις\nφήμας λάθρᾳ προύπεμπες ὡς φανούμενος\nτιμωρὸς αὐτός. ἀλλὰ ταῦθʼ ὁ δυστυχὴς\nδαίμων ὁ σός τε κἀμὸς ἐξαφείλετο,\nὅς σʼ ὧδέ μοι προύπεμψεν ἀντὶ φιλτάτης\nμορφῆς σποδόν τε καὶ σκιὰν ἀνωφελῆ.\nοἴμοι μοι.\nὦ δέμας οἰκτρόν. φεῦ φεῦ.\nὦ δεινοτάτας, οἴμοι μοι,\nπεμφθεὶς κελεύθους, φίλταθʼ, ὥς μʼ ἀπώλεσας·\nἀπώλεσας δῆτʼ, ὦ κασίγνητον κάρα.\nτοιγὰρ σὺ δέξαι μʼ ἐς τὸ σὸν τόδε στέγος,\nτὴν μηδὲν εἰς τὸ μηδέν, ὡς σὺν σοὶ κάτω\nναίω τὸ λοιπόν· καὶ γὰρ ἡνίκʼ ἦσθʼ ἄνω,\nξὺν σοὶ μετεῖχον τῶν ἴσων, καὶ νῦν ποθῶ\nτοῦ σοῦ θανοῦσα μὴ ἀπολείπεσθαι τάφου.\nτοὺς γὰρ θανόντας οὐχ ὁρῶ λυπουμένους.\nθνητοῦ πέφυκας πατρός, Ἠλέκτρα, φρόνει,\nθνητὸς δʼ Ὀρέστης. ὥστε μὴ λίαν στένε.\nπᾶσιν γὰρ ἡμῖν τοῦτʼ ὀφείλεται παθεῖν.\nφεῦ φεῦ. τί λέξω; ποῖ λόγων ἀμηχανῶν\nἔλθω; κρατεῖν γὰρ οὐκέτι γλώσσης σθένω.\nτί δʼ ἔσχες ἄλγος; πρὸς τί τοῦτʼ εἰπὼν κυρεῖς;\nἦ σὸν τὸ κλεινὸν εἶδος Ἠλέκτρας τόδε;\nτόδʼ ἔστʼ ἐκεῖνο, καὶ μάλʼ ἀθλίως ἔχον.\nοἴμοι ταλαίνης ἆρα τῆσδε συμφορᾶς.\nοὐ δή ποτʼ, ὦ ξένʼ, ἀμφʼ ἐμοὶ στένεις τάδε;\nὦ σῶμʼ ἀτίμως κἀθέως ἐφθαρμένον.\nοὔτοι ποτʼ ἄλλην ἢ ʼμὲ δυσφημεῖς, ξένε.\nφεῦ τῆς ἀνύμφου δυσμόρου τε σῆς τροφῆς,\nτί δή ποτʼ, ὦ ξένʼ, ὧδʼ ἐπισκοπῶν στένεις;\nὡς οὐκ ἄρʼ ᾔδη τῶν ἐμῶν οὐδὲν κακῶν.\nἐν τῷ διέγνως τοῦτο τῶν εἰρημένων;\nὁρῶν σε πολλοῖς ἐμπρέπουσαν ἄλγεσιν.\nκαὶ μὴν ὁρᾷς γε παῦρα τῶν ἐμῶν κακῶν.\nκαὶ πῶς γένοιτʼ ἂν τῶνδʼ ἔτʼ ἐχθίω βλέπειν;\nὁθούνεκʼ εἰμὶ τοῖς φονεῦσι σύντροφος\nτοῖς τοῦ; πόθεν τοῦτʼ ἐξεσήμηνας κακόν;\nτοῖς πατρός· εἶτα τοῖσδε δουλεύω βίᾳ.\nτίς γάρ σʼ ἀνάγκῃ τῇδε προτρέπει βροτῶν;\nμήτηρ καλεῖται, μητρὶ δʼ οὐδὲν ἐξισοῖ.\nτί δρῶσα; πότερα χερσὶν ἢ λύμῃ βίου;\nκαὶ χερσὶ καὶ λύμαισι καὶ πᾶσιν κακοῖς.\nοὐδʼ οὑπαρήξων οὐδʼ ὁ κωλύσων πάρα;\nοὐ δῆθʼ. ὃς ἦν γάρ μοι σὺ προὔθηκας σποδόν.\nὦ δύσποτμʼ, ὡς ὁρῶν σʼ ἐποικτίρω πάλαι.\nμόνος βροτῶν νυν ἴσθʼ ἐποικτίρας ποτέ.\nμόνος γὰρ ἥκω τοῖς ἴσοις ἀλγῶν κακοῖς.\nοὐ δή ποθʼ ἡμῖν ξυγγενὴς ἥκεις ποθέν;\nἐγὼ φράσαιμʼ ἄν, εἰ τὸ τῶνδʼ εὔνουν πάρα.\nἀλλʼ ἐστὶν εὔνουν, ὥστε πρὸς πιστὰς ἐρεῖς.\nμέθες τόδʼ ἄγγος νῦν, ὅπως τὸ πᾶν μάθῃς.\nμὴ δῆτα πρὸς θεῶν τοῦτό μʼ ἐργάσῃ, ξένε.\nπείθου λέγοντι κοὐχ ἁμαρτήσει ποτέ.\nμή, πρὸς γενείου, μὴ ʼξέλῃ τὰ φίλτατα.\nοὔ φημʼ ἐάσειν.\nὦ τάλαινʼ ἐγὼ σέθεν,\nὈρέστα, τῆς σῆς εἰ στερήσομαι ταφῆς.\nεὔφημα φώνει· πρὸς δίκης γὰρ οὐ στένεις.\nπῶς τὸν θανόντʼ ἀδελφὸν οὐ δίκῃ στένω;\nοὔ σοι προσήκει τήνδε προσφωνεῖν φάτιν.\nοὕτως ἄτιμός εἰμι τοῦ τεθνηκότος;\nἄτιμος οὐδενὸς σύ· τοῦτο δʼ οὐχὶ σόν.\nεἴπερ γʼ Ὀρέστου σῶμα βαστάζω τόδε;\nἀλλʼ οὐκ Ὀρέστου, πλὴν λόγῳ γʼ ἠσκημένον.\nποῦ δʼ ἔστʼ ἐκείνου τοῦ ταλαιπώρου τάφος;\nοὐκ ἔστι· τοῦ γὰρ ζῶντος οὐκ ἔστιν τάφος.\nπῶς εἶπας, ὦ παῖ;\nψεῦδος οὐδὲν ὧν λέγω.\nἦ ζῇ γὰρ ἁνήρ;\nεἴπερ ἔμψυχός γʼ ἐγώ.\nἦ γὰρ σὺ κεῖνος;\nτήνδε προσβλέψασά μου\nσφραγῖδα πατρὸς ἔκμαθʼ εἰ σαφῆ λέγω.\nὦ φίλτατον φῶς.\nφίλτατον, συμμαρτυρῶ.\nὦ φθέγμʼ, ἀφίκου;\nμηκέτʼ ἄλλοθεν πύθῃ,\nἔχω σε χερσίν;\nὡς τὰ λοίπʼ ἔχοις ἀεί.\nὦ φίλταται γυναῖκες, ὦ πολίτιδες,\nὁρᾶτʼ Ὀρέστην τόνδε, μηχαναῖσι μὲν\nθανόντα, νῦν δὲ μηχαναῖς σεσωσμένον.\nὁρῶμεν, ὦ παῖ, κἀπὶ συμφοραῖσί μοι\nγεγηθὸς ἕρπει δάκρυον ὀμμάτων ἄπο.\nἰὼ γοναί,\nγοναὶ σωμάτων ἐμοὶ φιλτάτων,\nἐμόλετʼ ἀρτίως,\nἐφηύρετʼ, ἤλθετʼ, εἴδεθʼ οὓς ἐχρῄζετε.\nπάρεσμεν· ἀλλὰ σῖγʼ ἔχουσα πρόσμενε.\nτί δʼ ἔστιν;\nσιγᾶν ἄμεινον, μή τις ἔνδοθεν κλύῃ.\nἀλλʼ οὐ μὰ τὴν ἄδμητον αἰὲν Ἄρτεμιν,\nτόδε μὲν οὔ ποτʼ ἀξιώσω τρέσαι,\nπερισσὸν ἄχθος ἔνδον\nγυναικῶν ὂν αἰεί.\nὅρα γε μὲν δὴ κἀν γυναιξὶν ὡς Ἄρης\nἔνεστιν· εὖ δʼ ἔξοισθα πειραθεῖσά που.\nὀτοτοτοτοῖ τοτοῖ,\nἀνέφελον ἐνέβαλες οὔ ποτε καταλύσιμον,\nοὐδέ ποτε λησόμενον ἁμέτερον\nοἷον ἔφυ κακόν.\nἔξοιδα, παῖ, ταῦτʼ· ἀλλʼ ὅταν παρουσία\nφράζῃ, τότʼ ἔργων τῶνδε μεμνῆσθαι χρεών.\nὁ πᾶς ἐμοί,\nὁ πᾶς ἂν πρέποι παρὼν ἐννέπειν\nτάδε δίκᾳ χρόνος·\nμόλις γὰρ ἔσχον νῦν ἐλεύθερον στόμα.\nξύμφημι κἀγώ· τοιγαροῦν σῴζου τόδε.\nτί δρῶσα;\nοὗ μή ʼστι καιρὸς μὴ μακρὰν βούλου λέγειν.\nτίς οὖν ἂν ἀξίαν γε σοῦ πεφηνότος\nμεταβάλοιτʼ ἂν ὧδε σιγὰν λόγων;\nἐπεί σε νῦν ἀφράστως\nἀέλπτως τʼ ἐσεῖδον.\nτότʼ εἶδες, εὖτε θεοί μʼ ἐπώτρυναν μολεῖν\n\nἔφρασας ὑπερτέραν\nτᾶς πάρος ἔτι χάριτος, εἴ σε θεὸς ἐπόρισεν\nἁμέτερα πρὸς μέλαθρα· δαιμόνιον\nαὐτὸ τίθημʼ ἐγώ.\nτὰ μέν σʼ ὀκνῶ χαίρουσαν εἰργαθεῖν, τὰ δὲ\nδέδοικα λίαν ἡδονῇ νικωμένην.\nἰὼ χρόνῳ μακρῷ φιλτάταν ὁδὸν\nἐπαξιώσας ὧδέ μοι φανῆναι,\nμή τί με, πολύπονον ὧδʼ ἰδὼν\nτί μὴ ποήσω;\nμή μʼ ἀποστερήσῃς\nτῶν σῶν προσώπων ἁδονὰν μεθέσθαι.\nἦ κάρτα κἂν ἄλλοισι θυμοίμην ἰδών.\nξυναινεῖς;\nτί μὴν οὔ;\nὦ φίλαι, ἔκλυον ἃν ἐγὼ οὐδʼ ἂν ἤλπισʼ αὐδάν,\nοὐδʼ ἂν ἔσχον ὁρμὰν\nἄναυδον οὐδὲ σὺν βοᾷ κλύουσα,\nτάλαινα. νῦν δʼ ἔχω σε· προυφάνης δὲ\nφιλτάταν ἔχων πρόσοψιν,\nἇς ἐγὼ οὐδʼ ἂν ἐν κακοῖς λαθοίμαν.\nτὰ μὲν περισσεύοντα τῶν λόγων ἄφες,\nκαὶ μήτε μήτηρ ὡς κακὴ δίδασκέ με,\nμήθʼ ὡς πατρῴαν κτῆσιν Αἴγισθος δόμων\nἀντλεῖ, τὰ δʼ ἐκχεῖ, τὰ δὲ διασπείρει μάτην·\nχρόνου γὰρ ἄν σοι καιρὸν ἐξείργοι λόγος.\nἃ δʼ ἁρμόσει μοι τῷ παρόντι νῦν χρόνῳ\nσήμαινʼ, ὅπου φανέντες ἢ κεκρυμμένοι\nγελῶντας ἐχθροὺς παύσομεν τῇ νῦν ὁδῷ.\nοὕτω δʼ ὅπως μήτηρ σε μὴ ʼπιγνώσεται\nφαιδρῷ προσώπῳ νῷν ἐπελθόντοιν δόμους·\nἀλλʼ ὡς ἐπʼ ἄτῃ τῇ μάτην λελεγμένῃ\nστέναζʼ· ὅταν γὰρ εὐτυχήσωμεν, τότε\nχαίρειν παρέσται καὶ γελᾶν ἐλευθέρως.\nἀλλʼ ὦ κασίγνηθʼ, ὧδʼ ὅπως καὶ σοὶ φίλον\nκαὶ τοὐμὸν ἔσται τῇδʼ· ἐπεὶ τὰς ἡδονὰς\nπρὸς σοῦ λαβοῦσα κοὐκ ἐμὰς ἐκτησάμην,\nκοὐδʼ ἄν σε λυπήσασα δεξαίμην βραχὺ\nαὐτὴ μέγʼ εὑρεῖν κέρδος· οὐ γὰρ ἂν καλῶς\nὑπηρετοίην τῷ παρόντι δαίμονι.\nἀλλʼ οἶσθα μὲν τἀνθένδε, πῶς γὰρ οὔ; κλύων\nὁθούνεκʼ Αἴγισθος μὲν οὐ κατὰ στέγας,\nμήτηρ δʼ ἐν οἴκοις· ἣν σὺ μὴ δείσῃς ποθʼ ὡς\nγέλωτι τοὐμὸν φαιδρὸν ὄψεται κάρα.\nμῖσός τε γὰρ παλαιὸν ἐντέτηκέ μοι,\nκἀπεί σʼ ἐσεῖδον, οὔ ποτʼ ἐκλήξω χαρᾷ\nδακρυρροοῦσα· πῶς γὰρ ἂν λήξαιμʼ ἐγώ,\nἥτις μιᾷ σε τῇδʼ ὁδῷ θανόντα τε\nκαὶ ζῶντʼ ἐσεῖδον; εἴργασαι δέ μʼ ἄσκοπα·\nὥστʼ εἰ πατήρ μοι ζῶν ἵκοιτο, μηκέτʼ ἂν\nτέρας νομίζειν αὐτό, πιστεύειν δʼ ὁρᾶν.\nὅτʼ οὖν τοιαύτην ἡμὶν ἐξήκεις ὁδόν,\nἄρχʼ αὐτὸς ὥς σοι θυμός· ὡς ἐγὼ μόνη\nοὐκ ἂν δυοῖν ἥμαρτον· ἢ γὰρ ἂν καλῶς\nἔσωσʼ ἐμαυτὴν ἢ καλῶς ἀπωλόμην.\nσιγᾶν ἐπῄνεσʼ ὡς ἐπʼ ἐξόδῳ κλύω τῶν ἔνδοθεν χωροῦντος.\nεἴσιτʼ, ὦ ξένοι,\nἄλλως τε καὶ φέροντες οἷʼ ἂν οὔτε τις\nδόμων ἀπώσαιτʼ οὔτʼ ἂν ἡσθείη λαβών.\nὦ πλεῖστα μῶροι καὶ φρενῶν τητώμενοι,\nπότερα παρʼ οὐδὲν τοῦ βίου κήδεσθʼ ἔτι\nἢ νοῦς ἔνεστιν οὔτις ὑμὶν ἐγγενής,\nὅτʼ οὐ παρʼ αὐτοῖς, ἀλλʼ ἐν αὐτοῖσιν κακοῖς\nτοῖσιν μεγίστοις ὄντες οὐ γιγνώσκετε;\nἀλλʼ εἰ σταθμοῖσι τοῖσδε μὴ ʼκύρουν ἐγὼ\nπάλαι φυλάσσων, ἦν ἂν ὑμὶν ἐν δόμοις\nτὰ δρώμενʼ ὑμῶν πρόσθεν ἢ τὰ σώματα·\nνῦν δʼ εὐλάβειαν τῶνδε προυθέμην ἐγώ.\nκαὶ νῦν ἀπαλλαχθέντε τῶν μακρῶν λόγων\nκαὶ τῆς ἀπλήστου τῆσδε σὺν χαρᾷ βοῆς\nεἴσω παρέλθεθʼ, ὡς τὸ μὲν μέλλειν κακὸν\nἐν τοῖς τοιούτοις ἔστʼ, ἀπηλλάχθαι δʼ ἀκμή.\nπῶς οὖν ἔχει τἀντεῦθεν εἰσιόντι μοι;\nκαλῶς· ὑπάρχει γάρ σε μὴ γνῶναί τινα.\nἤγγειλας, ὡς ἔοικεν, ὡς τεθνηκότα.\nεἷς τῶν ἐν Ἅιδου μάνθανʼ ἐνθάδʼ ὢν ἀνήρ.\nχαίρουσιν οὖν τούτοισιν; ἢ τίνες λόγοι;\nτελουμένων εἴποιμʼ ἄν· ὡς δὲ νῦν ἔχει,\nκαλῶς τὰ κείνων πάντα, καὶ τὰ μὴ καλῶς.\nτίς οὗτός ἐστʼ, ἀδελφέ; πρὸς θεῶν φράσον.\nοὐχὶ ξυνίης;\nοὐδέ γʼ ἐς θυμὸν φέρω.\nοὐκ οἶσθʼ ὅτῳ μʼ ἔδωκας εἰς χέρας ποτέ;\nποίῳ; τί φωνεῖς;\nοὗ τὸ Φωκέων πέδον\nὑπεξεπέμφθην σῇ προμηθίᾳ χεροῖν.\nἦ κεῖνος οὗτος, ὅν ποτʼ ἐκ πολλῶν ἐγὼ\nμόνον προσηῦρον πιστὸν ἐν πατρὸς φόνῳ;\nὅδʼ ἐστί· μή μʼ ἔλεγχε πλείοσιν λόγοις.\nὦ φίλτατον φῶς, ὦ μόνος σωτὴρ δόμων\nἈγαμέμνονος, πῶς ἦλθες; ἦ σὺ κεῖνος εἶ,\nὃς τόνδε κἄμʼ ἔσωσας ἐκ πολλῶν πόνων;\nὦ φίλταται μὲν χεῖρες, ἥδιστον δʼ ἔχων\nποδῶν ὑπηρέτημα, πῶς οὕτω πάλαι\nξυνών μʼ ἔληθες οὐδʼ ἔφαινες, ἀλλά με\nλόγοις ἀπώλλυς, ἔργʼ ἔχων ἥδιστʼ ἐμοί;\nχαῖρʼ, ὦ πάτερ· πατέρα γὰρ εἰσορᾶν δοκῶ·\nχαῖρʼ· ἴσθι δʼ ὡς μάλιστά σʼ ἀνθρώπων ἐγὼ\nἤχθηρα κἀφίλησʼ ἐν ἡμέρᾳ μιᾷ.\nἀρκεῖν δοκεῖ μοι· τοὺς γὰρ ἐν μέσῳ λόγους\nπολλαὶ κυκλοῦνται νύκτες ἡμέραι τʼ ἴσαι,\nαἳ ταῦτά σοι δείξουσιν, Ἠλέκτρα, σαφῆ.\nσφῷν δʼ ἐννέπω γε τοῖν παρεστώτοιν ὅτι\nνῦν καιρὸς ἔρδειν· νῦν Κλυταιμνήστρα μόνη,\nνῦν οὔτις ἀνδρῶν ἔνδον· εἰ δʼ ἐφέξετον,\nφροντίζεθʼ ὡς τούτοις τε καὶ σοφωτέροις\nἄλλοισι τούτων πλείοσιν μαχούμενοι.\nοὐκ ἂν μακρῶν ἔθʼ ἡμὶν οὐδὲν ἂν λόγων,\nΠυλάδη, τόδʼ εἴη τοὔργον, ἀλλʼ ὅσον τάχος\nχωρεῖν ἔσω, πατρῷα προσκύσανθʼ ἕδη\nθεῶν, ὅσοιπερ πρόπυλα ναίουσιν τάδε.\nἄναξ Ἄπολλον, ἵλεως αὐτοῖν κλύε\nἐμοῦ τε πρὸς τούτοισιν, ἥ σε πολλὰ δὴ\nἀφʼ ὧν ἔχοιμι λιπαρεῖ προύστην χερί.\nνῦν δʼ, ὦ Λύκειʼ Ἄπολλον, ἐξ οἵων ἔχω\nαἰτῶ, προπίτνω, λίσσομαι, γενοῦ πρόφρων\nἡμῖν ἀρωγὸς τῶνδε τῶν βουλευμάτων,\nκαὶ δεῖξον ἀνθρώποισι τἀπιτίμια\nτῆς δυσσεβείας οἷα δωροῦνται θεοί.\nἴδεθʼ ὅποι προνέμεται\nτὸ δυσέριστον αἷμα φυσῶν Ἄρης.\nβεβᾶσιν ἄρτι δωμάτων ὑπόστεγοι\nμετάδρομοι κακῶν πανουργημάτων ἄφυκτοι κύνες,\nὥστʼ οὐ μακρὰν ἔτʼ ἀμμενεῖ\nτοὐμὸν φρενῶν ὄνειρον αἰωρούμενον.\nπαράγεται γὰρ ἐνέρων\nδολιόπους ἀρωγὸς εἴσω στέγας,\nἀρχαιόπλουτα πατρὸς εἰς ἑδώλια,\nνεακόνητον αἷμα χειροῖν ἔχων· ὁ Μαίας δὲ παῖς\nἙρμῆς σφʼ ἄγει δόλον σκότῳ\nκρύψας πρὸς αὐτὸ τέρμα κοὐκέτʼ ἀμμένει.\nὦ φίλταται γυναῖκες, ἅνδρες αὐτίκα\nτελοῦσι τοὔργον· ἀλλὰ σῖγα πρόσμενε.\nπῶς δή; τί νῦν πράσσουσιν;\nἡ μὲν ἐς τάφον\nλέβητα κοσμεῖ, τὼ δʼ ἐφέστατον πέλας.\nσὺ δʼ ἐκτὸς ᾖξας πρὸς τί;\nφρουρήσουσʼ ὅπως\nΑἴγισθος ἡμᾶς μὴ λάθῃ μολὼν ἔσω.\nαἰαῖ. ἰὼ στέγαι\nφίλων ἔρημοι, τῶν δʼ ἀπολλύντων πλέαι.\nβοᾷ τις ἔνδον· οὐκ ἀκούετʼ, ὦ φίλαι;\nἤκουσʼ ἀνήκουστα δύστανος, ὥστε φρῖξαι.\nοἴμοι τάλαινʼ· Αἴγισθε, ποῦ ποτʼ ὢν κυρεῖς;\nἰδοὺ μάλʼ αὖ θροεῖ τις.\nὦ τέκνον τέκνον, οἴκτιρε τὴν τεκοῦσαν.\nἀλλʼ οὐκ ἐκ σέθεν\nᾠκτίρεθʼ οὗτος οὐδʼ ὁ γεννήσας πατήρ.\nὦ πόλις, ὦ γενεὰ τάλαινα, νῦν σοι\nμοῖρα καθαμερία φθίνει φθίνει.\nὤμοι πέπληγμαι.\nπαῖσον, εἰ σθένεις, διπλῆν.\nὤμοι μάλʼ αὖθις.\nεἰ γὰρ Αἰγίσθῳ θʼ ὁμοῦ.\nτελοῦσʼ ἀραί· ζῶσιν οἱ γᾶς ὑπαὶ κείμενοι.\nπαλίρρυτον γὰρ αἷμʼ ὑπεξαιροῦσι τῶν\nκτανόντων οἱ πάλαι θανόντες.\nκαὶ μὴν πάρεισιν οἵδε· φοινία δὲ χεὶρ\nστάζει θυηλῆς Ἄρεος, οὐδʼ ἔχω ψέγειν.\nὈρέστα, πῶς κυρεῖτε;\nτἀν δόμοισι μὲν\nκαλῶς, Ἀπόλλων εἰ καλῶς ἐθέσπισεν.\nτέθνηκεν ἡ τάλαινα;\nμηκέτʼ ἐκφοβοῦ\nμητρῷον ὥς σε λῆμʼ ἀτιμάσει ποτέ.\nπαύσασθε· λεύσσω γὰρ Αἴγισθον ἐκ προδήλου.\nὦ παῖδες, οὐκ ἄψορρον;\nεἰσορᾶτε ποῦ τὸν ἄνδρʼ;\nἐφʼ ἡμῖν οὗτος ἐκ προαστίου\nχωρεῖ γεγηθὼς\nβᾶτε κατʼ ἀντιθύρων ὅσον τάχιστα,\nνῦν, τὰ πρὶν εὖ θέμενοι, τάδʼ ὡς πάλιν.\nθάρσει· τελοῦμεν.\nᾗ νοεῖς ἔπειγέ νυν.\nκαὶ δὴ βέβηκα.\nτἀνθάδʼ ἂν μέλοιτʼ ἐμοί.\nδιʼ ὠτὸς ἂν παῦρά γʼ ὡς ἠπίως ἐννέπειν\nπρὸς ἄνδρα τόνδε συμφέροι, λαθραῖον ὡς\nὀρούσῃ πρὸς δίκας ἀγῶνα.\nτίς οἶδεν ὑμῶν ποῦ ποθʼ οἱ Φωκῆς ξένοι,\nοὕς φασʼ Ὀρέστην ἡμὶν ἀγγεῖλαι βίον\nλελοιπόθʼ ἱππικοῖσιν ἐν ναυαγίοις;\nσέ τοι, σὲ κρίνω, ναὶ σέ, τὴν ἐν τῷ πάρος\nχρόνῳ θρασεῖαν· ὡς μάλιστα σοὶ μέλειν\nοἶμαι, μάλιστα δʼ ἂν κατειδυῖαν φράσαι.\nἔξοιδα· πῶς γὰρ οὐχί; συμφορᾶς γὰρ ἂν\nἔξωθεν εἴην τῶν ἐμῶν τῆς φιλτάτης.\nποῦ δῆτʼ ἂν εἶεν οἱ ξένοι; δίδασκέ με.\nἔνδον· φίλης γὰρ προξένου κατήνυσαν.\nἦ καὶ θανόντʼ ἤγγειλαν ὡς ἐτητύμως;\nοὔκ, ἀλλὰ κἀπέδειξαν, οὐ λόγῳ μόνον.\nπάρεστʼ ἄρʼ ἡμῖν ὥστε κἀμφανῆ μαθεῖν;\nπάρεστι δῆτα, καὶ μάλʼ ἄζηλος θέα.\nἦ πολλὰ χαίρειν μʼ εἶπας οὐκ εἰωθότως.\nχαίροις ἄν, εἴ σοι χαρτὰ τυγχάνοι τάδε.\nσιγᾶν ἄνωγα κἀναδεικνύναι πύλας\nπᾶσιν Μυκηναίοισιν Ἀργείοις θʼ ὁρᾶν,\nὡς εἴ τις αὐτῶν ἐλπίσιν κεναῖς πάρος\nἐξῄρετʼ ἀνδρὸς τοῦδε, νῦν ὁρῶν νεκρὸν\nστόμια δέχηται τἀμὰ μηδὲ πρὸς βίαν\nἐμοῦ κολαστοῦ προστυχὼν φύσῃ φρένας.\nκαὶ δὴ τελεῖται τἀπʼ ἐμοῦ· τῷ γὰρ χρόνῳ\nνοῦν ἔσχον, ὥστε συμφέρειν τοῖς κρείσσοσιν.\nὦ Ζεῦ, δέδορκα φάσμʼ ἄνευ φθόνου μὲν οὐ\nπεπτωκός· εἰ δʼ ἔπεστι νέμεσις, οὐ λέγω.\nχαλᾶτε πᾶν κάλυμμʼ ἀπʼ ὀφθαλμῶν, ὅπως\nτὸ συγγενές τοι κἀπʼ ἐμοῦ θρήνων τύχῃ.\nαὐτὸς σὺ βάσταζʼ· οὐκ ἐμὸν τόδʼ, ἀλλὰ σόν,\nτὸ ταῦθʼ ὁρᾶν τε καὶ προσηγορεῖν φίλως.\nἀλλʼ εὖ παραινεῖς κἀπιπείσομαι· σὺ δέ,\nεἴ που κατʼ οἶκόν μοι Κλυταιμνήστρα, κάλει.\nαὕτη πέλας σοῦ· μηκέτʼ ἄλλοσε σκόπει.\nοἴμοι, τί λεύσσω;\nτίνα φοβεῖ; τίνʼ ἀγνοεῖς;\nτίνων ποτʼ ἀνδρῶν ἐν μέσοις ἀρκυστάτοις πέπτωχʼ ὁ τλήμων;\nοὐ γὰρ αἰσθάνει πάλαι\nζῶντας θανοῦσιν οὕνεκʼ ἀνταυδᾷς ἴσα;\nοἴμοι, ξυνῆκα τοὔπος· οὐ γὰρ ἔσθʼ ὅπως\nὅδʼ οὐκ Ὀρέστης ἔσθʼ ὁ προσφωνῶν ἐμέ.\nκαὶ μάντις ὢν ἄριστος ἐσφάλλου πάλαι.\nὄλωλα δὴ δείλαιος. ἀλλά μοι πάρες\nκἂν σμικρὸν εἰπεῖν.\nμὴ πέρα λέγειν ἔα\nπρὸς θεῶν, ἀδελφέ, μηδὲ μηκύνειν λόγους.\nτί γὰρ βροτῶν ἂν σὺν κακοῖς μεμιγμένων\nθνῄσκειν ὁ μέλλων οὐ χρόνου κέρδος φέροι;\nἀλλʼ ὡς τάχιστα κτεῖνε καὶ κτανὼν πρόθες\nταφεῦσιν, ὧν τόνδʼ εἰκός ἐστι τυγχάνειν,\nἄποπτον ἡμῶν· ὡς ἐμοὶ τόδʼ ἂν κακῶν\nμόνον γένοιτο τῶν πάλαι λυτήριον.\nχωροῖς ἂν εἴσω σὺν τάχει· λόγων γὰρ οὐ\nνῦν ἐστιν ἁγών, ἀλλὰ σῆς ψυχῆς πέρι.\nτί δʼ ἐς δόμους ἄγεις με; πῶς, τόδʼ εἰ καλὸν\nτοὔργον, σκότου δεῖ κοὐ πρόχειρος εἶ κτανεῖν;\nμὴ τάσσε· χώρει δʼ ἔνθαπερ κατέκτανες\nπατέρα τὸν ἀμόν, ὡς ἂν ἐν ταὐτῷ θάνῃς.\nἦ πᾶσʼ ἀνάγκη τήνδε τὴν στέγην ἰδεῖν\nτά τʼ ὄντα καὶ μέλλοντα Πελοπιδῶν κακά;\nτὰ γοῦν σʼ· ἐγώ σοι μάντις εἰμὶ τῶνδʼ ἄκρος.\nἀλλʼ οὐ πατρῴαν τὴν τέχνην ἐκόμπασας.\nπόλλʼ ἀντιφωνεῖς, ἡ δʼ ὁδὸς βραδύνεται.\nἀλλʼ ἕρφʼ.\nὑφηγοῦ.\nσοὶ βαδιστέον πάρος.\nἦ μὴ φύγω σε;\nμὴ μὲν οὖν καθʼ ἡδονὴν\nθάνῃς· φυλάξαι δεῖ με τοῦτό σοι πικρόν.\nχρῆν δʼ εὐθὺς εἶναι τήνδε τοῖς πᾶσιν δίκην,\nὅστις πέρα πράσσειν τι τῶν νόμων θέλει,\nκτείνειν· τὸ γὰρ πανοῦργον οὐκ ἂν ἦν πολύ.\nὦ σπέρμʼ Ἀτρέως, ὡς πολλὰ παθὸν\nδιʼ ἐλευθερίας μόλις ἐξῆλθες\nτῇ νῦν ὁρμῇ τελεωθέν.\n"};
