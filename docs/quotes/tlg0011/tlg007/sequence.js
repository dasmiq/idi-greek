var sequence = {"name":"Sophocles. Oedipus at Colonus","data":"τέκνον τυφλοῦ γέροντος Ἀντιγόνη, τίνας\nχώρους ἀφίγμεθʼ ἢ τίνων ἀνδρῶν πόλιν;\nτίς τὸν πλανήτην Οἰδίπουν καθʼ ἡμέραν\nτὴν νῦν σπανιστοῖς δέξεται δωρήμασιν;\nσμικρὸν μὲν ἐξαιτοῦντα, τοῦ σμικροῦ δʼ ἔτι\nμεῖον φέροντα, καὶ τόδʼ ἐξαρκοῦν ἐμοί·\nστέργειν γὰρ αἱ πάθαι με χὠ χρόνος ξυνὼν\nμακρὸς διδάσκει καὶ τὸ γενναῖον τρίτον.\nἀλλʼ, ὦ τέκνον, θάκησιν εἴ τινα βλέπεις\nἢ πρὸς βεβήλοις ἢ πρὸς ἄλσεσιν θεῶν,\nστῆσόν με κἀξίδρυσον, ὡς πυθώμεθα\nὅπου ποτʼ ἐσμέν· μανθάνειν γὰρ ἥκομεν\nξένοι πρὸς ἀστῶν, ἃν δʼ ἀκούσωμεν τελεῖν.\nπάτερ ταλαίπωρʼ Οἰδίπους, πύργοι μέν, οἳ\nπόλιν στέγουσιν, ὡς ἀπʼ ὀμμάτων, πρόσω·\nχῶρος δʼ ὅδʼ ἱερός, ὡς ἀπεικάσαι, βρύων\nδάφνης, ἐλαίας, ἀμπέλου· πυκνόπτεροι δʼ\nεἴσω κατʼ αὐτὸν εὐστομοῦσʼ ἀηδόνες·\nοὗ κῶλα κάμψον τοῦδʼ ἐπʼ ἀξέστου πέτρου·\nμακρὰν γὰρ ὡς γέροντι προὐστάλης ὁδόν.\nκάθιζέ νύν με καὶ φύλασσε τὸν τυφλόν.\nχρόνου μὲν οὕνεκʼ οὐ μαθεῖν με δεῖ τόδε.\nἔχεις διδάξαι δή μʼ ὅποι καθέσταμεν;\nτὰς γοῦν Ἀθήνας οἶδα, τὸν δὲ χῶρον οὔ.\nπᾶς γάρ τις ηὔδα τοῦτό γʼ ἡμὶν ἐμπόρων.\nἀλλʼ ὅστις ὁ τόπος ἦ μάθω μολοῦσά ποι;\nναί, τέκνον, εἴπερ ἐστί γʼ ἐξοικήσιμος.\nἀλλʼ ἐστὶ μὴν οἰκητός· οἴομαι δὲ δεῖν\nοὐδέν· πέλας γὰρ ἄνδρα τόνδε νῷν ὁρῶ.\nἦ δεῦρο προσστείχοντα κἀξορμώμενον;\nκαὶ δὴ μὲν οὖν παρόντα· χὤ τί σοι λέγειν\nεὔκαιρόν ἐστιν, ἔννεφʼ, ὡς ἀνὴρ ὅδε.\nὦ ξεῖνʼ, ἀκούων τῆσδε τῆς ὑπέρ τʼ ἐμοῦ\nαὑτῆς θʼ ὁρώσης, οὕνεχʼ ἡμὶν αἴσιος\nσκοπὸς προσήκεις ὧν ἀδηλοῦμεν φράσαι—\nπρὶν νῦν τὰ πλείονʼ ἱστορεῖν, ἐκ τῆσδʼ ἕδρας\nἔξελθʼ· ἔχεις γὰρ χῶρον οὐχ ἁγνὸν πατεῖν.\nτίς δʼ ἔσθʼ ὁ χῶρος; τοῦ θεῶν νομίζεται;\nἄθικτος οὐδʼ οἰκητός· αἱ γὰρ ἔμφοβοι\nθεαί σφʼ ἔχουσι, Γῆς τε καὶ Σκότου κόραι.\nτίνων τὸ σεμνὸν ὄνομʼ ἂν εὐξαίμην κλύων;\nτὰς πάνθʼ ὁρώσας Εὐμενίδας ὅ γʼ ἐνθάδʼ ἂν\nεἴποι λεώς νιν· ἄλλα δʼ ἀλλαχοῦ καλά.\nἀλλʼ ἵλεῳ μὲν τὸν ἱκέτην δεξαίατο·\nὡς οὐχ ἕδρας γῆς τῆσδʼ ἂν ἐξέλθοιμʼ ἔτι.\nτί δʼ ἐστὶ τοῦτο;\nξυμφορᾶς ξύνθημʼ ἐμῆς.\nἀλλʼ οὐδʼ ἐμοί τοι τοὐξανιστάναι πόλεως\nδίχʼ ἐστὶ θάρσος, πρίν γʼ ἂν ἐνδείξω τί δρῶ.\nπρός νυν θεῶν, ὦ ξεῖνε, μή μʼ ἀτιμάσῃς,\nτοιόνδʼ ἀλήτην, ὧν σε προστρέπω φράσαι.\nσήμαινε, κοὐκʼ ἄτιμος ἔκ γʼ ἐμοῦ φανεῖ.\nτίς ἔσθʼ ὁ χῶρος δῆτʼ, ἐν ᾧ βεβήκαμεν;\nὅσʼ οἶδα κἀγὼ πάντʼ ἐπιστήσει κλύων·\nχῶρος μὲν ἱερὸς πᾶς ὅδʼ ἔστʼ· ἔχει δέ νιν\nσεμνὸς Ποσειδῶν· ἐν δʼ ὁ πυρφόρος θεὸς\nΤιτὰν Προμηθεύς· ὃν δʼ ἐπιστείβεις τόπον,\nχθονὸς καλεῖται τῆσδε χαλκόπους ὀδός,\nἔρεισμʼ Ἀθηνῶν· οἱ δὲ πλησίοι γύαι\nτόνδʼ ἱππότην Κολωνὸν εὔχονται σφίσιν\nἀρχηγὸν εἶναι καὶ φέρουσι τοὔνομα\nτὸ τοῦδε κοινὸν πάντες ὠνομασμένοι.\nτοιαῦτά σοι ταῦτʼ ἐστίν, ὦ ξένʼ, οὐ λόγοις\nτιμώμενʼ, ἀλλὰ τῇ ξυνουσίᾳ πλέον.\nἦ γάρ τινες ναίουσι τούσδε τοὺς τόπους;\nκαὶ κάρτα, τοῦδε τοῦ θεοῦ γʼ ἐπώνυμοι.\nἄρχει τις αὐτῶν ἢ ʼπὶ τῷ πλήθει λόγος;\nἐκ τοῦ κατʼ ἄστυ βασιλέως τάδʼ ἄρχεται.\nοὗτος δὲ τίς λόγῳ τε καὶ σθένει κρατεῖ;\nΘησεὺς καλεῖται, τοῦ πρὶν Αἰγέως τόκος.\nἆρʼ ἄν τις αὐτῷ πομπὸς ἐξ ὑμῶν μόλοι;\nὡς πρὸς τί λέξων ἢ καταρτύσων μολεῖν;\nὡς ἂν προσαρκῶν σμικρὰ κερδάνῃ μέγα.\nκαὶ τίς πρὸς ἀνδρὸς μὴ βλέποντος ἄρκεσις;\nὅσʼ ἂν λέγωμεν πάνθʼ ὁρῶντα λέξομεν.\nοἶσθʼ, ὦ ξένʼ, ὡς νῦν μὴ σφαλῇς; ἐπείπερ εἰ\nγενναῖος, ὡς ἰδόντι, πλὴν τοῦ δαίμονος,\nαὐτοῦ μένʼ οὗπερ κἀφάνης, ἕως ἐγὼ\nτοῖς ἐνθάδʼ αὐτοῦ μὴ κατʼ ἄστυ δημόταις\nλέξω τάδʼ ἐλθών· οἵδε γὰρ κρινοῦσί σοι\nεἰ χρή σε μίμνειν ἢ πορεύεσθαι πάλιν.\nὦ τέκνον, ἦ βέβηκεν ἡμὶν ὁ ξένος;\nβέβηκεν, ὥστε πᾶν ἐν ἡσύχῳ, πάτερ,\nἔξεστι φωνεῖν, ὡς ἐμοῦ μόνης πέλας.\nὦ πότνιαι δεινῶπες, εὖτε νῦν ἕδρας\nπρώτων ἐφʼ ὑμῶν τῆσδε γῆς ἔκαμψʼ ἐγώ,\nΦοίβῳ τε κἀμοὶ μὴ γένησθʼ ἀγνώμονες,\nὅς μοι, τὰ πόλλʼ ἐκεῖνʼ ὅτʼ ἐξέχρη κακά,\nταύτην ἔλεξε παῦλαν ἐν χρόνῳ μακρῷ,\nἐλθόντι χώραν τερμίαν, ὅπου θεῶν\nσεμνῶν ἕδραν λάβοιμι καὶ ξενόστασιν,\nἐνταῦθα κάμψειν τὸν ταλαίπωρον βίον,\nκέρδη μὲν οἰκήσαντα τοῖς δεδεγμένοις,\nἄτην δὲ τοῖς πέμψασιν, οἵ μʼ ἀπήλασαν·\nσημεῖα δʼ ἥξειν τῶνδέ μοι παρηγγύα,\nἢ σεισμὸν ἢ βροντήν τινʼ ἢ Διὸς σέλας,\nἔγνωκα μέν νυν ὥς με τήνδε τὴν ὁδὸν\nοὐκ ἔσθʼ ὅπως οὐ πιστὸν ἐξ ὑμῶν πτερὸν\nἐξήγαγʼ εἰς τόδʼ ἄλσος· οὐ γὰρ ἄν ποτε\nπρώταισιν ὑμῖν ἀντέκυρσʼ ὁδοιπορῶν,\nνήφων ἀοίνοις, κἀπὶ σεμνὸν ἑζόμην\nβάθρον τόδʼ ἀσκέπαρνον. ἀλλά μοι, θεαί,\nβίου κατʼ ὀμφὰς τὰς Ἀπόλλωνος δότε\nπέρασιν ἤδη καὶ καταστροφήν τινα,\nεἰ μὴ δοκῶ τι μειόνως ἔχειν, ἀεὶ\nμόχθοις λατρεύων τοῖς ὑπερτάτοις βροτῶν.\nἴτʼ, ὦ γλυκεῖαι παῖδες ἀρχαίου Σκότου,\nἴτʼ, ὦ μεγίστης Παλλάδος καλούμεναι\nπασῶν Ἀθῆναι τιμιωτάτη πόλις,\nοἰκτίρατʼ ἀνδρὸς Οἰδίπου τόδʼ ἄθλιον\nεἴδωλον· οὐ γὰρ δὴ τόδʼ ἀρχαῖον δέμας.\nσίγα· πορεύονται γὰρ οἵδε δή τινες\nχρόνῳ παλαιοί, σῆς ἕδρας ἐπίσκοποι.\nσιγήσομαί τε καὶ σύ μʼ ἐξ ὁδοῦ πόδα\nκρύψον κατʼ ἄλσος, τῶνδʼ ἕως ἂν ἐκμάθω\nτίνας λόγους ἐροῦσιν· ἐν γὰρ τῷ μαθεῖν\nἔνεστιν ηὑλάβεια τῶν ποιουμένων.\nὅρα. τίς ἄρʼ ἦν; ποῦ ναίει;\nποῦ κυρεῖ ἐκτόπιος συθεὶς ὁ πάντων\nὁ πάντων ἀκορέστατος;\nπροσδέρκου λεῦσσέ νιν,\nπροσπεύθου πανταχῇ.\nπλανάτας πλανάτας τις ὁ πρέσβυς οὐδʼ\nἔγχωρος· προσέβα γὰρ οὐκ\nἄν ποτʼ ἀστιβὲς ἄλσος ἐς\nτᾶνδʼ ἀμαιμακετᾶν κορᾶν,\nἃς τρέμομεν λέγειν\nκαὶ παραμειβόμεσθʼ ἀδέρκτως,\nἀφώνως, ἀλόγως τὸ τᾶς.\nεὐφάμου στόμα φροντίδος\nἱέντες, τὰ δὲ νῦν τινʼ ἥκειν\nλόγος οὐδὲν ἅζονθʼ,\nὃν ἐγὼ λεύσσων περὶ πᾶν οὔπω\nδύναμαι τέμενος\nγνῶναι ποῦ μοί ποτε ναίει.\nὅδʼ ἐκεῖνος ἐγώ· φωνῇ γὰρ ὁρῶ,\nτὸ φατιζόμενον.\nἰὼ ἰώ,\nδεινὸς μὲν ὁρᾶν, δεινὸς δὲ κλύειν.\nμή μʼ, ἱκετεύω, προσίδητʼ ἄνομον.\nΖεῦ ἀλεξῆτορ, τίς ποθʼ ὁ πρέσβυς;\nοὐ πάνυ μοίρας εὐδαιμονίσαι\nπρώτης, ὦ τῆσδʼ ἔφοροι χώρας.\nδηλῶ δʼ· οὐ γὰρ ἂν ὧδʼ ἀλλοτρίοις\nὄμμασιν εἷρπον\nκἀπὶ σμικροῖς μέγας ὥρμουν.\nἐή, ἀλαῶν ὀμμάτων\nἆρα καὶ ἦσθα φυτάλμιος; δυσαίων\nμακραίων γʼ, ὅσʼ ἐπεικάσαι.\nἀλλʼ οὐ μὰν ἔν γʼ ἐμοὶ\nπροσθήσει τάσδʼ ἀράς.\nπερᾷς γάρ, περᾷς· ἀλλʼ ἵνα τῷδʼ ἐν ἀ-\nφθέγκτῳ μὴ προπέσῃς νάπει\nποιάεντι, κάθυδρος οὗ\nκρατὴρ μειλιχίων ποτῶν\nῥεύματι συντρέχει,\nτόν, ξένε πάμμορʼ, εὖ φύλαξαι;\nμετάσταθʼ ἀπόβαθι. πολ-\nλὰ κέλευθος ἐρατύει·\nκλύεις, ὦ πολύμοχθʼ ἀλᾶτα;\nλόγον εἴ τινʼ οἴσεις\nπρὸς ἐμὰν λέσχαν, ἀβάτων ἀποβάς,\nἵνα πᾶσι νόμος,\nφώνει· πρόσθεν δʼ ἀπερύκου.\nθύγατερ, ποῖ τις φροντίδος ἔλθῃ;\nὦ πάτερ, ἀστοῖς ἴσα χρὴ μελετᾶν,\nεἴκοντας ἃ δεῖ κἀκούοντας.\nπρόσθιγέ νύν μου.\nψαύω καὶ δή.\nὦ ξένε, μὴ δῆτʼ ἀδικηθῶ σοὶ\nπιστεύσας καὶ μεταναστάς.\nοὔ τοι μήποτέ σʼ ἐκ τῶνδʼ ἑδράνων,\nὦ γέρον, ἄκοντά τις ἄξει.\nἔτʼ οὖν;\nἔτι βαῖνε πόρσω.\nἔτι;\nπροβίβαζε, κούρα,\nπόρσω· σὺ γὰρ ἀΐεις.\n\n\n\nἕπεο μάν, ἕπεʼ ὧδʼ ἀμαυρῷ κώλῳ, πάτερ, ᾇ σʼ ἄγω.\n\nτόλμα ξεῖνος ἐπὶ ξένης,\nὦ τλάμων, ὅ τι καὶ πόλις\nτέτροφεν ἄφιλον ἀποστυγεῖν\nκαὶ τὸ φίλον σέβεσθαι.\nἄγε νυν σύ με, παῖ,\nἵνʼ ἂν εὐσεβίας ἐπιβαίνοντες\nτὸ μὲν εἴποιμεν, τὸ δʼ ἀκούσαιμεν,\nκαὶ μὴ χρείᾳ πολεμῶμεν.\nαὐτοῦ· μηκέτι τοῦδʼ αὐτοπέτρου βήματος ἔξω πόδα κλίνῃς.\nοὕτως;\nἅλις, ὡς ἀκούεις.\nἦ ἑσθῶ;\nλέχριός γʼ ἐπʼ ἄκρου\nλᾶος βραχὺς ὀκλάσας.\nπάτερ, ἐμὸν τόδʼ· ἐν ἁσυχαίᾳ\nἰώ μοί μοι.\nβάσει βάσιν ἅρμοσαι,\nγεραὸν ἐς χέρα σῶμα σὸν\nπροκλίνας φιλίαν ἐμάν.\nὤμοι δύσφρονος ἄτας.\nὦ τλάμων, ὅτε νῦν χαλᾷς,\nαὔδασον, τίς ἔφυς βροτῶν;\nτίς ὁ πολύπονος ἄγει; τίνʼ ἂν\nσοῦ πατρίδʼ ἐκπυθοίμαν;\nὦ ξένοι,\nἀπόπτολις· ἀλλὰ μὴ\nτί τόδʼ ἀπεννέπεις, γέρον;\nμὴ μὴ μή μʼ ἀνέρῃ τίς εἰμι,\nμηδʼ ἐξετάσῃς πέρα ματεύων.\nτί τόδʼ;\nαἰνὰ φύσις.\nαὔδα.\nτέκνον, ὤμοι, τί γεγώνω;\nτίνος εἶ σπέρματος, ὦ ξένε, φώνει, πατρόθεν.\nὤμοι ἐγώ, τί πάθω, τέκνον ἐμόν;\nλέγʼ, ἐπείπερ ἐπʼ ἔσχατα βαίνεις.\nἀλλʼ ἐρῶ· οὐ γὰρ ἔχω κατακρυφάν.\nμακρὰ μέλλετον, ἀλλὰ τάχυνε.\nΛαΐου ἴστε τινʼ;\nὢ ἰοὺ ἰού.\nτό τε Λαβδακιδᾶν γένος;\nὦ Ζεῦ.\nἄθλιον Οἰδιπόδαν;\nσὺ γὰρ ὅδʼ εἶ;\nδέος ἴσχετε μηδὲν ὅσʼ αὐδῶ.\nἰὼ ὢ ὤ.\nδύσμορος.\nὢ ὤ.\nθύγατερ, τί ποτʼ αὐτίκα κύρσει;\nἔξω πόρσω βαίνετε χώρας.\nἃ δʼ ὑπέσχεο ποῖ καταθήσεις,\nοὐδενὶ μοιριδία τίσις ἔρχεται\nἃν προπάθῃ τὸ τίνειν· ἀπάτα δʼ ἀπά-\nταις ἑτέραις ἑτέρα παραβαλλομέ-\nνα πόνον, οὐ χάριν, ἀντιδίδωσιν ἔ-\nχειν. σὺ δὲ τῶνδʼ ἑδράνων πάλιν ἔκτοπος\nαὖθις ἄφορμος ἐμᾶς χθονὸς ἔκθορε,\nμή τι πέρα χρέος\nἐμᾷ πόλει προσάψῃς.\nὦ ξένοι\nαἰδόφρονες, ἀλλʼ ἐπεὶ\nγεραὸν πατέρα τόνδʼ ἐμὸν\nοὐκ ἀνέτλατʼ, ἔργων\nἀκόντων ἀΐοντες αὐδάν,\nἀλλʼ ἐμὲ τὰν μελέαν, ἱκετεύομεν, ὦ ξένοι, οἰκτίραθʼ, ἃ\nπατρὸς ὑπὲρ τοὐμοῦ μόνου\nἄντομαι οὐκ ἀλαοῖς προσορωμένα\nὄμμα σὸν ὄμμασιν, ὥς τις ἀφʼ αἵματος\nὑμετέρου προφανεῖσα, τὸν ἄθλιον\nαἰδοῦς κῦρσαι· ἐν ὔμμι γὰρ ὡς θεῷ\nκείμεθα τλάμονες. ἀλλʼ ἴτε, νεύσατε τὰν ἀδόκητον χάριν·\nπρός σʼ ὅ τι σοι φίλον ἐκ σέθεν ἄντομαι,\nἢ τέκνον ἢ λέχος ἢ χρέος ἢ θεός·\nοὐ γὰρ ἴδοις ἂν ἀθρῶν βροτὸν ὅστις ἄν,\nεἰ θεὸς ἄγοι,\nἐκφυγεῖν δύναιτο.\nἀλλʼ ἴσθι, τέκνον Οἰδίπου, σέ τʼ ἐξ ἴσου\nοἰκτίρομεν καὶ τόνδε συμφορᾶς χάριν·\nτὰ δʼ ἐκ θεῶν τρέμοντες οὐ σθένοιμεν ἂν\nφωνεῖν πέρα τῶν πρὸς σὲ νῦν εἰρημένων.\nτί δῆτα δόξης ἢ τί κληδόνος καλῆς\nμάτην ῥεούσης ὠφέλημα γίγνεται,\nεἰ τάς γʼ Ἀθήνας φασὶ θεοσεβεστάτας\nεἶναι, μόνας δὲ τὸν κακούμενον ξένον\nσῴζειν οἵας τε καὶ μόνας ἀρκεῖν ἔχειν;\nκἄμοιγε ποῦ τοῦτʼ ἐστίν, οἵτινες βάθρων\nἐκ τῶνδέ μʼ ἐξάραντες εἶτʼ ἐλαύνετε,\nὄνομα μόνον δείσαντες; οὐ γὰρ δὴ τό γε\nσῶμʼ οὐδὲ τἄργα τἄμʼ· ἐπεὶ τά γʼ ἔργα μου\nπεπονθότʼ ἐστὶ μᾶλλον ἢ δεδρακότα,\nεἴ σοι τὰ μητρὸς καὶ πατρὸς χρείη λέγειν,\nὧν οὕνεκʼ ἐκφοβεῖ με· τοῦτʼ ἐγὼ καλῶς\nἔξοιδα. καίτοι πῶς ἐγὼ κακὸς φύσιν,\nὅστις παθὼν μὲν ἀντέδρων, ὥστʼ εἰ φρονῶν\nἔπρασσον, οὐδʼ ἂν ὧδʼ ἐγιγνόμην κακός;\nνῦν δʼ οὐδὲν εἰδὼς ἱκόμην ἵνʼ ἱκόμην,\nὑφʼ ὧν δʼ ἔπασχον, εἰδότων ἀπωλλύμην.\nἀνθʼ ὧν ἱκνοῦμαι πρὸς θεῶν ὑμᾶς, ξένοι,\nὥσπερ με κἀνεστήσαθʼ, ὧδε σώσατε,\nκαὶ μὴ θεοὺς τιμῶντες εἶτα τοὺς θεοὺς\nμοίρας ποιεῖσθε μηδαμῶς· ἡγεῖσθε δὲ\nβλέπειν μὲν αὐτοὺς πρὸς τὸν εὐσεβῆ βροτῶν,\nβλέπειν δὲ πρὸς τοὺς δυσσεβεῖς, φυγὴν δέ του\nμήπω γενέσθαι φωτὸς ἀνοσίου βροτῶν.\nξὺν οἷς σὺ μὴ κάλυπτε τὰς εὐδαίμονας\nἔργοις Ἀθήνας ἀνοσίοις ὑπηρετῶν,\nἀλλʼ ὥσπερ ἔλαβες τὸν ἱκέτην ἐχέγγυον,\nῥύου με κἀκφύλασσε· μηδέ μου κάρα\nτὸ δυσπρόσοπτον εἰσορῶν ἀτιμάσῃς,\nἥκω γὰρ ἱερὸς εὐσεβής τε καὶ φέρων\nὄνησιν ἀστοῖς τοῖσδʼ· ὅταν δʼ ὁ κύριος\nπαρῇ τις, ὑμῶν ὅστις ἐστὶν ἡγεμών,\nτότʼ εἰσακούων πάντʼ ἐπιστήσει· τὰ δὲ\nμεταξὺ τούτου μηδαμῶς γίγνου κακός.\nταρβεῖν μέν, ὦ γεραιέ, τἀνθυμήματα\nπολλή ʼστʼ ἀνάγκη τἀπὸ σοῦ· λόγοισι γὰρ\nοὐκ ὠνόμασται βραχέσι· τοὺς δὲ τῆσδε γῆς\nἄνακτας ἀρκεῖ ταῦτά μοι διειδέναι.\nκαὶ ποῦ ʼσθʼ ὁ κραίνων τῆσδε τῆς χώρας, ξένοι;\nπατρῷον ἄστυ γῆς ἔχει· σκοπὸς δέ νιν,\nὃς κἀμὲ δεῦρʼ ἔπεμψεν, οἴχεται στελῶν.\nἦ καὶ δοκεῖτε τοῦ τυφλοῦ τινʼ ἐντροπὴν\nἢ φροντίδʼ, ἕξειν, αὐτὸν ὥστʼ ἐλθεῖν πέλας;\nκαὶ κάρθʼ, ὅταν περ τοὔνομʼ αἴσθηται τὸ σόν.\nτίς δʼ ἔσθʼ ὁ κείνῳ τοῦτο τοὔπος ἀγγελῶν;\nμακρὰ κέλευθος· πολλὰ δʼ ἐμπόρων ἔπη\nφιλεῖ πλανᾶσθαι, τῶν ἐκεῖνος ἀΐων,\nθάρσει, παρέσται. πολὺ γάρ, ὦ γέρον, τὸ σὸν\nὄνομα διήκει πάντας, ὥστε κεἰ βραδὺς\nεὕδει, κλύων σοῦ δεῦρʼ ἀφίξεται ταχύς.\nἀλλʼ εὐτυχὴς ἵκοιτο τῇ θʼ αὑτοῦ πόλει\nἐμοί τε· τίς γὰρ ἐσθλὸς οὐχ αὑτῷ φίλος;\nὦ Ζεῦ, τί λέξω; ποῖ φρενῶν ἔλθω, πάτερ;\nτί δʼ ἔστι, τέκνον Ἀντιγόνη;\nγυναῖχʼ ὁρῶ\nστείχουσαν ἡμῶν ἆσσον, Αἰτναίας ἐπὶ\nπώλου βεβῶσαν· κρατὶ δʼ ἡλιοστεγὴς\nκυνῆ πρόσωπα Θεσσαλίς νιν ἀμπέχει.\nτί φῶ;\nἆρʼ ἔστιν; ἆρʼ οὐκ ἔστιν; ἢ γνώμη πλανᾷ;\nκαὶ φημὶ κἀπόφημι κοὐκ ἔχω τί φῶ.\nτάλαινα.\nοὐκ ἔστιν ἄλλη· φαιδρὰ γοῦν ἀπʼ ὀμμάτων\nσαίνει με προσστείχουσα· σημαίνει δʼ ὅτι\nμόνης τόδʼ ἐστὶ δῆλον Ἰσμήνης κάρα.\nπῶς εἶπας, ὦ παῖ;\nπαῖδα σήν, ἐμὴν δʼ ὁρᾶν\nὅμαιμον· αὐδῇ δʼ αὐτίκʼ ἔξεστιν μαθεῖν.\nὦ δισσὰ πατρὸς καὶ κασιγνήτης ἐμοὶ\nἥδιστα προσφωνήμαθʼ, ὡς ὑμᾶς μόλις\nεὑροῦσα λύπῃ δεύτερον μόλις βλέπω.\nὦ τέκνον, ἥκεις;\nὦ πάτερ δύσμοιρʼ ὁρᾶν.\nτέκνον, πέφηνας;\nοὐκ ἄνευ μόχθου γέ μοι.\nπρόσψαυσον, ὦ παῖ.\nθιγγάνω δυοῖν ὁμοῦ.\nὦ σπέρμʼ ὅμαιμον.\nὦ δυσάθλιαι τροφαί.\nἦ τῆσδε κἀμοῦ;\nδυσμόρου τʼ ἐμοῦ τρίτης.\nτέκνον, τί δʼ ἦλθες;\nσῇ, πάτερ, προμηθίᾳ.\nπότερα πόθοισι;\nκαὶ λόγων γʼ αὐτάγγελος,\nξὺν ᾧπερ εἶχον οἰκετῶν πιστῷ μόνῳ.\nοἱ δʼ αὐθόμαιμοι ποῦ νεανίαι πονεῖν;\nεἴσʼ οὗπέρ εἰσι· δεινὰ τἀν κείνοις τανῦν.\nὦ πάντʼ ἐκείνω τοῖς ἐν Αἰγύπτῳ νόμοις\nφύσιν κατεικασθέντε καὶ βίου τροφάς·\nἐκεῖ γὰρ οἱ μὲν ἄρσενες κατὰ στέγας\nθακοῦσιν ἱστουργοῦντες, αἱ δὲ σύννομοι\nτἄξω βίου τροφεῖα πορσύνουσʼ ἀεί.\nσφῷν δʼ, ὦ τέκνʼ, οὓς μὲν εἰκὸς ἦν πονεῖν τάδε,\nκατʼ οἶκον οἰκουροῦσιν ὥστε παρθένοι,\nσφὼ δʼ ἀντʼ ἐκείνων τἀμὰ δυστήνου κακὰ\nὑπερπονεῖτον. ἡ μὲν ἐξ ὅτου νέας\nτροφῆς ἔληξε καὶ κατίσχυσεν δέμας,\nἀεὶ μεθʼ ἡμῶν δύσμορος πλανωμένη\nγερονταγωγεῖ, πολλὰ μὲν κατʼ ἀγρίαν\nὕλην ἄσιτος νηλίπους τʼ ἀλωμένη,\nπολλοῖσι δʼ ὄμβροις ἡλίου τε καύμασιν\nμοχθοῦσα τλήμων δεύτερʼ ἡγεῖται τὰ τῆς\nοἴκοι διαίτης, εἰ πατὴρ τροφὴν ἔχοι.\nσὺ δʼ, ὦ τέκνον, πρόσθεν μὲν ἐξίκου πατρὶ\nμαντεῖʼ ἄγουσα πάντα, Καδμείων λάθρᾳ,\nἃ τοῦδʼ ἐχρήσθη σώματος, φύλαξ τέ μου\nπιστὴ κατέστης, γῆς ὅτʼ ἐξηλαυνόμην·\nνῦν δʼ αὖ τίνʼ ἥκεις μῦθον, Ἰσμήνη, πατρὶ\nφέρουσα; τίς σʼ ἐξῆρεν οἴκοθεν στόλος;\nἥκεις γὰρ οὐ κενή γε, τοῦτʼ ἐγὼ σαφῶς\nἔξοιδα, μὴ οὐχὶ δεῖμʼ ἐμοὶ φέρουσά τι.\nἐγὼ τὰ μὲν παθήμαθʼ ἅπαθον, πάτερ,\nζητοῦσα τὴν σὴν ποῦ κατοικοίης τροφήν,\nπαρεῖσʼ ἐάσω· δὶς γὰρ οὐχὶ βούλομαι\nπονοῦσά τʼ ἀλγεῖν καὶ λέγουσʼ αὖθις πάλιν.\nἃ δʼ ἀμφὶ τοῖν σοῖν δυσμόροιν παίδοιν κακὰ\nνῦν ἐστι, ταῦτα σημανοῦσʼ ἐλήλυθα.\nπρὶν μὲν γὰρ αὐτοῖς ἦν ἔρως Κρέοντί τε\nθρόνους ἐᾶσθαι μηδὲ χραίνεσθαι πόλιν,\nλόγῳ σκοποῦσι τὴν πάλαι γένους φθοράν,\nοἵα κατέσχε τὸν σὸν ἄθλιον δόμον·\nνῦν δʼ ἐκ θεῶν του κἀλιτηρίου φρενὸς\nεἰσῆλθε τοῖν τρὶς ἀθλίοιν ἔρις κακή,\nἀρχῆς λαβέσθαι καὶ κράτους τυραννικοῦ.\nχὠ μὲν νεάζων καὶ χρόνῳ μείων γεγὼς\nτὸν πρόσθε γεννηθέντα Πολυνείκη θρόνων\nἀποστερίσκει, κἀξελήλακεν πάτρας.\nὁ δʼ, ὡς καθʼ ἡμᾶς ἔσθʼ ὁ πληθύων λόγος,\nτὸ κοῖλον Ἄργος βὰς φυγὰς προσλαμβάνει\nκῆδός τε καινὸν καὶ ξυνασπιστὰς φίλους\nὡς αὐτίκʼ Ἄργος ἢ τὸ Καδμείων πέδον\nτιμῇ καθέξον ἢ πρὸς οὐρανὸν βιβῶν.\nταῦτʼ οὐκ ἀριθμός ἐστιν, ὦ πάτερ, λόγων,\nἀλλʼ ἔργα δεινά· τοὺς δὲ σοὺς ὅπου θεοὶ\nπόνους κατοικτιοῦσιν οὐκ ἔχω μαθεῖν.\nἤδη γὰρ ἔσχες ἐλπίδʼ ὡς ἐμοῦ θεοὺς\nὤραν τινʼ ἕξειν, ὥστε σωθῆναί ποτε;\nἔγωγε τοῖς νὺν γʼ, ὦ πάτερ, μαντεύμασιν.\nποίοισι τούτοις; τί δὲ τεθέσπισται, τέκνον;\nσὲ τοῖς ἐκεῖ ζητητὸν ἀνθρώποις ποτὲ\nθανόντʼ ἔσεσθαι ζῶντά τʼ εὐσοίας χάριν.\nτίς δʼ ἂν τοιοῦδʼ ὑπʼ ἀνδρὸς εὖ πράξειεν ἄν;\nἐν σοὶ τὰ κείνων φασὶ γίγνεσθαι κράτη.\nὅτʼ οὐκέτʼ εἰμί, τηνικαῦτʼ ἄρʼ εἴμʼ ἀνήρ;\nνῦν γὰρ θεοί σʼ ὀρθοῦσι, πρόσθε δʼ ὤλλυσαν.\nγέροντα δʼ ὀρθοῦν φλαῦρον ὃς νέος πέσῃ.\nκαὶ μὴν Κρέοντά γʼ ἴσθι σοι τούτων χάριν\nἥξοντα βαιοῦ κοὐχὶ μυρίου χρόνου.\nὅπως τί δράσῃ, θύγατερ; ἑρμήνευέ μοι.\nὥς σʼ ἄγχι γῆς στήσωσι Καδμείας, ὅπως\nκρατῶσι μὲν σοῦ, γῆς δὲ μὴ ʼμβαίνῃς ὅρων.\nἡ δʼ ὠφέλησις τίς θύρασι κειμένου;\nκείνοις ὁ τύμβος δυστυχῶν ὁ σὸς βαρύς.\nκἄνευ θεοῦ τις τοῦτό γʼ ἂν γνώμῃ μάθοι.\nτούτου χάριν τοίνυν σε προσθέσθαι πέλας\nχώρας θέλουσι, μηδʼ ἵνʼ ἂν σαυτοῦ κρατοῖς.\nἦ καὶ κατασκιῶσι Θηβαίᾳ κόνει;\nἀλλʼ οὐκ ἐᾷ τοὔμφυλον αἷμά σʼ, ὦ πάτερ.\nοὐκ ἆρʼ ἐμοῦ γε μὴ κρατήσωσίν ποτε.\nἔσται ποτʼ ἆρα τοῦτο Καδμείοις βάρος.\nποίας φανείσης, ὦ τέκνον, συναλλαγῆς;\nτῆς σῆς ὑπʼ ὀργῆς, σοῖς ὅταν στῶσιν τάφοις.\nἃ δʼ ἐννέπεις, κλύουσα τοῦ λέγεις, τέκνον;\nἀνδρῶν θεωρῶν Δελφικῆς ἀφʼ ἑστίας.\nκαὶ ταῦτʼ ἐφʼ ἡμῖν Φοῖβος εἰρηκὼς κυρεῖ;\nὥς φασιν οἱ μολόντες εἰς Θήβης πέδον.\nπαίδων τις οὖν ἤκουσε τῶν ἐμῶν τάδε;\nἄμφω γʼ ὁμοίως, κἀξεπίστασθον καλῶς.\nκᾆθʼ οἱ κάκιστοι τῶνδʼ ἀκούσαντες, πάρος\nτοὐμοῦ πόθου προύθεντο τὴν τυραννίδα;\nἀλγῶ κλύουσα ταῦτʼ ἐγώ, φέρω δʼ ὅμως.\nἀλλʼ οἱ θεοί σφιν μήτε τὴν πεπρωμένην\nἔριν κατασβέσειαν, ἔν τʼ ἐμοὶ τέλος\nαὐτοῖν γένοιτο τῆσδε τῆς μάχης πέρι,\nἧς νῦν ἔχονται κἀπαναίρονται δόρυ·\nὡς οὔτʼ ἂν ὃς νῦν σκῆπτρα καὶ θρόνους ἔχει\nμείνειεν οὔτʼ ἂν οὑξεληλυθὼς πάλιν\nἔλθοι ποτʼ αὖθις· οἵ γε τὸν φύσαντʼ ἐμὲ\nοὕτως ἀτίμως πατρίδος ἐξωθούμενον\nοὐκ ἔσχον οὐδʼ ἤμυναν, ἀλλʼ ἀνάστατος\nαὐτοῖς ἐπέμφθην κἀξεκηρύχθην φυγάς.\nεἴποις ἂν ὡς θέλοντι τοῦτʼ ἐμοὶ τότε\nπόλις τὸ δῶρον εἰκότως κατῄνεσεν.\nοὐ δῆτʼ, ἐπεί τοι τὴν μὲν αὐτίχʼ ἡμέραν,\nὁπηνίκʼ ἔζει θυμός, ἥδιστον δέ μοι\nτὸ κατθανεῖν ἦν καὶ τὸ λευσθῆναι πέτροις,\nοὐδεὶς ἔρωτʼ ἐς τόνδʼ ἐφαίνετʼ ὠφελῶν·\nχρόνῳ δʼ, ὅτʼ ἤδη πᾶς ὁ μόχθος ἦν πέπων,\nκἀμάνθανον τὸν θυμὸν ἐκδραμόντα μοι\nμείζω κολαστὴν τῶν πρὶν ἡμαρτημένων,\nτὸ τηνίκʼ ἤδη τοῦτο μὲν πόλις βίᾳ\nἤλαυνέ μʼ ἐκ γῆς χρόνιον, οἱ δʼ ἐπωφελεῖν,\nοἱ τοῦ πατρός, τῷ πατρὶ δυνάμενοι, τὸ δρᾶν\nοὐκ ἠθέλησαν, ἀλλʼ ἔπους σμικροῦ χάριν\nφυγάς σφιν ἔξω πτωχὸς ἠλώμην ἀεί.\nἐκ ταῖνδε δʼ, οὔσαιν παρθένοιν, ὅσον φύσις\nδίδωσιν αὐταῖν, καὶ τροφὰς ἔχω βίου\nκαὶ γῆς ἄδειαν καὶ γένους ἐπάρκεσιν·\nτὼ δʼ ἀντὶ τοῦ φύσαντος εἱλέσθην θρόνους\nκαὶ σκῆπτρα κραίνειν καὶ τυραννεύειν χθονός.\nἀλλʼ οὔ τι μὴ λάχωσι τοῦδε συμμάχου,\nοὐδέ σφιν ἀρχῆς τῆσδε Καδμείας ποτὲ\nὄνησις ἥξει· τοῦτʼ ἐγῷδα, τῆσδέ τε\nμαντεῖʼ ἀκούων συννοῶν τε τἀξ ἐμοῦ\nπαλαίφαθʼ ἁμοὶ Φοῖβος ἤνυσέν ποτε.\nπρὸς ταῦτα καὶ Κρέοντα πεμπόντων ἐμοῦ\nμαστῆρα, κεἴ τις ἄλλος ἐν πόλει σθένει.\nἐὰν γὰρ ὑμεῖς, ὦ ξένοι, θέληθʼ ὁμοῦ\nπροστάτισι ταῖς σεμναῖσι δημούχοις θεαῖς\nἀλκὴν ποεῖσθαι, τῇδε τῇ πόλει μέγαν\nσωτῆρʼ ἀρεῖσθε, τοῖς δʼ ἐμοῖς ἐχθροῖς πόνους.\nἐπάξιος μέν, Οἰδίπους, κατοικτίσαι,\nαὐτός τε παῖδές θʼ αἵδʼ· ἐπεὶ δὲ τῆσδε γῆς\nσωτῆρα σαυτὸν τῷδʼ ἐπεμβάλλεις λόγῳ,\nπαραινέσαι σοι βούλομαι τὰ σύμφορα.\nὦ φίλταθʼ, ὡς νῦν πᾶν τελοῦντι προξένει.\nθοῦ νῦν καθαρμὸν τῶνδε δαιμόνων, ἐφʼ ἃς\nτὸ πρῶτον ἵκου καὶ κατέστειψας πέδον.\nτρόποισι ποίοις; ὦ ξένοι, διδάσκετε.\nπρῶτον μὲν ἱερὰς ἐξ ἀειρύτου χοὰς\nκρήνης ἐνεγκοῦ, διʼ ὁσίων χειρῶν θιγών.\nὅταν δὲ τοῦτο χεῦμʼ ἀκήρατον λάβω;\nκρατῆρές εἰσιν, ἀνδρὸς εὔχειρος τέχνη,\nὧν κρᾶτʼ ἔρεψον καὶ λαβὰς ἀμφιστόμους.\nθαλλοῖσιν ἢ κρόκαισιν, ἢ ποίῳ τρόπῳ;\nοἰός γε νεαρᾶς νεοπόκῳ μαλλῷ λαβών.\nεἶεν· τὸ δʼ ἔνθεν ποῖ τελευτῆσαί με χρή;\nχοὰς χέασθαι στάντα πρὸς πρώτην ἕω.\nἦ τοῖσδε κρωσσοῖς οἷς λέγεις χέω τάδε;\nτρισσάς γε πηγάς· τὸν τελευταῖον δʼ ὅλον.\nτοῦ τόνδε πλήσας θῶ; δίδασκε καὶ τόδε.\nὕδατος, μελίσσης· μηδὲ προσφέρειν μέθυ.\nὅταν δὲ τούτων γῆ μελάμφυλλος τύχῃ;\nτρὶς ἐννέʼ αὐτῇ κλῶνας ἐξ ἀμφοῖν χεροῖν\nτιθεὶς ἐλαίας τάσδʼ ἐπεύχεσθαι λιτάς.\nτούτων ἀκοῦσαι βούλομαι· μέγιστα γάρ.\nὥς σφας καλοῦμεν Εὐμενίδας, ἐξ εὐμενῶν\nστέρνων δέχεσθαι τὸν ἱκέτην σωτήριον,\nαἰτοῦ σύ τʼ αὐτὸς κεἴ τις ἄλλος ἀντὶ σοῦ,\nἄπυστα φωνῶν μηδὲ μηκύνων βοήν·\nἔπειτʼ ἀφέρπειν ἄστροφος. καὶ ταῦτά σοι\nδράσαντι θαρσῶν ἂν παρασταίην ἐγώ·\nἄλλως δὲ δειμαίνοιμʼ ἄν, ὦ ξένʼ, ἀμφὶ σοι.\nὦ παῖδε, κλύετον τῶνδε προσχώρων ξένων;\nἠκούσαμέν τε χὤ τι δεῖ πρόστασσε δρᾶν.\nἐμοὶ μὲν οὐχ ὁδωτά· λείπομαι γὰρ ἐν\nτῷ μὴ δύνασθαι μήδʼ ὁρᾶν, δυοῖν κακοῖν·\nσφῷν δʼ ἁτέρα μολοῦσα πραξάτω τάδε.\nἀρκεῖν γὰρ οἶμαι κἀντὶ μυρίων μίαν\nψυχὴν τάδʼ ἐκτίνουσαν, ἢν εὔνους παρῇ.\nἀλλʼ ἐν τάχει τι πράσσετον· μόνον δέ με\nμὴ λείπετʼ· οὐ γὰρ ἂν σθένοι τοὐμὸν δέμας\nἔρημον ἕρπειν οὐδʼ ὑφηγητοῦ δίχα.\nἀλλʼ εἶμʼ ἐγὼ τελοῦσα· τὸν τόπον δʼ ἵνα\nχρῆσταί μʼ ἐφευρεῖν, τοῦτο βούλομαι μαθεῖν.\nτοὐκεῖθεν ἄλσους, ὦ ξένη, τοῦδʼ· ἢν δέ του\nσπάνιν τινʼ ἴσχῃς, ἔστʼ ἔποικος ὃς φράσει.\nχωροῖμʼ ἂν ἐς τόδʼ· Ἀντιγόνη, σὺ δʼ ἐνθάδε\nφύλασσε πατέρα τόνδε· τοῖς τεκοῦσι γὰρ\nοὐδʼ εἰ πονεῖ τις, δεῖ πόνου μνήμην ἔχειν.\nδεινὸν μὲν τὸ πάλαι κείμενον ἤδη κακόν, ὦ ξεῖνʼ, ἐπεγείρειν·\nὅμως δʼ ἔραμαι πυθέσθαι\nτί τοῦτο;\nτᾶς δειλαίας ἀπόρου φανείσας\nἀλγηδόνος, ᾇ ξυνέστας.\nμὴ πρὸς ξενίας ἀνοίξῃς\nτᾶς σᾶς ἃ πέπονθʼ ἀναιδῆ.\nτό τοι πολὺ καὶ μηδαμὰ λῆγον\nχρῄζω, ξεῖνʼ, ὀρθὸν ἄκουσμʼ ἀκοῦσαι.\nὤμοι.\nστέρξον, ἱκετεύω.\nφεῦ φεῦ.\nπείθου· κἀγὼ γὰρ ὅσον σὺ προσχρῄζεις.\nἤνεγκʼ οὖν κακότατʼ, ὦ ξένοι, ἤνεγκʼ ἀέκων μέν,\nθεὸς ἴστω,\nτούτων δʼ αὐθαίρετον οὐδέν.\nἀλλʼ ἐς τί;\nκακᾷ μʼ εὐνᾷ πόλις οὐδὲν ἴδριν\nγάμων ἐνέδησεν ἄτᾳ.\nἦ ματρόθεν, ὡς ἀκούω,\nδυσώνυμα λέκτρʼ ἐπλήσω;\nὤμοι θάνατος μὲν τάδʼ ἀκούειν,\nὦ ξεῖνʼ· αὗται δὲ δύʼ ἐξ ἐμοῦ μὲν\nπῶς φῄς;\nπαῖδε, δύο δʼ ἄτα\nὦ Ζεῦ.\nματρὸς κοινᾶς ἀπέβλαστον ὠδῖνος.\nσαί τʼ εἴσʼ ἄρʼ ἀπόγονοί τε καὶ\nκοιναί γε πατρὸς ἀδελφεαί.\nἰώ.\nἰὼ δῆτα μυρίων γʼ ἐπιστροφαὶ κακῶν.\nἔπαθες\nἔπαθον ἄλαστʼ ἔχειν.\nἔρεξας\nοὐκ ἔρεξα.\nτί γάρ;\nἐδεξάμην\nδῶρον, ὃ μήποτʼ ἐγὼ ταλακάρδιος\nἐπωφέλησας πόλεος ἐξελέσθαι.\nδύστανε, τί γάρ; ἔθου φόνον\nτί τοῦτο; τί δʼ ἐθέλεις μαθεῖν;\nπατρός;\nπαπαῖ. δευτέραν ἔπαισας, ἐπὶ νόσῳ νόσον,\nἔκανες\nἔκανον. ἔχει δέ μοι\nτί τοῦτο;\nπρὸς δίκας τι.\nτί γάρ;\nἐγὼ φράσω.\nκαὶ γὰρ ἄν, οὓς ἐφόνευσʼ, ἔμʼ ἀπώλεσαν·\nνόμῳ δὲ καθαρός, ἄϊδρις εἰς τόδʼ ἦλθον.\nκαὶ μὴν ἄναξ ὅδʼ ἡμὶν Αἰγέως γόνος\nΘησεὺς κατʼ ὀμφὴν σὴν ἐφʼ ἁστάλη πάρα.\nπολλῶν ἀκούων ἔν τε τῷ πάρος χρόνῳ\nτὰς αἱματηρὰς ὀμμάτων διαφθορὰς\nἔγνωκά σʼ, ὦ παῖ Λαΐου, τανῦν θʼ ὁδοῖς\nἐν ταῖσδʼ ἀκούων μᾶλλον ἐξεπίσταμαι.\nσκευή τε γάρ σε καὶ τὸ δύστηνον κάρα\nδηλοῦτον ἡμῖν ὄνθʼ ὃς εἶ, καί σʼ οἰκτίσας\nθέλω ʼπερέσθαι, δύσμορʼ Οἰδίπους, τίνα\nπόλεως ἐπέστης προστροπὴν ἐμοῦ τʼ ἔχων,\nαὐτός τε χἠ σὴ δύσμορος παραστάτις.\nδίδασκε· δεινὴν γάρ τινʼ ἂν πρᾶξιν τύχοις\nλέξας ὁποίας ἐξαφισταίμην ἐγώ,\nὃς οἶδα καὐτὸς ὡς ἐπαιδεύθην ξένος,\nὥσπερ σύ, χὢς εἷς πλεῖστʼ ἀνὴρ ἐπὶ ξένης\nἤθλησα κινδυνεύματʼ ἐν τὠμῷ κάρᾳ·\nὥστε ξένον γʼ ἂν οὐδένʼ ὄνθʼ, ὥσπερ σὺ νῦν,\nὑπεκτραποίμην μὴ οὐ συνεκσῴζειν· ἐπεὶ\nἔξοιδʼ ἀνὴρ ὢν χὤτι τῆς εἰς αὔριον\nοὐδὲν πλέον μοι σοῦ μέτεστιν ἡμέρας.\nΘησεῦ, τὸ σὸν γενναῖον ἐν σμικρῷ λόγῳ\nπαρῆκεν, ὥστε βραχέα μοι δεῖσθαι φράσαι.\nσὺ γάρ μʼ ὅς εἰμι κἀφʼ ὅτου πατρὸς γεγὼς\nκαὶ γῆς ὁποίας ἦλθον, εἰρηκὼς κυρεῖς·\nὥστʼ ἐστί μοι τὸ λοιπὸν οὐδὲν ἄλλο πλὴν\nεἰπεῖν ἃ χρῄζω, χὠ λόγος διοίχεται.\nτοῦτʼ αὐτὸ νῦν δίδασχʼ, ὅπως ἂν ἐκμάθω.\nδώσων ἱκάνω τοὐμὸν ἄθλιον δέμας\nσοὶ δῶρον, οὐ σπουδαῖον εἰς ὄψιν· τὰ δὲ\nκέρδη παρʼ αὐτοῦ κρείσσονʼ ἢ μορφὴ καλή.\nποῖον δὲ κέρδος ἀξιοῖς ἥκειν φέρων;\nχρόνῳ μάθοις ἄν, οὐχὶ τῷ παρόντι που.\nποίῳ γὰρ ἡ σὴ προσφορὰ δηλώσεται;\nὅταν θάνω ʼγὼ καὶ σύ μου ταφεὺς γένῃ\nτὰ λοίσθιʼ αἰτεῖ τοῦ βίου, τὰ δʼ ἐν μέσῳ\nἢ λῆστιν ἴσχεις ἢ διʼ οὐδενὸς ποεῖ.\nἐνταῦθα γάρ μοι κεῖνα συγκομίζεται.\nἀλλʼ ἐν βραχεῖ δὴ τήνδε μʼ ἐξαιτεῖ χάριν.\nὅρα γε μήν· οὐ σμικρός, οὔχ, ἁγὼν ὅδε.\nπότερα τὰ τῶν σῶν ἐκγόνων κἀμοῦ λέγεις;—\nκεῖνοι κομίζειν κεῖσʼ ἄναξ, χρῄζουσί με.\nἀλλʼ εἰ θέλοντά γʼ οὐδὲ σοὶ φεύγειν καλόν.\nἀλλʼ οὐδʼ, ὅτʼ αὐτὸς ἤθελον, παρίεσαν.\nὦ μῶρε, θυμὸς δʼ ἐν κακοῖς οὐ ξύμφορον.\nὅταν μάθῃς μου, νουθέτει, τανῦν δʼ ἔα.\nδίδασκʼ· ἄνευ γνώμης γὰρ οὔ με χρὴ λέγειν.\nπέπονθα, Θησεῦ, δεινὰ πρὸς κακοῖς κακά.\nἦ τὴν παλαιὰν ξυμφορὰν γένους ἐρεῖς;\nοὐ δῆτʼ, ἐπεὶ πᾶς τοῦτό γʼ Ἑλλήνων θροεῖ.\nτί γὰρ τὸ μεῖζον ἢ κατʼ ἄνθρωπον νοσεῖς;\nοὕτως ἔχει μοι. γῆς ἐμῆς ἀπηλάθην\nπρὸς τῶν ἐμαυτοῦ σπερμάτων· ἔστιν δέ μοι\nπάλιν κατελθεῖν μήποθʼ, ὡς πατροκτόνῳ.\nπῶς δῆτα σʼ ἂν πεμψαίαθʼ, ὥστʼ οἰκεῖν δίχα;\nτὸ θεῖον αὐτοὺς ἐξαναγκάσει στόμα.\nποῖον πάθος δείσαντας ἐκ χρηστηρίων;\nὅτι σφʼ ἀνάγκη τῇδε πληγῆναι χθονί.\nκαὶ πῶς γένοιτʼ ἂν τἀμὰ κἀκείνων πικρά;\nὦ φίλτατʼ Αἰγέως παῖ, μόνοις οὐ γίγνεται\nθεοῖσι γῆρας οὐδὲ κατθανεῖν ποτε.\nτὰ δʼ ἄλλα συγχεῖ πάνθʼ ὁ παγκρατὴς χρόνος.\nφθίνει μὲν ἰσχὺς γῆς, φθίνει δὲ σώματος,\nθνῄσκει δὲ πίστις, βλαστάνει δʼ ἀπιστία,\nκαὶ πνεῦμα ταὐτὸν οὔποτʼ οὔτʼ ἐν ἀνδράσιν\nφίλοις βέβηκεν οὔτε πρὸς πόλιν πόλει.\nτοῖς μὲν γὰρ ἤδη, τοῖς δʼ ἐν ὑστέρῳ χρόνῳ\nτὰ τερπνὰ πικρὰ γίγνεται καὖθις φίλα.\nκαὶ ταῖσι Θήβαις εἰ τανῦν εὐημερεῖ\nκαλῶς τὰ πρὸς σέ, μυρίας ὁ μυρίος\nχρόνος τεκνοῦται νύκτας ἡμέρας τʼ ἰών,\nἐν αἷς τὰ νῦν ξύμφωνα δεξιώματα\nδόρει διασκεδῶσιν ἐκ σμικροῦ λόγου·\nἵνʼ οὑμὸς εὕδων καὶ κεκρυμμένος νέκυς\nψυχρός ποτʼ αὐτῶν θερμὸν αἷμα πίεται,\nεἰ Ζεὺς ἔτι Ζεὺς χὠ Διὸς Φοῖβος σαφής.\nἀλλʼ οὐ γὰρ αὐδᾶν ἡδὺ τἀκίνητʼ ἔπη,\nἔα μʼ ἐν οἷσιν ἠρξάμην, τὸ σὸν μόνον\nπιστὸν φυλάσσων, κοὔποτʼ Οἰδίπουν ἐρεῖς\nἀχρεῖον οἰκητῆρα δέξασθαι τόπων\nτῶν ἐνθάδʼ, εἴπερ μὴ θεοὶ ψεύσουσί με.\nἄναξ, πάλαι καὶ ταῦτα καὶ τοιαῦτʼ ἔπη\nγῇ τῇδʼ ὅδʼ ἁνὴρ ὡς τελῶν ἐφαίνετο.\nτίς δῆτʼ ἂν ἀνδρὸς εὐμένειαν ἐκβάλοι\nτοιοῦδʼ, ὅτῳ πρῶτον μὲν ἡ δορύξενος\nκοινή παρʼ ἡμῖν αἰέν ἐστιν ἑστία;\nἔπειτα δʼ ἱκέτης δαιμόνων ἀφιγμένος\nγῇ τῇδε κἀμοὶ δασμὸν οὐ σμικρὸν τίνει.\nἁγὼ σεβισθεὶς οὔποτʼ ἐκβαλῶ χάριν\nτὴν τοῦδε, χώρᾳ δʼ ἔμπολιν κατοικιῶ.\nεἰ δʼ ἐνθάδʼ ἡδὺ τῷ ξένῳ μίμνειν, σέ νιν\nτάξω φυλάσσειν, εἴτʼ ἐμοῦ στείχειν μέτα,\nτόδʼ ἡδύ, τούτων, Οἰδίπους, δίδωμί σοι\nκρίναντι χρῆσθαι· τῇδε γὰρ ξυνοίσομαι.\nὦ Ζεῦ, διδοίης τοῖσι τοιούτοισιν εὖ.\nτί δῆτα χρῄζεις; ἦ δόμους στείχειν ἐμούς;\nεἴ μοι θέμις γʼ ἦν· ἀλλʼ ὁ χῶρός ἐσθʼ ὅδε,\nἐν ᾧ τί πράξεις; οὐ γὰρ ἀντιστήσομαι.\nἐν ᾧ κρατήσω τῶν ἔμʼ ἐκβεβληκότων.\nμέγʼ ἂν λέγοις δώρημα τῆς συνουσίας.\nεἰ σοί γʼ ἅπερ φῂς ἐμμενεῖ τελοῦντί μοι.\nθάρσει τὸ τοῦδέ γʼ ἀνδρός· οὔ σε μὴ προδῶ.\nοὔτοι σʼ ὑφʼ ὅρκου γʼ ὡς κακὸν πιστώσομαι.\nοὔκουν πέρα γʼ ἂν οὐδὲν ἢ λόγῳ φέροις.\nπῶς οὖν ποήσεις;\nτοῦ μάλιστʼ ὄκνος σʼ ἔχει;\nἥξουσιν ἄνδρες\nἀλλὰ τοῖσδʼ ἔσται μέλον.\nὅρα με λείπων\nμὴ δίδασχʼ ἃ χρή με δρᾶν.\nὀκνοῦντʼ ἀνάγκη.\nτοὐμὸν οὐκ ὀκνεῖ κέαρ.\nοὐκ οἶσθʼ ἀπειλὰς\nοἶδʼ ἐγώ σε μή τινα\nἐνθένδʼ ἀπάξοντʼ ἄνδρα πρὸς βίαν ἐμοῦ.\nπολλαὶ δʼ ἀπειλαὶ πολλὰ δὴ μάτην ἔπη\nθυμῷ κατηπείλησαν, ἀλλʼ ὁ νοῦς ὅταν\nαὑτοῦ γένηται, φροῦδα τἀπειλήματα.\nκείνοις δʼ ἴσως κεἰ δείνʼ ἐπερρώσθη λέγειν\nτῆς σῆς ἀγωγῆς, οἶδʼ ἐγώ, φανήσεται\nμακρὸν τὸ δεῦρο πέλαγος οὐδὲ πλώσιμον.\nθαρσεῖν μὲν οὖν ἔγωγε κἂν ἐμῆς ἄνευ\nγνώμης ἐπαινῶ, Φοῖβος εἰ προὔπεμψέ σε·\nὅμως δὲ κἀμοῦ μὴ παρόντος οἶδʼ ὅτι\nτοὐμὸν φυλάξει σʼ ὄνομα μὴ πάσχειν κακῶς.\nεὐίππου, ξένε, τᾶσδε χώρας\nἵκου τὰ κράτιστα γᾶς ἔπαυλα,\nτὸν ἀργῆτα Κολωνόν, ἔνθʼ\nἁ λίγεια μινύρεται\nθαμίζουσα μάλιστʼ ἀηδὼν\nχλωραῖς ὑπὸ βάσσαις,\nτὸν οἰνωπὸν ἔχουσα κισσὸν\nκαὶ τὰν ἄβατον θεοῦ\nφυλλάδα μυριόκαρπον ἀνήλιον\nἀνήνεμόν τε πάντων\nχειμώνων· ἵνʼ ὁ βακχιώτας\nἀεὶ Διόνυσος ἐμβατεύει\nθεαῖς ἀμφιπολῶν τιθήναις.\nθάλλει δʼ οὐρανίας ὑπʼ ἄχνας\nὁ καλλίβοτρυς κατʼ ἦμαρ ἀεὶ\nνάρκισσος, μεγάλαιν θεαῖν\nἀρχαῖον στεφάνωμʼ, ὅ τε\nχρυσαυγὴς κρόκος· οὐδʼ ἄϋπνοι\nκρῆναι μινύθουσιν\nΚηφισοῦ νομάδες ῥεέθρων,\nἀλλʼ αἰὲν ἐπʼ ἤματι\nὠκυτόκος πεδίων ἐπινίσσεται\nἀκηράτῳ σὺν ὄμβρῳ\nστερνούχου χθονός· οὐδὲ Μουσᾶν\nχοροί νιν ἀπεστύγησαν οὐδʼ ἁ\nχρυσάνιος Ἀφροδίτα.\nἔστιν δʼ οἷον ἐγὼ γᾶς Ἀσίας οὐκ ἐπακούω\nοὐδʼ ἐν τᾷ μεγάλᾳ Δωρίδι νάσῳ Πέλοπος πώποτε βλαστὸν\nφύτευμʼ ἀχείρωτον αὐτόποιον,\nἐγχέων φόβημα δαΐων,\nὃ τᾷδε θάλλει μέγιστα χώρᾳ,\nγλαυκᾶς παιδοτρόφου φύλλον ἐλαίας·\nτὸ μέν τις οὐ νεαρὸς οὐδὲ γήρᾳ\nσυνναίων ἁλιώσει χερὶ πέρσας· ὁ γὰρ αἰὲν ὁρῶν κύκλος\nλεύσσει νιν μορίου Διὸς\nχἀ γλαυκῶπις Ἀθάνα.\nἄλλον δʼ αἶνον ἔχω ματροπόλει τᾷδε κράτιστον\nδῶρον τοῦ μεγάλου δαίμονος, εἰπεῖν, χθονὸς αὔχημα μέγιστον,\nεὔιππον, εὔπωλον, εὐθάλασσον.\nὦ παῖ Κρόνου, σὺ γάρ νιν εἰς\nτόδʼ εἷσας αὔχημʼ, ἄναξ Ποσειδάν,\nἵπποισιν τὸν ἀκεστῆρα χαλινὸν\nπρώταισι ταῖσδε κτίσας ἀγυιαῖς.\nἁ δʼ εὐήρετμος ἔκπαγλʼ ἁλία χερσὶ παραπτομένα πλάτα\nθρῴσκει, τῶν ἑκατομπόδων\nΝηρῄδων ἀκόλουθος.\nὦ πλεῖστʼ ἐπαίνοις εὐλογούμενον πέδον,\nνῦν σὸν τὰ λαμπρὰ ταῦτα δὴ φαίνειν ἔπη.\nτί δʼ ἔστιν, ὦ παῖ, καινόν;\nἆσσον ἔρχεται\nΚρέων ὅδʼ ἡμῖν οὐκ ἄνευ πομπῶν, πάτερ.\nὦ φίλτατοι γέροντες, ἐξ ὑμῶν ἐμοὶ\nφαίνοιτʼ ἂν ἤδη τέρμα τῆς σωτηρίας.\nθάρσει, παρέσται· καὶ γὰρ εἰ γέρων ἐγώ,\nτὸ τῆσδε χώρας οὐ γεγήρακεν σθένος.\nἄνδρες χθονὸς τῆσδʼ εὐγενεῖς οἰκήτορες,\nὁρῶ τινʼ ὑμᾶς ὀμμάτων εἰληφότας\nφόβον νεώρη τῆς ἐμῆς ἐπεισόδου,\nὃν μήτʼ ὀκνεῖτε μήτʼ ἀφῆτʼ ἔπος κακόν.\nἥκω γὰρ οὐχ ὡς δρᾶν τι βουληθείς, ἐπεὶ\nγέρων μέν εἰμι, πρὸς πόλιν δʼ ἐπίσταμαι\nσθένουσαν ἥκων, εἴ τινʼ Ἑλλάδος, μέγα.\nἀλλʼ ἄνδρα τόνδε τηλικόσδʼ ἀπεστάλην\nπείσων ἕπεσθαι πρὸς τὸ Καδμείων πέδον,\nοὐκ ἐξ ἑνὸς στείλαντος, ἀλλʼ ἀνδρῶν ὑπὸ\nπάντων κελευσθείς, οὕνεχʼ ἧκέ μοι γένει\nτὰ τοῦδε πενθεῖν πήματʼ εἰς πλεῖστον πόλεως.\nἀλλʼ ὦ ταλαίπωρʼ Οἰδίπους, κλύων ἐμοῦ\nἱκοῦ πρὸς οἴκους. πᾶς σε Καδμείων λεὼς\nκαλεῖ δικαίως, ἐκ δὲ τῶν μάλιστʼ ἐγώ,\nὅσῳπερ, εἰ μὴ πλεῖστον ἀνθρώπων ἔφυν\nκάκιστος, ἀλγῶ τοῖσι σοῖς κακοῖς, γέρον,\nὁρῶν σε τὸν δύστηνον ὄντα μὲν ξένον,\nἀεὶ δʼ ἀλήτην κἀπὶ προσπόλου μιᾶς\nβιοστερῆ χωροῦντα· τὴν ἐγὼ τάλας\nοὐκ ἄν ποτʼ ἐς τοσοῦτον αἰκίας πεσεῖν\nἔδοξʼ, ὅσον πέπτωκεν ἥδε δύσμορος,\nἀεί σε κηδεύουσα καὶ τὸ σὸν κάρα\nπτωχῷ διαίτῃ, τηλικοῦτος, οὐ γάμων\nἔμπειρος, ἀλλὰ τοὐπιόντος ἁρπάσαι.\nἆρʼ ἄθλιον τοὔνειδος, ὦ τάλας ἐγώ,\nὠνείδισʼ εἰς σὲ κἀμὲ καὶ τὸ πᾶν γένος;\nἀλλʼ οὐ γὰρ ἔστι τἀμφανῆ κρύπτειν, σύ νιν\nπρὸς θεῶν πατρῴων, Οἰδίπους, πεισθεὶς ἐμοὶ\nκρύψον, θελήσας ἄστυ καὶ δόμους μολεῖν\nτοὺς σοὺς πατρῴους, τήνδε τὴν πόλιν φίλως\nεἰπών· ἐπαξία γάρ· ἡ δʼ οἴκοι πλέον\nδίκῃ σέβοιτʼ ἄν, οὖσα σὴ πάλαι τροφός.\nὦ πάντα τολμῶν κἀπὸ παντὸς ἂν φέρων\nλόγου δικαίου μηχάνημα ποικίλον,\nτί ταῦτα πειρᾷ κἀμὲ δεύτερον θέλεις\nἑλεῖν ἐν οἷς μάλιστʼ ἂν ἀλγοίην ἁλούς;\nπρόσθεν τε γάρ με τοῖσιν οἰκείοις κακοῖς\nνοσοῦνθʼ, ὅτʼ ἦν μοι τέρψις ἐκπεσεῖν χθονός,\nοὐκ ἤθελες θέλοντι προσθέσθαι χάριν·\nἀλλʼ ἡνίκʼ ἤδη μεστὸς ἦ θυμούμενος\nκαὶ τοὐν δόμοισιν ἦν διαιτᾶσθαι γλυκύ,\nτότʼ ἐξεώθεις κἀξέβαλλες, οὐδέ σοι\nτὸ συγγενὲς τοῦτʼ οὐδαμῶς τότʼ ἦν φίλον·\nνῦν τʼ αὖθις ἡνίκʼ εἰσορᾷς πόλιν τέ μοι\nξυνοῦσαν εὔνουν τήνδε καὶ γένος τὸ πᾶν,\nπειρᾷ μετασπᾶν, σκληρὰ μαλθακῶς λέγων.\nκαίτοι τίς αὕτη τέρψις ἄκοντας φιλεῖν;\nὥσπερ τις εἴ σοι λιπαροῦντι μὲν τυχεῖν\nμηδὲν διδοίη μηδʼ ἐπαρκέσαι θέλοι,\nπλήρη δʼ ἔχοντι θυμὸν ὧν χρῄζοις, τότε\nδωροῖθʼ, ὅτʼ οὐδὲν ἡ χάρις χάριν φέροι·\nἆρʼ ἂν ματαίου τῆσδʼ ἂν ἡδονῆς τύχοις;\nτοιαῦτα μέντοι καὶ σὺ προσφέρεις ἐμοί,\nλόγῳ μὲν ἐσθλά. τοῖσι δʼ ἔργοισιν κακά.\nφράσω δὲ καὶ τοῖσδʼ, ὥς σε δηλώσω κακόν.\nἥκεις ἔμʼ ἄξων, οὐχʼ ἵνʼ ἐς δόμους ἄγῃς,\nἀλλʼ ὡς πάραυλον οἰκίσῃς, πόλις δέ σοι\nκακῶν ἄνατος τῆσδʼ ἀπαλλαχθῇ χθονός.\nοὐκ ἔστι σοι ταῦτʼ, ἀλλά σοι τάδʼ ἔστʼ, ἐκεῖ\nχώρας ἀλάστωρ οὑμὸς ἐνναίων ἀεί·\nἔστιν δὲ παισὶ τοῖς ἐμοῖσι τῆς ἐμῆς\nχθονὸς λαχεῖν τοσοῦτον, ἐνθανεῖν μόνον.\nἆρʼ οὐκ ἄμεινον ἢ σὺ τἀν Θήβαις φρονῶ;\nπολλῷ γʼ, ὅσῳπερ κἀκ σαφεστέρων κλύω,\nΦοίβου τε καὐτοῦ Ζηνός, ὃς κείνου πατήρ.\nτὸ σὸν δʼ ἀφῖκται δεῦρʼ ὑπόβλητον στόμα,\nπολλὴν ἔχον στόμωσιν· ἐν δὲ τῷ λέγειν\nκάκʼ ἂν λάβοις τὰ πλείονʼ ἢ σωτήρια.\nἀλλʼ οἶδα γάρ σε ταῦτα μὴ πείθων, ἴθι·\nἡμᾶς δʼ ἔα ζῆν ἐνθάδʼ· οὐ γὰρ ἂν κακῶς\nοὐδʼ ὧδʼ ἔχοντες ζῷμεν, εἰ τερποίμεθα.\nπότερα νομίζεις δυστυχεῖν ἔμʼ ἐς τὰ σά,\nἤ σʼ εἰς τὰ σαυτοῦ μᾶλλον, ἐνἐς τῷ νῦν λόγῳ;\nἐμοὶ μέν ἐσθʼ ἥδιστον, εἰ σὺ μήτʼ ἐμὲ\nπείθειν οἷός τʼ εἶ μήτε τούσδε τοὺς πέλας.\nὦ δύσμορʼ, οὐδὲ τῷ χρόνῳ φύσας φανεῖ\nφρένας ποτʼ ἀλλὰ λῦμα τῷ γήρᾳ τρέφει;\nγλώσσῃ σὺ δεινός· ἄνδρα δʼ οὐδένʼ οἶδʼ ἐγὼ\nδίκαιον ὅστις ἐξ ἅπαντος εὖ λέγει.\nχωρὶς τό τʼ εἰπεῖν πολλὰ καὶ τὰ καίρια.\nὡς δὴ σὺ βραχέα, ταῦτα δʼ ἐν καιρῷ λέγεις.\nοὐ δῆθʼ ὅτῳ γε νοῦς ἴσος καὶ σοὶ πάρα.\nἄπελθʼ, ἐρῶ γὰρ καὶ πρὸ τῶνδε, μηδέ με\nφύλασσʼ ἐφορμῶν ἔνθα χρὴ ναίειν ἐμέ.\nμαρτύρομαι τούσδʼ, οὐ σέ· πρὸς δὲ τοὺς φίλους\nοἷʼ ἀνταμείβει ῥήματʼ, ἤν σʼ ἕλω ποτέ\nτίς δʼ ἄν με τῶνδε συμμάχων ἕλοι βίᾳ;\nἦ μὴν σὺ κἄνευ τοῦδε λυπηθεὶς ἔσει.\nποίῳ σὺν ἔργῳ τοῦτʼ ἀπειλήσας ἔχεις;\nπαίδοιν δυοῖν σοι τὴν μὲν ἀρτίως ἐγὼ\nξυναρπάσας ἔπεμψα, τὴν δʼ ἄξω τάχα.\nοἴμοι.\nτάχʼ ἕξεις μᾶλλον οἰμώζειν τάδε.\nτὴν παῖδʼ ἔχεις μου;\nτήνδε τʼ οὐ μακροῦ χρόνου.\nἰὼ ξένοι, τί δράσετʼ; ἦ προδώσετε,\nκοὐκ ἐξελᾶτε τὸν ἀσεβῆ τῆσδε χθονός;\nχώρει, ξένʼ, ἔξω θᾶσσον. οὔτε γὰρ τὰ νῦν\nδίκαια πράσσεις οὔθʼ ἃ πρόσθεν εἴργασαι.\nὑμῖν ἂν εἴη τήνδε καιρὸς ἐξάγειν\nἄκουσαν, εἰ θέλουσα μὴ πορεύεται.\nοἴμοι τάλαινα, ποῖ φύγω; ποίαν λάβω\nθεῶν ἄρηξιν ἢ βροτῶν;\nτί δρᾷς, ξένε;\nοὐχ ἅψομαι τοῦδʼ ἀνδρός, ἀλλὰ τῆς ἐμῆς.\nὦ γῆς ἄνακτες.\nὦ ξένʼ, οὐ δίκαια δρᾷς.\nδίκαια.\nπῶς δίκαια;\nτοὺς ἐμοὺς ἄγω.\nἰὼ πόλις.\nτί δρᾷς, ὦ ξένʼ; οὐκ ἀφήσεις; τάχʼ εἰς βάσανον εἶ χερῶν.\nεἴργου.\nσοῦ μὲν οὔ, τάδε γε μωμένου.\nπόλει μαχεῖ γάρ, εἴ τι πημανεῖς ἐμέ.\nοὐκ ἠγόρευον ταῦτʼ ἐγώ;\nμέθες χεροῖν\nτὴν παῖδα θᾶσσον.\nμὴ ʼπίτασσʼ ἃ μὴ κρατεῖς.\nχαλᾶν λέγω σοι.\nσοὶ δʼ ἔγωγʼ ὁδοιπορεῖν.\nπρόβαθʼ ὧδε, βᾶτε βᾶτʼ, ἔντοποι·\nπόλις ἐναίρεται, πόλις ἐμά, σθένει· πρόβαθʼ ὧδέ μοι.\nἀφέλκομαι δύστηνος, ὦ ξένοι ξένοι.\nποῦ, τέκνον, εἴ μοι;\nπρὸς βίαν πορεύομαι.\nὄρεξον, ὦ παῖ, χεῖρας.\nἀλλʼ οὐδὲν σθένω.\nοὐκ ἄξεθʼ ὑμεῖς;\nὦ τάλας ἐγώ, τάλας.\nοὔκουν ποτʼ ἐκ τούτοιν γε μὴ σκήπτροιν ἔτι\nὁδοιπορήσῃς· ἀλλʼ ἐπεὶ νικᾶν θέλεις\nπατρίδα τε τὴν σὴν καὶ φίλους, ὑφʼ ὧν ἐγὼ\nταχθεὶς τάδʼ ἔρδω, καὶ τύραννος ὢν ὅμως,\nνίκα. χρόνῳ γάρ, οἶδʼ ἐγώ, γνώσει τάδε,\nὁθούνεκʼ αὐτὸς αὑτὸν οὔτε νῦν καλὰ\nδρᾷς οὔτε πρόσθεν εἰργάσω βίᾳ φίλων,\nὀργῇ χάριν δούς, ἥ σʼ ἀεὶ λυμαίνεται.\nἐπίσχες αὐτοῦ, ξεῖνε.\nμὴ ψαύειν λέγω.\nοὔτοι σʼ ἀφήσω, τῶνδέ γʼ ἐστερημένος.\nκαὶ μεῖζον ἆρα ῥύσιον πόλει τάχα\nθήσεις· ἐφάψομαι γὰρ οὐ ταύταιν μόναιν.\nἀλλʼ ἐς τί τρέψει;\nτόνδʼ ἀπάξομαι λαβών.\nδεινὸν λέγοις ἄν.\nτοῦτο νῦν πεπράξεται.\nἢν μή σʼ ὁ κραίνων τῆσδε γῆς ἀπειργάθῃ.\nὦ φθέγμʼ ἀναιδές, ἦ σὺ γὰρ ψαύσεις ἐμοῦ;\nαὐδῶ σιωπᾶν.\nμὴ γὰρ αἵδε δαίμονες\nθεῖέν μʼ ἄφωνον τῆσδε τῆς ἀρᾶς ἔτι,\nὅς μʼ, ὦ κάκιστε, ψιλὸν ὄμμʼ ἀποσπάσας\nπρὸς ὄμμασιν τοῖς πρόσθεν ἐξοίχει βίᾳ.\nτοιγὰρ σέ τʼ αὐτὸν καὶ γένος τὸ σὸν θεῶν\nὁ πάντα λεύσσων Ἥλιος δοίη βίον\nτοιοῦτον οἷον κἀμὲ γηρᾶναί ποτε.\nὁρᾶτε ταῦτα, τῆσδε γῆς ἐγχώριοι;\nὁρῶσι κἀμὲ καὶ σέ, καὶ φρονοῦσʼ ὅτι\nἔργοις πεπονθὼς ῥήμασίν σʼ ἀμύνομαι.\nοὔτοι καθέξω θυμόν, ἀλλʼ ἄξω βίᾳ\nκεἰ μοῦνός εἰμι τόνδε καὶ χρόνῳ βραδύς.\nἰὼ τάλας.\nὅσον λῆμʼ ἔχων ἀφίκου, ξένʼ, εἰ τάδε δοκεῖς τελεῖν.\nδοκῶ.\nτάνδʼ ἄρʼ οὐκέτι νεμῶ πόλιν.\nτοῖς τοι δικαίοις χὠ βραχὺς νικᾷ μέγαν.\nἀκούεθʼ οἷα φθέγγεται;\nτά γʼ οὐ τελεῖ.\nἴστω μέγας Ζεύς.\nΖεύς γʼ ἂν εἰδείη, σὺ δʼ οὔ.\nἆρʼ οὐχ ὕβρις τάδʼ;\nὕβρις, ἀλλʼ ἀνεκτέα.\nἰὼ πᾶς λεώς, ἰὼ γᾶς πρόμοι,\nμόλετε σὺν τάχει, μόλετʼ, ἐπεὶ πέραν περῶσʼ οἵδε δή.\nτίς ποθʼ ἡ βοή; τί τοὔργον; ἐκ τίνος φόβου ποτὲ\nβουθυτοῦντά μʼ ἀμφὶ βωμὸν ἔσχετʼ ἐναλίῳ θεῷ\nτοῦδʼ ἐπιστάτῃ Κολωνοῦ; λέξαθʼ, ὡς εἰδῶ τὸ πᾶν,\nοὗ χάριν δεῦρʼ ᾖξα θᾶσσον ἢ καθʼ ἡδονὴν ποδός.\nὦ φίλτατʼ, ἔγνων γὰρ τὸ προσφώνημά σου,\nπέπονθα δεινὰ τοῦδʼ ὑπʼ ἀνδρὸς ἀρτίως.\nτὰ ποῖα ταῦτα, τίς δʼ ὁ πημήνας; λέγε.\nΚρέων ὅδʼ, ὃν δέδορκας, οἴχεται τέκνων\nἀποσπάσας μου τὴν μόνην ξυνωρίδα.\nπῶς εἶπας;\nοἷά περ πέπονθʼ ἀκήκοας.\nοὔκουν τις ὡς τάχιστα προσπόλων μολὼν\nπρὸς τούσδε βωμούς, πάντʼ ἀναγκάσει λεὼν\nἄνιππον ἱππότην τε θυμάτων ἄπο\nσπεύδειν ἀπὸ ῥυτῆρος, ἔνθα δίστομοι\nμάλιστα συμβάλλουσιν ἐμπόρων ὁδοί,\nὡς μὴ παρέλθωσʼ αἱ κόραι, γέλως δʼ ἐγὼ\nξένῳ γένωμαι τῷδε, χειρωθεὶς βίᾳ.\nἴθʼ, ὡς ἄνωγα, σὺν τάχει. τοῦτον δʼ ἐγώ,\nεἰ μὲν διʼ ὀργῆς ἧκον, ἧς ὅδʼ ἄξιος,\nἄτρωτον οὐ μεθῆκʼ ἂν ἐξ ἐμῆς χερός.\nνῦν δʼ οὕσπερ αὐτὸς τοὺς νόμους εἰσῆλθʼ ἔχων,\nτούτοισι κοὐκ ἄλλοισιν ἁρμοσθήσεται.\nοὐ γάρ ποτʼ ἔξει τῆσδε τῆς χώρας, πρὶν ἂν\nκείνας ἐναργεῖς δεῦρό μοι στήσῃς ἄγων·\nἐπεὶ δέδρακας οὔτʼ ἐμοῦ καταξίως\nοὔθʼ ὧν πέφυκας αὐτὸς οὔτε σῆς χθονός·\nὅστις δίκαιʼ ἀσκοῦσαν εἰσελθὼν πόλιν\nκἄνευ νόμου κραίνουσαν οὐδέν, εἶτʼ ἀφεὶς\nτὰ τῆσδε τῆς γῆς κύριʼ, ὧδʼ ἐπεισπεσὼν\nἄγεις θʼ ἃ χρῄζεις καὶ παρίστασαι βίᾳ,\nκαί μοι πόλιν κένανδρον ἢ δούλην τινὰ\nἔδοξας εἶναι κἄμʼ ἴσον τῷ μηδενί.\nκαίτοι σε Θῆβαί γʼ οὐκ ἐπαίδευσαν κακόν·\nοὐ γὰρ φιλοῦσιν ἄνδρας ἐκδίκους τρέφειν,\nοὐδʼ ἄν σʼ ἐπαινέσειαν, εἰ πυθοίατο\nσυλῶντα τἀμὰ καὶ τὰ τῶν θεῶν, βίᾳ\nἄγοντα φωτῶν ἀθλίων ἱκτήρια.\nοὔκουν ἔγωγʼ ἂν σῆς ἐπεμβαίνων χθονός,\nοὐδʼ εἰ τὰ πάντων εἶχον ἐνδικώτατα,\nἄνευ γε τοῦ κραίνοντος, ὅστις ἦν, χθονὸς\nοὔθʼ εἷλκον οὔτʼ ἂν ἦγον, ἀλλʼ ἠπιστάμην\nξένον παρʼ ἀστοῖς ὡς διαιτᾶσθαι χρεών.\nσὺ δʼ ἀξίαν οὐκ οὖσαν αἰσχύνεις πόλιν\nτὴν αὐτὸς αὑτοῦ, καί σʼ ὁ πληθύων χρόνος\nγέρονθʼ ὁμοῦ τίθησι καὶ τοῦ νοῦ κενόν.\nεἶπον μὲν οὖν καὶ πρόσθεν, ἐννέπω δὲ νῦν,\nτὰς παῖδας ὡς τάχιστα δεῦρʼ ἄγειν τινά,\nεἰ μὴ μέτοικος τῆσδε τῆς χώρας θέλεις\nεἶναι βίᾳ τε κοὐχ ἑκών· καὶ ταῦτά σοι\nτῷ νῷ θʼ ὁμοίως κἀπὸ τῆς γλώσσης λέγω.\nὁρᾷς ἵνʼ ἥκεις, ὦ ξένʼ; ὡς ἀφʼ ὧν μὲν εἶ\nφαίνει δίκαιος, δρῶν δʼ ἐφευρίσκει κακά.\nἐγὼ οὔτʼ ἄνανδρον τήνδε τὴν πόλιν νέμων,\nὦ τέκνον Αἰγέως, οὔτʼ ἄβουλον, ὡς σὺ φῄς,\nτοὔργον τόδʼ ἐξέπραξα, γιγνώσκων δʼ ὅτι\nοὐδείς ποτʼ αὐτοὺς τῶν ἐμῶν ἂν ἐμπέσοι\nζῆλος ξυναίμων, ὥστʼ ἐμοῦ τρέφειν βίᾳ.\nᾔδη δʼ ὁθούνεκʼ ἄνδρα καὶ πατροκτόνον\nκἄναγνον οὐ δεξοίατʼ, οὐδʼ ὅτῳ γάμοι\nξυνόντες ηὑρέθησαν ἀνόσιοι τέκνων.\nτοιοῦτον αὐτοῖς Ἄρεος εὔβουλον πάγον\nἐγὼ ξυνῄδη χθόνιον ὄνθʼ, ὃς οὐκ ἐᾷ\nτοιούσδʼ ἀλήτας τῇδʼ ὁμοῦ ναίειν πόλει·\nᾧ πίστιν ἴσχων τήνδʼ ἐχειρούμην ἄγραν.\nκαὶ ταῦτʼ ἂν οὐκ ἔπρασσον, εἰ μή μοι πικρὰς\nαὐτῷ τʼ ἀρὰς ἠρᾶτο καὶ τὠμῷ γένει·\nἀνθʼ ὧν πεπονθὼς ἠξίουν τάδʼ ἀντιδρᾶν.\nθυμοῦ γὰρ οὐδὲν γῆράς ἐστιν ἄλλο πλὴν\nθανεῖν· θανόντων δʼ οὐδὲν ἄλγος ἅπτεται.\nπρὸς ταῦτα πράξεις οἷον ἂν θέλῃς· ἐπεὶ\nἐρημία με, κεἰ δίκαιʼ, ὅμως λέγω,\nσμικρὸν τίθησι· πρὸς δὲ τὰς πράξεις ὅμως,\nκαὶ τηλικόσδʼ ὤν, ἀντιδρᾶν πειράσομαι.\nὦ λῆμʼ ἀναιδές, τοῦ καθυβρίζειν δοκεῖς,\nπότερον ἐμοῦ γέροντος ἢ σαυτοῦ, τόδε;\nὅστις φόνους μοι καὶ γάμους καὶ συμφορὰς\nτοῦ σοῦ διῆκας στόματος, ἃς ἐγὼ τάλας\nἤνεγκον ἄκων· θεοῖς γὰρ ἦν οὕτω φίλον,\nτάχʼ ἄν τι μηνίουσιν εἰς γένος πάλαι.\nἐπεὶ καθʼ αὑτόν γʼ οὐκ ἂν ἐξεύροις ἐμοὶ\nἁμαρτίας ὄνειδος οὐδέν, ἀνθʼ ὅτου\nτάδʼ εἰς ἐμαυτὸν τοὺς ἐμούς θʼ ἡμάρτανον.\nἐπεὶ δίδαξον, εἴ τι θέσφατον πατρὶ\nχρησμοῖσιν ἱκνεῖθʼ ὥστε πρὸς παίδων θανεῖν,\nπῶς ἂν δικαίως τοῦτʼ ὀνειδίζοις ἐμοί,\nὃς οὔτε βλάστας πω γενεθλίους πατρός,\nοὐ μητρὸς εἶχον, ἀλλʼ ἀγέννητος τότʼ ἦ;\nεἰ δʼ αὖ φανεὶς δύστηνος, ὡς ἐγὼ ʼφάνην,\nἐς χεῖρας ἦλθον πατρὶ καὶ κατέκτανον,\nμηδὲν ξυνιεὶς ὧν ἔδρων εἰς οὕς τʼ ἔδρων,\nπῶς ἂν τό γʼ ἆκον πρᾶγμʼ ἂν εἰκότως ψέγοις;\nμητρὸς δέ, τλῆμον, οὐκ ἐπαισχύνει γάμους\nοὔσης ὁμαίμου σῆς μʼ ἀναγκάζων λέγειν,\nοἵους ἐρῶ τάχʼ· οὐ γὰρ οὖν σιγήσομαι,\nσοῦ γʼ εἰς τόδʼ ἐξελθόντος ἀνόσιον στόμα.\nἔτικτε γάρ μʼ ἔτικτεν, ὤμοι μοι κακῶν,\nοὐκ εἰδότʼ οὐκ εἰδυῖα, καὶ τεκοῦσά με,\nαὑτῆς ὄνειδος παῖδας ἐξέφυσέ μοι.\nἀλλʼ ἓν γὰρ οὖν ἔξοιδα, σὲ μὲν ἑκόντʼ ἐμὲ\nκείνην τε ταῦτα δυσστομεῖν· ἐγὼ δέ νιν\nἄκων ἔγημα φθέγγομαί τʼ ἄκων τάδε.\nἀλλʼ οὐ γὰρ οὔτʼ ἐν τοῖσδʼ ἁλώσομαι κακὸς\nγάμοισιν οὔθʼ οὓς αἰὲν ἐμφορεῖς σύ μοι\nφόνους πατρῴους ἐξονειδίζων πικρῶς.\nἓν γάρ μʼ ἄμειψαι μοῦνον ὧν σʼ ἀνιστορῶ.\nεἴ τις σὲ τὸν δίκαιον αὐτίκʼ ἐνθάδε\nκτείνοι παραστάς, πότερα πυνθάνοιʼ ἂν εἰ\nπατήρ σʼ ὁ καίνων ἢ τίνοιʼ ἂν εὐθέως;\nδοκῶ μέν, εἴπερ ζῆν φιλεῖς, τὸν αἴτιον\nτίνοιʼ ἂν οὐδὲ τοὔνδικον περιβλέποις.\nτοιαῦτα μέντοι καὐτὸς εἰσέβην κακά,\nθεῶν ἀγόντων· οἷς ἐγὼ οὐδὲ τὴν πατρὸς\nψυχὴν ἂν οἶμαι ζῶσαν ἀντειπεῖν ἐμοί.\nσὺ δʼ, εἶ γὰρ οὐ δίκαιος, ἀλλʼ ἅπαν καλὸν\nλέγειν νομίζων ῥητὸν ἄρρητόν τʼ ἔπος,\nτοιαῦτʼ ὀνειδίζεις με τῶνδʼ ἐναντίον.\nκαί σοι τὸ Θησέως ὄνομα θωπεῦσαι καλόν,\nκαὶ τὰς Ἀθήνας, ὡς κατῴκηνται καλῶς·\nκᾆθʼ ὧδʼ ἐπαινῶν πολλὰ τοῦδʼ ἐκλανθάνει,\nὁθούνεκʼ εἴ τις γῆ θεοὺς ἐπίσταται\nτιμαῖς σεβίζειν, ἥδε τοῦθʼ ὑπερφέρει·\nἀφʼ ἧς σὺ κλέψας τὸν ἱκέτην γέροντʼ ἐμὲ\nαὐτόν τʼ ἐχειροῦ τὰς κόρας τʼ οἴχει λαβών.\nἀνθʼ ὧν ἐγὼ νῦν τάσδε τὰς θεὰς ἐμοὶ\nκαλῶν ἱκνοῦμαι καὶ κατασκήπτω λιταῖς\nἐλθεῖν ἀρωγοὺς ξυμμάχους θʼ, ἵνʼ ἐκμάθῃς\nοἵων ὑπʼ ἀνδρῶν ἥδε φρουρεῖται πόλις.\nὁ ξεῖνος, ὦναξ, χρηστός· αἱ δὲ συμφοραὶ\nαὐτοῦ πανώλεις, ἄξιαι δʼ ἀμυναθεῖν.\nἅλις λόγων, ὡς οἱ μὲν ἐξειργασμένοι\nσπεύδουσιν, ἡμεῖς δʼ οἱ παθόντες ἕσταμεν.\nτί δῆτʼ ἀμαυρῷ φωτὶ προστάσσεις ποεῖν;\nὁδοῦ κατάρχειν τῆς ἐκεῖ, πομπὸν δέ με\nχωρεῖν, ἵνʼ, εἰ μὲν ἐν τόποισι τοῖσδʼ ἔχεις\nτὰς παῖδας ἡμῖν αὐτὸς ἐκδείξῃς ἐμοί·\nεἰ δʼ ἐγκρατεῖς φεύγουσιν, οὐδὲν δεῖ πονεῖν.\nἄλλοι γὰρ οἱ σπεύδοντες, οὓς οὐ μή ποτε\nχώρας φυγόντες τῆσδʼ ἐπεύξωνται θεοῖς.\nἀλλʼ ἐξυφηγοῦ· γνῶθι δʼ ὡς ἔχων ἔχει\nκαί σʼ εἷλε θηρῶνθʼ ἡ τύχη· τὰ γὰρ δόλῳ\nτῷ μὴ δικαίῳ κτήματʼ οὐχὶ σῴζεται.\nκοὐκ ἄλλον ἕξεις εἰς τάδʼ· ὡς ἔξοιδά σε\nοὐ ψιλὸν οὐδʼ ἄσκευον ἐς τοσήνδʼ ὕβριν\nἥκοντα τόλμης τῆς παρεστώσης τανῦν,\nἀλλʼ ἔσθʼ ὅτῳ σὺ πιστὸς ὢν ἔδρας τάδε.\nἃ δεῖ μʼ ἀθρῆσαι, μηδὲ τήνδε τὴν πόλιν\nἑνὸς ποῆσαι φωτὸς ἀσθενεστέραν.\nνοεῖς τι τούτων, ἢ μάτην τὰ νῦν τέ σοι\nδοκεῖ λελέχθαι χὤτε ταῦτʼ ἐμηχανῶ;\nοὐδὲν σὺ μεμπτὸν ἐνθάδʼ ὢν ἐρεῖς ἐμοί·\nοἴκοι δὲ χἠμεῖς εἰσόμεσθʼ ἃ χρὴ ποεῖν.\nχωρῶν ἀπείλει νῦν· σὺ δʼ ἡμίν, Οἰδίπους,\nἕκηλος αὐτοῦ μίμνε, πιστωθεὶς ὅτι,\nἢν μὴ θάνω ʼγὼ πρόσθεν, οὐχὶ παύσομαι\nπρὶν ἄν σε τῶν σῶν κύριον στήσω τέκνων.\nὄναιο, Θησεῦ, τοῦ τε γενναίου χάριν\nκαὶ τῆς πρὸς ἡμᾶς ἐνδίκου προμηθίας.\nεἴην ὅθι δαΐων\nἀνδρῶν τάχʼ ἐπιστροφαὶ\nτὸν χαλκοβόαν Ἄρη\nμείξουσιν, ἢ πρὸς Πυθίαις\nἢ λαμπάσιν ἀκταῖς,\nοὗ πότνιαι σεμνὰ τιθηνοῦνται τέλη\nθνατοῖσιν, ὧν καὶ χρυσέα\nκλῂς ἐπὶ γλώσσᾳ βέβακε\nπροσπόλων Εὐμολπιδᾶν·\nἔνθʼ οἶμαι τὸν ἐγρεμάχαν\nΘησέα καὶ τὰς διστόλους\nἀδμῆτας ἀδελφὰς\nαὐτάρκει τάχʼ ἐμμίξειν βοᾷ\nτούσδʼ ἀνὰ χώρους·\nἤ που τὸν ἐφεσπέρου\nπέτρας νιφάδος πελῶσʼ\nΟἰάτιδος εἰς νόμον,\nπώλοισιν ἢ ῥιμφαρμάτοις\nφεύγοντες ἁμίλλαις.\nἁλώσεται· δεινὸς ὁ προσχώρων Ἄρης,\nδεινὰ δὲ Θησειδᾶν ἀκμά.\nπᾶς γὰρ ἀστράπτει χαλινός,\nπᾶσα δʼ ὁρμᾶται καθεῖσʼ\nἀμπυκτήρια στομίων\nἄμβασις, οἳ τὰν ἱππίαν\nτιμῶσιν Ἀθάναν\nκαὶ τὸν πόντιον γαιάοχον\nῬέας φίλον υἱόν.\nἔρδουσʼ ἢ μέλλουσιν; ὡς\nπρομνᾶταί τί μοι\nγνώμα τάχʼ ἀντάσειν\nτᾶν δεινὰ τλασᾶν, δεινὰ δʼ εὑρουσᾶν πρὸς αὐθαίμων πάθη.\nτελεῖ τελεῖ Ζεύς τι κατʼ ἆμαρ\nμάντις εἴμʼ ἐσθλῶν ἀγώνων.\nεἴθʼ ἀελλαία ταχύρρωστος πελειὰς\nαἰθερίας νεφέλας κύρσαιμʼ ἄνωθʼ ἀγώνων\nαἰωρήσασα τοὐμὸν ὄμμα.\nἰὼ θεῶν πάνταρχε, παντ-\nόπτα Ζεῦ, πόροις\nγᾶς τᾶσδε δαμούχοις\nσθένει ʼπινικείῳ τὸν εὔαγρον τελειῶσαι λόχον,\nσεμνά τε παῖς Παλλὰς Ἀθάνα.\nκαὶ τὸν ἀγρευτὰν Ἀπόλλω\nκαὶ κασιγνήταν πυκνοστίκτων ὀπαδὸν\nὠκυπόδων ἐλάφων στέργω διπλᾶς ἀρωγὰς\nμολεῖν γᾷ τᾷδε καὶ πολίταις.\nὦ ξεῖνʼ ἀλῆτα, τῷ σκοπῷ μὲν οὐκ ἐρεῖς\nὡς ψευδόμαντις· τὰς κόρας γὰρ εἰσορῶ\nτάσδʼ ἆσσον αὖθις ὧδε προσπολουμένας.\nποῦ ποῦ; τί φής; πῶς εἶπας;\nὦ πάτερ πάτερ,\nτίς ἂν θεῶν σοι τόνδʼ ἄριστον ἄνδρʼ ἰδεῖν\nδοίη, τὸν ἡμᾶς δεῦρο προσπέμψαντά σοι;\nὦ τέκνον, ἦ πάρεστον;\nαἵδε γὰρ χέρες\nΘησέως ἔσωσαν φιλτάτων τʼ ὀπαόνων.\nπροσέλθετʼ ὦ παῖ, πατρὶ καὶ τὸ μηδαμὰ\nἐλπισθὲν ἥξειν σῶμα βαστάσαι δότε.\nαἰτεῖς ἃ τεύξει· σὺν πόθῳ γὰρ ἡ χάρις.\nποῦ δῆτα, ποῦ ʼστόν;\nαἵδʼ ὁμοῦ πελάζομεν.\nὦ φίλτατʼ ἔρνη.\nτῷ τεκόντι πᾶν φίλον.\nὦ σκῆπτρα φωτός.\nδυσμόρου γε δύσμορα.\nἔχω τὰ φίλτατʼ, οὐδʼ ἔτʼ ἂν πανάθλιος\nθανὼν ἂν εἴην σφῷν παρεστώσαιν ἐμοί.\nἐρείσατʼ, ὦ παῖ, πλευρὸν ἀμφιδέξιον\nἐμφύντε τῷ φύσαντι, κἀναπαύσατον\nτοῦ πρόσθʼ ἐρήμου τοῦδε δυστήνου πλάνου.\nκαί μοι τὰ πραχθέντʼ εἴπαθʼ ὡς βράχιστʼ, ἐπεὶ\nταῖς τηλικαῖσδε σμικρὸς ἐξαρκεῖ λόγος.\nὅδʼ ἔσθʼ ὁ σώσας· τοῦδε χρὴ κλύειν, πάτερ,\nοὗ κἄστι τοὔργον· τοὐμὸν ὧδʼ ἔσται βραχύ.\nὦ ξεῖνε, μὴ θαύμαζε, πρὸς τὸ λιπαρὲς\nτέκνʼ εἰ φανέντʼ ἄελπτα μηκύνω λόγον.\nἐπίσταμαι γὰρ τήνδε τὴν ἐς τάσδε μοι\nτέρψιν παρʼ ἄλλου μηδενὸς πεφασμένην·\nσὺ γάρ νιν ἐξέσωσας, οὐκ ἄλλος βροτῶν.\nκαί σοι θεοὶ πόροιεν ὡς ἐγὼ θέλω,\nαὐτῷ τε καὶ γῇ τῇδʼ, ἐπεὶ τό γʼ εὐσεβὲς\nμόνοις παρʼ ὑμῖν ηὗρον ἀνθρώπων ἐγὼ\nκαὶ τοὐπιεικὲς καὶ τὸ μὴ ψευδοστομεῖν.\nεἰδὼς δʼ ἀμύνω τοῖσδε τοῖς λόγοις τάδε·\nἔχω γὰρ ἅχω διὰ σὲ κοὐκ ἄλλον βροτῶν·\nκαί μοι χέρʼ, ὦναξ, δεξιὰν ὄρεξον, ὡς\nψαύσω φιλήσω τʼ, εἰ θέμις, τὸ σὸν κάρα.\nκαίτοι τί φωνῶ; πῶς σʼ ἂν ἄθλιος γεγὼς\nθιγεῖν θελήσαιμʼ ἀνδρός, ᾧ τίς οὐκ ἔνι\nκηλὶς κακῶν ξύνοικος; οὐκ ἔγωγέ σε,\nοὐδʼ οὖν ἐάσω· τοῖς γὰρ ἐμπείροις βροτῶν\nμόνοις οἷόν τε συνταλαιπωρεῖν τάδε.\nσὺ δʼ αὐτόθεν μοι χαῖρε καὶ τὰ λοιπά μου\nμέλου δικαίως, ὥσπερ ἐς τόδʼ ἡμέρας.\nοὔτʼ εἴ τι μῆκος τῶν λόγων ἔθου πλέον,\nτέκνοισι τερφθεὶς τοῖσδε, θαυμάσας ἔχω,\nοὔτʼ εἰ πρὸ τοὐμοῦ προύλαβες τὰ τῶνδʼ ἔπη.\nβάρος γὰρ ἡμᾶς οὐδὲν ἐκ τούτων ἔχει.\nοὐ γὰρ λόγοισι τὸν βίον σπουδάζομεν\nλαμπρὸν ποεῖσθαι μᾶλλον ἢ τοῖς δρωμένοις.\nδείκνυμι δʼ· ὧν γὰρ ὤμοσʼ οὐκ ἐψευσάμην\nοὐδέν σε, πρέσβυ· τάσδε γὰρ πάρειμʼ ἄγων\nζώσας, ἀκραιφνεῖς τῶν κατηπειλημένων.\nχὤπως μὲν ἁγὼν ᾑρέθη, τί δεῖ μάτην\nκομπεῖν, ἅ γʼ εἴσει καὐτὸς ἐκ ταύταιν ξυνών;\nλόγος δʼ ὃς ἐμπέπτωκεν ἀρτίως ἐμοὶ\nστείχοντι δεῦρο, συμβαλοῦ γνώμην, ἐπεὶ\nσμικρὸς μὲν εἰπεῖν, ἄξιος δὲ θαυμάσαι·\nπρᾶγος δʼ ἀτίζειν οὐδὲν ἄνθρωπον χρεών.\nτί δʼ ἔστι, τέκνον Αἰγέως; δίδασκέ με\nὡς μὴ εἰδότʼ αὐτὸν μηδὲν ὧν σὺ πυνθάνει.\nφασίν τινʼ ἡμῖν ἄνδρα, σοὶ μὲν ἔμπολιν\nοὐκ ὄντα, συγγενῆ δέ, προσπεσόντα πως\nβωμῷ καθῆσθαι τῷ Ποσειδῶνος, παρʼ ᾧ\nθύων ἔκυρον, ἡνίχʼ ὡρμώμην ἐγώ.\nποδαπόν; τί προσχρῄζοντα τῷ θακήματι·\nοὐκ οἶδα πλὴν ἕν· σοῦ γάρ, ὡς λέγουσί μοι,\nβραχύν τινʼ αἰτεῖ μῦθον οὐκ ὄγκου πλέων.\nποῖόν τινʼ; οὐ γὰρ ἥδʼ ἕδρα σμικροῦ λόγου.\nσοὶ φασὶν αὐτὸν ἐς λόγους ἐλθεῖν μόνον\nαἰτεῖν ἀπελθεῖν τʼ ἀσφαλῶς τῆς δεῦρʼ ὁδοῦ.\nτίς δῆτʼ ἂν εἴη τήνδʼ ὁ προσθακῶν ἕδραν;\nὅρα κατʼ Ἄργος εἴ τις ὑμὶν ἐγγενὴς\nἔσθʼ, ὅστις ἄν σου τοῦτο προσχρῄζοι τυχεῖν.\nὦ φίλτατε, σχὲς οὗπερ εἶ.\nτί δʼ ἔστι σοι;\nμή μου δεηθῇς.\nπράγματος ποίου; λέγε.\nἔξοιδʼ ἀκούων τῶνδʼ ὅς ἐσθʼ ὁ προστάτης.\nκαὶ τίς ποτʼ ἐστὶν ὅν γʼ ἐγὼ ψέξαιμί τι;\nπαῖς οὑμός, ὦναξ, στυγνός, οὗ λόγων ἐγὼ\nἄλγιστʼ ἂν ἀνδρῶν ἐξανασχοίμην κλύων.\nτί δʼ; οὐκ ἀκούειν ἔστι καὶ μὴ δρᾶν ἃ μὴ\nχρῄζεις; τί σοι τοῦτʼ ἐστὶ λυπηρὸν κλύειν;\nἔχθιστον, ὦναξ, φθέγμα τοῦθʼ ἥκει πατρί·\nκαὶ μή μʼ ἀνάγκῃ προσβάλῃς τάδʼ εἰκαθεῖν.\nἀλλʼ εἰ τὸ θάκημʼ ἐξαναγκάζει, σκόπει\nμή σοι πρόνοιʼ ᾖ τοῦ θεοῦ φυλακτέα.\nπάτερ, πιθοῦ μοι, κεἰ νέα παραινέσω.\nτὸν ἄνδρʼ ἔασον τόνδε τῇ θʼ αὑτοῦ φρενὶ\nχάριν παρασχεῖν τῷ θεῷ θʼ ἃ βούλεται,\nκαὶ νῷν ὕπεικε τὸν κασίγνητον μολεῖν.\nοὐ γάρ σε, θάρσει, πρὸς βίαν παρασπάσει\nγνώμης, ἃ μή σοι συμφέροντα λέξεται.\nλόγων δʼ ἀκοῦσαι τίς βλάβη; τά τοι κακῶς\nηὑρημένʼ ἔργα τῷ λόγῳ μηνύεται.\nἔφυσας αὐτόν· ὥστε μηδὲ δρῶντά σε\nτὰ τῶν κακίστων δυσσεβέστατʼ, ὦ πάτερ,\nθέμις σέ γʼ εἶναι κεῖνον ἀντιδρᾶν κακῶς.\nἀλλʼ ἔασον· εἰσὶ χἀτέροις γοναὶ κακαὶ\nκαὶ θυμὸς ὀξύς, ἀλλὰ νουθετούμενοι\nφίλων ἐπῳδαῖς ἐξεπᾴδονται φύσιν.\nσὺ δʼ εἰς ἐκεῖνα, μὴ τὰ νῦν, ἀποσκόπει\nπατρῷα καὶ μητρῷα πήμαθʼ ἅπαθες·\nκἂν κεῖνα λεύσσῃς, οἶδʼ ἐγώ, γνώσει κακοῦ\nθυμοῦ τελευτὴν ὡς κακὴ προσγίγνεται.\nἔχεις γὰρ οὐχὶ βαιὰ τἀνθυμήματα,\nτῶν σῶν ἀδέρκτων ὀμμάτων τητώμενος.\nἀλλʼ ἡμὶν εἶκε· λιπαρεῖν γὰρ οὐ καλὸν\nδίκαια προσχρῄζουσιν, οὐδʼ αὐτὸν μὲν εὖ\nπάσχειν, παθόντα δʼ οὐκ ἐπίστασθαι τίνειν.\nτέκνον, βαρεῖαν ἡδονὴν νικᾶτέ με\nλέγοντες· ἔστω δʼ οὖν ὅπως ὑμῖν φίλον.\nμόνον, ξένʼ, εἴπερ κεῖνος ὧδʼ ἐλεύσεται,\nμηδεὶς κρατείτω τῆς ἐμῆς ψυχῆς ποτε.\nἅπαξ τὰ τοιαῦτʼ, οὐχὶ δὶς χρῄζω κλύειν,\nὦ πρέσβυ. κομπεῖν δʼ οὐχὶ βούλομαι· σὺ δʼ ὢν\nσῶς ἴσθʼ, ἐάν περ κἀμέ τις σῴζῃ θεῶν.\nὅστις τοῦ πλέονος μέρους χρῄζει τοῦ μετρίου παρεὶς\nζώειν, σκαιοσύναν φυλάσσων\nἐν ἐμοὶ κατάδηλος ἔσται.\nἐπεὶ πολλὰ μὲν αἱ μακραὶ ἁμέραι κατέθεντο δὴ\nλύπας ἐγγυτέρω, τὰ τέρποντα δʼ οὐκ ἂν ἴδοις ὅπου,\nὅταν τις ἐς πλέον πέσῃ\nτοῦ δέοντος· ὁ δʼ ἐπίκουρος ἰσοτέλεστος,\nἌϊδος ὅτε μοῖρʼ ἀνυμέναιος\nἄλυρος ἄχορος ἀναπέφηνε,\nθάνατος ἐς τελευτάν.\nμὴ φῦναι τὸν ἅπαντα νικᾷ λόγον· τὸ δʼ, ἐπεὶ φανῇ,\nβῆναι κεῖθεν ὅθεν περ ἥκει,\nπολὺ δεύτερον, ὡς τάχιστα.\nὡς εὖτʼ ἂν τὸ νέον παρῇ κούφας ἀφροσύνας φέρον,\nτίς πλαγὰ πολύμοχθος ἔξω; τίς οὐ καμάτων ἔνι;\nφθόνος, στάσεις, ἔρις, μάχαι\nκαὶ φόνοι· τό τε κατάμεμπτον ἐπιλέλογχε\nπύματον ἀκρατὲς ἀπροσόμιλον\nγῆρας ἄφιλον, ἵνα πρόπαντα\nκακὰ κακῶν ξυνοικεῖ.\nἐν ᾧ τλάμων ὅδʼ, οὐκ ἐγὼ μόνος,\nπάντοθεν βόρειος ὥς τις\nἀκτὰ κυματοπλὴξ χειμερία κλονεῖται,\nὣς καὶ τόνδε κατʼ ἄκρας\nδειναὶ κυματοαγεῖς\nἆται κλονέουσιν ἀεὶ ξυνοῦσαι,\nαἱ μὲν ἀπʼ ἀελίου δυσμᾶν,\nαἱ δʼ ἀνατέλλοντος·\nαἱ δʼ ἀνὰ μέσσαν ἀκτῖνʼ,\nαἱ δʼ ἐννυχιᾶν ἀπὸ Ῥιπᾶν.\nκαὶ μὴν ὅδʼ ἡμῖν, ὡς ἔοικεν, ὁ ξένος\nἀνδρῶν γε μοῦνος, ὦ πάτερ, διʼ ὄμματος\nἀστακτὶ λείβων δάκρυον ὧδʼ ὁδοιπορεῖ.\nτίς οὗτος;\nὅνπερ καὶ πάλαι κατείχομεν\nγνώμῃ, πάρεστι δεῦρο Πολυνείκης ὅδε.\nοἴμοι, τί δράσω; πότερα τἀμαυτοῦ κακὰ\nπρόσθεν δακρύσω, παῖδες, ἢ τὰ τοῦδʼ ὁρῶν\nπατρὸς γέροντος; ὃς ξένης ἐπὶ χθονὸς\nσὺν σφῷν ἐφηύρηκʼ ἐνθάδʼ ἐκβεβλημένον\nἐσθῆτι σὺν τοιᾷδε, τῆς ὁ δυσφιλὴς\nγέρων γέροντι συγκατῴκηκεν πίνος\nπλευρὰν μαραίνων, κρατὶ δʼ ὀμματοστερεῖ\nκόμη διʼ αὔρας ἀκτένιστος ᾄσσεται·\nἀδελφὰ δʼ, ὡς ἔοικε, τούτοισιν φορεῖ\nτὰ τῆς ταλαίνης νηδύος θρεπτήρια.\nἁγὼ πανώλης ὄψʼ ἄγαν ἐκμανθάνω·\nκαὶ μαρτυρῶ κάκιστος ἀνθρώπων τροφαῖς\nταῖς σαῖσιν ἥκειν· τἀμὰ μὴ ʼξ ἄλλων πύθῃ.\nἀλλʼ ἔστι γὰρ καὶ Ζηνὶ σύνθακος θρόνων\nΑἰδὼς ἐπʼ ἔργοις πᾶσι, καὶ πρὸς σοί, πάτερ,\nπαρασταθήτω· τῶν γὰρ ἡμαρτημένων\nἄκη μέν ἐστι, προσφορὰ δʼ οὐκ ἔστʼ ἔτι.\nτί σιγᾷς;\nφώνησον, ὦ πάτερ, τι· μή μʼ ἀποστραφῇς.\nοὐδʼ ἀνταμείβει μʼ οὐδέν, ἀλλʼ ἀτιμάσας\nπέμψεις ἄναυδος, οὐδʼ ἃ μηνίεις φράσας;\nὦ σπέρματʼ ἀνδρὸς τοῦδʼ, ἐμαὶ δʼ ὁμαίμονες,\nπειράσατʼ ἀλλʼ ὑμεῖς γε κινῆσαι πατρὸς\nτὸ δυσπρόσοιστον κἀπροσήγορον στόμα,\nὡς μή μʼ ἄτιμον, τοῦ θεοῦ γε προστάτην,\nοὕτως ἀφῇ με μηδὲν ἀντειπὼν ἔπος.\nλέγʼ, ὦ ταλαίπωρʼ, αὐτὸς ὧν χρείᾳ πάρει·\nτὰ πολλὰ γάρ τοι ῥήματʼ ἢ τέρψαντά τι,\nἢ δυσχεράναντʼ ἢ κατοικτίσαντά πως,\nπαρέσχε φωνὴν τοῖς ἀφωνήτοις τινά.\nἀλλʼ ἐξερῶ· καλῶς γὰρ ἐξηγεῖ σύ μοι·\nπρῶτον μὲν αὐτὸν τὸν θεὸν ποιούμενος\nἀρωγόν, ἔνθεν μʼ ὧδʼ ἀνέστησεν μολεῖν\nὁ τῆσδε τῆς γῆς κοίρανος, διδοὺς ἐμοὶ\nλέξαι τʼ ἀκοῦσαί τʼ ἀσφαλεῖ σὺν ἐξόδῳ.\nκαὶ ταῦτʼ ἀφʼ ὑμῶν, ὧ ξένοι, βουλήσομαι\nκαὶ ταῖνδʼ ἀδελφαῖν καὶ πατρὸς κυρεῖν ἐμοί.\nἃ δʼ ἦλθον, ἤδη σοι θέλω λέξαι, πάτερ.\nγῆς ἐκ πατρῴας ἐξελήλαμαι φυγάς,\nτοῖς σοῖς πανάρχοις οὕνεκʼ ἐνθακεῖν θρόνοις\nγονῇ πεφυκὼς ἠξίουν γεραίτερος.\nἀνθʼ ὧν μʼ Ἐτεοκλῆς, ὢν φύσει νεώτερος,\nγῆς ἐξέωσεν, οὔτε νικήσας λόγῳ\nοὔτʼ εἰς ἔλεγχον χειρὸς οὐδʼ ἔργου μολών,\nπόλιν δὲ πείσας. ὧν ἐγὼ μάλιστα μὲν\nτὴν σὴν ἐρινὺν αἰτίαν εἶναι λέγω.\nἔπειτα κἀπὸ μάντεων ταύτῃ κλύω.\nἐπεὶ γὰρ ἦλθον Ἄργος ἐς τὸ Δωρικόν,\nλαβὼν Ἄδραστον πενθερόν, ξυνωμότας\nἔστησʼ ἐμαυτῷ γῆς ὅσοιπερ Ἀπίας\nπρῶτοι καλοῦνται καὶ τετίμηνται δόρει,\nὅπως τὸν ἑπτάλογχον ἐς Θήβας στόλον\nξὺν τοῖσδʼ ἀγείρας ἢ θάνοιμι πανδίκως\nἢ τοὺς τάδʼ ἐκπράξαντας ἐκβάλοιμι γῆς.\nεἶεν· τί δῆτα νῦν ἀφιγμένος κυρῶ;\nσοὶ προστροπαίους, ὦ πάτερ, λιτὰς ἔχων\nαὐτός τʼ ἐμαυτοῦ ξυμμάχων τε τῶν ἐμῶν,\nοἳ νῦν σὺν ἑπτὰ τάξεσιν σὺν ἑπτά τε\nλόγχαις τὸ Θήβης πέδιον ἀμφεστᾶσι πᾶν·\nοἷος δορυσσοῦς Ἀμφιάρεως, τὰ πρῶτα μὲν\nδόρει κρατύνων, πρῶτα δʼ οἰωνῶν ὁδοῖς·\nὁ δεύτερος δʼ Αἰτωλὸς Οἰνέως τόκος\nΤυδεύς. τρίτος δʼ Ἐτέοκλος, Ἀργεῖος γεγώς·\nτέταρτον Ἱππομέδοντʼ ἀπέστειλεν πατὴρ\nΤαλαός· ὁ πέμπτος δʼ εὔχεται κατασκαφῇ\nΚαπανεὺς τὸ Θήβης ἄστυ δῃώσειν πυρί·\nἕκτος δὲ Παρθενοπαῖος Ἀρκὰς ὄρνυται,\nἐπώνυμος τῆς πρόσθεν ἀδμήτης χρόνῳ\nμητρὸς λοχευθείς, πιστὸς Ἀταλάντης γόνος·\nἐγὼ δὲ σός, κεἰ μὴ σός, ἀλλὰ τοῦ κακοῦ\nπότμου φυτευθείς, σός γέ τοι καλούμενος,\nἄγω τὸν Ἄργους ἄφοβον ἐς Θήβας στρατόν.\nοἵ σʼ ἀντὶ παίδων τῶνδε καὶ ψυχῆς, πάτερ,\nἱκετεύομεν ξύμπαντες ἐξαιτούμενοι\nμῆνιν βαρεῖαν εἰκαθεῖν ὁρμωμένῳ\nτῷδʼ ἀνδρὶ τοὐμοῦ πρὸς κασιγνήτου τίσιν,\nὅς μʼ ἐξέωσε κἀπεσύλησεν πάτρας.\nεἰ γάρ τι πιστόν ἐστιν ἐκ χρηστηρίων,\nοἷς ἂν σὺ προσθῇ, τοῖσδʼ ἔφασκʼ εἶναι κράτος.\nπρὸς νῦν σε κρηνῶν καὶ θεῶν ὁμογνίων\nαἰτῶ πιθέσθαι καὶ παρεικαθεῖν, ἐπεὶ\nπτωχοὶ μὲν ἡμεῖς καὶ ξένοι, ξένος δὲ σύ.\nἄλλους δὲ θωπεύοντες οἰκοῦμεν σύ τε\nκἀγώ, τὸν αὐτὸν δαίμονʼ ἐξειληχότες.\nὁ δʼ ἐν δόμοις τύραννος, ὦ τάλας ἐγώ,\nκοινῇ καθʼ ἡμῶν ἐγγελῶν ἁβρύνεται·\nὅν, εἰ σὺ τἠμῇ ξυμπαραστήσει φρενί,\nβραχεῖ σὺν ὄγκῳ καὶ χρόνῳ διασκεδῶ.\nὥστʼ ἐν δόμοισι τοῖσι σοῖς στήσω σʼ ἄγων.\nστήσω δʼ ἐμαυτόν, κεῖνον ἐκβαλὼν βίᾳ.\nκαὶ ταῦτα σοῦ μὲν ξυνθέλοντος ἔστι μοι\nκομπεῖν, ἄνευ σοῦ δʼ οὐδὲ σωθῆναι σθένω.\nτὸν ἄνδρα τοῦ πέμψαντος οὕνεκʼ, Οἰδίπους\nεἰπὼν ὁποῖα ξύμφορʼ ἔκπεμψαι πάλιν.\nἀλλʼ εἰ μέν, ἄνδρες, τῆσδε δημοῦχοι χθονός\nμὴ ʼτύγχανʼ αὐτὸν δεῦρο προσπέμψας ἐμοὶ\nΘησεύς, δικαιῶν ὥστʼ ἐμοῦ κλύειν λόγους,\nοὔ τἄν ποτʼ ὀμφῆς τῆς ἐμῆς ἐπῄσθετο·\nνῦν δʼ ἀξιωθεὶς εἶσι κἀκούσας γʼ ἐμοῦ\nτοιαῦθʼ ἃ τὸν τοῦδʼ οὔ ποτʼ εὐφρανεῖ βίον·\nὅς γʼ, ὦ κάκιστε, σκῆπτρα καὶ θρόνους ἔχων,\nἃ νῦν ὁ σὸς ξύναιμος ἐν Θήβαις ἔχει,\nτὸν αὐτὸς αὑτοῦ πατέρα τόνδʼ ἀπήλασας\nκἄθηκας ἄπολιν καὶ στολὰς ταύτας φορεῖν,\nἃς νῦν δακρύεις εἰσορῶν, ὅτʼ ἐν πόνῳ\nταὐτῷ βεβηκὼς τυγχάνεις κακῶν ἐμοί.\nοὐ κλαυστὰ δʼ ἐστίν, ἀλλʼ ἐμοὶ μὲν οἰστέα\nτάδʼ, ἕωσπερ ἂν ζῶ, σοῦ φονέως μεμνημένος·\nσὺ γάρ με μόχθῳ τῷδʼ ἔθηκας ἔντροφον,\nσύ μʼ ἐξέωσας, ἐκ σέθεν δʼ ἀλώμενος\nἄλλους ἐπαιτῶ τὸν καθʼ ἡμέραν βίον.\nεἰ δʼ ἐξέφυσα τάσδε μὴ ʼμαυτῷ τροφοὺς\nτὰς παῖδας, ἦ τἂν οὐκ ἂν ἦ, τὸ σὸν μέρος·\nνῦν δʼ αἵδε μʼ ἐκσῴζουσιν, αἵδʼ ἐμαὶ τροφοί,\nαἵδʼ ἄνδρες, οὐ γυναῖκες, εἰς τὸ συμπονεῖν·\nὑμεῖς δʼ ἀπʼ ἄλλου κοὐκ ἐμοῦ πεφύκατον.\nτοιγάρ σʼ ὁ δαίμων εἰσορᾷ μὲν οὔ τί πω\nὡς αὐτίκʼ, εἴπερ οἵδε κινοῦνται λόχοι\nπρὸς ἄστυ Θήβης. οὐ γὰρ ἔσθʼ ὅπως πόλιν\nκείνην ἐρείψεις, ἀλλὰ πρόσθεν αἵματι\nπεσεῖ μιανθεὶς χὼ σύναιμος ἐξ ἴσου.\nτοιάσδʼ ἀρὰς σφῷν πρόσθε τʼ ἐξανῆκʼ ἐγὼ\nνῦν τʼ ἀνακαλοῦμαι ξυμμάχους ἐλθεῖν ἐμοί,\nἵνʼ ἀξιῶτον τοὺς φυτεύσαντας σέβειν\nκαὶ μὴ ʼξατιμάζητον, εἰ τυφλοῦ πατρὸς\nτοιώδʼ ἐφύτην· αἵδε γὰρ τάδʼ οὐκ ἔδρων.\nτοιγὰρ τὸ σὸν θάκημα καὶ τοὺς σοὺς θρόνους\nκρατοῦσιν, εἴπερ ἐστὶν ἡ παλαίφατος\nΔίκη ξύνεδρος Ζηνὸς ἀρχαίοις νόμοις.\nσὺ δʼ ἔρρʼ ἀπόπτυστός τε κἀπάτωρ ἐμοῦ,\nκακῶν κάκιστε, τάσδε συλλαβὼν ἀράς,\nἅς σοι καλοῦμαι, μήτε γῆς ἐμφυλίου\nδόρει κρατῆσαι μήτε νοστῆσαί ποτε\nτὸ κοῖλον Ἄργος, ἀλλὰ συγγενεῖ χερὶ\nθανεῖν κτανεῖν θʼ ὑφʼ οὗπερ ἐξελήλασαι.\nτοιαῦτʼ ἀρῶμαι καὶ καλῶ τὸ Ταρτάρου\nστυγνὸν πατρῷον ἔρεβος, ὥς σʼ ἀποικίσῃ,\nκαλῶ δὲ τάσδε δαίμονας, καλῶ δʼ Ἄρη\nτὸν σφῷν τὸ δεινὸν μῖσος ἐμβεβληκότα.\nκαὶ ταῦτʼ ἀκούσας στεῖχε, κἀξάγγελλʼ ἰὼν\nκαὶ πᾶσι Καδμείοισι τοῖς σαυτοῦ θʼ ἅμα\nπιστοῖσι συμμάχοισιν, οὕνεκʼ Οἰδίπους\nτοιαῦτʼ ἔνειμε παισὶ τοῖς αὑτοῦ γέρα.\nΠολύνεικες, οὔτε ταῖς παρελθούσαις ὁδοῖς\nξυνήδομαί σοι, νῦν τʼ ἴθʼ ὡς τάχος πάλιν.\nοἴμοι κελεύθου τῆς τʼ ἐμῆς δυσπραξίας,\nοἴμοι δʼ ἑταίρων· οἷον ἆρʼ ὁδοῦ τέλος\nἌργους ἀφωρμήθημεν, ὦ τάλας ἐγώ,\nτοιοῦτον οἷον οὐδὲ φωνῆσαί τινι\nἔξεσθʼ ἑταίρων, οὐδʼ ἀποστρέψαι πάλιν,\nἀλλʼ ὄντʼ ἄναυδον τῇδε συγκῦρσαι τύχῃ.\nὦ τοῦδʼ ὅμαιμοι παῖδες, ἀλλʼ ὑμεῖς, ἐπεὶ\nτὰ σκληρὰ πατρὸς κλύετε ταῦτʼ ἀρωμένου,\nμή τοί με πρὸς θεῶν σφώ γʼ, ἐὰν αἱ τοῦδʼ ἀραὶ\nπατρὸς τελῶνται καί τις ὑμῖν ἐς δόμους\nνόστος γένηται, μή μʼ ἀτιμάσητέ γε,\nἀλλʼ ἐν τάφοισι θέσθε κἀν κτερίσμασιν.\nκαὶ σφῷν ὁ νῦν ἔπαινος, ὃν κομίζετον\nτοῦδʼ, ἀνδρὸς οἷς πονεῖτον, οὐκ ἐλάσσονα\nἔτʼ ἄλλον οἴσει τῆς ἐμῆς ὑπουργίας.\nΠολύνεικες, ἱκετεύω σε πεισθῆναί τί μοι.\nὦ φιλτάτη, τὸ ποῖον, Ἀντιγόνη; λέγε.\nστρέψαι στράτευμʼ ἐς Ἄργος ὡς τάχιστά γε,\nκαὶ μὴ σέ τʼ αὐτὸν καὶ πόλιν διεργάσῃ.\nἀλλʼ οὐχ οἷόν τε· πῶς γὰρ αὖθις ἂν πάλιν\nστράτευμʼ ἄγοιμι ταὐτόν. εἰσάπαξ τρέσας;\nτί δʼ αὖθις, ὦ παῖ, δεῖ σε θυμοῦσθαι; τί σοι\nπάτραν κατασκάψαντι κέρδος ἔρχεται;\nαἰσχρὸν τὸ φεύγειν καὶ τὸ πρεσβεύοντʼ ἐμὲ\nοὕτω γελᾶσθαι τοῦ κασιγνήτου πάρα.\nὁρᾷς τὰ τοῦδʼ οὖν ὡς ἐς ὀρθὸν ἐκφέρει\nμαντεύμαθʼ, ὃς σφῷν θάνατον ἐξ ἀμφοῖν θροεῖ;\nχρῄζει γάρ· ἡμῖν δʼ οὐχὶ συγχωρητέα.\nοἴμοι τάλαινα· τίς δὲ τολμήσει κλύων\nτὰ τοῦδʼ ἕπεσθαι τἀνδρός, οἷʼ ἐθέσπισεν;\nοὐκ ἀγγελοῦμεν φλαῦρʼ· ἐπεὶ στρατηλάτου\nχρηστοῦ τὰ κρείσσω μηδὲ τἀνδεᾶ λέγειν.\nοὕτως ἄρʼ, ὦ παῖ, ταῦτά σοι δεδογμένα;\nκαὶ μή μʼ ἐπίσχῃς γʼ· ἀλλʼ ἐμοὶ μὲν ἥδʼ ὁδὸς\nἔσται μέλουσα δύσποτμός τε καὶ κακὴ\nπρὸς τοῦδε πατρὸς τῶν τε τοῦδʼ ἐρινύων·\nσφῷν δʼ εὖ διδοίη Ζεύς, τάδʼ εἰ θανόντι μοι\nτελεῖτʼ, ἐπεὶ οὔ μοι ζῶντί γʼ αὖθις ἕξετον.\nμέθεσθε δʼ ἤδη χαίρετόν τʼ· οὐ γάρ μʼ ἔτι\nβλέποντʼ ἐσόψεσθʼ αὖθις.\nὦ τάλαινʼ ἐγώ.\nμή τοί μʼ ὀδύρου.\nκαὶ τίς ἄν σʼ ὁρμώμενον\nεἰς προὖπτον Ἅιδην οὐ καταστένοι, κάσι;\nεἰ χρή, θανοῦμαι.\nμὴ σύ γʼ, ἀλλʼ ἐμοὶ πιθοῦ.\nμὴ πεῖθʼ ἃ μὴ δεῖ.\nδυστάλαινά τἄρʼ ἐγώ, εἴ σου στερηθῶ.\nταῦτα δʼ ἐν τῷ δαίμονι\nκαὶ τῇδε φῦναι χἀτέρᾳ. σφὼ δʼ οὖν ἐγὼ\nθεοῖς ἀρῶμαι μή ποτʼ ἀντῆσαι κακῶν·\nἀνάξιαι γὰρ πᾶσίν ἐστε δυστυχεῖν.\nνέα τάδε νεόθεν ἦλθέ μοι\nκακὰ βαρύποτμὰ παρʼ ἀλαοῦ ξένου,\nεἴ τι μοῖρα μὴ κιγχάνει.\nμάταν γὰρ οὐδὲν ἀξίωμα δαιμόνων ἔχω φράσαι.\nὁρᾷ ὁρᾷ ταῦτʼ ἀεὶ χρόνος, τρέχων μὲν ἕτερα,\nτὰ δὲ παρʼ ἦμαρ αὖθις αὔξων ἄνω.\nἔκτυπεν αἰθήρ, ὦ Ζεῦ.\nὦ τέκνα τέκνα, πῶς ἄν, εἴ τις ἔντοπος,\nτὸν πάντʼ ἄριστον δεῦρο Θησέα πόροι;\nπάτερ, τί δʼ ἐστὶ τἀξίωμʼ ἐφʼ ᾧ καλεῖς;\nΔιὸς πτερωτὸς ἥδε μʼ αὐτίκʼ ἄξεται\nβροντὴ πρὸς Ἅιδην· ἀλλὰ πέμψαθʼ ὡς τάχος.\nμέγας, ἴδε, μάλʼ ὅδʼ ἐρείπεται\nκτύπος ἄφατος διόβολος· ἐς δʼ ἄκραν\nδεῖμʼ ὑπῆλθε κρατὸς φόβαν.\nἔπτηξα θυμόν· οὐρανία γὰρ ἀστραπὴ φλέγει πάλιν.\nτί μὰν ἀφήσει τέλος; δέδοικα δʼ· οὐ γὰρ ἅλιον\nἀφορμᾷ ποτʼ, οὐκ ἄνευ ξυμφορᾶς.\nὦ μέγας αἰθήρ, ὦ Ζεῦ.\nὦ παῖδες, ἥκει τῷδʼ ἐπʼ ἀνδρὶ θέσφατος\nβίου τελευτὴ κοὐκέτʼ ἔστʼ ἀποστροφή.\nπῶς οἶσθα; τῷ δὲ τοῦτο συμβαλὼν ἔχεις;\nκαλῶς κάτοιδʼ· ἀλλʼ ὡς τάχιστά μοι μολὼν\nἄνακτα χώρας τῆσδέ τις πορευσάτω.\nἔα ἔα, ἰδοὺ μάλʼ αὖθις ἀμφίσταται διαπρύσιος ὄτοβος.\nἵλαος, ὦ δαίμων, ἵλαος εἴ τι γᾷ\nματέρι τυγχάνεις ἀφεγγὲς φέρων.\nἐναισίου δὲ σοῦ τύχοιμι, μηδʼ ἄλαστον ἄνδρʼ ἰδὼν\nἀκερδῆ χάριν μετάσχοιμί πως. Ζεῦ ἄνα σοὶ φωνῶ.\nἆρʼ ἐγγὺς ἁνήρ; ἆρʼ ἔτʼ ἐμψύχου, τέκνα,\nκιχήσεταί μου καὶ κατορθοῦντος φρένα;\nτί δʼ ἂν θέλοις τὸ πιστὸν ἐμφῦναι φρενί;\nἀνθʼ ὧν ἔπασχον εὖ, τελεσφόρον χάριν\nδοῦναί σφιν, ἥνπερ τυγχάνων ὑπεσχόμην.\nἰὼ ἰὼ παῖ, βᾶθι βᾶθʼ, εἴτʼ ἄκρα,\nπερὶ γύαλʼ ἐναλίῳ Ποσειδωνίῳ θεῷ, τυγχάνεις\nβούθυτον ἑστίαν ἁγίζων, ἱκοῦ.\nὁ γὰρ ξένος σε καὶ πόλισμα καὶ φίλους ἐπαξιοῖ\nδικαίαν χάριν παρασχεῖν παθών.\nσπεῦσον ἄϊσσʼ, ὦναξ.\nτίς αὖ παρʼ ὑμῶν κοινὸς ἠχεῖται κτύπος,\nσαφὴς μὲν ἀστῶν, ἐμφανὴς δὲ τοῦ ξένου;\nμή τις Διὸς κεραυνὸς ἤ τις ὀμβρία\nχάλαζʼ ἐπιρράξασα; πάντα γὰρ θεοῦ\nτοιαῦτα χειμάζοντος εἰκάσαι πάρα.\nἄναξ, ποθοῦντι προυφάνης, καί σοι θεῶν\nτύχην τις ἐσθλὴν τῆσδʼ ἔθηκε τῆς ὁδοῦ.\nτί δʼ ἐστίν, ὦ παῖ Λαΐου, νέορτον αὖ;\nῥοπὴ βίου μοι· καί σʼ ἅπερ ξυνῄνεσα\nθέλω πόλιν τε τήνδε μὴ ψεύσας θανεῖν.\nτῷ δʼ ἐκπέπεισαι τοῦ μόρου τεκμηρίῳ;\nαὐτοὶ θεοὶ κήρυκες ἀγγέλλουσί μοι,\nψεύδοντες οὐδὲν σῆμα τῶν προκειμένων.\nπῶς εἶπας, ὦ γεραιέ, δηλοῦσθαι τάδε;\nαἱ πολλὰ βρονταὶ διατελεῖς τὰ πολλά τε\nστράψαντα χειρὸς τῆς ἀνικήτου βέλη.\nπείθεις με· πολλὰ γάρ σε θεσπίζονθʼ ὁρῶ\nκοὐ ψευδόφημα· χὤ τι χρὴ ποιεῖν λέγε.\nἐγὼ διδάξω, τέκνον Αἰγέως, ἅ σοι\nγήρως ἄλυπα τῇδε κείσεται πόλει.\nχῶρον μὲν αὐτὸς αὐτίκʼ ἐξηγήσομαι,\nἄθικτος ἡγητῆρος, οὗ με χρὴ θανεῖν.\nτοῦτον δὲ φράζε μή ποτʼ ἀνθρώπων τινί,\nμήθʼ οὗ κέκευθε μήτʼ ἐν οἷς κεῖται τόποις·\nὥς σοι πρὸ πολλῶν ἀσπίδων ἀλκὴν ὅδε\nδορός τʼ ἐπακτοῦ γειτονῶν ἀεὶ τιθῇ.\nἃ δʼ ἐξάγιστα μηδὲ κινεῖται λόγῳ,\nαὐτὸς μαθήσει, κεῖσʼ ὅταν μόλῃς μόνος·\nὡς οὔτʼ ἂν ἀστῶν τῶνδʼ ἂν ἐξείποιμί τῳ\nοὔτʼ ἂν τέκνοισι τοῖς ἐμοῖς, στέργων ὅμως.\nἀλλʼ αὐτὸς αἰεὶ σῷζε, χὤταν εἰς τέλος\nτοῦ ζῆν ἀφικνῇ, τῷ προφερτάτῳ μόνῳ\nσήμαινʼ, ὁ δʼ αἰεὶ τὠπιόντι δεικνύτω.\nχοὔτως ἀδῇον τήνδʼ ἐνοικήσεις πόλιν\nσπαρτῶν ἀπʼ ἀνδρῶν· αἱ δὲ μυρίαι πόλεις,\nκἂν εὖ τις οἰκῇ, ῥᾳδίως καθύβρισαν.\nθεοὶ γὰρ εὖ μέν, ὀψὲ δʼ εἰσορῶσʼ, ὅταν\nτὰ θεῖʼ ἀφείς τις εἰς τὸ μαίνεσθαι τραπῇ·\nὃ μὴ σύ, τέκνον Αἰγέως, βούλου παθεῖν.\nτὰ μὲν τοιαῦτʼ οὖν εἰδότʼ ἐκδιδάσκομεν.\nχῶρον δʼ, ἐπείγει γάρ με τοὐκ θεοῦ παρόν,\nστείχωμεν ἤδη μηδʼ ἔτʼ ἐντρεπώμεθα.\nὦ παῖδες, ὧδʼ ἕπεσθʼ· ἐγὼ γὰρ ἡγεμὼν\nσφῷν αὖ πέφασμαι καινός, ὥσπερ σφὼ πατρί.\nχωρεῖτε καὶ μὴ ψαύετʼ, ἀλλʼ ἐᾶτέ με\nαὐτὸν τὸν ἱερὸν τύμβον ἐξευρεῖν, ἵνα\nμοῖρʼ ἀνδρὶ τῷδε τῇδε κρυφθῆναι χθονί.\nτῇδʼ ὧδε, τῇδε βᾶτε· τῇδε γάρ μʼ ἄγει\nἙρμῆς ὁ πομπὸς ἥ τε νερτέρα θεός.\nὦ φῶς ἀφεγγές, πρόσθε πού ποτʼ ἦσθʼ ἐμόν,\nνῦν δʼ ἔσχατόν σου τοὐμὸν ἅπτεται δέμας.\nἤδη γὰρ ἕρπω τὸν τελευταῖον βίον\nκρύψων παρʼ Ἅιδην. ἀλλά, φίλτατε ξένων,\nαὐτός τε χώρα θʼ ἥδε πρόσπολοί τε σοὶ\nεὐδαίμονες γένοισθε, κἀπʼ εὐπραξίᾳ\nμέμνησθέ μου θανόντος εὐτυχεῖς ἀεί.\nεἰ θέμις ἐστί μοι τὰν ἀφανῆ θεὸν\nκαὶ σὲ λιταῖς σεβίζειν,\nἐννυχίων ἄναξ,\nΑἰδωνεῦ Αἰδωνεῦ, λίσσωμαι\nἄπονα μήτʼ ἐπὶ βαρυαχεῖ\nξένον ἐξανύσαι\nμόρῳ τὰν παγκευθῆ κάτω\nνεκρῶν πλάκα καὶ Στύγιον δόμον.\nπολλῶν γὰρ ἂν καὶ μάταν\nπημάτων ἱκνουμένων\nπάλιν σφε δαίμων δίκαιος αὔξοι.\nὦ χθόνιαι θεαὶ σῶμά τʼ ἀνικάτου\nθηρός, ὃν ἐν πύλαισι\nταῖσι πολυξένοις\nεὐνᾶσθαι κνυζεῖσθαί τʼ ἐξ ἄντρων\nἀδάματον φύλακα παρʼ Ἁίδᾳ\nλόγος αἰὲν ἔχει·\nτόν, ὦ Γᾶς παῖ καὶ Ταρτάρου,\nκατεύχομαι ἐν καθαρῷ βῆναι\nὁρμωμένῳ νερτέρας\nτῷ ξένῳ νεκρῶν πλάκας·\nσέ τοι κικλήσκω τὸν αἰένυπνον.\nἄνδρες πολῖται, ξυντομωτάτως, μὲν ἂν\nτύχοιμι λέξας Οἰδίπουν ὀλωλότα·\nἃ δʼ ἦν τὰ πραχθέντʼ, οὔθʼ ὁ μῦθος ἐν βραχεῖ\nφράσαι πάρεστιν οὔτε τἄργʼ ὅσʼ ἦν ἐκεῖ.\nὄλωλε γὰρ δύστηνος;\nὡς λελοιπότα\nκεῖνον τὸν ἀεὶ βίοτον ἐξεπίστασο.\nπῶς; ἆρα θείᾳ κἀπόνῳ τάλας τύχῃ;\nταῦτʼ ἐστὶν ἤδη κἀποθαυμάσαι πρέπον.\nὡς μὲν γὰρ ἐνθένδʼ εἷρπε, καὶ σύ που παρὼν\nἔξοισθʼ, ὑφηγητῆρος οὐδενὸς φίλων,\nἀλλʼ αὐτὸς ἡμῖν πᾶσιν ἐξηγούμενος.\nἐπεὶ δʼ ἀφῖκτο τὸν καταρράκτην ὀδὸν\nχαλκοῖς βάθροισι γῆθεν ἐρριζωμένον,\nἔστη κελεύθων ἐν πολυσχίστων μιᾷ,\nκοίλου πέλας κρατῆρος, οὗ τὰ Θησέως\nΠερίθου τε κεῖται πίστʼ ἀεὶ ξυνθήματα.\nἀφʼ οὗ μέσος στὰς τοῦ τε Θορικίου πέτρου\nκοίλης τʼ ἀχέρδου κἀπὸ λαΐνου τάφου,\nκαθέζετʼ· εἶτʼ ἔλυσε δυσπινεῖς στολάς.\nκἄπειτʼ ἀΰσας παῖδας ἠνώγει ῥυτῶν\nὑδάτων ἐνεγκεῖν λουτρὰ καὶ χοάς ποθεν·\nτὼ δʼ εὐχλόου Δήμητρος εἰς προσόψιον\nπάγον μολοῦσαι τάσδʼ ἐπιστολὰς πατρὶ\nταχεῖ ʼπόρευσαν σῦν χρόνῳ, λουτροῖς τέ νιν\nἐσθῆτί τʼ ἐξήσκησαν ᾗ νομίζεται.\nἐπεὶ δὲ παντὸς εἶχε δρῶντος ἡδονὴν\nκοὐκ ἦν ἔτʼ οὐδὲν ἀργὸν ὧν ἐφίετο,\nκτύπησε μὲν Ζεὺς χθόνιος αἱ δὲ παρθένοι\nῥίγησαν, ὡς ἤκουσαν· ἐς δὲ γούνατα\nπατρὸς πεσοῦσαι ʼκλαιον οὐδʼ ἀνίεσαν\nστέρνων ἀραγμοὺς οὐδὲ παμμήκεις γόους.\nὁ δʼ ὡς ἀκούει φθόγγον ἐξαίφνης πικρόν,\nπτύξας ἐπʼ αὐταῖς χεῖρας εἶπεν· ὦ τέκνα,\nοὐκ ἔστʼ ἔθʼ ὑμῖν τῇδʼ ἐν ἡμέρᾳ πατήρ.\nὄλωλε γὰρ δὴ πάντα τἀμά, κοὐκέτι\nτὴν δυσπόνητον ἕξετʼ ἀμφʼ ἐμοὶ τροφήν·\nσκληρὰν μέν, οἶδα, παῖδες· ἀλλʼ ἓν γὰρ μόνον\nτὰ πάντα λύει ταῦτʼ ἔπος μοχθήματα.\nτὸ γὰρ φιλεῖν οὐκ ἔστιν ἐξ ὅτου πλέον\nἢ τοῦδε τἀνδρὸς ἔσχεθʼ, οὗ τητώμεναι\nτὸ λοιπὸν ἤδη τὸν βίον διάζετον.\nτοιαῦτʼ ἐπʼ ἀλλήλοισιν ἀμφικείμενοι\nλύγδην ἔκλαιον πάντες. ὡς δὲ πρὸς τέλος\nγόων ἀφίκοντʼ οὐδʼ ἔτʼ ὠρώρει βοή,\nἦν μὲν σιωπή· φθέγμα δʼ ἐξαίφνης τινὸς\nθώϋξεν αὐτόν, ὥστε πάντας ὀρθίας\nστῆσαι φόβῳ δείσαντας ἐξαίφνης τρίχας,\nκαλεῖ γὰρ αὐτὸν πολλὰ πολλαχῇ θεός·\nὦ οὗτος οὗτος, Οἰδίπους, τί μέλλομεν\nχωρεῖν; πάλαι δὴ τἀπὸ σοῦ βραδύνεται.\nὁ δʼ ὡς ἐπῄσθετʼ ἐκ θεοῦ καλούμενος,\nαὐδᾷ μολεῖν οἱ γῆς ἄνακτα Θησέα.\nκἀπεὶ προσῆλθεν, εἶπεν· ὦ φίλον κάρα,\nδός μοι χερὸς σῆς πίστιν ὁρκίαν τέκνοις,\nὑμεῖς τε, παῖδες, τῷδε· καὶ καταίνεσον\nμήποτε προδώσειν τάσδʼ ἑκών, τελεῖν δʼ ὅσʼ ἂν\nμέλλῃς φρονῶν εὖ ξυμφέροντʼ αὐτοῖς ἀεί.\nὁ δʼ, ὡς ἀνὴρ γενναῖος, οὐκ οἴκτου μέτα\nκατῄνεσεν τάδʼ ὅρκιος δράσειν ξένῳ.\nὅπως δὲ ταῦτʼ ἔδρασεν, εὐθὺς Οἰδίπους\nψαύσας ἀμαυραῖς χερσὶν ὧν παίδων λέγει·\nὦ παῖδε, τλάσας χρὴ τὸ γενναῖον φρενὶ\nχωρεῖν τόπων ἐκ τῶνδε, μηδʼ ἃ μὴ θέμις\nλεύσσειν δικαιοῦν μηδὲ φωνούντων κλύειν,\nἀλλʼ ἕρπεθʼ ὡς τάχιστα· πλὴν ὁ κύριος\nΘησεὺς παρέστω μανθάνων τὰ δρώμενα.\nτοσαῦτα φωνήσαντος εἰσηκούσαμεν\nξύμπαντες· ἀστακτὶ δὲ σὺν ταῖς παρθένοις\nστένοντες ὡμαρτοῦμεν. ὡς δʼ ἀπήλθομεν,\nχρόνῳ βραχεῖ στραφέντες ἐξαπείδομεν\nτὸν ἄνδρα τὸν μὲν οὐδαμοῦ παρόντʼ ἔτι,\nἄνακτα δʼ αὐτὸν ὀμμάτων ἐπίσκιον\nχεῖρʼ ἀντέχοντα κρατός, ὡς δεινοῦ τινος\nφόβου φανέντος οὐδʼ ἀνασχετοῦ βλέπειν.\nἔπειτα μέντοι βαιὸν οὐδὲ σὺν χρόνῳ\nὁρῶμεν αὐτὸν γῆν τε προσκυνοῦνθʼ ἅμα\nκαὶ τὸν θεῶν Ὄλυμπον ἐν ταὐτῷ λόγῳ.\nμόρῳ δʼ ὁποίῳ κεῖνος ὤλετʼ, οὐδʼ ἂν εἷς\nθνητῶν φράσειε, πλὴν τὸ Θησέως κάρα.\nοὐ γάρ τις αὐτὸν οὔτε πυρφόρος θεοῦ\nκεραυνὸς ἐξέπραξεν οὔτε ποντία\nθύελλα κινηθεῖσα τῷ τότʼ ἐν χρόνῳ,\nἀλλʼ ἤ τις ἐκ θεῶν πομπὸς ἢ τὸ νερτέρων\nεὔνουν διαστὰν γῆς ἀλύπητον βάθρον.\nἁνὴρ γὰρ οὐ στενακτὸς οὐδὲ σὺν νόσοις\nἀλγεινὸς ἐξεπέμπετʼ, ἀλλʼ εἴ τις βροτῶν\nθαυμαστός. εἰ δὲ μὴ δοκῶ φρονῶν λέγειν,\nοὐκ ἂν παρείμην οἷσι μὴ δοκῶ φρονεῖν.\nποῦ δʼ αἵ τε παῖδες χοἰ προπέμψαντες φίλων;\nαἵδʼ οὐχ ἑκάς· γόων γὰρ οὐκ ἀσήμονες\nφθόγγοι σφε σημαίνουσι δεῦρʼ ὁρμωμένας.\nαἰαῖ, φεῦ, ἔστιν ἔστι νῷν δὴ\nοὐ τὸ μέν, ἄλλο δὲ μή, πατρὸς ἔμφυτον\nἄλαστον αἷμα δυσμόροιν στενάζειν,\nᾧτινι τὸν πολὺν\nἄλλοτε μὲν πόνον ἔμπεδον εἴχομεν,\nἐν πυμάτῳ δʼ ἀλόγιστα παροίσομεν\nἰδόντε καὶ παθόντε.\nτί δʼ ἔστιν;\nἔστιν μὲν εἰκάσαι, φίλοι.\nβέβηκεν;\nὡς μάλιστʼ ἂν ἐν πόθῳ λάβοις.\nτί γάρ, ὅτῳ μήτʼ Ἄρης\nμήτε πόντος ἀντέκυρσεν,\nἄσκοποι δὲ πλάκες ἔμαρψαν\nἐν ἀφανεῖ τινι μόρῳ φερόμενον.\nτάλαινα· νῶν δʼ ὀλεθρία\nνὺξ ἐπʼ ὄμμασιν βέβακε.\nπῶς γὰρ ἤ τινʼ ἀπίαν\nγᾶν ἢ πόντιον κλύδωνʼ ἀλώμεναι, βίου δύσοιστον ἕξομεν τροφάν;\nοὐ κάτοιδα. κατά με φόνιος\nἈΐδας ἕλοι πατρὶ ξυνθανεῖν γεραιῷ\nτάλαιναν, ὡς ἔμοιγʼ ὁ μέλλων βίος οὐ βιωτός.\nὦ διδύμα τέκνων ἀρίστα,\nτὸ φέρον ἐκ θεοῦ φέρειν,\nμηδὲν ἄγαν φλέγεσθον· οὔ τοι κατάμεμπτʼ ἔβητον.\nπόθος τοὶ καὶ κακῶν ἄρʼ ἦν τις.\nκαὶ γὰρ ὃ μηδαμὰ δὴ φίλον ἦν φίλον,\nὁπότε γε καὶ τὸν ἐν χεροῖν κατεῖχον.\nὦ πάτερ, ὦ φίλος,\nὦ τὸν ἀεὶ κατὰ γᾶς σκότον εἱμένος·\nοὐδέ γʼ ἔνερθʼ ἀφίλητος ἐμοί ποτε\nκαὶ τᾷδε μὴ κυρήσῃς.\nἔπραξεν;\nἔπραξεν οἷον ἤθελεν.\nτὸ ποῖον;\nἇς ἔχρῃζε γᾶς ἐπὶ ξένας\nἔθανε· κοίταν δʼ ἔχει\nνέρθεν εὐσκίαστον αἰέν,\nοὐδὲ πένθος ἔλιπʼ ἄκλαυτον.\nἀνὰ γὰρ ὄμμα σε τόδʼ, ὦ πάτερ, ἐμὸν\nστένει δακρῦον, οὐδʼ ἔχω\nπῶς με χρὴ τὸ σὸν τάλαιναν\nἀφανίσαι τοσόνδʼ ἄχος.\nὤμοι, γᾶς ἐπὶ ξένας θανεῖν ἔχρῃζες ἀλλʼ\nἔρημος ἔθανες ὧδέ μοι.\nὦ τάλαινα, τίς ἄρα με πότμος αὖθις ὧδʼ\n\n\nἐπαμμένει σέ τʼ, ὦ φίλα, τὰς πατρὸς ὧδʼ ἐρήμας;\nἀλλʼ ἐπεὶ ὀλβίως γʼ ἔλυσεν\nτὸ τέλος, ὦ φίλαι, βίου,\nλήγετε τοῦδʼ ἄχους· κακῶν γὰρ δυσάλωτος οὐδείς.\nπάλιν, φίλα, συθῶμεν.\nὡς τί ῥέξομεν;\nἵμερος ἔχει με.\nτίς;\nτὰν χθόνιον ἑστίαν ἰδεῖν\nτίνος;\nπατρός, τάλαινʼ ἐγώ.\nθέμις δὲ πῶς τάδʼ ἐστί; μῶν\nοὐχ ὁρᾷς;\nτί τόδε ἐπέπληξας;\nκαὶ τόδʼ, ὡς\nτί τόδε μάλʼ αὖθις;\nἄταφος ἔπιτνε δίχα τε παντός.\nἄγε με, καὶ τότʼ ἐπενάριξον.\nαἰαῖ, δυστάλαινα, ποῦ δῆτʼ\nαὖθις ὧδʼ ἔρημος ἄπορος\nαἰῶνα τλάμονʼ ἕξω;\nφίλαι, τρέσητε μηδέν.\nἀλλὰ ποῖ φύγω;\nκαὶ πάρος ἀπέφυγε\nτί;\nτὰ σφῷν τὸ μὴ πίτνειν κακῶς.\nφρονῶ.\nτί δῆθʼ ὅπερ νοεῖς;\nὅπως μολούμεθʼ ἐς δόμους,\nοὐκ ἔχω.\nμηδέ γε μάτευε.\nμόγος ἔχει.\nκαὶ πάρος ἐπεῖχε.\nτοτὲ μὲν ἄπορα, τοτὲ δʼ ὕπερθεν.\nμέγʼ ἄρα πέλαγος ἐλάχετόν τι.\nναὶ ναί.\nξύμφημι καὐτός.\nαἰαῖ, ποῖ μόλωμεν, ὦ Ζεῦ;\nἐλπίδων γὰρ ἐς τίνʼ ἔτι με\nδαίμων τανῦν γʼ ἐλαύνει;\nπαύετε θρήνων, παῖδες· ἐν οἷς γὰρ\nχάρις ἡ χθονία ξύνʼ ἀπόκειται,\nπενθεῖν οὐ χρή· νέμεσις γάρ.\nὦ τέκνον Αἰγέως, προσπίτνομέν σοι.\nτίνος, ὦ παῖδες, χρείας ἀνύσαι;\nτύμβον θέλομεν προσιδεῖν αὐταὶ πατρὸς ἡμετέρου.\nἀλλʼ οὐ θεμιτόν.\nπῶς εἶπας, ἄναξ, κοίρανʼ Ἀθηνῶν;\nὦ παῖδες, ἀπεῖπεν ἐμοὶ κεῖνος\nμήτε πελάζειν ἐς τούσδε τόπους\nμήτʼ ἐπιφωνεῖν μηδένα θνητῶν\nθήκην ἱεράν, ἣν κεῖνος ἔχει.\nκαὶ ταῦτά μʼ ἔφη πράσσοντα καλῶς\nχώραν ἕξειν αἰὲν ἄλυπον.\nταῦτʼ οὖν ἔκλυεν δαίμων ἡμῶν\nχὠ πάντʼ ἀΐων Διὸς Ὅρκος.\nἀλλʼ εἰ τάδʼ ἔχει κατὰ νοῦν κείνῳ,\nταῦτʼ ἂν ἀπαρκοῖ· Θήβας δʼ ἡμᾶς\nτὰς ὠγυγίους πέμψον, ἐάν πως\nδιακωλύσωμεν ἰόντα φόνον\nτοῖσιν ὁμαίμοις.\nδράσω καὶ τάδε καὶ πάνθʼ ὁπόσʼ ἂν\nμέλλω πράσσειν πρόσφορά θʼ ὑμῖν\nκαὶ τῷ κατὰ γῆς, ὃς νέον ἔρρει,\nπρὸς χάριν· οὐ δεῖ μʼ ἀποκάμνειν.\nἀλλʼ ἀποπαύετε μηδʼ ἐπὶ πλείω\nθρῆνον ἐγείρετε·\nπάντως γὰρ ἔχει τάδε κῦρος.\n"};
