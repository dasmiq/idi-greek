var sequence = {"name":"Herodian. Ab excessu divi Marci","data":"Οἱ πλεῖστοι τῶν περὶ συγκομιδὴν ἱστορίας ἀσχοληθέντων\nἔργων τε πάλαι γεγονότων μνήμην ἀνανεώσασθαι\nσπουδασάντων, παιδείας κλέος ἀίδιον μνώμενοι,\nὡς ἂν μὴ σιωπήσαντες λάθοιεν ἐς τὸν πολὺν\nὅμιλον ἀριθμούμενοι, τῆς μὲν ἀληθείας ἐν ταῖς ἀφηγήσεσιν\nὠλιγώρησαν, οὐχ ἥκιστα δὲ ἐπεμελήθησαν\nφράσεώς τε καὶ εὐφωνίας, θαρροῦντες ὡς, εἴ τι καὶ\nμυθῶδες λέγοιεν, τὸ μὲν ἡδὺ τῆς ἀκροάσεως αὐτοὶ\nκαρπώσονται, τὸ δ̓ ἀκριβὲς τῆς ἐξετάσεως οὐκ ἐλεγχθήσεται.\nεἰσὶ δ̓ οἳ πρὸς ἔχθραν ἢ μῖσος τυράννων, κολακείαν τε ἢ τιμὴν βασιλέων πόλεώς τε καὶ\nἰδιωτῶν, εὐτελῆ καὶ μικρὰ ἔργα λόγων ἀρετῇ δόξῃ\nπαρέδοσαν τῆς ἀληθείας μείζονι. ἐγὼ δὲ ἱστορίαν οὐ παῤ ἄλλων ἀποδεξάμενος ἄγνωστόν τε καὶ ἀμάρτυρον,\nὑπὸ νεαρᾷ δὲ τῇ τῶν ἐντευξομένων μνήμῃ,\nμετὰ πάσης ἀκριβείας ἤθροισα ἐς συγγραφήν, οὐκ\nἀτερπῆ τὴν γνῶσιν καὶ τοῖς ὕστερον ἔσεσθαι προσδοκήσας\nἔργων μεγάλων τε καὶ πολλῶν ἐν ὀλίγῳ χρόνῳ\nγενομένων. εἰ γοῦν τις παραβάλοι πάντα τὸν ἀπὸ τοῦ Σεβαστοῦ χρόνον, ἐξ οὗπερ ἡ Ῥωμαίων δυναστεία\nμετέπεσεν ἐς μοναρχίαν, οὐκ ἂν εὕροι ἐν ἔτεσι\nπερί που διακοσίοις μέχρι τῶν Μάρκου καιρῶν οὔτε\nβασιλειῶν οὕτως ἐπαλλήλους διαδοχάς, οὔτε πολέμων\nἐμφυλίων τε καὶ ξένων τύχας ποικίλας, ἐθνῶν τε\nκινήσεις καὶ πόλεων ἁλώσεις τῶν τε ἐν τῇ ἡμεδαπῇ\n\nκαὶ ἐν πολλοῖς βαρβάροις, γῆς τε σεισμοὺς καὶ ἀέρων\nφθοράς, τυράννων τε καὶ βασιλέων βίους παραδόξους,\nπρότερον ἢ σπανίως ἢ μηδ̓ ὅλως μνημονευθέντας:\nὧν οἳ μὲν ἐπιμηκέστερον ἔσχον τὴν ἀρχήν, οἳ δὲ πρόσκαιρον\nτὴν δυναστείαν, εἰσὶ δ̓ οἳ μέχρι προσηγορίας καὶ τιμῆς ἐφημέρου μόνης ἐλθόντες εὐθέως κατελύθησαν.\nμερισθεῖσα γὰρ ἡ Ῥωμαίων ἀρχὴ ἐν ἔτεσιν\nἑξήκοντα ἐς πλείους δυναστείας ἢ ὁ χρόνος ἀπῄτει,\nπολλὰ καὶ ποικίλα ἤνεγκε καὶ θαύματος ἄξια. τούτων\nγὰρ οἱ μὲν τὴν ἡλικίαν πρεσβύτεροι διὰ τὴν ἐμπειρίαν τῶν πραγμάτων ἐπιμελέστερον ἑαυτῶν τε καὶ\nτῶν ὑπηκόων ἦρξαν, οἱ δὲ κομιδῇ νέοι ῥᾳθυμότερον\nβιώσαντες πολλὰ ἐκαινοτόμησαν: διόπερ εἰκότως ἐν\nἡλικίαις τε καὶ ἐξουσίαις διαφόροις οὐχ ὅμοια γέγονε\nτὰ ἐπιτηδεύματα. ὡς δ̓ ἕκαστα τούτων πέπρακται, κατὰ χρόνους καὶ δυναστείας διηγήσομαι.\nτῷ βασιλεύοντι Μάρκῳ θυγατέρες μὲν ἐγένοντο\nπλείους, ἄρρενες δὲ δύο. τῶν δὲ ἀρρένων τούτων ὁ\nμὲν ἕτερος κομιδῇ νέος τὸν βίον μετήλλαξε ʽ??ʼηρίσσιμος\nδ̓ ἦν ὄνομα αὐτᾦ, τὸν δὲ περιόντα Κόμμοδόν τε καλούμενον ὁ πατὴρ μετὰ πολλῆς ἐπιμελείας ἀνεθρέψατο,\nπάντοθεν τοὺς ἐν τοῖς ἔθνεσιν ἐπὶ λόγοις\nδοκιμωτάτους ἐπὶ συντάξεσιν οὐκ εὐκαταφρονήτοις\nκαλῶν, ὅπως συνόντες ἀεὶ παιδεύοιεν αὐτῷ τὸν υἱόν.\nτάς τε θυγατέρας ἐν ὥρᾳ γενομένας ἐξέδοτο ἀνδράσι τῆς συγκλήτου βουλῆς τοῖς ἀρίστοις, οὐ τοὺς γένους\nμακραῖς διαδοχαῖς εὐπατρίδας, οὐδὲ τοὺς πλούτου\nπεριβολαῖς λαμπρούς, κοσμίους δὲ τὸν τρόπον καὶ\nσώφρονας τὸν βίον γαμβροὺς αὑτῷ γενέσθαι θέλων:\nταῦτα γὰρ μόνα ψυχῆς ἴδια καὶ ἀναφαίρετα ἡγεῖτο\nκτήματα. ἀρετῆς δὲ πάσης ἔμελεν αὐτῷ, λόγων τε\nἀρχαιότητος ἦν ἐραστής, ὡς μηδενὸς μήτε Ῥωμαίων\n\nμήτε Ἑλλήνων ἀπολείπεσθαι: δηλοὶ δὲ ὅσα καὶ ἐς\nἡμᾶς ἦλθεν ἢ λεχθέντα πρὸς αὐτοῦ ἢ γραφέντα.\nπαρεῖχε δὲ καὶ τοῖς ἀρχομένοις ἑαυτὸν ἐπιεικῆ καὶ μέτριον βασιλέα, τούς τε προσιόντας δεξιούμενος, κωλύων\nτε τοὺς περὶ αὐτὸν δορυφόρους ἀποσοβεῖν τοὺς\nἐντυγχάνοντας. μόνος τε βασιλέων φιλοσοφίαν οὐ\nλόγοις οὐδὲ δογμάτων γνώσεσι, σεμνῷ δ̓ ἤθει καὶ\nσώφρονι βίῳ ἐπιστώσατο. πολύ τε πλῆθος ἀνδρῶν\nσοφῶν ἤνεγκε τῶν ἐκείνου καιρῶν ἡ φορά: φιλεῖ γάρ\nπως ἀεὶ τὸ ὑπήκοον ζήλῳ τῆς τοῦ ἄρχοντος γνώμης βιοῦν.\nὅσα μὲν οὖν ἐκείνῳ πέπρακται ἀνδρεῖα καὶ σώφρονα, στρατηγικὴν ἢ πολιτικὴν ἀρετὴν ἔχοντα,\nπρός τε τοὺς τὰ ἀρκτῷα τῆς γῆς ἔθνη βάρβαρα κατοικοῦντας\nπρός τε τοὺς ὑπὸ ταῖς ἀνατολαῖς ποιουμένους\nτὸν βίον, πολλοῖς καὶ σοφοῖς ἀνδράσι συγγέγραπται:\nἃ δὲ μετὰ τὴν Μάρκου τελευτὴν παρὰ πάντα τὸν\nἐμαυτοῦ βίον εἶδόν τε καὶ ἤκουσα, ἔστι δ̓ ὧν καὶ\nπείρᾳ μετέσχον ἐν βασιλικαῖς ἢ δημοσίαις ὑπηρεσίαις\nγενόμενος, ταῦτα συνέγραψα.\nγηραιὸν ὄντα Μάρκον, καὶ μὴ μόνον ὑφ̓ ἡλικίας ἀλλὰ καμάτοις τε καὶ φροντίσι τετρυχωμένον,\nδιατρίβοντά τε ἐν Παίοσι, νόσος χαλεπὴ καταλαμβάνει.\nἐπεὶ δὲ αὑτῷ τὰς πρὸς σωτηρίαν ἐλπίδας φαύλως\nἔχειν ὑπώπτευεν, ἑώρα τε τὸν παῖδα τῆς μειρακίων\nἡλικίας ἀρχόμενον ἐπιβαίνειν, δεδιὼς μὴ νεότης ἀκμάζουσα\nκαὶ ἐν ὀρφανίᾳ ἐξουσίαν αὐτοκράτορα καὶ ἀκώλυτον\nπροσλαβοῦσα μαθημάτων μὲν καλῶν καὶ ἐπιτηδευμάτων\nἀφηνιάσῃ, μέθαις δὲ καὶ κραιπάλαις ἐπιδῷ\nἑαυτήν ʽῥᾷστα γὰρ αἱ τῶν νέων ψυχαὶ ἐς ἡδονὰς\nἐξολισθαίνουσαι ἀπὸ τῶν παιδείας καλῶν μετοχετεύονταἰ,\nοἷα δὴ ἄνδρα πολυΐστορα μάλιστα ἐτάραττε\nμνήμη τῶν ἐν νεότητι βασιλείαν παραλαβόντων, τοῦτο\nμὲν Διονυσίου τοῦ Σικελιώτου τυράννου, ὃς ἀπὸ\nτῆς ἄγαν ἀκρασίας καινὰς ἡδονὰς ἐπὶ μεγίστοις μισθοῖς\nἐθηρᾶτο, τοῦτο δὲ αἱ τῶν Ἀλεξάνδρου διαδόχων\nἐς τοὺς ὑπηκόους ὕβρεις τε καὶ βίαι, δἰ ὧν\nτὴν ἐκείνου ἀρχὴν κατῄσχυναν, Πτολεμαῖος μὲν καὶ\nμέχρις ἀδελφῆς ἰδίας ἔρωτος προχωρήσας παρά τε\nτοὺς Μακεδόνων καὶ Ἑλλήνων νόμους, Ἀντίγονος δὲ\nΔιόνυσον πάντα μιμούμενος, καὶ κισσὸν μὲν περιτιθεὶς\nτῇ κεφαλῇ ἀντὶ καυσίας καὶ διαδήματος Μακεδονικοῦ,\nθύρσον δὲ ἀντὶ σκήπτρου φέρων. ἔτι δὲ\nκαὶ μᾶλλον αὐτὸν ἐλύπει τὰ μὴ πρὸ πολλοῦ ἀλλ̓ ὑπόγυον\nἔχοντα τὴν μνήμην, τά τε Νέρωνι πεπραγμένα,\nὃς ἐχώρησε μέχρι μητρῴου φόνου παρεῖχέ τε τοῖς δήμοις\nἑαυτὸν καταγέλαστον θέαμα, τά τε Δομετιανῷ τετολμημένα, τῆς ἐσχάτης ὠμότητος οὐδὲν ἀπολείποντα.\nτοιαύτας δὴ τυραννίδος εἰκόνας ὑποτυπούμενος\nἐδεδίει τε καὶ ἤλπιζεν. οὐ μετρίως δ̓ αὐτὸν ἐτάραττον\nκαὶ οἱ Γερμανοὶ γειτνιῶντες, οὓς οὐδέπω πάντας\nἐκεχείρωτο, ἀλλὰ τοὺς μὲν πειθοῖ ἐς συμμαχίαν προσηγάγετο, τῶν δὲ καὶ κρατήσας ἦν τοῖς ὅπλοις:\nἦσαν δέ τινες οἳ διαδράντες πρὸς τὸ παρὸν ἀνακεχωρήκεσαν\nδέει τῆς παρουσίας τοιούτου βασιλέως. ὑπώπτευεν\nοὖν μὴ τῆς ἡλικίας τοῦ μειρακίου καταφρονήσαντες\nἐπιθῶνται αὐτῷ: ἐρᾷ γὰρ τὸ βάρβαρον καὶ\nἐπὶ ταῖς τυχούσαις ἀφορμαῖς ῥᾷστα κινεῖσθαι. κυμαίνουσαν\nοὖν ἔχων τοσαύταις φροντίσι τὴν ψυχήν,\nσυγκαλέσας τοὺς φίλους ὅσοι τε παρῆσαν τῶν συγγενῶν,\nκαὶ τὸν παῖδα παραστησάμενος, ἐπειδὴ πάντες\nσυνῆλθον, ἡσυχῇ τοῦ σκίμποδος κουφίσας ἑαυτὸν τοιούτων λόγων ἤρξατο.\nἄχθεσθαι μὲν ὑμᾶς ἐφ̓ οἷς ὁρᾶτέ με διακείμενον,\n\nθαυμαστὸν οὐδέν: φύσει τε γὰρ τὸ ἀνθρώπινον\nἐλεεινὸν ἐν ταῖς τῶν ὁμοφύλων συμφοραῖς, τά τε\nδεινὰ ὑπ̓ ὄψιν πεσόντα οἶκτον προκαλεῖται μείζονα.\nἐμοὶ δέ τι καὶ πλέον ὑπάρχειν παῤ ὑμῶν οἴομαι: ἐκ\nγὰρ ὧν αὐτὸς διάκειμαι πρὸς ὑμᾶς, ἀμοιβαίαν εὔνοιαν\nεἰκότως ἤλπικα. νῦν δὲ καιρὸς εὔκαιρος ἐμοί τε αἰσθέσθαι μὴ μάτην πρὸς ὑμᾶς τοσούτου χρόνου τιμήν\nτε καὶ σπουδὴν κατατεθεῖσθαι, ὑμῖν τε ἀποδοῦναι\nχάριν, δείξασιν ὅτι ὑπὲρ ὧν ἐτύχετε οὐκ ἀμνημονεῖτε.\nὁρᾶτε δή μοι τὸν υἱόν, ὃν αὐτοὶ ἀνεθρέψασθε,\nἄρτι τῆς μειρακίων ἡλικίας ἐπιβαίνοντα καὶ δεόμενον\nὥσπερ ἐν χειμῶνι καὶ ζάλῃ τῶν κυβερνησόντων,\nμή ποι φερόμενος ὑπ̓ ἀτελοῦς τῆς τῶν δεόντων ἐμπειρίας\nἐς φαῦλα ἐπιτηδεύματα προσαραχθῇ. γένεσθε δὴ οὖν αὐτῷ ὑμεῖς ἀνθ̓ ἑνὸς ἐμοῦ πατέρες πολλοί,\nπεριέποντές τε καὶ τὰ ἄριστα συμβουλεύοντες.\nοὔτε γὰρ χρημάτων πλῆθος οὐδὲν αὔταρκες πρὸς τυραννίδος\nἀκρασίαν, οὔτε δορυφόρων φρουρὰ ἱκανὴ\nῥύεσθαι τὸν ἄρχοντα, εἰ μὴ προϋπάρχει ἡ τῶν ὑπηκόων\nεὔνοια. μάλιστα δὲ ἐκεῖνοι ἐς ἀρχῆς μῆκος ἀκινδύνως ἤλασαν, ὅσοι μὴ φόβον ἐξ ὠμότητος, πόθον\nδὲ τῆς αὑτῶν χρηστότητος ταῖς τῶν ἀρχομένων ψυχαῖς\nἐνέσταξαν. οὐ γὰρ οἱ ἐξ ἀνάγκης δουλεύοντες ἀλλ̓ οἱ\nμετὰ πειθοῦς ὑπακούοντες ἀνύποπτοι καὶ ἔξω κολακείας\nπροσποιήτου δρῶντές τε καὶ πάσχοντες διατελοῦσιν,\nκαὶ οὐδέ ποτε ἀφηνιάζουσιν, ἢν μὴ βίᾳ καὶ\nὕβρει ἐπὶ τοῦτο ἀχθῶσι. χαλεπὸν δὲ μετριάσαι τε καὶ ὅρον ἐπιθεῖναι ἐπιθυμίαις ὑπηρετούσης ἐξουσίας.\nτοιαῦτα δὴ συμβουλεύοντες αὐτῷ, καὶ ὧν ἀκούει παρὼν\nὑπομιμνήσκοντες, ὑμῖν τε αὐτοῖς καὶ πᾶσιν ἄριστον\nἀποδείξετε βασιλέα, τῇ τε ἐμῇ μνήμῃ χαριεῖσθε\n\n\nτὰ μέγιστα, οὕτω τε μόνως ἀίδιον αὐτὴν ποιῆσαι δυνήσεσθε.\nτοσαῦτα εἰπόντα τὸν Μάρκον ἐπιπεσοῦσα λιποθυμία\nκατεσίγασεν: ὑπὸ δὲ ἀσθενείας τε καὶ ἀθυμίας\nαὖθις ὑπτίαζεν. οἶκτος δὲ πάντας ἐλάμβανε τοὺς παρόντας, ὡς μηδὲ κατασχόντας αὑτῶν τινὰς ἐς οἰμωγὴν\nἀναβοῆσαι.\nὃ μὲν οὖν νυκτός τε καὶ ἡμέρας ἐπιβιώσας μιᾶς\nἀνεπαύσατο, πόθον τε τοῖς καθ̓ αὑτὸν ἀνθρώποις\nἐγκαταλιπὼν ἀρετῆς τε ἀίδιον μνήμην ἐς τὸν ἐσόμενον\nαἰῶνα. τελευτήσαντος δὲ Μάρκου, ἐπειδὴ διεφοίτησεν\nἡ φήμη, πᾶν τε τὸ παρὸν στρατιωτικὸν καὶ\nτὸ δημῶδες πλῆθος ὁμοίως πένθει κατείχετο, οὐδέ\nτις ἦν ἀνθρώπων τῶν ὑπὸ τὴν Ῥωμαίων ἀρχὴν ὃς\nἀδακρυτὶ τοιαύτην ἀγγελίαν ἐδέχετο: πάντες δ̓ ὥσπερ ἐκ μιᾶς φωνῆς, οἳ μὲν πατέρα χρηστόν, οἳ δ̓ ἀγαθὸν\nβασιλέα, γενναῖον δὲ ἕτεροι στρατηγόν, οἳ δὲ σώφρονα\nκαὶ κόσμιον ἄρχοντα ἀνεκάλουν, καὶ οὐδεὶς\nἐψεύδετο.\nὀλίγων δὲ διελθουσῶν ἡμερῶν, ἐν ὅσαις περὶ τὴν κηδείαν τοῦ πατρὸς τὸν υἱὸν ἀπησχόλουν, ἔδοξε\nτοῖς φίλοις προαγαγεῖν τὸ μειράκιον ἐς τὸ στρατόπεδον,\nὡς ἂν διαλεχθείη τε τοῖς στρατιώταις, καὶ χρήματα\nδωρησάμενος, ὡς ἔθος ἐστὶ τοῖς βασιλείαν διαδεχομένοις,\nμεγαλόφρονι ἐπιδόσει οἰκειώσηται τὸ\nστράτευμα. παρηγγέλθη τε δὴ πᾶσιν ἐλθεῖν ἐς τὸ\nεἰωθὸς πεδίον αὐτοὺς ὑποδέχεσθαι. προελθὼν δὲ ὁ\nΚόμμοδος τάς τε βασιλείους θυσίας ἐπετέλει, καὶ βήματος\nαὐτῷ ἐς ὕψος ἀρθέντος ἐν μέσῳ τῷ στρατοπέδῳ\nἀνελθὼν ἐπ̓ αὐτό, καὶ περιστησάμενος τοὺς πατρῴους φίλους ʽπολλοὶ δὲ καὶ λόγιοι παρῆσαν αὐτᾦ,\nἔλεξε τοιάδε.\nκοινὴν εἶναί μοι πρὸς ὑμᾶς τὴν ἐπὶ τοῖς καταλαβοῦσιν ἀλγηδόνα, καὶ μηδέν τι ἧττον ὑμᾶς ἐμοῦ\nδυσφορεῖν, ἐμαυτὸν ἀκριβῶς πέπεικα. οὐδὲ γὰρ περιόντος\nμοι τοῦ πατρὸς πλεονεκτεῖν ὑμῶν ἠξίουν.\nἐκεῖνος γὰρ πάντας ἡμᾶς ὡς ἕνα ἠγάπα. ἔχαιρε γοῦν\nμᾶλλον συστρατιώτην με ἢ υἱὸν καλῶν: τὴν μὲν γὰρ\nπροσηγορίαν ἡγεῖτο φύσεως, τὴν δ̓ ἀρετῆς κοινωνίαν.\nφέρων τέ με πολλάκις ἔτι νήπιον ὄντα ταῖς ὑμετέραις\nἐνεχείρισε πίστεσι. διόπερ καὶ ῥᾷστα πάσης εὐνοίας μεθέξειν πρὸς ὑμῶν ἤλπικα, τῶν μὲν πρεσβυτέρων\nτροφεῖά μοι ταῦτα ὀφειλόντων, τοὺς δ̓ ἡλικιώτας\nεἰκότως ἂν καὶ συμφοιτητὰς τῶν ἐν ὅπλοις\nἔργων ἀποκαλοίην: πάντας γὰρ ἡμᾶς ὡς ἕνα ὁ πατὴρ\nἐφίλει τε καὶ πᾶσαν ἀρετὴν ἐπαίδευεν. ἔδωκε δὲ μετ̓ ἐκεῖνον ἐμὲ βασιλέα ἡ τύχη, οὐκ ἐπείσακτον,\nὥσπερ οἱ πρὸ ἐμοῦ προσκτήτῳ σεμνυνόμενοι ἀρχῇ,\nἀλλὰ μόνος τε ὑμῖν ἐγὼ ἐν τοῖς βασιλείοις ἀπεκυήθην,\nκαὶ μὴ πειραθέντα με ἰδιωτικῶν σπαργάνων\nἅμα τῷ τῆς γαστρὸς προελθεῖν ἡ βασίλειος ἐδέξατο\nπορφύρα, ὁμοῦ δέ με εἶδεν ἥλιος ἄνθρωπον καὶ βασιλέα.\nεἰκότως ἂν οὖν ταῦτα λογιζόμενοι στέργοιτε οὐ δοθέντα ὑμῖν ἀλλὰ γεννηθέντα αὐτοκράτορα. ὁ\nμὲν γὰρ πατὴρ ἐς οὐρανὸν ἀναπτὰς ὀπαδὸς ἤδη καὶ\nσύνεδρός ἐστι θεῶν: ἡμῖν δὲ χρὴ μέλειν τῶν ἐν ἀνθρώποις\nκαὶ τὰ ἐπὶ γῆς διοικεῖν. κατορθοῦν δὲ αὐτὰ\nκαὶ βεβαιοῦν ὑμέτερον ἔργον, εἰ τά τε τοῦ πολέμου\nλείψανα μετὰ πάσης ἀνδρείας ἀπαλείψαιτε καὶ τὴν\nῬωμαίων ἀρχὴν μέχρις ὠκεανοῦ προαγάγοιτε. ὑμῖν τε γὰρ ταῦτα δόξαν οἴσει, καὶ τὴν τοῦ κοινοῦ πατρὸς\nμνήμην χάρισιν ἀξίαις οὕτως ἀμείψεσθε, ὃν ἐπακούειν\nτε τῶν λεγομένων καὶ τὰ πραττόμενα ἐφορᾶν ἡγεῖσθε.\nεὐδαιμονοίημεν δ̓ ἂν τὰ δέοντα πράττοντες ὑπὸ\n\nτοιούτῳ μάρτυρι. καὶ τὰ μὲν πρότερον ὑμῖν ἀνδρείως\nκατορθωθέντα ἐς τὴν ἐκείνου σοφίαν τε καὶ στρατηγίαν\nτὴν ἀναφορὰν ἔχει: ὅσα δ̓ ἂν σὺν ἐμοὶ βασιλεῖ\nνέῳ προθύμως ἐπιδείξησθε, τούτων τὴν δόξαν πίστεώς\nτε ἀγαθῆς καὶ ἀνδρείας ἀποίσεσθε. τό τε ἐν ἡμῖν νέον σεμνότητος πληρώσετε τῇ τῶν ὑμετέρων\nἔργων ἀνδραγαθίᾳ. τὸ βάρβαρον δὲ ἐν ἀρχῇ νέας ἡγεμονίας\nκολασθὲν οὔτε ἐς τὸ παρὸν καταθαρσήσει τῆς\nἡλικίας καταφρονῆσαν, τά τε μέλλοντα φοβήσεται δέει\nτῶν πεπειραμένων. τοσαῦτα ὁ Κόμμοδος εἰπών, καὶ μεγαλόφροσι\nδωρεαῖς χρημάτων οἰκειωσάμενος τὸ στρατιωτικόν, ἐς\nτὴν βασίλειον ἐπανῆλθεν αὐλήν.\nὀλίγου μὲν οὖν τινὸς χρόνου πάντα ἐπράττετο\nτῇ γνώμῃ τῶν πατρῴων φίλων, οἳ πανημέριοι συνῆσαν αὐτῷ τὰ βέλτιστα συμβουλεύοντες, καὶ τοσοῦτον\nἐνδιδόντες χρόνον ὅσον ἐνόμιζον αὐτάρκη πρὸς σώφρονα\nτοῦ σώματος ἐπιμέλειαν. παρεισδύντες δέ τινες\nτῶν ἐπὶ τῆς αὐλῆς οἰκετῶν διαφθείρειν ἐπειρῶντο\nνέον ἦθος βασιλέως, ὅσοι τε κόλακες τραπέζης, καὶ τὸ εὔδαιμον γαστρὶ καὶ τοῖς αἰσχίστοις μετροῦσιν,\nὑπομιμνήσκοντες αὐτὸν τῆς ἐν Ῥώμῃ τρυφῆς, θεάματά\nτε καὶ ἀκούσματα τερπνὰ διηγούμενοι, τήν τε\nτῶν ἐπιτηδείων δαψίλειαν καταριθμοῦντες, διαβάλλοντές\nτε πᾶσαν τὴν ἐπὶ ταῖς ὄχθαις τοῦ Ἴστρου ὥραν, μήτε ὀπώρας εὔφορον κρυεράν τε ἀεὶ καὶ συννεφῆ.\nοὐ παύσῃ δὲ ἔλεγον, ὦ δέσποτα, πηγνύμενόν τε\nκαὶ ὀρυττόμενον πίνων ὕδωρ; ἄλλοι δὲ ἀπολαύσουσι\nπηγῶν τε θερμῶν καὶ ψυχροῦ νάματος ἀτμίδων τε\nκαὶ ἀέρων ὧν Ἰταλία μόνη εὔφορος; τοιαῦτα δή τινα τῷ μειρακίῳ ὑποτυπούμενοι ἤγειρον αὐτοῦ τὰς\nὀρέξεις ἐς τὴν ἡδονῶν ἐπιθυμίαν. αἰφνιδίως δὲ καλέσας\n\nτοὺς φίλους ποθεῖν ἔλεγε τὴν πατρίδα: ὁμολογεῖν\nδὲ τὰς αἰτίας τῆς αἰφνιδίου ὁρμῆς αἰδούμενος,\nδεδιέναι προσεποιεῖτο μή τις ἐκεῖσε προκαταλάβοι τὴν\nβασίλειον ἑστίαν τῶν εὐπατριδῶν πλουσίων, εἶθ̓\nὥσπερ ἐξ ὀχυρᾶς ἀκροπόλεως δύναμιν καὶ περιβολὴν\nσυγκροτήσας ἐπιθῆται τῇ ἀρχῇ: αὐτάρκης δὲ ὁ δῆμος\nχορηγῆσαι πλῆθος ἐπιλέκτων νεανιῶν.\nτοιαῦτά τινα προφασιζομένου τοῦ μειρακίου οἱ μὲν ἄλλοι συνεστάλησάν τε τὴν ψυχήν, καὶ σκυθρωπαῖς\nταῖς ὄψεσιν ἐς γῆν ἔνευσαν: Πομπηιανὸς δέ, ὃς\nπρεσβύτατός τε ἦν ἁπάντων καὶ κατ̓ ἐπιγαμίαν προσήκων\nαὐτῷ ʽσυνῴκει γὰρ τῇ πρεσβυτάτῃ τῶν ἀδελφῶν\nτοῦ Κομμόδοὐ ποθεῖν μέν σε ἔφη, τέκνον\nκαὶ δέσποτα, τὴν πατρίδα εἰκός: καὶ γὰρ αὐτοὶ τῶν\nοἴκοι ὁμοίᾳ ἐπιθυμίᾳ ἑαλώκαμεν. ἀλλὰ τὰ ἐνταῦθα προυργιαίτερα ὄντα καὶ μᾶλλον ἐπείγοντα ἐπέχει τὴν\nἐπιθυμίαν. τῶν μὲν γὰρ ἐκεῖσε καὶ ὕστερον ἐπὶ πλεῖστον\nαἰῶνα ἀπολαύσεις, ἐκεῖ τε ἡ Ῥώμη ὅπου ποτ̓\nἂν ὁ βασιλεὺς ᾖ: τὸν δὲ πόλεμον ἀτελῆ καταλιπεῖν\nμετὰ τοῦ ἀπρεποῦς καὶ ἐπισφαλές: θάρσος γὰρ ἐμβαλοῦμεν\nτοῖς βαρβάροις, οὐκ ἐπανόδου πόθον ἀλλὰ\nφυγὴν καὶ δέος ἡμῶν καταγνοῦσι. καλὸν δέ σοι χειρωσαμένῳ πάντας αὐτούς, καὶ τὴν ὑπὸ τῇ ἄρκτῳ ἀρχὴν\nὠκεανῷ ὁρίσαντα, ἐπανελθεῖν οἴκαδε θριαμβεύοντί\nτε καὶ δεσμίους ἀπάγοντι καὶ αἰχμαλώτους βασιλεῖς\nτε καὶ σατράπας βαρβάρους: τούτοις γὰρ καὶ οἱ\nπρὸ σοῦ Ῥωμαῖοι μεγάλοι τε καὶ ἔνδοξοι γεγόνασι.\nδεδιέναι δέ σε οὐ χρὴ μή τις ἐκεῖ τοῖς πράγμασιν ἐπιθῆται.\nοἵ τε γὰρ ἄριστοι τῆς βουλῆς ἐνταῦθα σὺν σοί:\nἥ τε στρατιωτικὴ δύναμις παροῦσα πᾶσα τῆς σῆς ἀρχῆς\nπροασπίζει: ταμιεῖά τε χρημάτων βασιλικῶν ἐνταῦθα\n\nπάντα: ἥ τε τοῦ πατρὸς μνήμη αἰώνιόν σοι\nπίστιν καὶ εὔνοιαν παρὰ τῶν ἀρχομένων ἐβεβαίωσεν.\nτοιαῦτά τινα ἐς προτροπὴν καὶ τὴν πρὸς τὰ\nκρείττονα ὁρμὴν ὁ Πομπηιανὸς εἰπὼν διέτρεψε πρὸς\nὀλίγον τὸ μειράκιον: αἰδεσθεὶς γὰρ ὁ Κόμμοδος τὰ λεχθέντα, οὐδέν τε οἷός2τε ὢν εὐλόγως ἀποκρίνασθαι,\nτοὺς φίλους ἀπεπέμψατο, φήσας ἀκριβέστερον καθ̓\nαὑτὸν ἐπισκέψεσθαι τὸ πρακτέον. ἐγκειμένων δὲ τῶν\nπερὶ αὐτὸν θεραπόντων οὐκέτι μὲν τοῖς φίλοις οὐδὲν\nἐκοινώσατο, ἐκπέμψας δὲ γράμματα, καὶ διανείμας οἷς ἐδοκίμασε τῆς ὄχθης τοῦ Ἴστρου τὴν πρόνοιαν,\nπροστάξας τε αὐτοῖς ἀνέχειν τὰς τῶν βαρβάρων ἐπιδρομάς,\nἐπαγγέλλει τὴν ἔξοδον. οἳ μὲν οὖν διῴκουν\nτὰ ἐγκεχειρισμένα: οἳ καὶ οὐ πολλῷ χρόνῳ πλείστους\nτῶν βαρβάρων ὅπλοις ἐχειρώσαντο, τοὺς δὲ ἐπὶ μεγάλαις συντάξεσιν ἐς φιλίαν ἐπηγάγοντο, ῥᾷστα πείσαντες.\nφύσει γὰρ τὸ βάρβαρον φιλοχρήματον, καὶ κινδύνων\nκαταφρονήσαντες ἢ δἰ ἐπιδρομῆς καὶ ἐφόδου\nτὸ χρειῶδες πρὸς τὸν βίον πορίζονται, ἢ μεγάλων μισθῶν\nτὴν εἰρήνην ἀντικαταλλάσσονται. ἅπερ ὁ Κόμμοδος εἰδώς, καὶ τὸ ἀμέριμνον ὠνούμενος, ἀφειδῶς\nτε ἔχων χρημάτων, πάντα ἐδίδου τὰ αἰτούμενα.\nτῆς δὲ ἐξόδου διαγγελθείσης κίνησις δὴ μεγίστη\nκαταλαμβάνει τὸ στρατόπεδον, καὶ πάντες αὐτῷ συναπελθεῖν\nἤθελον, ὡς ἀπαλλαγεῖεν μὲν τῆς ἐν τῇ πολεμίᾳ διατριβῆς, ἀπολαύσειαν δὲ τῆς ἐν Ῥώμῃ τρυφῆς.\nἐπειδὴ δὲ διεφοίτησεν ἡ φήμη ἄγγελοί τε ἧκον\nκηρύττοντες τὴν τοῦ βασιλέως ἄφιξιν, ὑπερήσθη τε\nὁ Ῥωμαίων δῆμος καὶ χρηστὰς εἶχεν ἐλπίδας νέου\nαὐτοκράτορος ἐπιδημίᾳ, πατρῴζειν τὸ μειράκιον ἡγούμενοι.\nἀνύσας δὲ τὴν ὁδοιπορίαν ὁ Κόμμοδος μετὰ\nνεανικῆς σπουδῆς, καὶ διαδραμὼν τὰς ἐν μέσῳ πόλεις,\n\nὑποδεχθείς τε πανταχοῦ βασιλικῶς καὶ δήμοις ἑορτάζουσιν\nἐπιφανείς, ἀσπαστός τε καὶ ποθεινὸς πᾶσιν\nὤφθη. ὡς δὲ πλησίον ἐγένετο τῆς Ῥώμης, πᾶσά τε ἡ σύγκλητος βουλὴ καὶ πανδημεὶ ὅσοι τὴν Ῥώμην κατῴκουν\nἄνθρωποι, μὴ κατασχόντες αὑτῶν ἀλλ̓ ἕκαστος\nφθάσαι θέλων, δαφνηφόροι τε καὶ πάντα ἐπιφερόμενοι\nἄνθη τότε ἀκμάζοντα, ὡς ἕκαστος οἷός2τε\nἦν, πόρρω τῆς πόλεως ὑπήντων, θεασόμενοι τὸν νέον\nκαὶ εὐγενῆ βασιλέα. ἐπόθουν γὰρ αὐτὸν ἀληθεῖ ψυχῆς διαθέσει ἅτε παῤ αὐτοῖς γεννηθέντα τε καὶ\nτραφέντα καὶ ἄνωθεν ἐκ τριγονίας βασιλέα τε καὶ\nεὐπατρίδην ὄντα Ῥωμαίων. τὸ μὲν γὰρ πρὸς πατρὸς\nαὐτῷ γένος ἐκ τῶν τῆς συγκλήτου βουλῆς ἐπισήμων\nἦν: Φαυστῖνα δὲ ἡ μήτηρ βασίλισσα γεγένητο θυγάτηρ\nτε οὖσα Ἀντωνίνου τοῦ εὐσεβοῦς ἐπικληθέντος,\nκαὶ Ἀδριανοῦ ἔγγονος κατὰ θηλυγονίαν, ἀνήνεγκε δὲ\nτὸ γένος αὕτη ἐπὶ Τραϊανὸν πρόπαππον.\nγένους μὲν οὖν ὁ Κόμμοδος οὕτως εἶχε, πρὸς δὲ τῇ τῆς ἡλικίας ἀκμῇ καὶ τὴν ὄψιν ἦν ἀξιοθέατος σώματός\nτε συμμετρίᾳ καὶ κάλλει προσώπου μετ̓ ἀνδρείας.\nὀφθαλμῶν τε γὰρ ἄρθμιαι καὶ πυρώδεις βολαί,\nκόμη τε φύσει ξανθὴ καὶ οὔλη, ὡς, εἴ ποτε φοιτῴη\nδἰ ἡλίου, τοσοῦτον ἐκλάμπειν αὐτῷ πυροειδές\nτι ὡς τοὺς μὲν οἴεσθαι ῥίνημα χρυσοῦ προϊόντι ἐπιπάσσεσθαι,\nτοὺς δὲ ἐκθειάζειν, λέγοντας αἴγλην τινὰ\nοὐράνιον περὶ τὴν κεφαλὴν συγγεγενῆσθαι. αὐτῷ:\nἴουλοί τε αὐτοῦ κατιόντες ταῖς παρειαῖς ἐπήνθουν.\nτοιοῦτον δὴ θεασάμενοι τὸν βασιλέα οἱ Ῥωμαῖοι εὐφημίαις\nτε παντοδαπαῖς καὶ στεφάνων καὶ ἀνθέων\nβολαῖς ὑπεδέχοντο. ὡς δ̓ ἐς τὴν Ῥώμην εἰσήλασεν, ἔς τε τοῦ Διὸς τὸ τέμενος καὶ τοὺς ἄλλους νεὼς ἀνελθὼν\nεὐθύς, τῇ συγκλήτῳ καὶ τοῖς ἐν Ῥώμῃ καταλειφθεῖσι\n\nστρατιώταις χαριστήρια ὁμολογήσας τῆς φυλαχθείσης\nπίστεως, ἐς τὴν βασίλειον αὐλὴν ἀνεχώρησεν.\nχρόνου μὲν οὖν τινὸς ὀλίγων ἐτῶν τιμὴν πᾶσαν\nἀπένεμε τοῖς πατρῴοις φίλοις, πάντα τε ἔπραττεν ἐκείνοις συμβούλοις χρώμενος: ἐπεὶ δὲ τὴν πρόνοιαν\nἐνεχείρισε τῆς ἀρχῆς ἑαυτῷ, ἐπιστήσας τοῖς στρατοπέδοις\nΠερέννιον, ἄνδρα τὸ μὲν γένος Ἰταλιώτην,\nστρατιωτικὸν δ̓ εἶναι δοκοῦντα ʽδιὸ καὶ μάλιστα αὐτὸν\nἔπαρχον ἐποίησε τῶν στρατοπέδων̓, τῇ τοῦ μειρακίου ἀποχρώμενος ἡλικίᾳ ἐκεῖνος εἴασεν αὐτὸν τρυφαῖς\nσχολάζοντα καὶ κραιπάλαις, τῆς τε φροντίδος καὶ\nτῶν βασιλείων καμάτων ἀπῆγεν αὐτόν, πᾶσαν δὲ τὴν\nδιοίκησιν τῆς ἀρχῆς αὐτὸς ἀνεδέξατο πλούτου τε ἀκρατήτῳ\nἐπιθυμίᾳ καὶ τῶν μὲν προσκτωμένων ἀεὶ καταφρονήσει, τῶν δ̓ οὔπω παρόντων ἀπλήστῳ ἀντιποιήσει.\nτούς τε πατρῴους φίλους πρῶτος διαβάλλειν\nἤρξατο, καὶ ὅσοι πλούσιοί τε ἦσαν καὶ εὐγενεῖς, τούτους\nἐς ὑποψίαν ἄγων τὸ μειράκιον ἐφόβει, ὡς ἂν\nαὐτοὺς διαχρησάμενος ἀφορμὴν αὐτῷ παράσχοι καὶ ἐξουσίαν ἁρπάζειν τὰ ἐκείνων κτήματα.\nμέχρι μὲν οὖν τινὸς ἐπεῖχε τὸν νεανίσκον ἥ τε\nτοῦ πατρὸς μνήμη καὶ ἡ πρὸς τοὺς φίλους αἰδώς.\nἀλλὰ γάρ, ὥσπερ τινὸς πονηρᾶς καὶ βασκάνου τύχης\nἀνατρεπούσης αὐτοῦ τὸ ἔτι σῶφρον καὶ κόσμιον, συνέβη τι τοιοῦτον. Λουκίλλα ἦν τῷ Κομμόδῳ πρεσβυτάτη\nπάντων ἀδελφή. αὕτη πρότερον Λουκίῳ ʽ??ʼήρῳ\nαὐτοκράτορι συνῴκει, ὃν κοινωνὸν τῆς βασιλείας\nΜάρκος ποιησάμενος, ἐκδούς τε αὐτῷ τὴν θυγατέρα,\nδεσμὸν εὐνοίας ἐχυρώτατον τὴν πρὸς αὐτὸν ἐπιγαμίαν ἐποιήσατο. ἀλλ̓ ἐπεὶ συνέβη τὸν Λούκιον τελευτῆσαι,\nμενόντων τῇ Λουκίλλῃ τῶν τῆς βασιλείας συμβόλων\nΠομπηιανῷ ὁ πατὴρ ἐξέδοτο αὐτήν. οὐδὲν ἧττον μέντοι καὶ ὁ Κόμμοδος ἐφύλαττε τὰς τιμὰς τῇ\nἀδελφῇ: καὶ γὰρ ἐπὶ τοῦ βασιλείου θρόνου καθῆστο\nἐν τοῖς θεάτροις, καὶ τὸ πῦρ προεπόμπευεν αὐτῆς.\nἐπεὶ δὲ ὁ Κόμμοδος γυναῖκα ἠγάγετο, Κρισπῖναν\nὄνομα, ἀνάγκη τε ἐγένετο τὴν προεδρίαν ἀπονέμεσθαι\nτῇ τοῦ βασιλεύοντος γυναικί, δυσφόρως τοῦτο\nφέρουσα ἡ Λουκίλλα, καὶ τὴν ἐκείνης τιμὴν ἑαυτῆς\nὕβριν νομίζουσα, τὸν μὲν ἑαυτῆς ἄνδρα Πομπηιανὸν\nεἰδυῖα ἀγαπῶντα τὸν Κόμμοδον, οὐδὲν αὐτῷ περὶ\nἐπιθέσεως τῆς ἀρχῆς ἀνακοινοῦται, Κοδράτου δέ, νεανίσκου\nεὐγενοῦς τινὸς καὶ πλουσίου, ἐφ̓ οὗ καὶ λανθανούσῃ\nσυνουσίᾳ διεβάλλετο, πεῖραν τῆς γνώμης\nλαμβάνουσα, περί τε τῆς προεδρίας συνεχῶς ἀπωδύρετο,\nκαὶ κατ̓ ὀλίγον ἀνέπεισε τὸν νεανίσκον ὀλέθρια\nβουλεύσασθαι ἑαυτῷ τε καὶ πάσῃ τῇ συγκλήτῳ.\nσυνωμότας γὰρ ἐκεῖνος τῆς ἐπιβουλῆς λαβών τινας τῶν ἐξεχόντων, ἀναπείθει νεανίσκον τινά, καὶ αὐτὸν\nὄντα τῆς βουλῆς, Κυιντιανὸν ὄνομα, προπετῆ δὲ καὶ\nθρασύν, λαβόντα ἐγχειρίδιον ὑπὸ κόλπου, καιρὸν φυλάξαντα\nκαὶ τόπον ἐπιτήδειον ἐπιπεσεῖν τε τῷ Κομμόδῳ\nκαὶ φονεῦσαι, τὰ λοιπὰ φήσας αὐτὸς κατορθώσεσθαι\nχρημάτων ἐπιδόσει. ὃ δ̓ ὑποστὰς ἐν τῇ τοῦ ἀμφιθεάτρου εἰσόδῳ ʽζοφώδης δὲ αὕτη, διὸ καὶ λήσεσθαι\nἤλπισἐ, γυμνώσας τὸ ξιφίδιον, ἐπελθών τε\nαἰφνιδίως τῷ Κομμόδῳ, καὶ μεγάλῃ φωνῇ προειπὼν\nὑπὸ τῆς συγκλήτου αὐτῷ ἐπιπεπέμφθαι, τρῶσαι μὴ\nφθάσας, ἀλλ̓ ἐν ᾧ περὶ τὴν τῶν ῥημάτων προφορὰν\nἠσχολεῖτο καὶ τὴν δεῖξιν τοῦ ξίφους, συλληφθεὶς ὑπὸ\nτῶν σωματοφυλάκων τοῦ βασιλέως, δίκην ἀνοίας\nὑπέσχεν, ὃς προεῖπε τὸ βεβουλευμένον μᾶλλον ἢ\n\nἔδρασε, παρέσχε τε αὑτῷ μὲν προγνωσθέντι ἁλῶναι,\nἐκείνῳ δὲ προμαθόντι φυλάξασθαι.\nαὕτη μὲν δὴ πρώτη καὶ μεγίστη αἰτία τῷ μειρακίῳ\nμίσους ἐγένετο πρὸς τὴν σύγκλητον βουλήν,\nἔτρωσέ τε αὐτοῦ τὴν ψυχὴν τὰ λεχθέντα, καὶ κοινοὺς ἐχθροὺς πάντας ἡγεῖτο, μεμνημένος ἀεὶ τῆς τοῦ ἐπιδραμόντος\nφωνῆς. ὑπῆρξε δὲ καὶ τῷ Περεννίῳ πρόφασίς\nτε καὶ ὑπόθεσις αὐτάρκης: ἐκκόπτειν γὰρ ἀεὶ\nκαὶ κολούειν αὐτῷ συνεβούλευε τοὺς ὑπερέχοντας,\nὧν ἁρπάζων τὰς οὐσίας ῥᾷστα πλουσιώτατος ἐγένετο τῶν καθ̓ αὑτὸν ἀνθρώπων. γενομένης δ̓ ἐξετάσεως\nδιὰ τοῦ Περεννίου ἀκριβεστέρας, τήν τε ἀδελφὴν ὁ\nΚόμμοδος διεχρήσατο καὶ πάντας ἀφειδῶς τούς τε\nὄντας ἐν τῇ συνωμοσίᾳ καὶ τοὺς ἐφ̓ οἱαισδήποτε διαβληθέντας\nὑποψίαις.\nὁ δὲ Περέννιος ἀποσκευασάμενος πάντας οὓς\nκαὶ ὁ Κόμμοδος ᾐδεῖτο καὶ ὅσοι πατρῴαν αὐτῷ εὔνοιαν\nἐπεδείκνυντο τῆς τε ἐκείνου σωτηρίας προμήθειαν\nεἶχον, ποιησάμενός τε αὑτὸν ἐπ̓ ἐξουσίαν, ἐπεβούλευε\nτῇ ἀρχῇ, καὶ τοῖς τε υἱοῖς ἑαυτοῦ νεανίαις οὖσιν ἐγχειρίσαι πείθει τὸν Κόμμοδον τὴν πρόνοιαν τῶν Ἰλλυρικῶν\nστρατευμάτων, αὐτός τε πλεῖστα χρήματα\nἤθροιζεν ἐς τὸ ἐπιδόσεσι λαμπραῖς ἀποστῆσαι τὸ στρατιωτικόν.\nοἱ δὲ παῖδες αὐτοῦ λανθάνοντες συνεκρότουν\nδύναμιν, ὡς ἂν τοῦ Περεννίου κατεργασαμένου\nτὸν Κόμμοδον ἐπιθεῖντο τῇ ἀρχῇ. ἐγνώσθη δ̓ ἡ\nἐπιβουλὴ παραδόξῳ τρόπῳ. ἱερὸν ἀγῶνα τελοῦσι Ῥωμαῖοι\nΔιὶ Καπετωλίῳ, θεάματά τε σοφίας καὶ ἰσχύος\nπάντα ἀθροίζεται ὡς ἐς βασιλίδα πόλιν πανηγυρίζουσαν.\nθεατὴς δὲ καὶ ἀθλοθέτης σὺν τοῖς λοιποῖς ἱερεῦσιν,\nοὓς ἐκ περιόδων χρόνου ἡ τάξις καλεῖ, ὁ βασιλεὺς\nγίνεται. κατελθόντος δὴ τοῦ Κομμόδου ἐπὶ τὴν ἀκρόασιν\n\nτῶν ἐνδόξων ἀγωνιστῶν, καὶ αὐτοῦ μὲν προκαθίσαντος\nἐν τῇ βασιλείῳ ἕδρᾳ, πληρωθέντος δὲ τοῦ\nθεάτρου μετὰ πάσης εὐκοσμίας, τῶν τε ἐν ἀξιώσεσιν\nἐν ἐξαιρέτοις ἕδραις καὶ ὡς ἑκάστοις διετέτακτο ἱδρυμένων,\nπρίν τι λέγεσθαι ἢ πράττεσθαι ἐπὶ τῆς σκηνῆς\nἀνὴρ φιλοσόφου φέρων σχῆμα ʽβάκτρον γὰρ ἦν\nαὐτῷ μετὰ χεῖρας, ἡμιγύμνῳ τε αὐτῷ ἐκκρεμὴς πήρἀ\nεἰσδραμών, καὶ στὰς ἐν μέσῃ τῇ σκηνῇ, τῷ τε τῆς χειρὸς\nνεύματι τὸν δῆμον κατασιγάσας, οὐ πανηγυρίζειν σοι καιρός ἔφη Κόμμοδε νῦν, οὐδὲ θέαις καὶ\nἑορταῖς σχολάζειν: ἐπίκειται γάρ σου τοῖς αὐχέσι τὸ\nτοῦ Περεννίου ξίφος, καὶ εἰ μὴ φυλάξῃ κίνδυνον οὐκ\nἐπαιωρούμενον ἀλλ̓ ἤδη παρόντα, λήσεις ἀπολόμενος.\nαὐτός τε γὰρ ἐνταῦθα δύναμιν ἐπὶ σοὶ καὶ χρήματα\nἀθροίζει οἵ τε παῖδες αὐτῷ τὴν Ἰλλυρικὴν στρατιὰν\nἀναπείθουσιν. εἰ δὲ μὴ φθάσεις, διαφθείρῃ.\nταῦτα εἰπόντος αὐτοῦ, εἴτε ὑπό τινος δαιμονίου τύχης ἐπειχθέντος, εἴτε καὶ τολμήσαντος ἵνα δόξαν ἄρηται\nπρότερον ἄγνωστος καὶ ἄσημος ὤν, εἴτε ἐλπίσαντος\nἀμοιβῆς μεγαλοδώρου τεύξεσθαι παρὰ τοῦ βασιλέως,\nἀφασία τὸν Κόμμοδον καταλαμβάνει. καὶ πάντες\nὑπώπτευον μὲν τὰ λεχθέντα, πιστεύειν δὲ οὐ προσεποιοῦντο.\nκελεύει δὲ αὐτὸν συλληφθῆναι ὁ Περέννιος,\nοἷά τε μεμηνότα καὶ ψευδῆ λέγοντα πυρὶ παραδοθῆναι.\nὃ μὲν δὴ ἀκαίρου παρρησίας τοιαύτην ὑπέσχε\nδίκην: οἱ μέντοι περὶ τὸν Κόμμοδον, ὅσοι τε εὐνοεῖν προσεποιοῦντο, καὶ πάλαι μὲν ἀπεχθῶς πρὸς\nτὸν Περέννιον διακείμενοι ʽβαρὺς γὰρ καὶ ἀφόρητος\nἦν ὑπεροψίᾳ καὶ ὕβρεἰ τότε καιρὸν εὔκαιρον ἔχοντες\nδιαβάλλειν ἐπειρῶντο. ἐχρῆν τε ἄρα τὸν Κόμμοδον\nτὴν ἐπιβουλὴν ἐκφυγεῖν καὶ τὸν Περέννιον σὺν τοῖς\nπαισὶ διολέσθαι κακῶς. ἦλθον γὰρ μετ̓ οὐ πολὺ\nστρατιῶταί τινες λαθόντες τὸν τοῦ Περεννίου παῖδα,\nκαὶ νομίσματα ἐκόμισαν ἐκτετυπωμένα τὴν ἐκείνου\nεἰκόνα: λαθόντες δὲ καίτοι ἔπαρχον ὄντα τὸν Περέννιον,\nκαὶ δείξαντες τῷ Κομμόδῳ τὰ νομίσματα, διδάξαντές\nτε τῆς ἐπιβουλῆς τὰ λανθάνοντα, αὐτοὶ μὲν\nἔτυχον μεγάλων δωρεῶν, ἀγνοοῦντος δὲ ταῦτα τοῦ\nΠερεννίου μηδέν τε τοιοῦτον προσδεχομένου, νύκτωρ\nὁ Κόμμοδος πέμψας ἀποτέμνει τὴν κεφαλήν: καὶ\nτὴν ταχίστην, ὅπως τὴν τῶν πραττομένων γνῶσιν\nφθάσωσιν, ἐκπέμπει τοὺς πορευσομένους φήμης ὀξυτέρῳ δρόμῳ ἐπιστῆναί τε δυνησομένους τῷ παιδὶ τοῦ\nΠερεννίου τὰ ἐπὶ τῆς Ῥώμης ἀγνοοῦντι, γράμματά τε\nφιλικὰ ποιήσας καὶ μείζοσι φήσας καλεῖν ἐλπίσιν αὐτὸν\nἥκειν κελεύει. ὃ δὲ μήτε τι τῆς παρασκευῆς πω\nκαὶ τῶν βεβουλευμένων μήτε τι τῶν κατὰ τὸν πατέρα εἰδώς, τῶν τε ἀγγέλων εἰπόντων ταῦτα καὶ τὸν πατέρα\nἐντετάλθαι ῥήμασι, μηδὲν δὲ ἐπεσταλκέναι τοῖς\nβασιλείοις ἀρκούμενον γράμμασι, πιστεύσας ὁ νεανίας,\nἀσχάλλων μὲν καὶ δυσφορῶν ὅτι δὴ ἀτελῆ κατέλιπε\nτὰ βεβουλευμένα, ὅμως δὲ θαρρῶν τῇ τοῦ πατρὸς\nὡς ἔτι συνεστώσῃ δυνάμει, ποιεῖται τὴν ἔξοδον. γενόμενον\nδὲ αὐτὸν κατὰ τὴν Ἰταλίαν, οἷς τοῦτο ἐντέταλτο,\nδιεχρήσαντο. τοιοῦτον μὲν δὴ τέλος ἐκείνους\nκατέλαβεν: ὁ δὲ Κόμμοδος δύο τοὺς ἐπάρχους καταστήσας\nἀσφαλέστερον ᾠήθη μὴ ἑνὶ πιστεύειν τοσαύτην ἐξουσίαν, μερισθεῖσαν δὲ αὐτὴν ἀσθενεστέραν\nἔσεσθαι ἤλπισε πρὸς τὴν βασιλείας ἐπιθυμίαν.\nχρόνου δὲ οὐ πολλοῦ διαγενομένου ἑτέρα τις\nἐπιβουλὴ τοιαύτη κατ̓ αὐτοῦ συνεσκευάσθη. Μάτερνος\nἦν τις, στρατιώτης μὲν πρότερον, πολλὰ δὲ καὶ δεινὰ τολμήσας, τήν τε τάξιν λιπὼν καὶ πείσας ἑτέρους\nἀπὸ τῶν αὐτῶν ἔργων συναποδρᾶναι, χεῖρα πολλὴν\n\nκακούργων ἐν ὀλίγῳ ἀθροίσας χρόνῳ, τὰ μὲν\nπρῶτα κώμαις τε καὶ ἀγροῖς ἐπιτρέχων ἐλῄστευεν,\nἐπεὶ δὲ πολλῶν χρημάτων ἐγκρατὴς ἐγένετο, μεῖζόν\nτι πλῆθος ἤθροισε κακούργων μεγάλαις τε δωρεῶν\nὑποσχέσεσι καὶ τῶν ἁλισκομένων κοινωνίᾳ, ὡς μηκέτι\nλῃστῶν ἀλλὰ καὶ πολεμίων ἔχειν ἀξίωμα. πόλεσι γὰρ ἤδη μεγίσταις ἐπετίθεντο, καὶ τὰ ἐν αὐταῖς δεσμωτήρια\nβίᾳ ῥηγνύντες, τοὺς ἐφ̓ οἱαισδὴ καθειρχθέντας\nαἰτίαις δεσμῶν ἐλευθέρους ἀφιέντες ἄδειάν τε\nὑπισχνούμενοι, εὐεργεσίαις ἐς τὴν συμμαχίαν προσήγοντο:\nπᾶσάν τε κατατρέχοντες τὴν Κελτῶν καὶ\nἸβήρων χώραν, πόλεσί τε ταῖς μεγίσταις ἐπιόντες,\nκαὶ μέρη μὲν ἐμπιπράντες, τὰ δὲ λοιπὰ ἁρπαγὴν\nποιούμενοι, ἀνεχώρουν. ὡς δὲ ταῦτα ἐδηλώθη τῷ Κομμόδῳ, μετὰ πάσης ὀργῆς τε καὶ ἀπειλῆς ἐπιστέλλει\nτοῖς τῶν ἐθνῶν ἡγουμένοις, ῥᾳθυμίαν ἐγκαλῶν,\nκαὶ κελεύει στρατὸν ἐπ̓ αὐτοὺς ἀθροισθῆναι. μαθόντες\nδὲ ἐκεῖνοι δύναμιν ἀγειρομένην ἐπ̓ αὐτούς, τῶν\nμὲν χωρίων ἃ ἐπόρθουν ἀπέστησαν, λαθόντες δὲ διὰ\nταχείας καὶ ἀβάτου ὁδοιπορίας κατ̓ ὀλίγους ἐς τὴν\nἸταλίαν παρεδύοντο: καὶ περὶ βασιλείας ἤδη καὶ μειζόνων\nπραγμάτων ὁ Μάτερνος ἐβουλεύετο. ἐπεὶ γὰρ αὐτῷ τὰ προπεπραγμένα πάσης ἐλπίδος μεῖζον ἦν\nπροχωρήσαντα, ᾠήθη δεῖν μέγα τι δράσας κατορθῶσαι,\nἢ ἐπείπερ ἅπαξ ἐν κινδύνῳ καθειστήκει, μὴ ἀσήμως\nμηδ̓ ἀδόξως τελευτῆσαι. ἐπεὶ δὲ αὑτῷ μὴ τοσαύτην\nὑπάρχειν δύναμιν ἡγεῖτο ὡς ἐξ ἀντιστάσεως ἰσορρόπου\nκαὶ φανερᾶς ἐφόδου συστῆναι πρὸς τὸν Κόμμοδον\nʽτό τε γὰρ πλῆθος τοῦ Ῥωμαίων δήμου ἐλογίζετο\nεὔνουν ἔτι τῷ Κομμόδῳ ὑπάρχον, τήν τε τῶν\nπερὶ αὐτὸν δορυφόρων εὔνοιαν̓, τέχνῃ καὶ σοφίᾳ\nἤλπισε περιέσεσθαι. καὶ μηχανᾶται τοιόνδε τι. ἦρος\nἀρχῇ ἑκάστου ἔτους, ὡρισμένης ἡμέρας, μητρὶ θεῶν\nπομπὴν τελοῦσι Ῥωμαῖοι: καὶ πάντα ὅσα παῤ ἑκάστοις\nπλούτου σύμβολα κειμήλιά τε βασιλέων ὕλης τε\nἢ τέχνης θαύματα, τῆς θεοῦ προπομπεύει. ἄνετός τε\nπᾶσι δέδοται ἐξουσία παντοδαπῆς παιδιᾶς, ἕκαστός τε ὃ βούλεται σχῆμα ὑποκρίνεται: οὐδ̓ ἔστιν οὕτω\nμέγα ἢ ἐξαίρετον ἀξίωμα, ὃ μὴ παντὶ τῷ βουλομένῳ\nἀμφιεσθέντι ὑπάρχει παῖξαί τε καὶ κρύψαι τὴν ἀλήθειαν,\nὡς μὴ ῥᾳδίως διαγνῶναι τόν τε ὄντα καὶ τὸν\nμιμούμενον. ἔδοξε δὴ τῷ Ματέρνῳ καιρὸς ἐπιτήδειος εἶναι ἐς τὸ τὴν ἐπιβουλὴν λαθεῖν: ἤλπισε γὰρ\nαὐτός τε ἀναλαβὼν τὸ τῶν δορυφόρων σχῆμα καὶ τοὺς\nσὺν αὑτῷ ὁπλίσας ὁμοίως, ἀναμίξας τε τῷ πλήθει τῶν\nαἰχμοφόρων καὶ τῆς πομπῆς νομισθεὶς μέρος, μηδενός\nτε προφυλαττομένου αἰφνιδίως ἐπιπεσὼν τὸν\nΚόμμοδον διαχρήσασθαι. ἀλλὰ προδοσίας γενομένης,\nκαὶ τινῶν τῶν σὺν αὐτῷ προκατελθόντων ἐς τὴν\nπόλιν καὶ τὴν ἐπιβουλὴν κατειπόντων ʽφθόνος γὰρ\nαὐτοὺς ἐς τοῦτο παρώξυνεν, εἰ δὴ ἔμελλον ἀντὶ λῃστοῦ\nδεσπότην ἕξειν καὶ βασιλέἀ, πρὶν ἐλθεῖν τὴν ἑορτὴν αὐτός τε ὁ Μάτερνος συλληφθεὶς τὴν κεφαλὴν\nἀπετμήθη καὶ οἱ συνωμόται ἀξίας ὑπέσχον δίκας.\nὁ δὲ Κόμμοδος θύσας τε τῇ θεῷ καὶ χαριστήρια: ὁμολογήσας\nτὴν ἑορτὴν ἐπετέλει, παρέπεμπέ τε τὴν θεὸν\nχαίρων. καὶ σωτήρια τοῦ βασιλέως ὁ δῆμος μετὰ τῆς ἑορτῆς ἐπανηγύριζεν.\nθρησκεύουσι δὲ μάλιστα τὴν θεὸν τήνδε Ῥωμαῖοι\nἐξ αἰτίας τοιαύτης, ὡς ἱστορίᾳ παρειλήφαμεν,\nἧς ἐπιμνησθῆναι ἔδοξε διὰ τὴν παῤ Ἑλλήνων τισὶν\nἀγνωσίαν. αὐτὸ μὲν τὸ ἄγαλμα διιπετὲς εἶναι λέγουσιν, οὔτε δὲ τὴν ὕλην οὔτε τεχνιτῶν ὅστις ἐποίησεν\nἐγνωσμένον, οὐδὲ ψαυστὸν χειρὸς ἀνθρωπίνης. τοῦτο\n\nδὲ πάλαι μὲν ἐξ οὐρανοῦ κατενεχθῆναι λόγος ἔς τινα\nτῆς Φρυγίας χῶρον ʽΠεσσινοῦς δὲ ὄνομα αὐτῷ, τὴν\nδὲ προσηγορίαν λαβεῖν τὸν τόπον ἐκ τοῦ πεσόντος\nἀγάλματος ἐξ οὐρανοὖ καὶ πρῶτον ἐκεῖσε ὀφθῆναι.\nὡς δὲ παῤ ἑτέροις εὕρομεν, Ἴλῳ τῷ Φρυγὶ καὶ Ταντάλῳ τῷ Λυδῷ πόλεμον ἐκεῖ γενέσθαι λέγουσιν, οἳ\nμὲν περὶ ὅρων, οἳ δὲ περὶ τῆς Γανυμήδους ἁρπαγῆς:\nἰσορρόπου δὲ ἐπὶ πολὺ τῆς μάχης γενομένης ἑκατέρωθεν\nπεσεῖν ἱκανούς, καὶ τὴν συμφορὰν ὄνομα δοῦναι\nτῷ χωρίῳ. ἔνθα καὶ τὸν Γανυμήδην ἁρπασθέντα\nἀφανῆ γενέσθαι λόγος, ἀνθελκόντων αὐτὸν τοῦ ἀδελφοῦ\nκαὶ τοῦ ἐραστοῦ: ἀφανοῦς δὲ γενομένου τοῦ σώματος\nἐκθειασθῆναι τὸ πάθος τοῦ μειρακίου ἐς μῦθον\nκαὶ τὴν Διὸς ἁρπαγήν. ἐν δὲ τῷ προειρημένῳ Πεσσινοῦντι\nπάλαι μὲν Φρύγες ὠργίαζον ἐπὶ τῷ ποταμῷ\nΓάλλῳ παραρρέοντι, ἀφ̓ οὗ τὴν ἐπωνυμίαν φέρουσιν\nοἱ τῇ θεῷ τομίαι ἱερωμένοι: ἐπεὶ δὲ Ῥωμαίων ηὔξετο τὰ πράγματα, φασὶν αὐτοῖς χρησθῆναι μενεῖν\nτε τὴν ἀρχὴν καὶ ἐς μέγα προχωρήσειν, εἰ τὴν Πεσσινουντίαν\nθεὸν μεταγάγοιεν ὡς αὑτούς. πέμψαντες\nδὲ πρέσβεις ἐς Φρύγας τὸ ἄγαλμα ᾔτουν: ἔτυχον δὲ\nῥᾳδίως, συγγένειαν προβαλλόμενοι καὶ τὴν ἀπ̓ Αἰνείου\nτοῦ Φρυγὸς ἐς αὐτοὺς διαδοχὴν καταλέγοντες.\nκομισθὲν δὲ ἐπὶ νεὼς τὸ ἄγαλμα καὶ γενόμενον ἐν\nταῖς τοῦ Θύμβριδος ἐκβολαῖς ʽταύταις γὰρ ἀντὶ λιμένων\nἐχρῶντο οἱ Ῥωμαῖοἰ ἔστησε θείᾳ δυνάμει τὸ\nσκάφος. ἐπὶ πολὺ δὲ πανδημεὶ τῶν Ῥωμαίων τὴν ναῦν ἐφελκόντων, ἀντεχούσης τῆς ἰλύος οὐ πρότερον\nἡ ναῦς ἀνέδραμε πρὶν ἢ τὴν ἱέρειαν ἐνεχθῆναι\nτῆς Ἑστίας. ταύτην ἔδει παρθενεύεσθαι, αἰτίαν δὲ\nδιαφθορᾶς εἶχεν. ὡς μέλλουσα δὲ κριθήσεσθαι, ἱκετεύει\nτὸν δῆμον ἐπιτρέψαι τῇ Πεσσινουντίᾳ θεῷ τὴν\n\nκρίσιν: καὶ λυσαμένη τὴν ζώνην ἐπαφῆκε τῇ πρῴρᾳ\nτῆς νεώς, προσευξαμένη, εἰ παρθένος εἴη καὶ ἁγνή,\nπεισθῆναι τὸ σκάφος. ῥᾳδίως δὲ τῆς ζώνης ἐξηρτημένης\nἡ ναῦς ἠκολούθησεν: ὁμοῦ δὲ τὸ ἐναργὲς τῆς\nθεοῦ καὶ τὸ σεμνὸν τῆς παρθένου Ῥωμαῖοι ἐθαύμασαν. τοσαῦτα μὲν δὴ τῆς Πεσσινουντίας θεοῦ φιλοτιμότερον\nἱστορήσθω, οὐκ ἄχαριν ἕξοντα γνῶσιν τοῖς\nτὰ Ῥωμαίων οὐκ ἀκριβοῦσιν: ὁ δὲ Κόμμοδος ἐκφυγὼν\nτὴν Ματέρνου ἐπιβουλήν, πλείονί τε περὶ αὑτὸν\nἐχρῆτο φρουρᾷ καὶ σπανίως τοῖς δήμοις ἐπεφαίνετο, τὰ πλεῖστα ἐν προαστείοις καὶ τοῖς ἀπωτέρω τῆς πόλεως\nβασιλικοῖς κτήμασι διατρίβων, καὶ ἑαυτὸν δικαστηρίων\nἀπείργων καὶ βασιλικῶν πράξεων.\nσυνέβη δὲ κατ̓ ἐκεῖνο καιροῦ λοιμώδη νόσον\nκατασχεῖν τὴν Ἰταλίαν: μάλιστα δὲ τὸ πάθος τῇ Ῥωμαίων πόλει ἤκμασεν ἅτε πολυανθρώπῳ τε οὔσῃ φύσει\nκαὶ τοὺς πανταχόθεν ὑποδεχομένῃ, πολλή τε τις\nφθορὰ ἐγένετο ὑποζυγίων ἅμα καὶ ἀνθρώπων. τότε\nὁ Κόμμοδος, συμβουλευσάντων αὐτῷ τινῶν ἰατρῶν,\nἐς τὴν Λαύρεντον ἀνεχώρησεν: εὐψυχέστερον γὰρ ὂν τὸ χωρίον καὶ μεγίστοις κατάσκιον δαφνηφόροις ἄλσεσιν,\nὅθεν καὶ τὸ ὄνομα τῷ χωρίῳ, σωτήριον εἶναι\nἐδόκει, καὶ πρὸς τὴν τοῦ ἀέρος φθορὰν ἀντέχειν ἐλέγετο\nεὐωδίᾳ τε τῆς τῶν δαφνῶν ἀποφορᾶς καὶ τῇ τῶν\nδένδρων ἡδείᾳ σκιᾷ. ἀλλὰ καὶ οἱ κατὰ τὴν πόλιν, κελευόντων τῶν ἰατρῶν, μύρου εὐωδεστάτου τάς τε\nὀσφρήσεις καὶ τὰ ὦτα ἐνεπίμπλασαν, θυμιάμασί τε\nκαὶ ἀρώμασι συνεχῶς ἐχρῶντο, φασκόντων τινῶν τὴν\nεὐωδίαν φθάσασαν ἐμπιπλάναι τοὺς πόρους τῶν αἰσθήσεων\nκαὶ κωλύειν δέχεσθαι τὸ φθορῶδες τοῦ ἀέρος, ἢ εἰ καί τι προεμπέσοι, κατεργάζεσθαι δυνάμει\nκρείττονι. πλὴν οὐδὲν ἧττον ἡ νόσος ἐπὶ πλεῖστον\n\nἤκμασε, πολλῆς ἀνθρώπων φθορᾶς γενομένης πάντων\nτε ζῴων τῶν τοῖς ἀνθρώποις συνοίκων.\nἐπέσχε δὲ κατ̓ αὐτὸ καὶ λιμὸς τὴν πόλιν ἐξ αἰτίας τοιαύτης. Κλέανδρός τις ἦν, τὸ μὲν γένος Φρύξ,\nτῶν δημοσίᾳ εἰωθότων ὑπὸ κήρυκι πιπράσκεσθαι:\nοἰκέτης δὲ βασιλικὸς γενόμενος συναυξηθείς τε τῷ\nΚομμόδῳ ἐς τοσοῦτον ὑπ̓ αὐτοῦ τιμῆς καὶ ἐξουσίας\nπροήχθη ὡς τήν τε τοῦ σώματος φρουρὰν καὶ\nτὴν τοῦ θαλάμου ἐξουσίαν τήν τε τῶν στρατῶν\nἀρχὴν ἐγχειρισθῆναι: ὑπὸ δὲ πλούτου καὶ τρυφῆς\nἀνεπείσθη καὶ πρὸς βασιλείας ἐπιθυμίαν. ἀθροίζων δὲ χρήματα, καὶ σῖτον πλεῖστον συνωνούμενος\nκαὶ ἀποκλείων, ἤλπιζε προσάξεσθαι τόν τε δῆμον\nκαὶ τὸ στρατόπεδον, εἰ πρῶτον ἐν σπάνει τῶν\nἐπιτηδείων καταστήσας ἐπιδόσεσι λαμπραῖς ἁλόντας\nπόθῳ τοῦ χρειώδους προσαγάγοιτο. μέγιστον δὲ γυμνάσιον\nκατασκευάσας λουτρὸν δημόσιον ἀνῆκεν αὐτοῖς.\nὃ μὲν οὖν οὕτω τὸν δῆμον ἐδελέαζεν: οἱ δὲ Ῥωμαῖοι ἀπεχθῶς ἔχοντες πρὸς αὐτόν, καὶ τῶν δεινῶν\nτὰς αἰτίας ἐς ἐκεῖνον ἀναφέροντες, μισοῦντες αὐτοῦ\nτὸ ἀκόρεστον τῆς τοῦ πλούτου ἐπιθυμίας, τὰ μὲν\nπρῶτα ἔν τε θεάτροις συνιστάμενοι καὶ κατὰ πλήθη\nκακῶς ἠγόρευον, καὶ τὸ τελευταῖον, διάγοντος ἐν\nπροαστείῳ τοῦ Κομμόδου, ἐπελθόντες πανδημεὶ ἐβόων\nκαὶ τὸν Κλέανδρον ἐς θάνατον ᾔτουν. ταραχῆς δὲ οὔσης περὶ τὸ προάστειον, τοῦ τε Κομμόδου ἐν τοῖς\nἀνακεχωρηκόσι τόποις ἡδοναῖς σχολάζοντος, ἀγνοοῦντός\nτε τὰ θρυλούμενα, ἐπείπερ ὁ Κλέανδρος ἀγγέλλεσθαί\nτι τῶν πραττομένων ἐκώλυεν αὐτῷ, αἰφνιδίως,\nοὐ προσδοκῶντος τοῦ δήμου, ἐπιφαίνονται\nὡπλισμένοι κελεύσαντος τοῦ Κλεάνδρου πάντες οἱ\nβασίλειοι ἱππεῖς, τούς τε ἐντυγχάνοντας ἔβαλλον καὶ\nἐτίτρωσκον. ὁ δὲ δῆμος οὐδὲ ἀντιστῆναι οἷός τε ἦν,\nἄνοπλοι πρὸς ὡπλισμένους καὶ πεζοὶ πρὸς ἱππεῖς:\nτροπῆς δὲ γενομένης ἔφυγον ἐς τὴν πόλιν. ἐφθείρετο\nδὲ ὁ δῆμος οὐ μόνον βαλλόμενος ὑπὸ τῶν στρατιωτῶν\nοὐδὲ πατούμενος ὑπὸ τῶν ἵππων, ἀλλ̓ ὑπό τε πλήθους ὠθούμενοι καὶ ὑπὸ τῶν ἱππέων ἐπ̓ ἀλλήλους\nπίπτοντες πολλοὶ ἀπώλοντο. μέχρι μὲν οὖν τῶν τῆς\nῬώμης πυλῶν ἀκωλύτως οἱ ἱππεῖς διώκοντες τοὺς\nἐμπίπτοντας ἀφειδῶς ἀνῄρουν: ἐπεὶ δὲ οἱ ἐν τῇ πόλει\nμείναντες, αἰσθόμενοι τὸ κατειληφὸς πάθος, ἀποκλείσαντες τὰς τῶν οἰκιῶν εἰσόδους ἔς τε τὰ δωμάτια\nἀναβάντες λίθοις καὶ κεράμοις ἔβαλλον τοὺς ἱππεῖς,\nοἳ δὲ ἔπασχον ἅπερ δεδράκεσαν, οὐδενὸς μὲν αὐτοῖς\nσυστάδην μαχομένου, τοῦ δὲ πλήθους ἐξ ἀσφαλοῦς\nἤδη βάλλοντος αὐτούς. τιτρωσκόμενοι τοίνυν καὶ μὴ φέροντες ἐς φυγὴν ἐτράπησαν, πολλοὶ δὲ αὐτῶν διεφθείροντο:\nὑπό τε τῆς τῶν λίθων συνεχοῦς βολῆς οἱ\nἵπποι, κυλινδουμένοις τοῖς λίθοις ἐπιβαίνοντες, ὠλίσθαινον\nκαὶ τοὺς ἐπιβάτας ἀπωθοῦντο. πολλῶν δὲ\nἑκατέρωθεν πιπτόντων ἐπεβοήθουν τῷ δήμῳ καὶ οἱ\nτῆς πόλεως πεζοὶ στρατιῶται μίσει τῶν ἱππέων. ὄντος\nδὲ πολέμου ἐμφυλίου ἄλλος μὲν οὐδεὶς ἀγγεῖλαι\nτὰ πραττόμενα τῷ Κομμόδῳ ἐβούλετο δέει τῆς Κλεάνδρου\nἐξουσίας: ἡ δὲ πρεσβυτάτη τῶν Κομμόδου ἀδελφῶν\nʽΦαδίλλα ἦν ὄνομα αὐτᾖ εἰσδραμοῦσα πρὸς τὸν βασιλέα ʽῥᾳδία δὲ ἡ εἴσοδος αὐτῇ καὶ ἀκώλυτος ἅτε\nἀδελφᾖ, λυσαμένη τὰς τρίχας ῥίψασά τε ἐς τὴν γῆν\nἑαυτήν, οὐδὲν ἀλλ̓ ἢ πένθους σχῆμα δείξασα σὺ\nμέν ἔφη, ὦ βασιλεῦ, μένων ἐπὶ ἡσυχίᾳ τῶν παραττομένων\nἀγνοίᾳ, ἐν ἐσχάτῳ καθέστηκας κινδύνῳ: ἡμεῖς δέ, τὸ σὸν γένος, ὅσον οὐδέπω ἀπολούμεθα.\nοἴχεται δέ σοι ὅ τε δῆμος Ῥωμαίων καὶ τὸ πλεῖστον\n\nτοῦ στρατιωτικοῦ. ἃ δὲ πρὸς μηδενὸς βαρβάρων πείσεσθαι\nπροσεδοκῶμεν, ταῦτα δρῶσιν ἡμᾶς οἱ οἰκεῖοι:\nκαὶ οὓς μάλιστα εὐηργέτησας, τούτους ἐχθροὺς ἔχεις.\nΚλέανδρος ἐπὶ σὲ τόν τε δῆμον καὶ τὸ στρατιωτικὸν ὥπλισεν: ἐκ δὲ διαφόρου καὶ ἐναντίας γνώμης οἳ μὲν\nμισοῦντες αὐτόν, ὁ δῆμος, οἳ δὲ στέργοντες, πᾶν τὸ\nἱππικὸν τάγμα, ἐν ὅπλοις εἰσί, καὶ φθείροντες ἀλλήλους\nἐμφυλίου αἵματος τὴν Ῥώμην ἐπλήρωσαν. τὰ δ̓\nἑκατέρου τοῦ πλήθους δεινὰ ἡμᾶς προσλήψεται, εἰ μὴ\nτὴν ταχίστην πρὸς θάνατον ἐκδώσεις πονηρὸν οἰκέτην,\nὀλέθρου τοσούτου τοῖς μὲν αἴτιον ἤδη γεγονότα,\nἡμῖν δὲ ἐσόμενον ὅσον οὐδέπω. τοιαῦτά τινα εἰποῦσα, ῥηξαμένη τε τὴν ἐσθῆτα, καὶ τῶν παρόντων\nτινὲς θαρρήσαντες τοῖς τῆς ἀδελφῆς τοῦ βασιλέως\nλόγοις τὸν Κόμμοδον ἐτάραξαν. ἐκπλαγεὶς δὲ ἐκεῖνος,\nτόν τε ἐπικείμενον κίνδυνον οὐ μέλλοντα ἀλλὰ παρόντα\nἤδη φοβηθείς, μεταπέμπεται τὸν Κλέανδρον,\nοὐδὲν μέν τι εἰδότα τῶν ἀπηγγελμένων, οἰόμενον δέ.\nἐλθόντα δ̓ αὐτὸν συλληφθῆναι κελεύει, καὶ τὴν κεφαλὴν\nἀποτεμὼν δόρατί τε ἐπιμήκει ἐγκαταπήξας ἐκπέμπει\nτερπνὸν καὶ ποθεινὸν τῷ δήμῳ θέαμα. ἔστη γὰρ οὕτω τὸ δεινόν, καὶ ἑκάτεροι πολεμοῦντες ἐπαύσαντο,\nοἱ μὲν στρατιῶται ἀνῃρημένον ἰδόντες ὑπὲρ\nοὗ ἐμάχοντο, δέει τε τῆς τοῦ βασιλέως ὀργῆς ʽσυνίεσαν\nγὰρ ἐξηπατῆσθαι καὶ τὰ δρασθέντα παρὰ γνώμην\nαὐτοῦ τετολμηκέναἰ: ὁ δὲ δῆμος κεκόρεστο τιμωρίαν\nπαρὰ τοῦ τὰ δεινὰ δράσαντος εἰληφώς. προσανεῖλον δὲ καὶ τοὺς παῖδας τοῦ Κλεάνδρου ʽδύο δὲ ἦσαν\nἄρρενες αὐτᾦ, πάντας τε ὅσους ᾔδεσαν ἐκείνου φίλους\nδιεχρήσαντο: σύροντές τε τὰ σώματα καὶ πᾶσαν\nὕβριν ἐνυβρίσαντες, τέλος λελωβημένους ἐς τοὺς\nὀχετοὺς ἔρριψαν φέροντες. τοιούτῳ μὲν δὴ τέλει Κλέανδρός\n\nτε καὶ οἱ περὶ αὐτὸν ἐχρήσαντο, φιλοτιμησαμένης,\nὡς ἄν τις εἴποι, τῆς ἀνθρωπίνης φύσεως ἐν\nἑνὶ δεῖξαι ὅτι ἐκ τῆς ἐσχάτης εὐτελείας ἐς τὸ μέγιστον\nὕψος ἆραι καὶ πάλιν τὸν ἀρθέντα ῥῖψαι ὀλίγη καὶ\nἀνέλπιστος δύναται τύχης ῥοπή.\nὁ δὲ Κόμμοδος δεδιὼς μὲν τὴν τοῦ δήμου κίνησιν,\nμή τι καὶ περὶ αὐτὸν νεωτερίσειεν, ὅμως δὲ παρορμησάντων\nαὐτὸν τῶν οἰκείων κατελθὼν ἐς τὸ ἄστυ,\nμετὰ πάσης εὐφημίας τε καὶ παραπομπῆς τοῦ δήμου\nὑποδεχθεὶς ἐς τὴν βασίλειον ἐπανῆλθεν αὐλήν. πειραθεὶς δὲ τοσούτων κινδύνων ἀπίστως προσεφέρετο\nπᾶσιν, ἀφειδῶς τε φονεύων καὶ πάσαις διαβολαῖς\nῥᾳδίως πιστεύων, μηδέ τινα προσιέμενος τῶν λόγου\nἀξίων, ἀλλὰ τῆς μὲν περὶ τὰ καλὰ σπουδῆς ἀπῆγεν\nἑαυτόν, δεδούλωντο δὲ πᾶσαν αὐτοῦ τὴν ψυχὴν νύκτωρ τε καὶ μεθ̓ ἡμέραν ἐπάλληλοι καὶ ἀκόλαστοι σώματος\nἡδοναί. καὶ σώφρων μὲν πᾶς καὶ παιδείας\nκἂν μετρίως μεμυημένος τῆς αὐλῆς ὡς ἐπίβουλος\nἐδιώκετο, γελωτοποιοὶ δὲ καὶ τῶν αἰσχίστων ὑποκριταὶ\nεἶχον αὐτὸν ὑποχείριον. ἁρμάτων τε ἡνιοχείας καὶ θηρίων ἐξ ἀντιστάσεως μάχας ἐπαιδεύετο, τῶν\nμὲν κολάκων ἐς ἀνδρείας δόξαν αὐτὰ ἀνυμνούντων,\nτοῦ δὲ ἀπρεπέστερον μετιόντος ἢ βασιλεῖ σώφρονι\nἥρμοζεν.\nἐγένοντο δέ τινες κατ̓ ἐκεῖνο καιροῦ καὶ διοσημίαι. ἀστέρες γὰρ ἡμέριοι συνεχῶς ἐβλέποντο, ἕτεροί\nτε ἐς μῆκος κεχαλασμένοι ὡς ἐν μέσῳ ἀέρι κρέμασθαι\nδοκεῖν: ζῷά τε παντοῖα καὶ τὴν ἑαυτῶν φύσιν μὴ\nτηροῦντα σχήμασί τε ἀλλοδαποῖς καὶ μέρεσι σώματος\nἀναρμόστοις πολλάκις ἀπεκυήθη. τὸ μέγιστον δὲ δεινόν,\nὃ καὶ τὸν παρόντα καιρὸν ἐλύπησε καὶ πρὸς τὸ\nμέλλον οἰωνίσματι καὶ φαύλῳ συμβόλῳ χρωμένους\n\nπάντας ἐτάραξεν: οὔτε γὰρ ὄμβρου προϋπάρξαντος\nοὔτε νεφῶν ἀθροισθέντων, σεισμοῦ δὲ ὀλίγου προγενομένου\nγῆς, εἴτε σκηπτοῦ νύκτωρ κατενεχθέντος\nεἴτε καὶ πυρός ποθεν ἐκ τοῦ σεισμοῦ διαρρυέντος πᾶν\nτὸ τῆς εἰρήνης τέμενος κατεφλέχθη, μέγιστον καὶ\nκάλλιστον γενόμενον τῶν ἐν τῇ πόλει ἔργων. πλουσιώτατον δὲ ἦν πάντων ἱερῶν, δἰ ἀσφάλειαν ἀναθήμασι\nκεκοσμημένον χρυσοῦ τε καὶ ἀργύρου: ἕκαστος\nδέ, ἃ εἶχεν, ἐκεῖσε ἐθησαυρίζετο. ἀλλὰ τὸ πῦρ\nἐκείνης νυκτὸς πολλοὺς ἐκ πλουσίων πένητας ἐποίησεν.\nὅθεν ὠλοφύροντο κοινῇ μὲν πάντες τὰ δημόσια,\nἕκαστος δὲ τὰ ἴδια αὑτοῦ.\nκαταφλέξαν δὲ τὸ πῦρ τόν τε νεὼν καὶ πάντα τὸν περίβολον, ἐπενεμήθη καὶ τὰ πλεῖστα τῆς πόλεως\nκαὶ κάλλιστα ἔργα, ὅτε καὶ τῆς Ἑστίας τοῦ νεὼ καταφλεχθέντος\nὑπὸ τοῦ πυρὸς γυμνωθὲν ὤφθη τὸ τῆς\nΠαλλάδος ἄγαλμα, ὃ σέβουσι καὶ κρύπτουσι Ῥωμαῖοι\nκομισθὲν ἀπὸ Τροίας, ὡς λόγος: ὃ τότε πρῶτον καὶ\nμετὰ τὴν ἀπ̓ Ἰλίου ἐς Ἰταλίαν ἄφιξιν εἶδον οἱ καθ̓\nἡμᾶς ἄνθρωποι: ἁρπάσασαι γὰρ τὸ ἄγαλμα αἱ τῆς Ἑστίας ἱέρειαι παρθένοι διὰ μέσης τῆς ἱερᾶς ὁδοῦ ἐς\nτὴν τοῦ βασιλέως αὐλὴν μετεκόμισαν. κατεφλέχθη\nδὲ καὶ ἄλλα πλεῖστα τῆς πόλεως μέρη κάλλιστα. ἱκανῶν\nτε ἡμερῶν πάντα ἐπιὸν τὸ πῦρ ἐπεβόσκετο: οὐδὲ\nπρότερον ἐπαύσατο πρὶν ἢ κατενεχθέντες ὄμβροι ἐπέσχον\nαὐτοῦ τὴν ὁρμήν. ὅθεν καὶ τὸ πᾶν ἔργον ἐξεθειάσθη, πιστευόντων κατ̓ ἐκεῖνο καιροῦ τῶν τότε\nἀνθρώπων ὅτι γνώμῃ θεῶν καὶ δυνάμει ἤρξατό τε τὸ\nπῦρ καὶ ἐπαύσατο. συνεβάλλοντο δέ τινες ἐκ τῶν\nκατειληφότων πολέμων σημεῖον εἶναι τὴν τοῦ νεὼ\nτῆς εἰρήνης ἀπώλειαν: τὰ γοῦν ἀκολουθήσαντα, ὡς ἐν\n\nτοῖς ἑξῆς ἐροῦμεν, ἐκ τῆς ἀποβάσεως τὴν προϋπάρχουσαν\nφήμην ἐπιστώσατο.\nπολλῶν δὴ καὶ δεινῶν συνεχῶς κατειληφότων\nτὴν πόλιν, οὐκέτι ὁ Ῥωμαίων δῆμος μετ̓ εὐνοίας τὸν\nΚόμμοδον ἐπέβλεπεν, ἀλλὰ καὶ τὰς αἰτίας τῶν ἐπαλλήλων συμφορῶν ἐς τοὺς ἐκείνου ἀκρίτους φόνους\nκαὶ τὰ λοιπὰ τοῦ βίου ἀνέφερεν ἁμαρτήματα. οὐδὲ\nγὰρ ἐλάνθανε τὰ πραττόμενα πάντας, ἀλλ̓ οὐδὲ αὐτὸς\nλανθάνειν ἤθελεν, ἃ δὲ πράττων οἴκοι διεβάλλετο,\nταῦτα καὶ δημοσίᾳ δεῖξαι ἐτόλμησεν. ἐς τοσοῦτόν τε μανίας καὶ παροινίας προυχώρησεν ὡς πρῶτον\nμὲν τὴν πατρῴαν προσηγορίαν παραιτήσασθαι, ἀντὶ\nδὲ Κομμόδου καὶ Μάρκου υἱοῦ Ἡρακλέα τε καὶ Διὸς\nυἱὸν αὑτὸν κελεύσας καλεῖσθαι, ἀποδυσάμενός τε τὸ\nῬωμαίων καὶ βασίλειον σχῆμα λεοντῆν ἐπεστρώννυτο, καὶ ῥόπαλον μετὰ χεῖρας φέρων: ἀμφιέννυτό τε ἁλουργεῖς\nκαὶ χρυσοϋφεῖς ἐσθῆτας, ὡς εἶναι καταγέλαστον\nαὐτὸν ὑφ̓ ἑνὶ σχήματι καὶ θηλειῶν πολυτέλειαν καὶ\nἡρώων ἰσχὺν μιμούμενον. τοιοῦτος μὲν δὴ προϊὼν\nἐφαίνετο, ἤλλαξε δὲ καὶ τῶν ἐνιαυσίων μηνῶν τὰ ὀνόματα, ὅσα μὲν ἀρχαῖα καταλύσας, πάντας δὲ ταῖς\nἑαυτοῦ προσηγορίαις ὀνομάσας, ὧν αἱ πλεῖσται ἐς\nἩρακλέα δῆθεν ὡς ἀνδρειότατον ἀνεφέροντο. ἔστησε\nδὲ καὶ ἀνδριάντας αὑτοῦ κατὰ πᾶσαν τὴν πόλιν, ἀλλὰ\nμὴν καὶ ἀντικρὺ τοῦ τῆς συγκλήτου συνεδρίου τόξον διηγκυλημένον: ἐβούλετο γὰρ δὴ καὶ τὰς εἰκόνας αὑτῷ\nφόβον ἀπειλεῖν.\nτὸν μὲν οὖν ἀνδριάντα μετὰ τὴν ἐκείνου τελευτὴν\nκαθελοῦσα ἡ σύγκλητος ἐλευθερίας εἰκόνα ἱδρύσατο:\nὁ δὲ Κόμμοδος μηκέτι κατέχων ἑαυτοῦ δημοσίᾳ θέας ἐπετέλεσεν, ὑποσχόμενος τά τε θηρία πάντα ἰδίᾳ\nχειρὶ κατακτενεῖν καὶ τοῖς ἀνδρειοτάτοις τῶν νεανιῶν\n\nμονομαχήσειν. διαδραμούσης δὲ τῆς φήμης συνέθεον\nἔκ τε τῆς Ἰταλίας πάσης καὶ τῶν ὁμόρων ἐθνῶν, θεασόμενοι\nἃ μὴ πρότερον μήτε ἑωράκεσαν μήτε ἠκηκόεσαν.\nκαὶ γὰρ διηγγέλλετο αὐτοῦ τῆς χειρὸς τὸ εὔστοχον,\nκαὶ ὅτι ἔμελεν αὐτῷ ἀκοντίζοντι καὶ τοξεύοντι\nμὴ πταίειν. συνῆσαν δὲ παιδεύοντες αὐτὸν Παρθυαίων οἱ τοξικὴν ἀκριβοῦντες καὶ Μαυρουσίων οἱ\nἀκοντίζειν ἄριστοι, οὓς πάντας εὐχειρίᾳ ὑπερέβαλλεν.\nἐπεὶ δὲ κατέλαβον αἱ τῆς θέας ἡμέραι, τὸ μὲν ἀμφιθέατρον\nπεπλήρωτο, τῷ δὲ Κομμόδῳ περίδρομος κύκλῳ\nκατεσκεύαστο, ὡς μὴ συστάδην τοῖς θηρίοις μαχόμενος\nκινδυνεύοι, ἄνωθεν δὲ καὶ ἐξ ἀσφαλοῦς ἀκοντίζων\nεὐστοχίας μᾶλλον ἢ ἀνδρείας παρέχοιτο δεῖξιν.\nἐλάφους μὲν οὖν καὶ δορκάδας, ὅσα τε κερασφόρα πλὴν ταύρων, συνθέων αὐτοῖς καὶ καταδιώκων ἔβαλλε,\nφθάνων τε αὐτῶν τὸν δρόμον καὶ πληγαῖς καιρίαις\nἀναιρῶν: λέοντας δὲ καὶ παρδάλεις, ὅσα τε ζῷα\nγενναῖα, περιθέων ἄνωθεν κατηκόντιζεν. οὐδέ τις\nεἶδεν ἀκόντιον δεύτερον οὐδὲ τραῦμα ἄλλο πλὴν τοῦ\nθανατηφόρου: ἅμα γὰρ τῇ τοῦ ζῴου ὁρμῇ κατά γε μετώπου ἢ κατὰ καρδίας ἔφερε τὴν πληγήν, καὶ οὐδέποτε\nσκοπὸν ἄλλον ἔσχεν οὐδὲ ἐπ̓ ἄλλο μέρος ἦλθε\nτὸ ἀκόντιον τοῦ σώματος, ὡς μὴ ἅμα τε τρῶσαι καὶ\nφονεῦσαι. τὰ δὲ πανταχόθεν ζῷα ἠθροίζετο αὐτῷ.\nτότε γοῦν εἴδομεν ὅσα ἐν γραφαῖς ἐθαυμάζομεν: ἀπό τε γὰρ Ἰνδῶν καὶ Αἰθιόπων, εἴ τι πρότερον ἄγνωστον\nἦν, μεσημβρίας τε καὶ τῆς ἀρκτῴας γῆς ζῷα\nπάντα φονεύων Ῥωμαίοις ἔδειξε. τὸ δ̓ εὔστοχον τῆς\nχειρὸς αὐτοῦ πάντες ἐξεπλήττοντο. λαβὼν οὖν ποτὲ\nβέλη ὧν αἱ ἀκμαὶ ἦσαν μηνοειδεῖς, ταῖς Μαυρουσίαις\nστρουθοῖς ὀξύτατα φερομέναις καὶ ποδῶν τάχει καὶ\nκολπώσει πτερῶν ἐπαφιεὶς τὰ βέλη κατ̓ ἄκρου τοῦ\n\nτραχήλου ἐκαρατόμει, ὡς τῶν κεφαλῶν ἀφῃρημένας\nὁρμῇ τοῦ βέλους ἔτι περιθεῖν αὐτὰς ὡς μηδὲν παθούσας.\nπαρδάλεως δέ ποτε ὀξυτάτῳ δρόμῳ τὸν ἐκκαλούμενον\nκαταλαβούσης, φθάσας τῷ ἀκοντίῳ μέλλουσαν\nδήξεσθαι, τὴν μὲν ἀπέκτεινε τὸν δὲ ἐρρύσατο, φθάσας τῇ τοῦ δόρατος αἰχμῇ τὴν τῶν ὀδόντων ἀκμήν.\nλεόντων δέ ποτε ἐξ ὑπογαίων ἑκατὸν ἀναρριφθέντων\nἰσαρίθμοις ἀκοντίοις πάντας ἀπέκτεινεν, ὡς ἐπὶ πολὺ\nκειμένων τῶν πτωμάτων δἰ αὐτὸ τοῦτο ἐπὶ σχολῆς\nπάντας ἀριθμῆσαι καὶ μηδὲν ἰδεῖν περιττὸν ἀκόντιον.\nμέχρι μὲν οὖν τούτων, εἰ καὶ βασιλείας τὰ πραττόμενα\nἦν ἀλλότρια, πλὴν ἀνδρείας καὶ εὐστοχίας\nπαρὰ τοῖς δημώδεσιν εἶχέ τινα χάριν: ἐπεὶ δὲ καὶ\nγυμνὸς ἐς τὸ ἀμφιθέατρον εἰσῆλθεν ὅπλα τε ἀναλαβὼν\nἐμονομάχει, τότε σκυθρωπὸν εἶδεν ὁ δῆμος θέαμα, τὸν εὐγενῆ Ῥωμαίων βασιλέα, μετὰ τοσαῦτα τρόπαια\nπατρός τε καὶ προγόνων, οὐκ ἐπὶ βαρβάρους\nὅπλα λαμβάνοντα στρατιωτικὰ ἢ Ῥωμαίων ἀρχῇ πρέποντα,\nκαθυβρίζοντα δὲ τὸ ἀξίωμα αἰσχίστῳ καὶ μεμιασμένῳ\nσχήματι. ὃ μὲν οὖν μονομαχῶν ῥᾳδίως τῶν ἀνταγωνιστῶν περιεγένετο, καὶ μέχρι τραυμάτων\nπροεχώρει, ὑπεικόντων ἁπάντων καὶ τὸν βασιλέα, οὐ\nτὸν μονομάχον ἐννοούντων. ἐς τοσοῦτον δὲ προεχώρησε\nμανίας ὡς μηκέτι βούλεσθαι μηδὲ τὴν βασίλειον\nοἰκεῖν ἑστίαν: ἀλλὰ γὰρ μετοικισθῆναι ἐβούλετο ἐς τὸ τῶν μονομάχων καταγώγιον. ἑαυτὸν δὲ οὐκέτι Ἡρακλέα,\nἀλλὰ τῶν μονομαχούντων ἐνδόξου τινὸς προτετελευτηκότος\nὀνόματι καλεῖσθαι προσέταξε. τοῦ\nδὲ μεγίστου ἀγάλματος κολοσσιαίου, ὅπερ σέβουσι\nῬωμαῖοι εἰκόνα φέρον ἡλίου, τὴν κεφαλὴν ἀποτεμὼν ἱδρύσατο ἑαυτοῦ, ὑπογράψας τῇ βάσει οὐχ ἃς εἰώθασι\n\nβασιλικὰς καὶ πατρῴους προσηγορίας, ἀντὶ δὲ\nΓερμανικοῦ μονομάχους χιλίους νικήσαντος.\nἔδει δὲ ἄρα ποτὲ κἀκεῖνον παύσασθαι μεμηνότα καὶ τὴν Ῥωμαίων ἀρχὴν τυραννουμένην. νέου μὲν\nγὰρ ἔτους τῆς ἐπιούσης ἔμελλεν ἡμέρασ—σέβουσι\nδὲ τὴν ἑορτὴν Ῥωμαῖοι ἐς θεὸν ἀρχαιότατον τῆς Ἰταλίας\nἐπιχώριον ἀναφέροντες: φασὶ γὰρ αὐτοῦ καὶ\nΚρόνον, ὑπὸ Διὸς ἐκβληθέντα τῆς ἀρχῆς, κατελθόντα\nἐς γῆν γενέσθαι ξένον, δεδιότα δὲ τὴν τοῦ παιδὸς\nδυναστείαν παῤ αὐτῷ κρυπτόμενον λαθεῖν: ὅθεν\nκαὶ τὸ ὄνομα δοθῆναι τῷ χώρῳ τῆς Ἰταλίας Λάτιόν\nτε κληθῆναι, ἀπὸ τῆς Ἑλλάδος φωνῆς ἐς τὴν ἐπιχώριον\nπαραχθέν. διὰ ταῦτά τοι καὶ μέχρι νῦν Ἰταλιῶται τὰ μὲν κρόνια προεορτάζουσι θεῷ τῷ λαθόντι,\nτὴν δὲ τοῦ ἔτους ἀρχὴν ἱερομηνίαν ἄγουσι τῷ τῆς\nἸταλίας θεῷ. διπρόσωπον δὲ αὐτοῦ τὸ ἄγαλμα ἵδρυται,\nἐπειδὴ ἐς αὐτὸν ὁ ἐνιαυτὸς ἄρχεταί τε καὶ παύεται.\nταύτης δὴ τῆς ἑορτῆς προσιούσης, ἐν ᾗ μάλιστα\nῬωμαῖοι δεξιοῦνταί τε ἀλλήλους καὶ προσαγορεύουσι,\nνομισμάτων τε ἀντιδόσεσι καὶ κοινωνίᾳ τῶν γῆς καὶ\nθαλάττης καλῶν εὐφραίνουσιν αὑτούς, ἀρχαί τε ἐπώνυμοι τότε πρῶτον τὴν ἔνδοξον καὶ ἐνιαύσιον πορφύραν\nπεριτίθενται, πάντων ἑορταζόντων ὁ Κόμμοδος\nἐβούλετο οὐκ ἐκ τῆς βασιλείου, ὡς ἔθος, προελθεῖν\nοἰκίας ἀλλ̓ ἐκ τοῦ τῶν μονομάχων καταγωγίου, ἀντὶ\nδὲ τῆς εὐπαρύφου καὶ βασιλικῆς πορφύρας ὅπλα τε\nαὐτὸς φέρων καὶ συμπροϊόντων τῶν λοιπῶν μονομάχων\nὀφθῆναι τοῖς Ῥωμαίοις. ἐπεὶ δὲ τὴν γνώμην αὑτοῦ ταύτην ἀνήνεγκε πρὸς Μαρκίαν, ἣν εἶχε τῶν\nπαλλακίδων τιμιωτάτην, ἣ οὐδέν τι ἀπεῖχε γαμετῆς\nγυναικός, ἀλλὰ πάντα ὑπῆρχεν ὅσα σεβαστῇ, πλὴν\nτοῦ πυρός: ἣ μαθοῦσα τὴν παράλογον οὕτω καὶ ἀπρεπῆ\n\nβούλησιν αὐτοῦ τὰ πρῶτα ἐλιπάρει, καὶ προσπίπτουσα\nμετὰ δακρύων ἐδεῖτο μήτε τὴν Ῥωμαίων ἀρχὴν\nκαθυβρίσαι μήθ̓ ἑαυτὸν ἐπιδόντα μονομάχοις καὶ\nἀπεγνωσμένοις ἀνθρώποις κινδυνεῦσαι. ἐπεὶ δὲ\nπολλὰ ἱκετεύουσα οὐκ ἐτύγχανεν αὐτοῦ, ἣ μὲν δακρύουσα ἀπέστη, ὁ δὲ Κόμμοδος μεταπεμψάμενος\nΛαῖτον τὸν ἔπαρχον τῶν στρατοπέδων Ἔκλεκτόν τε\nτὸν τοῦ θαλάμου προεστῶτα ἐκέλευεν αὑτῷ παρασκευασθῆναι\nὡς διανυκτερεύσων ἐν τῷ τῶν μονομάχων\nκαταγωγίῳ κἀκεῖθεν προελευσόμενος ἐπὶ τὰς θυσίας τῆς ἱερομηνίας, ὡς Ῥωμαίοις ἔνοπλος ὀφθείη.\nοἳ δὲ ἱκέτευον καὶ πείθειν ἐπειρῶντο μηδὲν ἀνάξιον\nτῆς βασιλείας ποιεῖν. ὁ δὲ Κόμμοδος ἀσχάλλων τοὺς\nμὲν ἀπεπέμψατο, αὐτὸς δὲ ἐπανελθὼν ἐς τὸ δωμάτιον\nὡς δὴ καθευδήσων ʽκαὶ γὰρ μεσημβρίας εἰώθει τοῦτο ποιεῖν̓, λαβὼν γραμματεῖον τούτων δὴ τῶν ἐκ\nφιλύρας ἐς λεπτότητα ἠσκημένων ἐπαλλήλῳ τε ἀνακλάσει\nἀμφοτέρωθεν ἐπτυγμένων, γράφει ὅσους χρὴ\nτῆς νυκτὸς φονευθῆναι. ὧν πρώτη μὲν ἦν Μαρκία,\nεἵποντο δὲ Λαῖτός τε καὶ Ἔκλεκτος, ἐπὶ δὲ τούτοις πολὺ πλῆθος τῶν τῆς συγκλήτου πρωτευόντων. τοὺς\nμὲν γὰρ πρεσβυτέρους καὶ λοιποὺς πατρῴους φίλους\nἀποσκευάσασθαι πάντας ἤθελεν, αἰδούμενος ἔχειν\nαἰσχρῶν ἔργων σεμνοὺς ἐπόπτας: τῶν δὲ πλουσίων\nτὰς οὐσίας χαρίσασθαι ἐβούλετο μερίσαι τε ἐς τοὺς στρατιώτας καὶ τοὺς μονομαχοῦντας, τοὺς μὲν ἵνα\nφυλάττοιεν αὐτόν, τοὺς δὲ ἵνα τέρποιεν. γράψας δὴ\nγραμματεῖον τίθησιν ἐπὶ τοῦ σκίμποδος, οἰηθεὶς μηδένα\nἐκεῖσε εἰσελεύσεσθαι. ἦν δὲ παιδίον πάνυ νήπιον,\nτούτων δὴ τῶν γυμνῶν μὲν ἐσθῆτος χρυσῷ δὲ καὶ λίθοις πολυτίμοις κεκοσμημένων, οἷς ἀεὶ χαίρουσι\nῬωμαίων οἱ τρυφῶντες. ὑπερηγάπα δὲ Κόμμοδος\n\nαὐτὸ ὡς συγκαθεύδειν πολλάκις: Φιλοκόμμοδός τε\nἐκαλεῖτο, δεικνυούσης καὶ τῆς προσηγορίας τὴν στοργὴν\nτὴν ἐς τὸν παῖδα τοῦ βασιλέως. τὸ δὴ παιδίον τοῦτο ἄλλως ἀθῦρον, προελθόντος τοῦ Κομμόδου ἐπὶ\nτὰ συνήθη λουτρά τε καὶ κραιπάλας, εἰσδραμὸν ἐς\nτὸν θάλαμον ὥσπερ εἰώθει, τὸ γραμματεῖον ἐπὶ τοῦ\nσκίμποδος κείμενον ἀνελόμενον ἵνα δὴ παίζειν ἔχοι,\nπρόεισι τοῦ οἴκου. κατὰ δέ τινα δαίμονα συνήντα τῇ\nΜαρκίᾳ. ἣ δέ ʽκαὶ αὐτὴ γὰρ ἔστεργε τὸ παιδίον̓ περιπτύξασα\nκαὶ φιλοῦσα τὸ γραμματεῖον ἀφαιρεῖται,\nδεδοικυῖα δὴ μή τι τῶν ἀναγκαίων ὑπὸ νηπιότητος\nἀγνοοῦν παῖζον διαφθείρῃ. γνωρίσασα δὲ τὴν Κομμόδου\nχεῖρα, ταύτῃ καὶ μᾶλλον ἐσπούδαζε διεξελθεῖν\nτὴν γραφήν. ἐπεὶ δὲ εὗρεν αὐτὸ θανατηφόρον καὶ πρὸ ἁπάντων αὑτήν τε μέλλουσαν τεθνήξεσθαι, Λαῖτόν\nτε καὶ Ἔκλεκτον ἐπακολουθήσοντας, τῶν τε λοιπῶν\nτοσοῦτον φόνον, ἀνοιμώξασα καθ̓ ἑαυτήν τε εἰποῦσα\nεὖ γε ὦ Κόμμοδε: ταῦτα γὰρ χαριστήρια εὐνοίας\nτε καὶ στοργῆς τῆς ἐμῆς ὕβρεώς τε καὶ παροινίας\nτῆς σῆς, ἧς ἐτῶν τοσούτων ἠνεσχόμην. ἀλλ̓\nοὐ καταπροΐξῃ αὐτὸς μεθύων νηφούσης γυναικός,\nταῦτα εἰποῦσα τὸν Ἔκλεκτον μεταπέμπεται: ἔθος δ̓ εἶχεν αὐτῇ προσιέναι ἅτε τοῦ θαλάμου φύλαξ, ἔτι τε\nκαὶ ἐπὶ συνουσίᾳ αὐτοῦ διεβάλλετο. δοῦσα δὲ τὸ\nγραμματεῖον ὅρα ἔφη ποίαν μέλλομεν παννυχίζειν\nἑορτήν. ὁ δὲ Ἔκλεκτος ἀναγνούς τε καὶ ἐκπλαγείς\nʽἦν δὲ τὸ γένος Αἰγύπτιος, τολμῆσαί τε ἅμα καὶ δρᾶσαι\nθυμῷ τε δουλεῦσαι πεφυκώσ̓ κατασημηνάμενος\nοὖν τὸ γραμματεῖον διά τινος τῶν ἑαυτῷ πιστῶν ἀναγνωσθησόμενον\nπέμπει τῷ Λαίτῳ. ὃ δὲ καὶ αὐτὸς ταραχθεὶς ἀφικνεῖται πρὸς Μαρκίαν ὡς δὴ συσκεψόμενος\nαὐτοῖς περὶ ὧν ἐκέλευσεν ὁ βασιλεὺς καὶ τοῦ\n\nτῶν μονομάχων καταγωγίου: προσποιησάμενοι δὲ\nπερὶ τῶν ἐκείνῳ διαφερόντων σκέπτεσθαι συντίθενται\nφθάσαι τι δράσαντες ἢ παθεῖν, οὐδὲ καιρὸν εἶναι\nμελλήσεως ἢ ἀναβολῆς. ἀρέσκει δὴ δοῦναι φάρμακον\nδηλητήριον τῷ Κομμόδῳ, ὑπέσχετο δ̓ αὐτὸ ῥᾷστα δώσειν ἡ Μαρκία: εἰώθει γὰρ αὐτὴ κιρνάναι τε καὶ\nδιδόναι τὴν πρώτην πόσιν, ὡς ἥδιον πίοι παῤ ἐρωμένης.\nἐλθόντι δὲ αὐτῷ ἀπὸ τοῦ λουτροῦ ἐμβαλοῦσα\nἐς κύλικα τοῦ φαρμάκου, οἴνῳ τε κεράσασα εὐώδει,\nδίδωσιν. ὃ δ̓ ὡς συνήθη φιλοτησίαν, μετὰ πολλὰ λουτρὰ καὶ γυμνάσια τὰ πρὸς θηρία διψῶν, ἔπιεν\nἀναισθήτως. εὐθέως δὲ κάρος ἐπέπεσεν αὐτῷ, ἐς\nὕπνον τε καθελκόμενος, ὑπὸ καμάτου τοῦτο πάσχειν\nοἰηθεὶς ἀνεπαύσατο. ὁ δὲ Ἔκλεκτος καὶ Μαρκία,\nπάντας ἀποστῆναι κελεύσαντες ἔς τε τὰ οἰκεῖα ἀπιέναι, ἡσυχίαν δὴ παρεσκεύαζον αὐτῷ. εἰώθει δὲ καὶ\nἐπὶ ἄλλων τοῦτο πάσχειν ὁ Κόμμοδος ὑπὸ κραιπάλης:\nπολλάκις γὰρ λουσάμενος καὶ πολλάκις ἐσθίων οὐδένα\nκαιρὸν εἶχεν ἐς ἀνάπαυσιν ὡρισμένον, ἐπαλλήλοις καὶ\nδιαφόροις συνεχόμενος ἡδοναῖς, αἷς δὴ καταλαβούσῃ\nὥρᾳ καὶ ἄκων ἐδούλευεν. ἐπ̓ ὀλίγον μὲν οὖν ἡσύχασε,\nπερὶ στόμαχον δὲ καὶ κοιλίαν τοῦ φαρμάκου\nγενομένου ἴλιγγός τε αὐτὸν καταλαμβάνει ἔμετός τε\nπολὺς ἐπιγίνεται, ἢ τῆς προεγκειμένης τροφῆς ἅμα\nποτῷ πολλῷ ἐξωθούσης τὸ φάρμακον, ἢ διὰ τὸ προλαμβανόμενον, ὅπερ εἰώθασι βασιλεῖς ἑκάστοτε πρὸ\nπάσης τροφῆς λαμβάνειν, κώλυμα δηλητηρίων. πλὴν\nἀλλὰ πολλοῦ γε τοῦ ἐμέτου ὄντος, φοβηθέντες μὴ πᾶν\nἐξεμέσας τὸ φάρμακον ἀνανήψῃ καὶ πάντες ἀπόλωνται,\nνεανίαν τινὰ ὄνομα Νάρκισσον, γενναῖόν τε καὶ ἀκμαστήν, πείθουσιν εἰσελθόντα τὸν Κόμμοδον ἀποπνῖξαι,\n\nμεγάλα δώσειν ἔπαθλα ὑποσχόμενοι. ὃ δὲ\nεἰσδραμὼν παρειμένον αὐτὸν ὑπὸ τοῦ φαρμάκου καὶ\nμέθης, ἀποσφίγξας τὸν τράχηλον, φονεύει.\nτοιούτῳ μὲν τέλει τοῦ βίου ὁ Κόμμοδος ἐχρήσατο, βασιλεύσας ἔτη τρισκαίδεκα μετὰ τὴν τοῦ πατρὸς\nτελευτήν, εὐγενέστατός τε τῶν πρὸ αὐτοῦ γενομένων\nβασιλέων, κάλλει τε τῶν καθ̓ ἑαυτὸν ἀνθρώπων\nεὐπρεπέστατος αὐταρκέστατός τε συμμετρίᾳ σώματος,\nεἰ δέ τι δεῖ καὶ περὶ ἀνδρείας εἰπεῖν, οὐδενὸς\nἥττων εὐστοχίᾳ τε καὶ εὐχειρίᾳ, εἰ μὴ τὴν τούτων εὐμοιρίαν\nαἰσχροῖς ἐπιτηδεύμασι κατῄσχυνεν, ὡς προείρηται.\nἈνελόντες δὲ τὸν Κόμμοδον οἱ ἐπιβουλεύσαντες,\nὡς ἐν τῷ πρώτῳ συντάγματι τῆς ἱστορίας δεδήλωται,\nκρύψαι τε τὸ γενόμενον βουλόμενοι, ὡς ἂν\nτοὺς φυλάσσοντας τὴν βασίλειον αὐλὴν δορυφόρους\nλάθοιεν, εἱλήσαντες στρωμνῇ τινὶ εὐτελεῖ τὸ σωμάτιον\nκαὶ καταδήσαντες, ἐπιθέντες τε δυσὶν οἰκέταις\nτῶν πιστῶν ἑαυτοῖς, ἐκπέμπουσιν ὡς δή τι σκεῦος\nτῶν ἐκ τοῦ θαλάμου περιττῶν. οἱ δὲ φέροντες διὰ μέσων ἐκφέρουσι τῶν φυλάκων, ὧν οἳ μὲν ἀπὸ μέθης\nἐκραιπάλων, οἳ δὲ ἐγρηγορότες κἀκεῖνοι ἐς ὕπνον κατεφέροντο\nκατεχούσαις τε ταῖς χερσὶ τὰ δοράτια ἐπανεπαύοντο,\nοἳ δ̓ οὐ πάνυ τὸ ἐκφερόμενον τοῦ θαλάμου,\nὅ τι ποτ̓ εἴη, ἐπολυπραγμόνουν, ἐπεὶ μηδὲ αὐτοῖς\nδιέφερε ταῦτ̓ εἰδέναι. τὸ μὲν οὖν σῶμα τοῦ\nβασιλέως οὕτω κλαπὲν ἐκκομισθέν τε τῆς αὐλείου\nθύρας νύκτωρ ὀχήματι ἐπιθέντες ἐς τὸ προάστειον\nἀπέπεμψαν: ὁ δὲ Λαῖτος καὶ Ἔκλεκτος ἅμα τῇ Μαρκίᾳ\nτὸ πρακτέον ἐβουλεύοντο. ἔδοξε δὲ αὐτοῖς περὶ\nμὲν τοῦ θανάτου φήμην ἐγκατασπεῖραι, ὅτι δὴ αἰφνιδίως\nτετελευτήκοι ἀποπληξίας ἐπιπεσούσης: καὶ\nγὰρ ἐνδεχομένην πίστιν ἕξειν ᾤοντο τὴν φήμην προδιαβεβλημένης τῆς ἀκορέστου καὶ ὑπερβαλλούσης\nἐκείνου τροφῆς. πρῶτον δὲ ἔδοξεν αὐτοῖς ἐπιλέξασθαι\nἄνδρα πρεσβύτην τινὰ καὶ σώφρονα τὸν διαδεξόμενον\nτὴν ἀρχήν, ὅπως αὐτοί τε σωθεῖεν καὶ ἀπὸ\nτῆς πικρᾶς καὶ ἀκολάστου τυραννίδος πάντες ἀναπνεύσειαν. καθ̓ ἑαυτοὺς δὴ ἀναλογιζόμενοι οὐδένα\nοὕτως ἐπιτήδειον εὕρισκον ὡς Περτίνακα. ἦν δὲ ὁ\nΠερτίναξ τὸ μὲν γένος Ἰταλιώτης, ἐν δὲ πολλαῖς στρατιωτικαῖς\nτε καὶ πολιτικαῖς εὐδοκιμήσας πράξεσι,\nπολλὰ δὲ κατὰ Γερμανῶν καὶ τῶν ὑπὸ τὴν ἀνατολὴν βαρβάρων ἐγείρας τρόπαια, μόνος τε περιλειφθεὶς\nτῶν σεμνῶν πατρῴων τῷ Κομμόδῳ φίλων: ὃν οὐκ\nἀπέκτεινε, τῶν Μάρκου ἑταίρων τε καὶ στρατηγῶν\nἐντιμότατον γενόμενον, ἢ διὰ σεμνότητα αἰδούμενος\nἢ ὡς πένητα τηρήσας. ἦν γὰρ αὐτῷ καὶ τοῦτο μέρος τῶν ἐγκωμίων, ὅτι πλεῖστα πάντων ἐγχειρισθεὶς πάντων\nοὐσίαν εἶχεν ἐλάττονα.\nπρὸς δὴ τοῦτον τὸν Περτίνακα νυκτὸς ἀκμαζούσης\nπάντων τε ὕπνῳ κατειλημμένων ἀφικνοῦνται ὁ\nΛαῖτος καὶ ὁ Ἔκλεκτος, ὀλίγους τῶν συνωμοτῶν ἐπαγόμενοι. ἐπιστάντες δὲ αὐτοῦ κεκλεισμένης τῆς οἰκίας\nταῖς θύραις διεγείρουσι τὸν φυλάττοντα. ἀνοίξας\nδὲ ἐκεῖνος καὶ θεασάμενος στρατιώτας ἐφεστῶτας\nκαὶ Λαῖτον, ὃν ᾔδει ἔπαρχον ὄντα, ἐκπλαγεὶς καὶ\nταραχθεὶς εἰσαγγέλλει. ὃ δὲ ἥκειν αὐτοὺς κελεύει, δεινὰ προσδοκώμενα ἑαυτῷ ἑκάστοτε συμβήσεσθαι\nφάσκων. ἐν τοσαύτῃ γοῦν αὐτόν φασι μεῖναι ψυχῆς\n\nἀταραξίᾳ ὡς μηδ̓ ἀναθορεῖν τοῦ σκίμποδος, μεῖναι\nδὲ ἐπὶ τοῦ σχήματος, καὶ τὸν Λαῖτον ἅμα τῷ Ἐκλέκτῳ\nεἰσελθόντα, καίτοι δοκοῦντα ἐπὶ φόνῳ ἥκειν, προσειπεῖν\nτε, καὶ θαρροῦντι μηδὲ ὠχριάσαντι τῷ προσώπῳ πάλαι μέν φάναι καὶ πάσης νυκτὸς τόδε τὸ\nτέλος τοῦ βίου εἶχον δἰ ἐλπίδος, μόνος τε τῶν πατρῴων\nἔτι περιλειπόμενος φίλων ἐθαύμαζον ἐπ̓ ἐμοὶ\nΚόμμοδον βραδύνοντα. τί δὴ μέλλετε; ὑμεῖς τε γὰρ\nδράσετε τὸ κεκελευσμένον, ἐγώ τε πονηρᾶς ἐλπίδος\nκαὶ φόβου συνεχοῦς ἀπαλλάξομαι. πρὸς ταῦτα ὁ\nΛαῖτος οὐ παύσῃ ἔφη ἀνάξια σαυτοῦ καὶ τῶν προβεβιωμένων σοι λέγων; οὐ γὰρ ἐπ̓ ὀλέθρῳ τῷ σῷ ἥδε\nἡμῶν ἡ ἄφιξις, ἀλλ̓ ἐπὶ σωτηρίᾳ τῇ τε ἡμῶν αὐτῶν\nκαὶ τῆς Ῥωμαίων ἀρχῆς. κεῖται μὲν γὰρ ὁ τύραννος\nδίκην δοὺς τὴν προσήκουσαν, καὶ ἅπερ αὐτὸς ἡμᾶς\nδρᾶσαι διενοεῖτο, ταῦτα πρὸς ἡμῶν ἔπαθεν. ἡμεῖς δὲ ἥκομέν σοι τὴν βασιλείαν ἐγχειριοῦντες, ὃν ἴσμεν\nπρούχοντα ἐν τῇ συγκλήτῳ βουλῇ σωφροσύνῃ βίου\nμεγέθει τε ἀξιώματος καὶ ἡλικίας σεμνότητι, ποθούμενόν\nτε καὶ τιμώμενον ὑπὸ τοῦ δήμου: ὅθεν κἀκείνοις\nεὐκταῖον καὶ ἡμῖν σωτήριον τὸ πραττόμενον ἔσεσθαι\nπροσδοκῶμεν. πρὸς ταῦτα ὁ Περτίναξ οὐ παύσεσθε ἔφη χλευάζοντες πρεσβύτην, καὶ τοσαύτην\nμου δειλίαν κατεγνωκότες ὡς πρῶτον ἀπατῆσαι\nβούλεσθε, εἶθ̓ οὕτω φονεῦσαι;\nἀλλὰ μήν ἔφη ὁ\nἜκλεκτος, ἐπεὶ λέγουσιν ἡμῖν οὐ πεπίστευκας, λαβὼν\nτουτὶ τὸ γραμματεῖον ʽγνωρίζεις δὲ τὴν Κομμόδου\nχεῖρα, οὔσης σοι τῆς ἀναγνώσεως ἐν συνηθείᾀ\nἀνάγνωθι: οὕτω γὰρ γνώσῃ τίνα τε κίνδυνον ἐφύγομεν, καὶ ὅτι μὴ σκῆψις ἀλλ̓ ἀλήθεια πρόσεστι τοῖς\nλεχθεῖσιν. ἐπιγνοὺς δὴ τὰ γεγραμμένα ὁ Περτίναξ,\nπεισθείς τε ἀνδράσι καὶ πρότερον αὐτοῦ φίλοις, πάντα\nπυθόμενος τὰ πεπραγμένα ἐπιδίδωσιν ἑαυτόν. καὶ\nπρῶτον ἀρέσκει προελθεῖν ἐπὶ τὸ στρατόπεδον καὶ\nπεῖραν τῆς γνώμης τῶν στρατιωτῶν λαβεῖν: πείσειν\nδὲ αὐτοὺς ὁ Λαῖτος ὑπισχνεῖτο, ἐπείπερ αὐτῷ ἐπάρχῳ\nὄντι μετρίαν ἀπένεμον αἰδῶ. συμπαραλαβόντες οὖν καὶ τῶν λοιπῶν ὅσοι παρῆσαν, ἐπὶ τὸ στρατόπεδον\nἠπείγοντο. ἤδη δὲ καὶ τὸ πλεῖστον τῆς νυκτὸς προκεχωρήκει,\nκαὶ τῆς ἑορτῆς ἐνεστώσης πρὸ ἡμέρας\nπάντα ἐπράττετο. διαπέμπουσι δή τινας τῶν πιστῶν\nτοὺς διαβοήσοντας ὅτι ὁ Κόμμοδος τέθνηκε μέν, Περτίναξ\nδὲ ἐς τὸ στρατόπεδον βασιλεύσων ἄπεισι. διαδραμούσης\nδὲ τῆς φήμης πᾶς ὁ δῆμος ἐνθουσιῶντι\nἐοικὼς ἐξεβακχεύετο, διέθεόν τε, καὶ τοῖς οἰκείοις\nἕκαστος χαίρων διήγγελλε, καὶ μάλιστα τοῖς ἐπ̓ ἀξιώσεως\nἢ πλουσίοις: ἐκείνοις γὰρ καὶ ἐπιβουλεύοντα ᾔδεσαν τὸν Κόμμοδον. ἔθεόν τε περί τε τὰ ἱερὰ καὶ\nβωμούς, χάριτας θεοῖς ὁμολογοῦντες. ἐβόων δὲ διάφορα,\nοἳ μὲν κεῖσθαι τὸν τύραννον λέγοντες, οἳ δὲ\nτὸν μονομάχον, ἄλλοι δὲ ἀπρεπέστερα βλασφημοῦντες:\nκαὶ ὅσα πρότερον ἐπεῖχεν ὁ φόβος ῥήματα, ταῦτα προελθούσης ἀδείας καὶ ἐλευθερίας ῥᾳδίως ἐλέγετο.\nπλεῖστον δὴ τοῦ δήμου συνέθει δρόμῳ ἐπὶ τὸ στρατόπεδον:\nἠπείγοντο δὲ μάλιστα δεδιότες μή πως ἄρα\nοἱ στρατιῶται ὀκνηρότερον ὑπακούσωσι τῇ τοῦ Περτίνακος\nἀρχῇ. ἐσομένην γὰρ σώφρονα μὴ πάνυ τι ἀποδέξασθαι τοὺς στρατιώτας προσεδόκων, τυραννίδι\nδουλεύειν εἰθισμένους, ἁρπαγαῖς τε καὶ βίαις ἐγγεγυμνασμένους.\nἵν̓ οὖν αὐτοὺς ἐκβιάσοιντο ὑπακοῦσαι,\nπανδημεὶ συνῆλθον. ἐπεὶ δὲ ἐγένοντο ἐν τῷ στρατοπέδῳ,\nὁ Λαῖτός τε καὶ Ἔκλεκτος εἰσῆλθον ἄγοντες τὸν Περτίνακα: συγκαλέσας τε τοὺς στρατιώτας ὁ\nΛαῖτος ἔλεξε τοιάδε.\nΚόμμοδος μὲν ἡμῖν ὁ βασιλεὺς τέθνηκεν ἀποπληξίᾳ, αἴτιος δὲ τοῦ τοιούτου θανάτου οὐκ ἄλλος\nἀλλ̓ αὐτὸς αὑτῷ: συμβουλεύουσι γὰρ ἡμῖν τὰ ἄριστα\nἀεὶ καὶ σωτήρια μὴ πειθόμενος, βιοὺς δὲ ὡς οὐκ\nἀγνοεῖτε, ὑπὸ πλήθους ἀποπνιγεὶς διεφθάρη. τὸν\nμὲν οὖν κατέλαβε τέλος τὸ πεπρωμένον: οὐδὲ γὰρ μία\nοὐδ̓ ἡ αὐτὴ πᾶσιν ἀνθρώποις θανάτου αἰτία, διάφοροι\nδὲ οὖσαι ἐς ἓν τέρμα βίου συντελοῦσιν. ἀλλ̓ ἀντ̓ ἐκείνου γὰρ ὑμῖν ἄγομεν ἡμεῖς τε καὶ ὁ δῆμος\nτῶν Ῥωμαίων ἄνδρα τὴν μὲν ἡλικίαν σεμνὸν τὸν δὲ\nβίον σώφρονα, ἀρετῆς δὲ τῆς ἐν ἔργοις ἔμπειρον: ὧν\nοἱ μὲν πρεσβύτεροι καὶ τῶν στρατιωτικῶν αὐτοῦ πράξεων\nἐπειράθητε, οἱ δὲ λοιποὶ τῆς πόλεως ἐπάρχοντα\nτοσούτων ἐτῶν ἀεὶ διὰ τιμῆς τε καὶ θαύματος ἔσχετε.\nδίδωσί τε ὑμῖν ἡ τύχη οὐ βασιλέα μόνον ἀλλὰ καὶ πατέρα χρηστόν. εὐφρανεῖ τε ἡ τοῦδε ἀρχὴ οὐχ ὑμᾶς\nμόνον τοὺς ἐνταυθοῖ δορυφοροῦντας, ἀλλὰ καὶ τοὺς\nἐπὶ ταῖς ὄχθαις τῶν ποταμῶν καὶ τοὺς ἐπὶ τοῖς ὅροις\nτῆς Ῥωμαίων ἀρχῆς ἱδρυμένους, οἳ τὴν πεῖραν αὐτοῦ\nτῶν ἔργων φέρουσι διὰ μνήμης. τό τε βάρβαρον\nοὐ χρήμασιν ἔτι θεραπεύσομεν, πείρᾳ δὲ ὧν πρὸς αὐτοῦ\nπεπόνθασι στρατηγοῦντος φόβῳ ὑποτάξονται.\nτοιαῦτα δὴ λέγοντος τοῦ Λαίτου, μὴ κατασχὼν ἑαυτὸν ὁ δῆμος, μελλόντων καὶ ὀκνούντων ἔτι τῶν\nστρατιωτῶν, σεβαστόν τε ἀναγορεύει καὶ πατέρα καλεῖ\nπάσαις τε γεραίρει εὐφημίαις. τότε καὶ οἱ στρατιῶται,\nοὐχ ὁμοίᾳ μὲν προθυμίᾳ, τῇ δὲ ἐκ τοῦ παρόντος\nπλήθους ἀνάγκῃ ʽκαὶ γὰρ ἦσαν πανταχόθεν\nὑπὸ τοῦ δήμου περιειλημμένοι, ὀλίγοι τε καὶ ἄνευ\nτῶν ὅπλων ὡς ἐν ἱερομηνίᾀ, πλὴν συνεξεβόησαν καὶ σεβαστὸν προσεῖπον τὸν Περτίνακα: ἔς τε τὸ ἐκείνου\nὄνομα τοὺς συνήθεις ὅρκους ὀμόσαντες καὶ θύσαντες,\n\nδαφνηφοροῦντες πᾶς ὁ δῆμος καὶ τὸ στρατιωτικόν,\nἐπειδὴ προσῄει καὶ τὸ περίορθρον, ἐς τὴν βασίλειον\nαὐλὴν ἀνήγαγον τὸν Περτίνακα.\nὃ δὲ ἐπείπερ ἱδρύθη ἐν τῇ βασιλείῳ ἑστίᾳ, τῶν\nτε στρατιωτῶν καὶ τοῦ δήμου, ὡς προείρηται, νύκτωρ ἀναγαγόντων, φροντίσι μεγίσταις τὴν γνώμην ἐταράττετο:\nπάνυ τε αὐτόν, καίτοι δοκοῦντα ψυχῆς εἶναι\nἐρρωμένης καὶ πρὸς πάντα ἀνδρεῖον, τὰ παρόντα ἐφόβει,\nοὐχ οὕτω προνοίᾳ τῆς ἑαυτοῦ σωτηρίας ʽκινδύνων\nγὰρ καὶ μειζόνων πολλάκις ἦν καταφρονήσασ̓, ἐλογίζετο δὲ τήν τε αἰφνίδιον τῆς τυραννίδος μεταβολὴν\nτήν τε ἐν τῇ συγκλήτῳ βουλῇ τινῶν εὐγένειαν,\nοὓς ὑπώπτευεν οὐκ ἀνεξομένους μετὰ βασιλέα εὐγενέστατον\nτὴν ἀρχὴν μεταπεσοῦσαν ἐς ἄνδρα ἐξ ἰδιωτικοῦ\nκαὶ ἀσήμου γένους ἐπὶ τοῦτο ἐλθόντα. εἰ γὰρ καὶ ὁ βίος αὐτῷ διὰ σωφροσύνην ἐπῃνεῖτο καὶ τὰ ἐν\nταῖς στρατιωτικαῖς πράξεσιν ἦν εὐκλεῆ, ἀλλ̓ ὅσον εὐγενείας\nχάριν, πολὺ τῶν εὐπατριδῶν ἀπελείπετο.\nἡμέρας οὖν καταλαβούσης κατῆλθεν ἐπὶ τὸ συνέδριον\nτῆς βουλῆς, οὔτε τὸ πῦρ ἐάσας ἑαυτοῦ προπομπεῦσαι οὔτε τι ἄλλο τῶν βασιλικῶν συμβόλων ἐς ὕψος ἀρθῆναι\nπρὶν ἢ μαθεῖν τὴν γνώμην τῆς συγκλήτου βουλῆς.\nἐπεὶ δὲ αὐτὸν ἅμα τῷ ἐπιφανῆναι πάντες ὁμοθυμαδὸν\nεὐφήμησαν σεβάσμιόν τε καὶ βασιλέα προσηγόρευσαν,\nὃ δὲ τὰ μὲν πρῶτα παρῃτεῖτο τῆς ἀρχῆς τὸ ἐπίφθονον, γῆράς τε προϊσχόμενος συγγνώμης\nἐδεῖτο, εἶναί τε πολλοὺς εὐπατρίδας ἔφασκεν οἷς ἡ\nβασιλεία μᾶλλον ἁρμόζει: καὶ λαβόμενος τῆς χειρὸς\nΓλαβρίωνος εἷλκεν αὐτόν, καθίζεσθαι κελεύων ἐπὶ\nτοῦ βασιλείου θρόνου. ἦν δὲ ἐκεῖνος εὐγενέστατος μὲν πάντων τῶν εὐπατριδῶν ʽἀνέφερε γοῦν ἐς Αἰνείαν\nτὸν Ἀφροδίτης καὶ Ἀγχίσου τὴν τοῦ γένους\n\nδιαδοχήν̓, ἔτι δὲ καὶ τὴν ὕπατον ἀρχὴν τελέσας δεύτερον.\nὃ δέ ἀλλ̓ αὐτός ἔφη ἐγώ, ὃν σὺ νομίζεις\nπάντων ἀξιώτατον, σοί τε τῆς ἀρχῆς παραχωρῶ, καὶ\nπᾶσαν τὴν ἐξουσίαν ἐγὼ: καὶ οἱ λοιποὶ πάντες ψηφιζόμεθά\nσοι διδόντες. τότε δὲ πάντων αὐτὸν ἐκβιασαμένων\nἐκλιπαρησάντων τε, ὀκνῶν καὶ μόλις ἀνελθὼν\nἐπὶ τὸν βασίλειον θρόνον ἔλεξε τοιάδε.\nτὸ πάνυ δεξιὸν ὑμῶν τῆς πρός με τιμῆς καὶ τὸ τῆς σπουδῆς ὑπερβάλλον ἐπίλεκτόν τε ἐς πρόκρισιν\nτοσαύτης παῤ ὑμῖν εὐγενείας, οὐκ ἔχον κολακείας\nὑποψίαν ἀλλὰ δεῖξιν καὶ πίστιν εὐνοίας, ἄλλῳ μὲν\nἄν τῳ θάρσος καὶ προθυμίαν ἐνέβαλεν ἐς τὸ ἑτοίμως\nδέξασθαι τὰ ἐγκεχειρισμένα, ἐλπίδα τε ῥᾳστώνης ὑπέφηνεν\nἂν ὡς εὐμαρῶς τὴν ἀρχὴν διοίσοντι ἐν ἀρχομένοις\nοὕτως εὐνοοῦσιν: ἐμοὶ δὲ ταῦτα μεγάλα ὄντα καὶ ἐξαίρετα τιμῆς τε αἴσθησιν ἐκπλήττει, δέος τε καὶ\nἀγῶνα οὐ μικρὸν ἐμποιεῖ. μεγάλων γὰρ εὐεργεσιῶν\nπροϋπαρχουσῶν τὸ ἰσότιμον δυσέφικτον ἐν ταῖς ἀμοιβαῖς,\nκαὶ μικρὰ μὲν λαβοῦσιν ἀντιδοῦναι μεῖζον οὐχ\nοὕτως εὐμαρὲς ὡς εὐχάριστον δοκεῖ, ὁπηνίκα δ̓ ἂν\nὁ πρῶτός τι δράσας ἀγαθὸν ἀνυπέρβλητον κατάθηται\nχάριν, τὸ μὴ κατ̓ ἀξίαν ἀντιδοθὲν οὐχ οὕτω δυσπόριστον\nὡς ἀναίσθητον ἅμα καὶ ἀχάριστον ὀνομάζεται.\nὁρῶ δὴ οὐ τὸν τυχόντα μοι ἐπηρτημένον ἀγῶνα πρὸς τὸ ἄξιον ἐμαυτὸν παρασχεῖν τῆς τοσαύτης παῤ ὑμῶν\nτιμῆς. οὐ γὰρ ἐν τῇ καθέδρᾳ ἡ προεδρία, ἀλλ̓ ἐν τοῖς\nἔργοις, εἴ τις αὐτὴν μὴ καταισχύνει. ὅσῳ δὲ τὰ γενόμενα\nὡς φαῦλα μισεῖται, τοσούτῳ τὰ μέλλοντα ὡς\nἀγαθὰ μεγάλως ἐλπίζεται. καὶ τὰ μὲν δεινὰ τῶν ἔργων\nἀεὶ μνημονεύεται ʽτὸ γὰρ λυπῆσαν δυσαπάλειπτον̓,\nτὰ δὲ χρηστὰ ἅμα τῇ ἀπολαύσει καὶ τὴν περὶ\nαὑτῶν μνήμην συναναλίσκει, ἐπεὶ μὴ ὁμοίως εὐφραίνει\nἐλευθερία ὡς λυπεῖ δουλεία, οὐδέ τις ἀδεῶς τὰ\nἑαυτοῦ ἔχων ἐν χάριτος μοίρᾳ τίθεται, τὰ ἴδια καρποῦσθαι\nνομίζων, ὁ δὲ τῶν οἰκείων στερηθεὶς αἰώνιον\nἔχει τὴν μνήμην τοῦ λελυπηκότος. οὐδ̓ εἴ τις\nἐς τὸ κοινὸν χρηστὴ γένοιτο μεταβολή, αὐτός τι πλέον καρποῦσθαι νομίζει, ἐπεὶ τοῦ μὲν δημωφελοῦς καὶ\nκοινῇ διαφέροντος ὀλίγη τοῖς καθ̓ ἕνα φροντίς, τὸ δὲ\nκαθ̓ αὑτὸν ἕκαστος εἰ μὴ κατὰ γνώμην προχωροίη,\nοὐδέν τι μέγα ὠφελεῖσθαι νομίζει. οἵ τε εἰθισμένοι\nταῖς τῆς τυραννίδος ἀκρίτοις καὶ ἀφειδέσι μεγαλοδωρίαις ἐντρυφᾶν τὴν ἐς τὸ σωφρονέστερον καὶ μεμετρημένον\nδιὰ σπάνιν χρημάτων μεταβολὴν οὐ φιλοσώφρονα\nοὐδὲ σύμμετρον καὶ κεκριμένην διοίκησιν\nὀνομάζουσιν, ἀλλὰ μικρολογίαν καὶ ἀθλιότητα βίου\nὀνειδίζουσιν, οὐκ εἰδότες ὅτι τὸ μὲν μεγάλα καὶ ὡς ἔτυχε χαρίζεσθαι οὐκ ἂν περιγένοιτο εἰ μὴ ἐκ τοῦ ἁρπάζειν\nκαὶ βιάζεσθαι, τὸ δὲ λογισμῷ πάντα καὶ κατ̓\nἀξίαν ἑκάστου νέμειν ἄνευ τοῦ δεινόν τι δρᾶσαι, μὴ\nπαρέχον ἄδικον εὐπορίαν χρημάτων, διδάσκει φειδὼ\nσώφρονα τῶν καλῶς πορισθέντων. ταῦτα δὴ ὑμᾶς ἐγνωκότας χρὴ συναίρεσθαι, καὶ κοινὴν τῆς ἀρχῆς\nτὴν διοίκησιν νομίζοντας, ἀριστοκρατίαν τε ἀλλ̓ οὐ\nτυραννίδα ὑπομενοῦντας, αὐτούς τε ἀγαθὰς ἔχειν ἐλπίδας\nκαὶ πᾶσι τοῖς ἀρχομένοις ταῦτα ὑπισχνεῖσθαι.\nτοιαῦτα ὁ Περτίναξ εἰπὼν ὑπερῆσέ τε τὴν σύγκλητον βουλήν, καὶ πρὸς πάντων εὐφημηθείς, πάσης\nτε τιμῆς καὶ αἰδοῦς παῤ αὐτῶν τυχών, ἔς τε τὸν τοῦ\nΔιὸς νεὼν καὶ τὰ λοιπὰ ἱερὰ πεμφθείς, τάς τε ὑπὲρ\nτῆς βασιλείας θυσίας τελέσας, ἐς τὴν βασίλειον ἐπανῆλθεν\nαὐλήν.\nἐπεὶ δὲ διεφοίτησεν ἡ φήμη τῶν τε λεχθέντων\nὑπ̓ αὐτοῦ ἐν τῇ συγκλήτῳ καὶ τῶν πρὸς τὸν δῆμον\n\nγραφέντων, ὑπερήδοντο πάντες, σεμνὸν καὶ ἤπιον\nἄρχοντα καὶ πατέρα, οὐ βασιλέα ἕξειν ἐλπίζοντες. τούς\nτε γὰρ στρατιώτας ἐκέλευσε παύσασθαι τῆς πρὸς τοὺς\nδημότας ὕβρεως καὶ μήτε πελέκεις φέρειν μετὰ χεῖρας\nμήτε παίειν τινὰ τῶν παριόντων, ἔς τε τὸ κόσμιον καὶ\nεὔτακτον μετάγειν πάντα ἐπειρᾶτο, ἔν τε ταῖς προόδοις\nκαὶ τοῖς δικαστηρίοις πρᾶον καὶ ἥμερον ἦθος ἐπεδείκνυτο.\nκαὶ τῆς Μάρκου ἀρχῆς ζήλῳ τε καὶ μιμήσει τοὺς μὲν πρεσβυτέρους ὑπομιμνήσκων εὔφραινε,\nτοὺς δ̓ ἄλλους πάντας ἐξ ὠμῆς καὶ ἐφυβρίστου τυραννίδος\nἐς σώφρονα καὶ ἀμέριμνον βίον μεταχθέντας\nῥᾷστα ἐς εὔνοιαν ᾠκειώσατο. τῆς τε ἡμέρου ἀρχῆς\nἡ φήμη διαθέουσα πάντα ἔθνη καὶ πάντα στρατόπεδα,\nὅσα τε Ῥωμαίοις ὑπήκοα καὶ ὅσα φίλα, ἐκθειάζειν\nαὐτοῦ τὴν ἀρχὴν ἔπειθεν. ἀλλὰ μὴν καὶ τῶν βαρβάρων ὅσοι πρότερον ἀφηνίαζον ἢ ἐστασίαζον, φόβῳ\nτε καὶ μνήμῃ τῆς ἐν ταῖς προτέραις αὐτοῦ στρατείαις\nἀρετῆς, πίστει τε γνώμης ὅτι μηδένα ἑκὼν ἀδικήσει\nποτέ, ἑκάστῳ τὸ κατ̓ ἀξίαν ἀπονέμων, χάριτος ἀπρεποῦς\nκαὶ βίας ὠμῆς ἀλλότριος, ἑκόντες αὐτῷ προσεχώρουν.\nπρεσβεῖαί τε πανταχόθεν ἀφικνοῦντο, συνηδομένων\nἁπάντων τῇ Ῥωμαίων ὑπὸ Περτίνακι ἀρχῇ.\nοἱ μὲν οὖν ἄλλοι πάντες ἄνθρωποι καὶ κοινῇ καὶ ἰδίᾳ τῷ εὐτάκτῳ καὶ ἡμέρῳ τῆς βασιλείας ἔχαιρον:\nὃ δὲ πάντας εὔφραινε, τοῦτο μόνους ἐλύπει τοὺς\nἐν τῇ Ῥώμῃ στρατιώτας, οἳ δορυφορεῖν εἰώθασι τοὺς\nβασιλέας. κωλυόμενοι γὰρ ἁρπάζειν τε καὶ ὑβρίζειν,\nἔς τε τὸ εὔτακτον καὶ κόσμιον ἀνακαλούμενοι, τὸ\nπρᾶον καὶ ἥμερον τῆς ἀρχῆς ὕβριν αὑτῶν καὶ ἀτιμίαν\nκαθαίρεσίν τε τῆς ἀνέτου ἐξουσίας νομίζοντες, τὴν τῆς\nἀρχῆς οὐκ ἔφερον εὐταξίαν. ἀλλὰ τὰ μὲν πρῶτα κατ̓ ὀλίγον ὀκνηρούς τε καὶ ἀπειθεῖς αὑτοὺς τοῖς κελευομένοις\n\nπαρεῖχον: τὸ δὲ τελευταῖον, οὐδ̓ ὅλων μηνῶν\nδύο τῆς βασιλείας αὐτῷ προκεχωρηκυίας, ἐπιδειξαμένου\nτε ἐν ὀλίγῳ χρόνῳ πολλὰ σώφρονα καὶ χρηστὰ\nἔργα, ἐλπίδων τε ἀγαθῶν τοῖς ἀρχομένοις ὑποφαινομένων,\nἐβάσκηνε πάντα καὶ ἀνέτρεψε πονηρὰ τύχη, ἐκώλυσέ τε θαυμαστὰ καὶ ἐπωφελῆ τοῖς ὑπηκόοις ἔργα\nἐς τέλος ἀχθῆναι. πρῶτον μὲν γὰρ πᾶσαν τὴν κατ̓\nἸταλίαν καὶ ἐν τοῖς λοιποῖς ἔθνεσιν ἀγεώργητόν τε\nκαὶ παντάπασιν οὖσαν ἀργὸν ἐπέτρεψεν, ὁπόσην τις\nβούλεται καὶ δύναται, εἰ καὶ βασιλέως κτῆμα εἴη, καταλαμβάνειν, ἐπιμεληθέντι τε καὶ γεωργήσαντι\nδεσπότῃ εἶναι: ἔδωκέ τε γεωργοῦσιν ἀτέλειαν πάντων\nἐς δέκα ἔτη, καὶ διὰ παντὸς δεσποτείας ἀμεριμνίαν.\nτοῖς τε βασιλικοῖς κτήμασιν ἐκώλυσεν αὑτοῦ\nτοὔνομα ἐπιγράφεσθαι, εἰπὼν αὐτὰ οὐκ ἴδια τοῦ βασιλεύοντος εἶναι, ἀλλὰ κοινὰ καὶ δημόσια τῆς Ῥωμαίων\nἀρχῆς. τέλη τε πάντα τὰ πρότερον ἐπὶ τῆς τυραννίδος\nἐς εὐπορίαν χρημάτων ἐπινοηθέντα ἐπί τε\nὄχθαις ποταμῶν καὶ λιμέσι πόλεων ἔν τε ὁδῶν πορείαις,\nκαταλύσας ἐς τὸ ἀρχαῖον καὶ ἐλεύθερον ἀφῆκεν.\nἐμέλλησε δ̓ ἂν ἔτι καὶ πλείονα, ὥς γε τὰ τῆς προαιρέσεως\nἐνεδείκνυτο, εὐεργετήσειν τοὺς ὑπηκόους,\nἐπεὶ καὶ τοὺς συκοφάντας τῆς πόλεως ἦν διώξας καὶ\nτοὺς πανταχόθεν κολασθῆναι κελεύσας, τοῦ μηδένα\nἐπηρεάζεσθαι μηδὲ ματαίοις ἐγκλήμασι περιπίπτειν προνοούμενος. ἐν ἀδείᾳ τε καὶ μακαρίῳ βίῳ ἥ τε σύγκλητος\nμάλιστα καὶ οἱ λοιποὶ πάντες βιώσεσθαι προσεδόκων.\nοὕτω γὰρ μέτριος καὶ ἰσότιμος ἦν ὡς καὶ\nτὸν υἱὸν αὑτοῦ ἤδη μειράκιον ὄντα μηδὲ ἐς τὴν βασίλειον\nαὐλὴν ἀναγαγεῖν, ἀλλ̓ ἔν τε τῇ πατρῴᾳ μένειν οἰκίᾳ, καὶ ἐς τὰ συνήθη προϊόντα διδασκαλεῖα καὶ\nγυμνάσια ἰδιωτεύοντα ὁμοίως τοῖς λοιποῖς παιδεύεσθαί\n\nτε καὶ πάντα πράττειν, οὐδαμοῦ τῦφον ἢ πομπὴν\nπαρεχόμενον βασιλικήν.\nτοιαύτης δὲ εὐμοιρίας καὶ εὐταξίας κατεχούσης τὸν βίον, μόνοι οἱ δορυφόροι, ἀσχάλλοντες μὲν ἐπὶ\nτοῖς παροῦσι, ποθοῦντες δὲ τὰς ἐπὶ τῆς προγενομένης\nτυραννίδος ἁρπαγάς τε καὶ βίας ἔν τε ἀσωτίαις καὶ\nκραιπάλαις, ἐβουλεύσαντο ἀποσκευάσασθαι τὸν Περτίνακα\nὡς ὄντα αὐτοῖς βαρὺν καὶ ἐπαχθῆ, ζητῆσαι δέ\nτινα τὸν πάλιν αὐτοῖς ἄνετον καὶ ἀκόλαστον παρέξοντα\nἐξουσίαν. αἰφνιδίως τοίνυν, οὐδενὸς προσδοκῶντος ἀλλὰ πάντων ἐν ἡσυχίᾳ διατριβόντων, θυμῷ\nκαὶ ἀλόγῳ ὁρμῇ ἐκ τοῦ στρατοπέδου δρόμῳ φερόμενοι\nαὐτοὶ ἡμέρας ἀκμαζούσης ἐπεισῆλθον τοῖς βασιλείοις,\nτά τε δόρατα διατεινάμενοι καὶ τὰ ξίφη σπασάμενοι.\nτῷ δὲ παραδόξῳ τοῦ ἔργου καὶ ἀνελπίστῳ οἱ ἐν τῇ βασιλείῳ ὑπηρεσίᾳ ταραχθέντες, ὀλίγοι τε\nπρὸς πολλοὺς καὶ ἄνοπλοι πρὸς ὡπλισμένους, οὐκ\nἔμενον, ἀλλ̓ ἕκαστος ἣν ἐγκεχείριστο φρουρὰν λιπὼν\nἢ ἐπὶ τῇ αὐλείῳ ἢ ἐπὶ ταῖς λοιπαῖς εἰσόδοις ἔφευγον.\nὀλίγοι δέ τινες τῶν εὐνοούντων, διαγγείλαντες τῷ\nΠερτίνακι τὴν ἔφοδον, συνεβούλευον φυγεῖν τῇ τε τοῦ\nδήμου βοηθείᾳ ἑαυτὸν ἐπιδοῦναι. ὃ δὲ καὶ τοῖς συμβουλεύουσιν αὐτῷ πρὸς τὸ παρὸν ὠφέλιμα μὴ πεισθείς,\nἀπρεπῆ δὲ καὶ ἀνελεύθερα βασιλείας τε ἀνάξια\nκαὶ τῶν προβεβιωμένων αὑτῷ καὶ προπεπραγμένων\nνομίσας, φεύγειν μὲν ἢ λαθεῖν οὐκ ἠθέλησεν, ὁμόσε\nδὲ χωρήσας τῷ πράγματι προῆλθεν ὡς διαλεξόμενος\nαὐτοῖς, ἐλπίσας πείσειν τε αὐτοὺς καὶ παύσειν τῆς\nἀλόγου ἐς τὸ παρὸν ὁρμῆς. καὶ δὴ τοῦ δωματίου προελθών, ὑπαντώμενος αὐτοῖς πυνθάνεσθαί τε ἐπειρᾶτο\nτὰς αἰτίας τῆς ὁρμῆς, πείθειν τε ἐπεχείρει μὴ\nἐνθουσιᾶν, μένων καὶ τότε ἐν σώφρονι καὶ σεμνῷ\n\nσχήματι καὶ τηρῶν τὸ τοῦ βασιλέως ἀξίωμα, οὐδέν τι\nκατεπτηχότος οὐδὲ ἀποδειλιῶντος καὶ ἱκετεύοντος\nσχῆμα ἐνδεικνύμενος.\nτὸ μὲν ἐμέ ἔφη πρὸς ὑμῶν ἀναιρεθῆναι οὐδέν\nτι μέγα ἢ βαρὺ πρεσβύτῃ ἐς μακρὸν γῆρας ἐνδόξως ἐλάσαντι: παντὶ γὰρ ἀνθρώπων βίῳ ἀνάγκη τέλος\nἐπιτεθῆναι: τὸ δὲ ὑμᾶς, φύλακας καὶ φρουροὺς\nδοκοῦντας εἶναι τοῦ βασιλέως καὶ τοὺς ἔξωθεν κινδύνους\nἀπείργοντας, αὐτοὺς γενέσθαι φονεῖς, καὶ μὴ\nμόνον ἐμφυλίῳ ἀλλὰ καὶ βασιλείῳ μιᾶναι τὰς δεξιὰς αἵματι, ὁρᾶτε μὴ πρὸς τὸ νῦν ἀνόσιον καὶ ὕστερον\nὑμῖν ἐπικίνδυνον ᾖ. οὐ γάρ τι ἐμαυτῷ σύνοιδα λυπήσαντι\nὑμᾶς. εἰ δὲ καὶ ἐπὶ τῇ τοῦ Κομμόδου τελευτῇ\nδυσχεραίνετε, οὐδὲν παράδοξον, ἄνθρωπον\nὄντα εἰ τελευτὴ κατέλαβεν. εἰ δὲ τοῦτο ἐξ ἐπιβουλῆς οἴεσθε γεγενῆσθαι, οὐκ ἐμὸν τὸ ἁμάρτημα: ἴστε γὰρ\nἔξω πάσης ὄντα με ὑποψίας καὶ οὐδὲν ἧττον ὑμῶν\nἀγνοοῦντα τὰ τότε πεπραγμένα, ὡς εἴ τι ὑποπτεύετε,\nἑτέροις ἐπιφέρειν τὸ ἔγκλημα. ἀλλ̓ ὅμως κἀκείνου\nτελευτήσαντος οὐδὲν ὑμῖν τῶν εὐπρεπῶς καὶ κατ̓ ἀξίαν καὶ ἄνευ τοῦ βιάζεσθαί με ἢ ἁρπάζειν ἐνδεήσει.\nτοιαῦτά τινα λέγειν αὐτοῖς πειρώμενος ἤδη τινὰς\nαὐτῶν καὶ πείσειν ἔμελλε, καὶ οὐκ ὀλίγοι γε ἀποστραφέντες\nἀνεχώρουν, σεμνοῦ βασιλέως γῆρας αἰδούμενοι: ἔτι δὲ λαλοῦντα τὸν πρεσβύτην ἐπιπεσόντες\nφονεύουσι. δράσαντές τε οὕτως ὠμὸν ἔργον, δέει\nτῶν τετολμημένων φθάσαι θέλοντες τὴν τοῦ δήμου\nἔφοδον, ἐπιστάμενοί τε ὅτι χαλεπῶς τὸ πλῆθος διοίσει\nτὰ πεπραγμένα, ἐς τὸ στρατόπεδον δρόμῳ ἀναχωρήσαντες πάσας πύλας τε καὶ εἰσόδους ἀποκλείσαντες\nἐντὸς τείχους ἔμενον, φρουρὰς ἐπὶ τῶν πύργων\n\nκαταστήσαντες, ὡς ἀμύνοιντο εἰ τῷ τείχει προσβάλλοι\nὁ δῆμος.\nτέλος μὲν δὴ τοιοῦτο κατέλαβε τὸν Περτίνακα,\nχρησάμενον βίῳ καὶ προαιρέσει οἷς προείρηται: ἐπειδὴ δὲ διεφοίτησεν ἐς τὸν δῆμον ἡ τοῦ βασιλέως ἀναίρεσις,\nταραχή τε καὶ πένθος πάντας κατεῖχε, διέθεόν τε\nἐνθουσιῶσιν ἐοικότες, κίνησίς τε ἄλογος κατεῖχε τὸν\nδῆμον, ζητούντων τοὺς δράσαντας, μήτε δὲ εὑρεῖν\nμήτε ἀμύνασθαι δυναμένων. μάλιστά τε δεινῶς ἔφερον τὸ πεπραγμένον καὶ συμφορὰν κοινὴν ἐτήρουν\nοἱ τὴν σύγκλητον βουλὴν νέμοντες, πατέρα τε\nἤπιον καὶ χρηστὸν προστάτην ἀποβαλόντες. πάλιν τε\nτυραννίδος ἦν δέος, ἐπεὶ τούτῳ χαίρειν τοὺς στρατιώτας\nἤλπιζον. μιᾶς δέ που καὶ δευτέρας ἡμέρας διαδραμούσης οἱ μὲν δημόται ἕκαστος τὸ καθ̓ αὑτὸν\nδεδιὼς ὑπανεχώρει, οἵ τε ἐν ἀξιώσεσιν ὄντες ἐς τὰ\nπορρωτάτω τῆς πόλεως ἀπεδίδρασκον κτήματα, ὡς ἂν\nμή τι δεινὸν ἐκ τῆς ἐσομένης ἀρχῆς παρόντες πάθοιεν:\nοἱ δὲ στρατιῶται ἐπεὶ τόν τε δῆμον ἡσυχάζοντα ἔγνωσαν μήτε τινὰ τολμῶντα ἐπεξελθεῖν τῷ τοῦ βασιλέως\nαἵματι, ἔμενον μὲν ἐντὸς τοῦ τείχους κατακλείσαντες\nἑαυτούς, ἀναγαγόντες δὲ τοὺς εὐφωνοτάτους ἑαυτῶν\nἐπὶ τὸ τεῖχος προεκήρυττον ὤνιον τὴν βασιλείαν, τῷ\nτε πλέον ἀργύριον δώσοντι ἐγχειριεῖν ὑπισχνοῦντο\nτὴν ἀρχὴν καὶ διὰ τῶν ὅπλων αὐτὸν ἀνάξειν ἀδεῶς\nἐς τὴν βασίλειον αὐλήν. ἐπεὶ δὲ τὸ κήρυγμα διεφοίτησεν, οἱ μὲν σεμνότεροί τε καὶ εὐσταθέστεροι\nτῆς συγκλήτου βουλῆς, ὅσοι τε εὐπατρίδαι ἢ ἔτι πλούσιοι,\nλείψανα ὀλίγα τῆς Κομμόδου τυραννίδος, οὔτε\nπροσῆλθον τῷ τείχει οὔτε ἀπρεπῆ καὶ ἐπονείδιστον\nχρήμασι κτήσασθαι τὴν ἀρχὴν ἠθέλησαν: Ἰουλιανῷ δέ τινι, ἤδη μὲν τὴν ὕπατον τετελεκότι ἀρχήν, δοκοῦντι\n\nδὲ ἐν εὐπορίᾳ χρημάτων εἶναι, ἑστιωμένῳ δὴ\nπερὶ δείλην ἑσπέραν διηγγέλη τὸ στρατιωτικὸν κήρυγμα\nπαρὰ μέθην καὶ κραιπάλην: ἦν γὰρ καὶ τῶν\nἐπὶ βίῳ μὴ σώφρονι διαβεβλημένων. πείθουσιν οὖν\nαὐτὸν ἥ τε γυνὴ καὶ ἡ θυγάτηρ καὶ τὸ τῶν παρασίτων πλῆθος ἀναθορόντα τοῦ σκίμποδος δραμεῖν ἐπὶ τὸ\nτεῖχος καὶ τὸ πραττόμενον μαθεῖν, παρά τε πᾶσαν τὴν\nὁδὸν συμβουλεύοντες ἐρριμμένην τὴν ἀρχὴν ἁρπάσαι,\nἀφειδῶς δὲ χρημάτων ἔχοντα μεγαλοδωρίᾳ ἅπαντας\nὑπερβαλεῖν, εἰ καί τινες ἀμφισβητοῖεν. ἐπεὶ τοίνυν τῷ τείχει προσῆλθεν, ἐβόα τε πάντα δώσειν ὅσα βούλονται\nὑπισχνούμενος, παρεῖναί τε αὑτῷ πάμπλειστα\nχρήματα καὶ θησαυροὺς χρυσοῦ καὶ ἀργύρου πεπληρωμένους\nἔλεγε. κατὰ δὲ τὸν αὐτὸν καιρὸν καὶ Σουλπικιανός,\nκαὶ αὐτὸς ἀνὴρ τῶν ὑπατευκότων, ἔπαρχός τε τῆς πόλεως γενόμενος ʽπατὴρ δὲ ἦν τῆς Περτίνακος\nγυναικόσ̓, ἧκε τὴν ἀρχὴν ὠνούμενος. ἀλλὰ τοῦτον\nμὲν οὐ προσήκαντο φοβηθέντες οἱ στρατιῶται τὴν\nπρὸς τὸν Περτίνακα συγγένειαν, μή τις ἄρα δόλος\nεἴη ἐς τὸ ἐκδικηθῆναι τὸν ἐκείνου φόνον: καθέντες δὲ κλίμακα τὸν Ἰουλιανὸν ἐπὶ τὸ τεῖχος ἀνεβίβασαν.\nοὐ γὰρ πρότερον ἀνοῖξαι τὰς πύλας ἤθελον πρὶν ἢ\nτὴν ποσότητα μαθεῖν τῶν δοθησομένων χρημάτων.\nὃ δ̓ ἀνελθὼν τήν τε Κομμόδου μνήμην αὐτοῖς καὶ τὰς\nτιμὰς καὶ τὰς εἰκόνας, ἃς ἡ σύγκλητος καθεῖλεν, ἀνανεώσεσθαι ὑπέσχετο, καὶ πάντων δώσειν ἐξουσίαν\nὧν εἶχον ἐπ̓ ἐκείνου, ἑκάστῳ τε στρατιώτῃ τοσοῦτον\nἀργύριον ὅσον μήτε αἰτῆσαι μήτε λήψεσθαι προσεδόκησαν:\nτὰ δὲ χρήματα μὴ μελλήσειν, ἀλλ̓ οἴκοθεν\nἤδη μεταπέμψεσθαι. τούτοις ἀναπεισθέντες οἱ στρατιῶται καὶ ταύταις ἀρθέντες ταῖς ἐλπίσιν αὐτοκράτορά\nτε τὸν Ἰουλιανὸν ἀναγορεύουσι, καὶ πρὸς τῷ\n\nοἰκείῳ καὶ ἐκ γένους ὀνόματι Κόμμοδον ἀξιοῦσιν ἀποκαλεῖσθαι.\nτά τε σημεῖα ἄραντες, καὶ τὰς ἐκείνου εἰκόνας\nἀποκαταστήσαντες, προπέμπειν ἐπειρῶντο. θύσας δὲ ὁ Ἰουλιανὸς τὰς νενομισμένας καὶ βασιλείους\nἐν τῷ στρατοπέδῳ θυσίας, προήγετο ὑπ̓ αὐτῶν πλέον\nτι τῆς συνηθείας δορυφορούμενος: ἅτε γὰρ βίᾳ καὶ\nπαρὰ γνώμην τοῦ δήμου μετά τε αἰσχρᾶς καὶ ἀπρεποῦς\nδιαβολῆς ὠνησάμενος τὴν ἀρχήν, εἰκότως ἐδεδίει\nτὸν δῆμον ὡς ἐναντιωσόμενον. ἀναλαβόντες οὖν τὰς πανοπλίας καὶ φράξαντες αὑτοὺς οἱ στρατιῶται\nἐς φάλαγγος σχῆμα ὡς, εἰ δέοι, καὶ πολεμήσοντες, ἐν\nμέσοις αὑτοῖς ἔχοντες τὸν ἴδιον βασιλέα, ὑπέρ τε τῆς\nκεφαλῆς αἰωροῦντες τὰς ἀσπίδας καὶ τὰ δόρατα, μή\nπου καὶ λίθων τις βολὴ ἀπὸ τῶν δωμ̔??ʼτων ἐπὶ τῇ\nπομπῇ γένοιτο, ἀνήγαγον αὐτὸν ἐς τὰ βασίλεια, μηδενὸς\nτῶν δημοτῶν μήτε ἀντιστῆναι τολμῶντος μήτε\nμὴν εὐφημοῦντος ὥσπερ εἰώθασι προπέμπειν τοὺς\nβασιλέας: τοὐναντίον δὲ καὶ πόρρωθεν ἑστῶτες ἐβλασφήμουν\nκαὶ κακῶς ἠγόρευον ἅτε χρημάτων ἀντικαταλλαξάμενον\nτὴν ἀρχήν.\nτότε δὲ καὶ πρῶτον ὑποδιεφθάρη τὰ τῶν στρατιωτῶν ἤθη, καὶ χρημάτων ἐδιδάχθησαν ἄπληστον\nκαὶ αἰσχρὰν ἐπιθυμίαν καταφρόνησίν τε τῆς πρὸς\nτοὺς ἄρχοντας αἰδοῦς. τὸ γὰρ μήτε τοῖς οὕτως ὠμῶς\nτετολμημένοις ἐν φόνῳ τῷ βασιλικῷ ἐπεξιέναι τινά,\nμήτε τὴν οὕτως ἀπρεπῶς ἐπὶ χρήμασι κηρυχθεῖσαν\nκαὶ πραθεῖσαν ἀρχὴν εἶναι τὸν κωλύοντα, ἀρχηγὸν\nκαὶ αἴτιον ἀπρεποῦς καὶ ἀπειθοῦς καταστάσεως καὶ\nἐς τὰ ἐπιόντα ἐγένετο, ἀεὶ αὐτοῖς τῆς φιλοχρηματίας\nκαὶ τῆς τῶν ἀρχόντων καταφρονήσεως καὶ μέχρις αἵματος\nαὐξηθείσης.\nὁ δ̓ οὖν Ἰουλιανὸς ἐπεὶ παρῆλθεν ἐς τὴν ἀρχήν,\nτρυφαῖς εὐθέως καὶ κραιπάλαις ἐσχόλαζε, τῇ μὲν τῶν\nδημοσίων ἐπιμελείᾳ ῥᾳθύμως προσφερόμενος, ἐς δὲ\nτὸ ἁβροδίαιτον καὶ ἄσεμνον ἐπιδοὺς ἑαυτόν. εὑρίσκετό\nτε καὶ τοὺς στρατιώτας ψευσάμενος καὶ ἀπατήσας\nτῷ μὴ δύνασθαι ἀποπληρῶσαι ἃ ὑπέσχητο: οὔτε γὰρ οἴκοθεν ἦν τοσαῦτα αὐτῷ χρήματα ὅσα ἠλαζονεύσατο,\nοὔτε μὴν οἱ δημόσιοί τι θησαυροὶ εἶχον, ἀλλὰ\nπάντα προκεκένωτο τῇ Κομμόδου ἀσωτείᾳ καὶ ἀφειδέσι\nκαὶ ἀκρίτοις ἀναλώμασιν. ἐκ δὲ ταύτης τῆς\nτόλμης καὶ τῆς αἰτίας οἵ τε στρατιῶται σφαλέντες τῶν ἐλπίδων ὑπηγανάκτουν, ὅ τε δῆμος αἰσθόμενος τῆς\nγνώμης τῶν στρατιωτῶν εἶχον ἐν καταφρονήσει, ὡς\nπροϊόντα τε κακῶς ἀγορεύειν, ἐπ̓ αἰσχραῖς τε καὶ\nἀμφιβόλοις ἡδοναῖς σκώπτειν. ἔς τε τὸν ἱππόδρομον,\nὅπου μάλιστα τὸ πλῆθος συνιὸν ἐκκλησιάζει, τὸν Ἰουλιανὸν ἐβλασφήμουν, ἀρωγὸν δὲ τῇ Ῥωμαίων ἀρχῇ\nκαὶ σεμνῆς βασιλείας προστάτην Νίγρον ἐπεκαλοῦντο,\nβοηθεῖν τε αὐτὸν τὴν ταχίστην ἠξίουν ὡς ἐφύβριστα\nπάσχουσιν. ἦν δὲ ὁ Νίγρος τῶν μὲν πρὸ πολλοῦ\nὑπατευσάντων, καθ̓ ὃν δὲ καιρὸν τὰ προειρημένα ἐν Ῥώμῃ ἐπράττετο, Συρίας ἡγεῖτο πάσης. πολλὴ δὲ ἦν\nκαὶ μεγίστη ἀρχὴ τότε, τοῦ τε Φοινίκων ἔθνους παντὸς\nκαὶ τῆς μέχρις Εὐφράτου γῆς ὑπὸ τῇ Νίγρου ὄντων\nἐξουσίᾳ. ἦν δὲ αὐτὸς τὴν μὲν ἡλικίαν ἤδη μετρίως\nπροβεβηκώς, εὐδοκιμήσας δὲ ἐν πολλαῖς καὶ μεγάλαις πράξεσι. φήμη τε περὶ αὐτοῦ διεφοίτα ὡς\nἐπιεικοῦς καὶ δεξιοῦ καὶ τὸν τοῦ Περτίνακος βίον ζηλοῦντος:\nὑφ̓ ὧν μάλιστα οἱ Ῥωμαῖοι ἐπείθοντο. ἐκάλουν\nτε αὐτὸν συνεχῶς ἐν ταῖς τοῦ δήμου συνόδοις,\nκαὶ βλασφημοῦντες τὸν Ἰουλιανὸν παρόντα ἐκεῖνον βασιλικαῖς φωναῖς εὐφήμουν ἀπόντα.\nδιαγγελθείσης δὲ τῆς τοῦ δήμου Ῥωμαίων γνώμης\n\nκαὶ τῆς ἐπαλλήλου ἐν ταῖς συνόδοις βοῆς, εἰκότως\nὁ Νίγρος ἀναπεισθείς, ῥᾷστά τε αὑτῷ τὰ πράγματα\nὑπακούσεσθαι προσδοκήσας, καὶ μάλιστα τῷ τὸν Ἰουλιανὸν\nὑπό τε τῶν περὶ αὐτὸν στρατιωτῶν ἀμελεῖσθαι\nδιότι τὰς ὑποσχέσεις οὐκ ἐπλήρου τῶν χρημάτων,\nὑπό τε τοῦ δήμου καταφρονεῖσθαι ὡς ἀνάξιον\nἧς ἐώνητο ἀρχῆς, ἐπιδίδωσιν αὑτὸν τῇ τῆς βασιλείας\nἐλπίδι. καὶ τὰ μὲν πρῶτα κατ̓ ὀλίγους ἡγεμόνας τε καὶ χιλιάρχους τούς τε τῶν στρατιωτῶν ἐξέχοντας οἴκαδε\nμεταπεμπόμενος διελέγετο καὶ ἀνέπειθε, τὰ ἐκ\nτῆς Ῥώμης δηλούμενα φανερὰ ποιῶν, ὡς ἂν διαθέουσα\nἡ φήμη ἔκπυστα καὶ γνώριμα ποιῇ τοῖς τε στρατιώταις\nκαὶ τοῖς λοιποῖς κατὰ τὴν ἀνατολὴν ἀνθρώποις:\nοὕτω γὰρ ῥᾷστα ἤλπιζε πάντας αὑτῷ προσχωρήσειν, πυνθανομένους ὅτι μὴ αὐτὸς ἐξ ἐπιβουλῆς\nμνᾶται τὴν ἀρχήν, ἀλλὰ καλούμενος καὶ βοηθήσων\nἄπεισι Ῥωμαίοις δεομένοις. ἀνεπτόηντο δὲ πάντες\nκαὶ μηδὲν μελλήσαντες προσέκειντο, ἐκλιπαροῦντες\nκαὶ αὐτοὶ ἀντιλαμβάνεσθαι τῶν πραγμάτων. φύσει δὲ κοῦφον τὸ Σύρων ἔθνος, ἐς καινοτομίαν τε τῶν\nκαθεστηκότων ἐπιτήδειον. ἐνῆν δέ τις αὐτοῖς καὶ\nπόθος τοῦ Νίγρου, ἠπίως τε ἄρχοντος ἅπασι, τὰ πλεῖστά\nτε αὐτοῖς συμπανηγυρίζοντος. φιλέορτοι δὲ φύσει\nΣύροι: ὧν μάλιστα οἱ τὴν Ἀντιόχειαν κατοικοῦντες,\nμεγίστην πόλιν καὶ εὐδαίμονα, σχεδὸν παρὰ\nπάντα τὸν ἐνιαυτὸν ἑορτάζουσιν ἔν τε τῇ πόλει αὐτῇ\nκαὶ κατὰ τὰ προάστεια. θέας τοίνυν αὐτοῖς συνεχῶς ἐπιτελῶν ὁ Νίγρος, περὶ ἃς μάλιστα ἐσπουδάκασι,\nκαὶ διδοὺς ἄνεσιν ἐς τὸ ἑορτάζειν καὶ εὐφραίνεσθαι,\nἅτε ποιῶν κεχαρισμένα, εἰκότως ἐτιμᾶτο. ἅπερ εἰδώς, καλέσας τούς τε πανταχόθεν στρατιώτας ἐς ῥητὴν\nἡμέραν, τοῦ τε λοιποῦ πλήθους συνελθόντος,\n\nβήματος αὐτῷ κατασκευασθέντος ἔλεξε τοιάδε ἀνελθών.\nτῆς μὲν ἐμῆς γνώμης τὸ πρᾶον καὶ πρὸς τὰ\nμεγάλα τῶν τετολμημένων εὐλαβὲς ἴσως ἐστὶν ὑμῖν\nπάλαι γνώριμον: οὐδ̓ ἂν νῦν ἐς ὑμᾶς ἦλθον ταῦτα δημηγορήσων, εἰ ἐκ μόνης προαιρέσεως ἰδιωτικῆς καὶ\nἀλόγου ἐλπίδος ἢ μείζονος ἐλπίδος ἐπιθυμίας ἀνεπειθόμην.\nἀλλ̓ ἐμὲ καλοῦσι Ῥωμαῖοι, καὶ συνεχῶς βοῶντες\nἐπείγουσιν ὀρέξαι τε χεῖρα σωτήριον καὶ οὕτω\nτὴν ἔνδοξον καὶ ἐνάρετον ἀπὸ προγόνων ἄνωθεν ἀρχὴν\nμὴ περιιδεῖν αἰσχρῶς ἐρριμμένην. ὥσπερ δὲ τὸ\nτοῖς τηλικούτοις ἐπιτολμᾶν οὐκ οὔσης εὐλόγου προφάσεως\nπροπετὲς καὶ θρασύ, οὕτω καὶ τὸ πρὸς καλοῦντας\nκαὶ δεομένους ὀκνηρὸν ἀνανδρίας ἅμα καὶ\nπροδοσίας φέρει διαβολήν. διὸ παρῆλθον πευσόμενος ὑμῶν τίνα γνώμην ἔχοιτε καὶ τί πρακτέον ἡγοῖσθε,\nσυμβούλοις τε ὑμῖν καὶ κοινωνοῖς χρησόμενος περὶ\nτῶν καθεστώτων: τὸ γὰρ ἀποβησόμενον εἰ εὐτυχηθείη,\nκοινὴν ἐμοί τε καὶ ὑμῖν τὴν ἀπόλαυσιν παρέξει.\nοὐ φαῦλαι δὲ οὐδὲ κοῦφαι καλοῦσιν ἐλπίδες, ἀλλ̓ ὅ τε Ῥωμαίων δῆμος, ᾧ τὴν δεσποτείαν τῶν\nἁπάντων ἔνειμαν θεοὶ καὶ τὴν βασιλείαν, ἥ τε ἀρχὴ\nσαλεύουσα καὶ παρὰ μηδενί πω βεβαίως ἱδρυμένη.\nὅθεν ἡμῖν καὶ τὸ τῆς ἐπιχειρήσεως ἀσφαλές, ἔκ τε τῆς\nτῶν καλούντων γνώμης καὶ ἐκ τοῦ μηδένα εἶναι τὸν\nἀνθεστῶτα μηδὲ κωλύοντα, ὑπάρξει: καὶ γὰρ οἱ τὰ\nἐκεῖθεν ἀγγέλλοντές φασι μηδὲ τοὺς στρατιώτας, οἳ\nτὴν ἀρχὴν αὐτῷ χρημάτων ἀπέδοντο, πιστοὺς εἶναι\nφρουροὺς ὑπηρέτας, μηδὲ πληρώσαντος ἐκείνου ἃ\nὑπέσχετο. τίνα τοίνυν ἔχετε γνώμην, δηλώσατε.\nτοιαῦτά τινα εἰπόντος αὐτοῦ, εὐθέως τὸ στρατιωτικὸν\nπᾶν καὶ τὸ συνειλεγμένον πλῆθος αὐτοκράτορά\n\nτε ἀνεῖπε καὶ σεβαστὸν προσηγόρευσε: τήν τε\nβασίλειον πορφύραν περιβαλόντες, καὶ τὰ λοιπὰ τῆς\nσεβασμίου τιμῆς ἐξ αὐτοσχεδίου παρασκευῆς ἀθροίσαντες,\nκαὶ προπομπεύοντος τοῦ πυρός, ἔς τε τὰ ἱερὰ\nτῆς Ἀντιοχείας τὸν Νίγρον ἄγουσι καὶ ἐς τὴν ἑαυτοῦ\nοἰκίαν καθιστᾶσιν, οὐκέτι αὐτὴν ἰδιωτικὴν ἀλλὰ βασίλειον\nαὐλὴν νομίζοντες, πᾶσι κοσμήσαντες ἔξωθεν\nβασιλικοῖς συμβόλοις.\nἐπὶ τούτοις δὴ ὁ Νίγρος πάνυ τὴν ψυχὴν εὐφραίνετο, ὠχυρῶσθαί τε αὑτῷ τὰ τῆς ἀρχῆς ἡγεῖτο\nδιά τε τὴν τῶν Ῥωμαίων γνώμην καὶ τὴν περὶ αὐτὸν\nσπουδὴν τῶν ἀνθρώπων. ὡς γὰρ διιπταμένη ἡ φήμη\nπάντα ἐπῆλθεν ἔθνη ὅσα τὴν ἀντικειμένην ἤπειρον\nτῇ Εὐρώπῃ κατοικεῖ, οὐδείς τε ἦν ὃς οὐχ ἑκὼν ἐς τὸ\nὑπακούειν αὐτῷ ἠπείγετο, πρεσβεῖαί τε ἀπ̓ ἐκείνων\nτῶν ἐθνῶν ἐς τὴν Ἀντιόχειαν ὡς πρὸς βασιλέα ὁμολογούμενον\nἐστέλλοντο. οἵ τε ἐπέκεινα Τίγριδος καὶ Εὐφράτου σατράπαι καὶ βασιλεῖς ἐπέστελλον συνηδόμενοι\nαὐτῷ, καὶ εἰ δέοιτο, βοηθείας ὑπισχνοῦντο.\nὃ δὲ δώροις τε αὐτοὺς μεγαλοπρεπῶς ἠμείβετο, καὶ\nἐπὶ τῇ σπουδῇ καὶ ταῖς ὑποσχέσεσι χάριν γινώσκων\nἔλεγε μὴ δεῖσθαι συμμάχων: τὴν γὰρ ἀρχὴν αὑτῷ βεβαίως\nὠχυρῶσθαι, ἀναιμωτί τε ἄρξειν.\nταύταις ἐπαιρόμενος ταῖς ἐλπίσιν ὑπτίαζέ τε πρὸς τὴν τῶν πραγμάτων ἐπιμέλειαν, καὶ ἐς τὸ ἁβροδίαιτον\nἀνειμένος τοῖς Ἀντιοχεῦσι συνευφραίνετο,\nἑορταῖς τε καὶ θέαις ἐπιδιδοὺς ἑαυτόν. τῆς τε ἐς τὴν\nῬώμην ἀφόδου, ἐφ̓ ἣν μάλιστα ἐχρῆν σπεύδειν, ἠμέλει.\nτοῖς δὲ Ἰλλυρικοῖς στρατεύμασι δέον ἐπιφοιτῆσαι τὴν ταχίστην καὶ φθάσαι οἰκειωσάμενον αὐτά, ὃ\nδὲ οὐδὲ τῶν πραττομένων τι αὐτοῖς ἐδήλου, ἐλπίζων\nτοὺς ἐκεῖ στρατιώτας, εἴ ποτε καὶ μάθοιεν, ὁμογνώμονας\n\nἔσεσθαι τῇ τε Ῥωμαίων εὐχῇ καὶ τῇ τῶν κατὰ\nτὴν ἀνατολὴν στρατοπέδων γνώμῃ.\nταῦτα δὲ αὐτοῦ διατυποῦντος καὶ κούφαις καὶ\nἀδήλοις ἐπαιωρουμένου ἐλπίσι, διηγγέλλετο τὰ πραττόμενα\nἔς τε Παίονας καὶ Ἰλλυριοὺς καὶ πᾶν τὸ ἐκεῖσε στρατιωτικόν, ὃ ταῖς ὄχθαις Ἴστρου τε καὶ Ῥήνου\nἐπικείμενον, ἀπεῖργον τοὺς ἐπέκεινα βαρβάρους, φρουρεῖ\nτὴν Ῥωμαίων ἀρχήν. ἡγεῖτο δὲ Παιόνων πάντων\nʽὑπὸ μιᾷ γὰρ ἦσαν ἐξουσίᾀ Σἑ??ʼῆρος, ἀνὴρ τὸ μὲν\nγένος Λίβυς, ἐς δὲ πραγμάτων διοίκησιν γενναῖος ἅμα καὶ θυμοειδής, σκληρῷ τε βίῳ καὶ τραχεῖ ἐνειθισμένος,\nπόνοις τε ἀντέχων ῥᾷστα, νοῆσαί τε ὀξὺς\nκαὶ τὸ νοηθὲν ἐπιτελέσαι ταχύς. οὗτος τοίνυν παρὰ\nτῶν ἀγγελλόντων πυνθανόμενος τὴν Ῥωμαίων ἀρχὴν\nμετέωρον φερομένην ἁρπάζεσθαι, καταγνοὺς τοῦ μὲν ῥᾳθυμίαν τοῦ δὲ δυσπραγίαν, ἐν τοῖς πράγμασιν.\nἀνέπειθε δὲ αὐτὸν ὀνείρατα τοιαύτην τινὰ ἐλπίδα\nὑποσημαίνοντα, χρησμοί τε καὶ ὅσα ἐς πρόγνωσιν τῶν\nμελλόντων σύμβολα φαίνεται: ἅπερ πάντα ἀψευδῆ\nκαὶ ἀληθῆ τότε πιστεύεται ὅταν ἐς τὴν ἀπόβασιν εὐτυχηθῇ.\nτὰ μὲν οὖν πολλὰ ἱστόρησεν αὐτός τε συγγράψας\nἐν τῷ καθ̓ αὑτὸν βίῳ καὶ δημοσίαις ἀνέθηκεν\nεἰκόσι: τὸ δ̓ οὖν τελευταῖον καὶ μέγιστον, ὅπερ\nαὐτῷ καὶ τὴν ἐλπίδα πᾶσαν ὑπέφαινεν ὄναρ, οὐδ̓\nἡμῖν παραλειπτέον. κατὰ γὰρ τὸν καιρὸν ὃν ἀπηγγέλη Περτίναξ παραλαβὼν τὴν ἀρχήν, μετὰ τὸ προελθεῖν\nκαὶ θῦσαι ὁ Σἑ??ʼῆρος καὶ τὸν ὑπὲρ τῆς Περτίνακος\nβασιλείας ὅρκον ἀφοσιώσασθαι ἐπανελθὼν ἐς\nτὴν οἰκίαν ἑσπέρας καταλαβούσης ἐς ὕπνον κατηνέχθη,\nμέγαν δὲ καὶ γενναῖον ἵππον βασιλικοῖς φαλάροις κεκοσμημένον ᾠήθη βλέπειν, φέροντα τὸν Περτίνακα\nἐποχούμενον διὰ μέσης τῆς ἐν Ῥώμῃ ἱερᾶς\nὁδοῦ. ἐπεὶ δὲ κατὰ τὴν τῆς ἀγορᾶς ἀρχὴν ἐγένετο, ἔνθα ἐπὶ τῆς δημοκρατίας πρότερον ὁ δῆμος συνιὼν\nἐκκλησίαζεν, ᾠήθη τὸν ἵππον ἀποσείσασθαι μὲν τὸν\nΠερτίνακα καὶ ῥῖψαι, αὐτῷ δὲ ἄλλως ἑστῶτι ὑποδῦναί\nτε αὐτὸν καὶ ἀράμενον ἐπὶ τοῖς νώτοις φέρειν τε\nἀσφαλῶς καὶ στῆναι βεβαίως ἐπὶ τῆς ἀγορᾶς μέσης,\nἐς ὕψος ἄραντα τὸν Σἑ??ʼῆρον ὡς ὑπὸ πάντων ὁρᾶσθαί\nτε καὶ τιμᾶσθαι. μένει δὲ καὶ ἐς ἡμᾶς ἐν ἐκείνῳ τῷ\nχωρίῳ ἡ τοῦ ὀνείρατος εἰκὼν μεγίστη, χαλκοῦ πεποιημένη.\nοὕτω τοίνυν ὁ Σἑ??ʼῆρος ἀρθεὶς τὴν γνώμην, ἐλπίζων τε θείᾳ προνοίᾳ ἐπὶ τὴν ἀρχὴν καλεῖσθαι,\nἀπόπειραν ἐποιεῖτο τῆς τῶν στρατιωτῶν γνώμης, τὰ\nμὲν πρῶτα κατ̓ ὀλίγους ἡγεμόνας τε καὶ χιλιάρχας\nτούς τε ἐν τοῖς στρατοπέδοις ἐξέχοντας οἰκειούμενος,\nκαὶ περὶ τῆς ἀρχῆς τῶν Ῥωμαίων διαλεγόμενος, ὡς\nπαντάπασιν ἔρριπται οὐδενὸς ὄντος τοῦ γενναίως ἢ\nκατ̓ ἀξίαν αὐτὴν διοικοῦντος. διέβαλλε δὲ τοὺς ἐν Ῥώμῃ στρατιώτας ὡς ἀπίστους καὶ βασιλείῳ καὶ ἐμφυλίῳ\nαἵματι μιάναντας τὸν ὅρκον, ἔλεγέ τε δεῖν\nἐπαμῦναι καὶ ἐπεξελθεῖν τῷ Περτίνακος φόνῳ. ᾔδει\nδὲ πάντας τοὺς κατὰ τὸ Ἰλλυρικὸν στρατιώτας μεμνημένους\nτῆς Περτίνακος ἡγεμονίας: ὑπὸ γὰρ Μάρκῳ βασιλεύοντι πολλὰ ἐγείρας σὺν αὐτοῖς κατὰ Γερμανῶν\nτρόπαια, στρατηγός τε καὶ ἡγεμὼν τῶν Ἰλλυρικῶν\nκατασταθείς, ἀνδρείαν μὲν πᾶσαν ἐν ταῖς μάχαις\nπρὸς τοὺς πολεμίους ἐπεδέδεικτο, εὔνοιαν δὲ καὶ χρηστότητα\nμετὰ σώφρονος καὶ ἐπιεικοῦς ἐξουσίας τοῖς\nἀρχομένοις παρέσχητο, ὅθεν αὐτοῦ τὴν μνήμην τιμῶντες\nἐπὶ τοῖς οὕτως ὠμῶς κατ̓ αὐτοῦ τετολμημένοις\nἠγανάκτουν. ταύτης δὴ τῆς προφάσεως λαβόμενος ὁ Σἑ??ʼῆρος εὐμαρῶς αὐτοὺς ἐφ̓ ἃ ἐβούλετο\nὑπηγάγετο, προσποιούμενος οὐχ οὕτω τῆς ἀρχῆς ἀντιποιεῖσθαι,\n\nοὐδ̓ αὑτῷ τὴν ἐξουσίαν μνᾶσθαι, ὡς\nθέλειν ἐπεξελθεῖν τοιούτου βασιλέως αἵματι. ὥσπερ\nδὲ τὰ σώματα οἱ ἐκεῖσε ἄνθρωποι γενναιότατοί τέ\nεἰσι καὶ πρὸς μάχας ἐπιτήδειοι καὶ φονικώτατοι, οὕτω\nκαὶ τὰς διανοίας παχεῖς καὶ μὴ ῥᾳδίως συνεῖναι δυνάμενοι, εἴ τι μετὰ πανουργίας ἢ δόλου λέγοιτο ἢ\nπράττοιτο. πιστεύσαντες γοῦν τῷ Σἑ??ʼήρῳ προσποιουμένῳ\nχαλεπαίνειν καὶ θέλειν ἐπεξελθεῖν τῷ Περτίνακος\nφόνῳ ἐπέδοσαν αὑτούς, ὡς αὐτοκράτορά τε ἀποδεῖξαι\nκαὶ τὴν ἀρχὴν ἐγχειρίσαι. ὃ δ̓ ὡς ἔγνω τὴν τῶν Παιόνων γνώμην, διέπεμπε καὶ ἐς τὰ γειτνιῶντα\nἔθνη καὶ πρὸς πάντας τοὺς ἄρχοντας τῶν ὑπ̓ ἄρκτῳ\nῬωμαίοις δουλευόντων ἐθνῶν, μεγάλαις τε πάντας\nὑποσχέσεσι καὶ ἐλπίσιν ἀναπείθων ῥᾳδίως ὑπηγάγετο.\nἱκανώτατος δ̓ ἦν ἁπάντων ἀνθρώπων μάλιστα προσποιήσασθαί τε καὶ πιστώσασθαι εὔνοιαν, μήτε ὅρκου\nφειδόμενος, εἰ δέοι τούτου καταφρονῆσαι, ψευσάμενος\nπρὸς τὸ χρειῶδες, διά τε γλώττης προΐετο ὅσα μὴ\nἔφερεν ἐπὶ γνώμης.\nθεραπεύσας οὖν διὰ γραμμάτων πάντας τοὺς κατὰ τὸ Ἰλλυρικὸν ἅμα καὶ ἄρχοντας, προσηγάγετο\nαὐτούς. ἀθροίσας δὲ τοὺς πανταχόθεν στρατιώτας,\nΣἑ??ʼῆρόν τε Περτίνακα ἑαυτὸν ὀνομάσας, ὅπερ\nοὐ μόνον ἤλπιζε τοῖς Ἰλλυρικοῖς εἶναι κεχαρισμένον\nἀλλὰ καὶ τῷ δήμῳ τῶν Ῥωμαίων διὰ τὴν ἐκείνου μνήμην, συγκαλέσας τε αὐτοὺς ἐς τὸ πεδίον, καὶ βήματος\nαὐτῷ ἀρθέντος ἀνελθὼν ἔλεξε τοιάδε.\nτὸ πιστὸν ὑμῶν καὶ πρός τε θεοὺς σεβάσμιον,\nοὓς ὄμνυτε, πρός τε βασιλέας τίμιον, οὓς αἰδεῖσθε,\nδεδηλώκατε δἰ ὧν ἀγανακτεῖτε ἐφ̓ οἷς οἱ κατὰ τὴν Ῥώμην στρατιῶται, πομπῆς μᾶλλον ἢ ἀνδρείας ὑπηρέται,\nἐτόλμησαν. κἀμοὶ δὲ δἰ εὐχῆς ἐστί, πρότερον\n\nμὲν οὐδ̓ ἄλλοτε ἀντιποιησαμένῳ τοιαύτης ἐλπίδος\nʽἴστε γάρ μου τὸ πρὸς τοὺς βασιλεύσαντας πειθήνιον̓,\nνῦν δὲ ἐπὶ τέλος τε ἀγαγεῖν καὶ ἀνύσαι ταῦτα ἅπερ\nὑμῖν ἐστὶ κεχαρισμένα, τήν τε Ῥωμαίων ἀρχὴν μὴ\nπεριιδεῖν ἐρριμμένην, ἣ πρότερον μὲν μέχρι Μάρκου σεμνοπρεπῶς διοικουμένη σεβάσμιος ἐφαίνετο, ἐς\nΚόμμοδον δὲ μεταπεσοῦσα, εἰ καί τινα ὑπ̓ ἐκείνου\nδιὰ νεότητα ἐπλημμελεῖτο, ἀλλ̓ οὖν τῇ εὐγενείᾳ καὶ\nτῇ τοῦ πατρὸς μνήμῃ ἐπεσκιάζετο: καὶ πλέον ἦν ἐν\nαὐτῷ τὸ ἐλεούμενον ἐφ̓ οἷς ἐσφάλλετο ἢ τὸ μισούμενον,\nἐπεὶ τὰ πλεῖστα τῶν γινομένων οὐκ ἐς ἐκεῖνον\nἀνεφέρομεν, ἀλλ̓ ἐς τοὺς περὶ αὐτὸν κόλακάς τε καὶ\nοὐ πρεπόντων ἔργων ὁμοῦ συμβούλους τε καὶ ὑπηρέτας.\nἐπεὶ δὲ ἐς σεμνὸν πρεσβύτην, οὗ τῆς ἀνδρείας τε καὶ χρηστότητος ἔτι ταῖς ψυχαῖς ἡμῶν ἡ μνήμη\nἐνέστακται, περιῆλθεν ἡ ἀρχή, οἳ δὲ οὐκ ἠνέσχοντο,\nἀλλὰ τοιοῦτον ἄνδρα φόνῳ ἀπεσκευάσαντο. τὴν δὲ\nγῆς καὶ θαλάττης τοσαύτην ἀρχὴν ὠνησάμενός τις\nαἰσχρῶς πρός τε τοῦ δήμου, ὡς ἀκούετε, μεμίσηται,\nπρός τε τῶν ἐκεῖ στρατιωτῶν, οὓς ἐψεύσατο, οὐκέτι\nπιστεύεται. ὧν, εἰ καὶ ἔμελλον ὑπὲρ αὐτοῦ παρατάξασθαι μετ̓ εὐνοίας, καὶ πλήθει σύμπαντες καὶ\nκαθ̓ ἕνα ἕκαστον εὐανδρίᾳ προύχετε, ἀσκήσει τε πολεμικῶν\nἐγγεγύμνασθε ὑμεῖς μὲν ἀεὶ βαρβάροις ἀντιταττόμενοι,\nκαὶ φέρειν πόνους πάντας πορείας, κρύους\nτε καὶ θάλπους καταφρονεῖν, ποταμούς τε πηγνυμένους\nπατεῖν, καὶ πίνειν ὀρυττόμενον ἀλλ̓ οὐκ ἀνιμώμενον\nὕδωρ εἰθισμένοι. θήραις τε ἐγγεγύμνασθε,\nκαὶ πάντως ὑμῖν ἐς ἀνδρείαν ὑπάρχει γενναῖα ἐφόδια,\nὡς μηδὲ εἰ βουληθείη τις, δύνασθαι ὑμῖν ἀντιστῆναι.\nδοκίμιον δὲ στρατιωτῶν κάματος, ἀλλ̓ οὐ τρυφή, ᾗπερ ἐκεῖνοι ἐγκραιπαλῶντές τε καὶ ἐναυξηθέντες\n\nοὐδ̓ ἂν τῆς βοῆς ὑμῶν ἀνάσχοιντο, οὔτι γε τῆς\nμάχης. εἰ δέ τινες τὰ κατὰ Συρίαν ὑποπτεύοιεν πράγματα,\nἐντεῦθεν ἂν τεκμήραιντο ἀσθενῆ τε ὄντα καὶ\nφαύλας ἔχοντα τὰς ἐλπίδας, ὅπου μηδὲ προελθεῖν τῆς\nαὑτῶν χώρας ἐτόλμησαν, μηδέ τι περὶ τῆς ἐς Ῥώμην ἀφόδου βουλεύσασθαι ἐθάρρησαν, ἀγαπητῶς ἐκεῖ\nμένοντες, καὶ ἐφήμερον τρυφὴν κέρδος τῆς οὔπω βεβαίας\nἀρχῆς νομίζουσιν. ἐπὶ μὲν γὰρ τὸ χαριέντως\nκαὶ μετὰ παιδιᾶς ἀποσκῶψαι ἐπιτήδειοι Σύροι, καὶ\nμάλιστα οἱ τὴν Ἀντιόχειαν οἰκοῦντες, οὕς φασι περὶ τὸν Νίγρον ἐσπουδακέναι: τὰ δ̓ ἄλλα ἔθνη καὶ\nαἱ ἄλλαι πόλεις μέχρι νῦν τῷ μηδένα εὑρίσκεσθαι\nτὸν ἄξιον τῆς ἀρχῆς ἐσόμενον, σπάνει τοῦ μετ̓ ἀνδρείας\nκαὶ σώφρονος διοικήσεως ἄρξοντος ἐκείνῳ δῆλον\nὅτι προσποιοῦνται ὑπακούειν. εἰ δὲ τήν τε Ἰλλυρικὴν δύναμιν ἅμα χειροτονήσασαν μάθοιεν, τό τε\nἡμέτερον ὄνομα πύθοιντο οὐκ ἄγνωστον οὐδ̓ ἄσημον\nπαῤ αὐτοῖς ὑπάρχον ἐξ ὧν ἡγεμονεύσαντες ἐκεῖσε\nδιῳκήσαμεν, εὖ ἴστε, οὔτε ἐμοῦ ῥᾳθυμίαν ἢ ἀδρανίαν\nκαταγνώσονται, οὔτε τὸ ὑμέτερον γενναῖον καὶ πρὸς τὰς μάχας ἐμβριθὲς ὑποστῆναι αἱρήσονται, καὶ\nσωμάτων μεγέθεσι καὶ πόνων ἀσκήσεσι καὶ ἐν τῇ\nσυστάδην μάχῃ πολὺ ὑμῶν ἀπολείποντες. φθάσωμεν\nοὖν τὴν Ῥώμην προκαταλαβόντες, ἔνθα ἡ βασίλειος\nἔστιν ἑστία: κἀκεῖθεν ὁρμώμενοι τὰ λοιπὰ εὐμαρῶς διοικήσομεν, θείαις τε προρρήσεσι πιστεύοντες καὶ\nτῇ τῶν ὑμετέρων ἀνδρείᾳ ὅπλων τε καὶ σωμάτων.\nτοιαῦτα εἰπόντα τὸν Σἑ??ʼῆρον εὐφημήσαντες οἱ\nστρατιῶται, καλοῦντες σεβαστὸν καὶ Περτίνακα, πᾶσαν\nἐνεδείκνυντο προθυμίαν καὶ σπουδήν. ὁ δὲ Σἑ??ʼῆρος μηδένα διδοὺς καιρὸν ἀναβολῆς, συσκευάσασθαί\nτε αὐτοὺς ὡς ἔνι μάλιστα εὐτελέστατα ἐκέλευσε,\n\nτήν τε ἐς τὴν Ῥώμην ἔξοδον ἐπήγγειλε: νομάς\nτε αὐτοῖς διδοὺς καὶ ἐφόδια τῆς ὁδοιπορίας εἴχετο.\nσυντόνῳ δὲ σπουδῇ καὶ γενναίοις πόνοις τὴν ὁδὸν\nἐπετάχυνε, μήτε που ἐπιδιατρίβων, μήτε διδοὺς καιρὸν\nἀναπαύλης, εἰ μὴ τοσοῦτον ὅσον ὀλίγον τοὺς\nστρατιώτας ἀναπνεύσαντας ἔχεσθαι τῆς ὁδοῦ. ἐκοινώνει δὲ τῶν καμάτων αὐτοῖς, σκηνῇ τε χρώμενος εὐτελεῖ,\nκαὶ σιτία καὶ ποτὰ προσφερόμενος οἷα καὶ πᾶσιν\nὑπάρχειν ἠπίστατο: οὐδαμοῦ δὲ τρυφὴν ἐνεδείκνυτο\nβασιλικήν. ὅθεν καὶ μείζονα παρὰ τῶν στρατιωτῶν\nεὔνοιαν ἐπιστώσατο: οὐ γὰρ μόνον αὐτὸν\nσυμπονοῦντα ἀλλὰ καὶ τῶν καμάτων ἄρχοντα οἱ στρατιῶται\nαἰδούμενοι μετὰ προθυμίας πάντα ἔπραττον.\nὃ δὲ τὴν Παιονίαν διαδραμὼν ἐπέστη τοῖς τῆς Ἰταλίας ὅροις, καὶ τὴν φήμην φθάσας πρότερον ὤφθη\nτοῖς ἐκεῖσε παρὼν βασιλεὺς ἢ ἀφιξόμενος ἠκούσθη.\nδέος τε μέγα τὰς Ἰταλιώτιδας πόλεις κατελάμβανε\nπυνθανομένας τοσαύτην ἔφοδον στρατοῦ. οἱ γὰρ κατὰ\nτὴν Ἰταλίαν ἄνθρωποι, ὅπλων καὶ πολέμων πάλαι\nἀπηλλαγμένοι, γεωργίᾳ καὶ εἰρήνῃ προσεῖχον. ἐς ὅσον μὲν γὰρ ὑπὸ δημοκρατίας τὰ Ῥωμαίων διῳκεῖτο καὶ\nἡ σύγκλητος ἐξέπεμπε τοὺς τὰ πολεμικὰ στρατηγήσοντας,\nἐν ὅπλοις Ἰταλιῶται πάντες ἦσαν καὶ γῆν καὶ\nθάλατταν ἐκτήσαντο, Ἕλλησι πολεμήσαντες καὶ βαρβάροις:\nοὐδέ τι ἦν γῆς μέρος ἢ κλίμα οὐρανοῦ ὅπου\nμὴ Ῥωμαῖοι τὴν ἀρχὴν ἐξέτειναν. ἐξ οὗ δὲ ἐς τὸν Σεβαστὸν περιῆλθεν ἡ μοναρχία, Ἰταλιώτας μὲν πόνων\nἀπέπαυσε καὶ τῶν ὅπλων ἐγύμνωσε, φρούρια δὲ\nκαὶ στρατόπεδα τῆς ἀρχῆς προυβάλετο, μισθοφόρους\nἐπὶ ῥητοῖς σιτηρεσίοις στρατιώτας καταστησάμενος\nἀντὶ τείχους τῆς Ῥωμαίων ἀρχῆς: ποταμῶν τε μεγέθεσι\nκαὶ τάφρων ἢ ὀρῶν προβλήμασιν ἐρήμῳ τε γῇ\nκαὶ δυσβάτῳ φράξας τὴν ἀρχὴν ὠχυρώσατο. ὅθεν τὸν\nΣἑ??ʼῆρον προσιόντα πυνθανόμενοι τότε μετὰ τοσούτου\nστρατοῦ εἰκότως ἐταράττοντο τῷ ἀήθει τοῦ πράγματος:\nοὔτε δὲ ἀντιστῆναι ἢ κωλῦσαι ἐτόλμων, ὑπήντων\nδὲ δαφνηφοροῦντες καὶ πύλαις ἀναπεπταμέναις ἐδέχοντο. ὃ δὲ τοσοῦτον ἀνεπαύετο ὅσον καλλιερῆσαί\nτε καὶ τοὺς δήμους προσειπεῖν, ἐς δὲ τὴν Ῥώμην ἠπείγετο.\nὡς δὲ ταῦτα τῷ Ἰουλιανῷ ἀπηγγέλλετο, ἐν ἐσχάτῃ\nἀπογνώσει ἦν, τοῦ μὲν Ἰλλυρικοῦ στρατοῦ τὴν δύναμιν καὶ τὸ πλῆθος ἀκούων, οὔτε δὲ τῷ δήμῳ πιστεύων,\nἐπεὶ μεμίσητο, οὔτε τοῖς στρατιώταις θαρρῶν,\nοὓς ἔψευστο. χρήματα δὴ πάντα ἀθροίζων τά τε αὑτοῦ\nκαὶ παρὰ τῶν φίλων, καὶ εἴ τινα ἦν, ἐκ δημοσίων\nκαὶ ἱερῶν τόπων λαμβάνων, τοῖς στρατιώταις διανέμειν\nἐπειρᾶτο, ὡς ἂν κτήσαιτο τὴν εὔνοιαν αὐτῶν. οἳ\nδέ, καίτοι μεγάλα λαμβάνοντες, χάριν οὐκ ᾔδεσαν:\nὄφλημα γὰρ αὐτὸν ἀποτίνειν ἀλλ̓ οὐ δωρεὰν διανέμειν\nἐλογίζοντο.\nὁ δὲ Ἰουλιανός, καίτοι συμβουλευόντων αὐτῷ τῶν φίλων ἐξαγαγεῖν τὸ στρατιωτικὸν καὶ τὰ στενὰ\nτῶν Ἄλπεων προκαταλαβεῖν—μέγιστα ἐκεῖνα ὄρη,\nκαὶ οἷα οὐκ ἄλλα ἐν τῇ καθ̓ ἡμᾶς γῇ, ἐν τείχους σχήματι\nπερίκειται καὶ προβέβληται Ἰταλίας, καὶ τοῦτο\nμετὰ τῆς ἄλλης εὐδαιμονίας παρασχούσης τῆς φύσεως Ἰταλιώταις, ἔρυμα ἄρρηκτόν τε καὶ . . αὐτῶν προβεβλῆσθαι,\nἀπὸ τῆς ἀρκτῴας θαλάσσης ἐπὶ τὴν πρὸς\nμεσημβρίαν βλέπουσαν διῆκον. ἀλλ̓ οὐδὲ τῆς πόλεως\nπροελθεῖν Ἰουλιανὸς ἐτόλμα: διέπεμπέ τε, τῶν\nστρατιωτῶν δεόμενος ὁπλίζεσθαί τε καὶ γυμνάζεσθαι, πρὸ δὲ τῆς πόλεως τάφρους διορύττειν. καὶ τὴν πρὸς\nΣἑ??ʼῆρον μάχην ὡς ἐν τῇ πόλει ποιησόμενος παρεσκεύαζε:\n\nτούς τε ἐλέφαντας πάντας, οἳ ἐς πομπὴν ὑπηρετοῦσι\nῬωμαίοις, πύργους καὶ ἄνδρας φέρειν ἐπὶ\nτῶν νώτων ἐπαίδευεν, οἰόμενος οὕτως ἐκπλήξειν\nτούς τε Ἰλλυριούς, καὶ τὴν τῶν πολεμίων ἵππον διαταράξειν\nὄψει καὶ μεγέθει θηρίων μὴ πρότερον αὐτοῖς\nἑωραμένων. τότε δὴ πᾶσα ἡ πόλις ὅπλα εἰργάζετο\nκαὶ τὰ πρὸς πόλεμον παρεσκευάζετο.\nμελλόντων δὲ τῶν Ἰουλιανοῦ στρατιωτῶν ἔτι καὶ τὰ πρὸς πόλεμον ἕτοιμα ποιούντων, ἀγγέλλεται ὁ\nΣἑ??ʼῆρος ἤδη προσιών. καὶ πολὺ τοῦ στρατεύματος\nμέρος διασκεδάσας ἐκεῖνος καλεύει παρεισδύεσθαι ἐς\nτὴν πόλιν. οἳ δὲ κατὰ πάσας ὁδοὺς διανείμαντες αὑτούς,\nπολλοὶ δ̓ ἐς Ῥώμην νύκτωρ λανθάνοντες εἰσῄεσαν,\nτὰ ὅπλα ὑποκρύπτοντες, ἐν ἰδιωτῶν σχήματι.\nκαὶ ἤδη οἱ πολέμιοι ἔνδον ἦσαν τοῦ Ἰουλιανοῦ ἔτι ὑπτιάζοντος καὶ τὰ πραττόμενα ἀγνοοῦντος. ἐπεὶ δὲ\nταῦτα διάπυστα τῷ δήμῳ ἐγένετο, ἐν ταραχῇ πολλῇ\nπάντες ἦσαν, καὶ δεδιότες τὴν δύναμιν τοῦ Σἑ??ʼήρου\nτὰ ἐκείνου φρονεῖν προσεποιοῦντο, τοῦ μὲν Ἰουλιανοῦ\nκαταγινώσκοντες ἀνανδρίαν, τοῦ δὲ Νίγρου μέλλησίν\nτε καὶ ῥᾳθυμίαν: τὸν δὲ Σἑ??ʼῆρον ἀκούοντες\nἤδη παρόντα ἐθαύμαζον. ὁ δὲ Ἰουλιανὸς πολλῇ καταλαμβανόμενος ἀφασίᾳ τε καὶ ἀπορίᾳ, ὅπως χρήσεται\nτοῖς πράγμασιν οὐκ εἰδώς, ἀθροισθῆναι κελεύσας τὴν\nσύγκλητον καταπέμπει γράμματα, δἰ ὧν ἐσπένδετο\nδὴ πρὸς τὸν Σἑ??ʼῆρον καὶ αὐτοκράτορα ἀναδείξας κοινωνὸν\nτῆς βασιλείας ἐποιεῖτο. ἡ δὲ σύγκλητος ἐψηφίσατο\nμὲν ταῦτα, ὁρῶντες δὲ τὸν Ἰουλιανὸν ἀποδειλιῶντα\nκαὶ ἐν ἀπογνώσει, τῷ Σἑ??ʼήρῳ πάντες ἤδη\nπροσετίθεντο. δύο δέ που ἢ τριῶν ἡμερῶν παραδραμουσῶν, ἐπείπερ ἤδη τὸν Σἑ??ʼῆρον καὶ αὐτῇ τῇ\nπόλει ἐπιστησόμενον ἤκουον, καταφρονήσαντες τοῦ\n\nἸουλιανοῦ συνίασιν ἐς τὸ συνέδριον, τῶν ὑπάτων κελευσάντων,\nοἳ τὰ τῆς Ῥώμης διοικεῖν εἰώθασιν ὁπηνίκα\nἂν τὰ τῆς βασιλείας μετέωρα ᾖ. συνελθόντες\nτοίνυν περὶ τῶν πρακτέων ἐσκέπτοντο, τοῦ Ἰουλιανοῦ\nἔτι ὄντος ἐν τῇ βασιλείῳ αὐλῇ καὶ τὰς παρούσας ὀδυρομένου τύχας, ἱκετεύοντός τε ἐξομόσασθαι τὴν\nἀρχὴν καὶ παραχωρῆσαι πάσης τῆς δυναστείας τῷ\nΣἑ??ʼήρῳ. ὡς δὲ ἔμαθεν ἡ σύγκλητος τὸν Ἰουλιανὸν\nοὕτω κατεπτηχότα, τὴν δὲ δορυφόρον φρουρὰν διὰ\nδέος τοῦ Σἑ??ʼήρου αὐτὸν ἐγκαταλιποῦσαν, ψηφίζεται τὸν μὲν ἀναιρεθῆναι, ἀποδειχθῆναι δὲ μόνον αὐτοκράτορα\nτὸν Σἑ??ʼῆρον: πρεσβείαν τε πρὸς αὐτὸν ἐκπέμπουσιν\nἀπὸ τῶν ἐν ἀρχαῖς ὄντων καὶ τῶν ἐξοχωτάτων\nτῆς βουλῆς, πάσας αὐτῷ προσφέρειν τὰς σεβασμίους\nτιμάς. ἐπὶ δὲ τὸν Ἰουλιανὸν εἷς τῶν χιλιαρχούντων ἀναπέμπεται, ἀποκτεῖναι ἄνανδρον καὶ\nἄθλιον πρεσβύτην, ἰδίοις χρήμασιν ὠνησάμενον οὕτω\nπονηρὸν τέλος.\nὃ μὲν οὖν εὑρεθεὶς ἔρημός τε καὶ ὑπὸ πάντων καταλειφθείς,\nαἰσχρῶς ὀλοφυρόμενος ἐφονεύθη: ἐπεὶ\nδὲ τὰ παρὰ τῆς συγκλήτου ἐδηλώθη τῷ Σἑ??ʼήρῳ ἥ τε\nτοῦ Ἰουλιανοῦ ἀναίρεσις, ἤρθη καὶ ἐς μειζόνων πραγμάτων\nἐλπίδα, καὶ σοφίσματι ἐχρήσατο, ὡς ἂν χειρώσαιτο\nκαὶ αἰχμαλώτους τοὺς τὸν Περτίνακα ἀνῃρηκότας\nλάβοι. ἐπιστέλλει μὲν οὖν καὶ ἰδίᾳ λανθάνοντα γράμματα τοῖς τε χιλιάρχοις καὶ τοῖς ἑκατοντάρχοις\nὑπισχνούμενος μεγάλα, ὅπως πείσειαν τοὺς ἐν τῇ\nῬώμῃ στρατιώτας ὑπακούειν εὐπειθῶς τοῖς ὑπὸ τοῦ\nΣἑ??ʼήρου κελευομένοις: ἐκπέμπει δὲ καὶ κοινὴν ἐπιστολὴν\nπρὸς τὸ στρατόπεδον, κελεύων καταλιπεῖν μὲν ἐν τῷ στρατοπέδῳ πάντα, αὐτοὺς δὲ ἐξελθεῖν εἰρηνικῷ\nσχήματι, ὥσπερ εἰώθασι θύοντος ἢ ἑορτάζοντος\n\nβασιλέως προπομπεύειν, ὀμόσαι τε ἐς τὸ Σἑ??ʼήρου\nὄνομα, καὶ μετ̓ ἀγαθῶν ἐλπίδων ἐλθεῖν ὡς μέλλοντας\nτὸν Σἑ??ʼῆρον δορυφορήσειν. πιστεύσαντες δὴ οἱ στρατιῶται τοῖς ἐπεσταλμένοις, πεισθέντες τε ὑπὸ\nτῶν χιλιαρχούντων, τὰ μὲν ὅπλα κατέλιπον πάντα,\nαὐτοὶ δὲ ἐν μόναις ταῖς πομπικαῖς ἐσθῆσι δαφνηφοροῦντες\nἠπείγοντο. ὡς δὲ πρὸς τῷ στρατοπέδῳ τοῦ\nΣἑ??ʼήρου ἐγένοντο, ἠγγέλησάν τε ἀφικόμενοι ἐς τὸ\nπεδίον, οὕτως αὐτοὺς ὁ Σἑ??ʼῆρος συνελθεῖν κελεύει\nὡς δὴ δεξιωσόμενος καὶ προσαγορεύσων. ὡς δὲ ἀνελθόντα αὐτὸν ἐπὶ τὸ βῆμα προσῆλθον ὁμοθυμαδὸν εὐφημήσοντες,\nπάντες ὑφ̓ ἑνὶ συνθήματι συλλαμβάνονται:\nπροείρητο γὰρ τῷ τοῦ Σἑ??ʼήρου στρατῷ, ὁπηνίκα\nἂν στῶσιν ἐς τὸν βασιλέα ἀποβλέποντες μετέωρόν\nτε τὴν γνώμην ἔχοντες, κυκλώσασθαι αὐτοὺς\nπολεμίῳ νόμῳ, καὶ τιτρώσκειν μὲν ἢ παίειν μηδένα,\nσυνέχειν δὲ καὶ φρουρεῖν φράξαντας ἐν κύκλῳ τοῖς\nὅπλοις, τάς τε διβολίας καὶ τὰ δόρατα ἐπισείειν, ὡς\nδέει τοῦ τρωθῆναι γυμνοί τε πρὸς ὡπλισμένους καὶ\nὀλίγοι πρὸς πολλοὺς μὴ μάχοιντο. ἐπεὶ δὲ αὐτοὺς ὥσπερ σαγηνεύσας ἐντὸς τῶν ὅπλων δορυαλώτους\nεἶχε, μεγάλῃ βοῇ καὶ θυμοειδεῖ τῷ πνεύματι ἔλεξε\nπρὸς αὐτοὺς τοιάδε.\nὅτι μὲν ὑμῶν καὶ σοφίᾳ κρείττους ἐσμὲν καὶ\nδυνάμει στρατοῦ καὶ συμμάχων πλήθει, ἔργῳ ὁρᾶτε:\nεἴληφθε γοῦν ῥᾳδίως, καὶ ἀκονιτί γε ἑαλώκατε. ἔστι\nδ̓ ἐν ἐμοὶ ὅ τι ποτ̓ ἂν ὑμᾶς δρᾶσαι θελήσω, καὶ πρόκεισθε\nἤδη θύματα τῆς ἡμετέρας ἐξουσίας. εἰ μὲν οὖν ὑμεῖς πρὸς τὰ τετολμημένα τιμωρίαν ζητεῖτε,\nοὐδ̓ ἔστιν εὑρεῖν δίκην τὴν ἐπιτεθησομένην ἀξίαν\nτῶν πεπραγμένων. σεμνὸν πρεσβύτην καὶ βασιλέα\nχρηστόν, ὃν ἐχρῆν σώζειν καὶ δορυφορεῖν, ἐφονεύσατε:\n\nτὴν Ῥωμαίων ἀρχὴν ἔνδοξον οὖσαν ἀεί, ἣν καὶ\nοἱ πρόγονοι ἢ δἰ ἀνδρείας ἐναρέτου ἐκτήσαντο ἢ δἰ\nεὐγένειαν διεδέξαντο, ταύτην αἰσχρῶς καὶ ἀτίμως\nὥσπερ τι τῶν ἰδιωτικῶν κειμηλίων ἐπ̓ ἀργυρίῳ κατηλλάξασθε.\nἀλλ̓ οὐδ̓ αὐτόν, ὃν οὕτως ἄρχοντα εἵλεσθε, φυλάξαι ἢ σῶσαι ἐδυνήθητε, ἀνάνδρως δὲ\nπρουδώκατε. ἐπὶ τηλικούτοις δὴ ἁμαρτήμασί τε καὶ\nτολμήμασι μυρίων ἄξιοι θανάτων, ἤν τις ὁρίσαι θέλῃ\nτὴν ἀξίαν τιμωρίαν, ἐστέ. ἀλλὰ τί μὲν χρὴ παθεῖν\nὑμᾶς, ὁρᾶτε: ἐγὼ δὲ φείσομαι μὲν ὑμῶν ὡς μὴ φονεῦσαι,\nοὐδὲ τὰς ὑμετέρας χεῖρας μιμήσομαι: ἐπεὶ δὲ\nμήτε ὅσιον μήτε δίκαιον ἔτι βασιλέα ὑμᾶς δορυφορεῖν,\nκαὶ ἐς τὸν ὅρκον ἀσεβήσαντας, καὶ ἐμφυλίῳ καὶ βασιλικῷ\nαἵματι τὰς δεξιὰς μιάναντας, τήν τε πίστιν καὶ\nτὸ ἐχέγγυον τῆς φρουρᾶς προδόντας, τὰς μὲν ψυχὰς καὶ τὰ σώματα δῶρον τῆς ἐμῆς φιλανθρωπίας ἕξετε,\nτοῖς δὲ περιειληφόσιν ὑμᾶς στρατιώταις κελεύω ἀποζῶσαί\nτε ὑμᾶς, καὶ ἀποδύσαντας εἴ τινας περίκεισθε\nἐσθῆτας στρατιωτικάς, γυμνοὺς ἀποπέμπειν. παραγγέλλω\nτε ὑμῖν ἀπιέναι ὡς πορρωτάτω τῆς Ῥώμης, ἀπειλῶ τε καὶ διόμνυμαι καὶ προαγορεύω κολασθήσεσθαι\nκεφαλικῶς, εἴ τις ὑμῶν ἐντὸς ἑκατοστοῦ σημείου\nἀπὸ τῆς Ῥώμης φανείη.\nταῦτα κελεύσαντος αὐτοῦ, προσδραμόντες οἱ\nἸλλυρικοὶ στρατιῶται τά τε ξιφίδια περιαιροῦσιν αὐτῶν ἃ παρῃώρηντο τῷ ἀργύρῳ καὶ τῷ χρυσῷ ἐς πομπὴν\nκεκοσμημένα, τάς τε ζώνας καὶ τὰς ἐσθῆτας καὶ\nεἴ τι σύμβολον ἔφερον στρατιωτικόν, ἀφαρπάσαντες\nγυμνοὺς ἐξέπεμπον. οἳ δὲ ὑπεῖκον προδεδομένοι καὶ\nσοφίσματι ἑαλωκότες: τί γὰρ ἐνῆν δρᾶσαι γυμνοῖς πρὸς ὡπλισμένους καὶ ὀλίγοις πρὸς πολλούς; ἀπῄεσαν\nδὴ ὀδυρόμενοι, καὶ ἠγάπων μὲν τὴν δοθεῖσαν σωτηρίαν,\n\nμετεγίνωσκον δὲ ἐπὶ τῷ ἀνόπλους ἐλθεῖν, αἰσχρῶς\nκαὶ ἐφυβρίστως ἑαλωκότες. ἐκέχρητο δὲ καὶ ἄλλῳ ὁ Σἑ??ʼῆρος σοφίσματι: δεδιὼς γὰρ μὴ ἄρα μετὰ\nτὸ ἀποζωσθῆναι ἐν ἀπογνώσει γενόμενοι ἀναδράμωσιν\nἐπὶ τὸ στρατόπεδον καὶ τὰ ὅπλα ἀναλάβωσι, προύπεμψε\nλογάδας ἐπιλέκτους, ὅσους γενναιοτάτους ἠπίστατο,\nδἰ ἑτέρων ὁδῶν καὶ ἀτραπῶν, ὡς λαθόντες\nτό τε στρατόπεδον ἐπεισέλθοιεν ἀνδρῶν κενόν, καὶ\nτὰ ὅπλα καταλαβόντες, εἰ ἐπίοιεν, ἀποκλείσαιεν\nαὐτούς.\nδίκην μὲν δὴ ταύτην ἔδοσαν οἱ τοῦ Περτίνακος\nφονεῖς: ὁ δὲ Σἑ??ʼῆρος σὺν παντὶ τῷ λοιπῷ στρατῷ ὡπλισμένῳ ἐς τὴν Ῥώμην ἀφικνεῖται, ἔκπληξίν τε\nκαὶ δέος ἅμα τῷ ὀφθῆναι τοῖς Ῥωμαίοις ἐνέβαλε τοῖς\nοὕτω τετολμημένοις τε καὶ εὐτυχηθεῖσιν ἔργοις. ὁ δὲ\nδῆμος καὶ ἡ σύγκλητος δαφνηφοροῦντες ὑπεδέχοντο\nπρῶτον ἀνθρώπων καὶ βασιλέων ἀναιμωτί τε καὶ\nἀκονιτὶ τοσαῦτα κατωρθωκότα. πάντα γὰρ ἐν αὐτῷ ἐθαυμάζετο, μάλιστα δὲ τὸ ἀγχίνουν τῆς γνώμης τό τε\nτῶν πόνων γενναῖον καὶ τὸ ἐς τὰ τολμώμενα ἅμα τῷ\nθαρραλέῳ εὔελπι. ἐπεὶ τοίνυν ὅ τε δῆμος αὐτὸν ἀποδεξάμενος\nεὐφήμησεν ἥ τε σύγκλητος ἐπὶ ταῖς τῆς\nπόλεως εἰσόδοις προσηγόρευσεν, ἀνελθὼν ἐς τὸ τοῦ\nΔιὸς τέμενος καὶ θύσας, ἔν τε τοῖς λοιποῖς ἱεροῖς νόμῳ\nβασιλικῷ καλλιερήσας, ἀνῆλθεν ἐς τὰ βασίλεια. τῆς δὲ ἐπιούσης κατελθὼν ἐς τὴν σύγκλητον λόγους ἐπιεικεῖς\nπάνυ καὶ χρηστῶν ἐλπίδων μεστοὺς ἐποιεῖτο πρὸς\nπάντας, καὶ κοινῇ καὶ ἰδίᾳ δεξιούμενος, λέγων ἥκειν\nμὲν ἔκδικος τοῦ Περτίνακος φόνου, τὴν δ̓ ἀρχὴν παρέξειν\nκαὶ εἴσοδον ἀριστοκρατίας, μήτε δὲ ἄκριτόν\nτινα φονευθήσεσθαι ἢ δημευθήσεσθαι, μήτε συκοφαντοῦντος\nἀνέξεσθαι, ἀλλὰ βαρυτάτην εὐδαιμονίαν\n\nτοῖς ἀρχομένοις παρέξειν, καὶ πάντα πράξειν ἐς ζῆλον\nτῆς Μάρκου ἀρχῆς, ἕξειν δὲ τοῦ Περτίνακος οὐ μόνον\nτοὔνομα ἀλλὰ καὶ τὴν γνώμην. τοιαῦτά τινα λέγων\nὑπηγάγετο τοὺς πλείστους ἐς εὔνοιαν καὶ πίστιν\nὧν ὑπισχνεῖτο. ἦσαν δέ τινες τῶν πρεσβυτέρων καὶ γνωριζόντων αὐτοῦ τὸν τρόπον, οἳ προύλεγον λανθάνοντες\nὅτι ἄρα εἴη ἀνὴρ πολύτροπός τις καὶ μετὰ\nτέχνης εἰδὼς προσφέρεσθαι πράγμασιν, ὑποκρίνασθαί\nτε καὶ προσποιήσασθαι πᾶν ὁτιοῦν ἱκανώτατος, ἔτι δ̓\nἀνύσαι καὶ τὸ χρειῶδες καὶ τὸ λυσιτελὲς αὑτῷ: ὅπερ καὶ ὕστερον ἔργῳ δέδεικται.\nδιατρίψας οὖν ὀλίγον χρόνον ὁ Σἑ??ʼῆρος ἐν τῇ\nῬώμῃ, καὶ νομὰς ἐπιδοὺς τῷ δήμῳ μεγαλοφρόνως,\nθέας τε ἐπιτελέσας, τοῖς τε στρατιώταις πολλὰ δωρησάμενος,\nκαὶ τοὺς ἀκμαιοτάτους ἐπιλεξάμενος ἐς τὸ δορυφόρους εἶναι τῆς βασιλείας τόπῳ τῶν ἀπεζωσμένων,\nἐπὶ τὴν ἀνατολὴν ἠπείγετο: ἔτι γὰρ μέλλοντος\nκαὶ ὑπτιάζοντος τοῦ Νίγρου, τῇ τε Ἀντιοχείᾳ ἐντρυφῶντος,\nἐπιστῆναι μηδὲ προσδοκώμενος ἤθελεν,\nὅπως ἀπαράσκευον αὐτὸν λάβοι. τούς τε οὖν στρατιώτας ἐκέλευσε παρασκευάζεσθαι πρὸς τὴν ἔξοδον,\nσυνεκρότει τε καὶ πανταχόθεν στράτευμα, ἔκ τε τῶν\nκατὰ τὴν Ἰταλίαν πόλεων νεανίας μεταπεμπόμενος\nκαὶ στρατεύων, εἴ τέ τι ἦν ἐν τῷ Ἰλλυρικῷ τοῦ στρατιωτικοῦ\nλείψανον, κατελθὸν ἐπὶ Θρᾴκην ἐκέλευεν\nαὑτῷ συντυχεῖν. ἐξήρτυε δὲ καὶ στόλον ναυτικόν,\nκαὶ πάσας τὰς κατὰ τὴν Ἰταλίαν τριήρεις ὁπλιτῶν\nπληρώσας ἐξέπεμπε. πολλή τε αὐτῷ καὶ παντοδαπὴ\nδύναμις μεγίστῳ τάχει συνεσκευάσθη: ᾔδει γὰρ οὐ\nμικρᾶς δυνάμεως δεόμενος πρὸς πᾶσαν τὴν ἀντικειμένην ἤπειρον Εὐρώπῃ τὰ Νίγρου φρονοῦσαν.\nτὰ μὲν δὴ πρὸς τὸν πόλεμον γενναίως εὐτρέπιζεν,\nἅτε δὲ ἀνὴρ προμηθής τε καὶ νήφων ὑπώπτευε τὴν ἐν Βρεττανίᾳ δύναμιν πολλήν τε οὖσαν καὶ μεγίστην\nἀνδρῶν τε μαχιμωτάτων. ἦρχε δ̓ αὐτῆς πάσης\nἈλβῖνος, ἀνὴρ τὸ μὲν γένος τῶν ἐκ τῆς συγκλήτου\nεὐπατριδῶν, ἐν πλούτῳ δὲ καὶ τρυφῇ ἐκ πατέρων\nἀνατραφείς. τοῦτον τοίνυν ἠθέλησεν ὁ Σἑ??ʼῆρος σοφίσματι προλαβὼν οἰκειώσασθαι, μή πως ἄρα τοιαῦτα\nἔχων ἐναύσματα ἐς βασιλείας ἐπιθυμίαν, θαρρῶν\nἢ πλούτῳ καὶ γένει δυνάμει τε στρατοῦ γνώσει τε\nτῇ παρὰ Ῥωμαίοις, ἐπιθῆται τοῖς πράγμασι καὶ τὴν\nῬώμην οὐ πολύ τι ἀφεστῶσαν ἐκείνου κατὰ τὴν ἀνατολὴν\nἀσχοληθέντος ὑποποιήσηται. τιμῇ τοίνυν προσποιήτῳ δελεάζει τὸν ἄνθρωπον, καὶ ἄλλως μὲν ὄντα\nτὴν γνώμην χαῦνον καὶ ἁπλοϊκώτερον, τότε δὲ καὶ\nπολλὰ διὰ γραμμάτων ὀμόσαντι τῷ Σἑ??ʼήρῳ πιστεύσαντα.\nΚαίσαρα δὲ αὐτὸν ἀποδεικνύει, φθάσας αὐτοῦ\nτὴν ἐλπίδα καὶ τὴν ἐπιθυμίαν τῇ τῆς ἐξουσίας\nκοινωνίᾳ. ἐπιστέλλει δὲ αὐτῷ φιλικώτατα γράμματα δῆθεν, ἱκετεύων ἐπιδοῦναι αὑτὸν ἐς τὴν τῆς ἀρχῆς\nφροντίδα: δεῖσθαι γὰρ ἀνδρὸς εὐγενοῦς καὶ τοιούτου\nτήν τε ἡλικίαν ἔτι ἀκμάζοντος αὐτὸν ὄντα πρεσβύτην\nκαὶ ὑπὸ νόσου ἀρθρίτιδος ἐνοχλούμενον, τῶν τε παίδων\nαὐτῷ ὄντων πάνυ νηπίων. οἷς πιστεύσας ὁ Ἀλβῖνος\nτὴν τιμὴν ὑπεδέξατο ἀσπαστῶς, ἀγαπήσας ἄνευ\nμάχης καὶ κινδύνου λαβεῖν ταῦτα ὧν ὠρέγετο. ὁ δὲ Σἑ??ʼῆρος καὶ πρὸς τὴν σύγκλητον τὰ αὐτὰ ἀνενεγκών,\nὡς ἂν μᾶλλον αὐτὸν ἐς πίστιν ὑπαγάγοιτο, νομίσματά\nτε αὐτοῦ κοπῆναι ἐπέτρεψε, καὶ ἀνδριάντων ἀναστάσεσι\nταῖς τε λοιπαῖς τιμαῖς τὴν δοθεῖσαν χάριν ἐπιστώσατο.\nἐπεὶ δὲ αὐτῷ τὰ πρὸς τὸν Ἀλβῖνον διὰ σοφίας\nἀσφαλῶς εἶχεν, οὐδέ τι δέος ἦν ἀπὸ Βρεττανίας,\nτό τε Ἰλλυρικὸν στράτευμα σὺν αὑτῷ πᾶν εἶχε, διῳκῆσθαι\n\nνομίζων πάντα λυσιτελῶς τῇ ἑαυτοῦ ἀρχῇ ἐπὶ\nτὸν Νίγρον ἠπείγετο.\nτῆς μὲν οὖν ὁδοιπορίας τοὺς σταθμούς, καὶ τὰ\nκαθ̓ ἑκάστην πόλιν αὐτῷ λεχθέντα, καὶ σημεῖα θείᾳ\nπρονοίᾳ δόξαντα πολλάκις φανῆναι, χωρία τε ἕκαστα καὶ παρατάξεις, καὶ τὸν τῶν ἑκατέρωθεν πεσόντων\nἀριθμὸν στρατιωτῶν ἐν ταῖς μάχαις, ἱστορίας τε πολλοὶ\nσυγγραφεῖς καὶ ποιηταὶ μέτρων πλατύτερον συνέταξαν,\nὑπόθεσιν ποιούμενοι πάσης τῆς πραγματείας\nτὸν Σἑ??ʼήρου βίον. ἐμοὶ δὲ σκοπὸς ὑπάρχει ἐτῶν ἑβδομήκοντα πράξεις πολλῶν βασιλέων συντάξαντι γράψαι,\nἃς αὐτὸς οἶδα. τὰ κορυφαιότατα τοίνυν καὶ συντέλειαν\nἔχοντα τῶν κατὰ μέρος πεπραγμένων Σἑ??ʼήρῳ\nἐν τοῖς ἑξῆς διηγήσομαι, οὐδὲν οὔτε πρὸς χάριν ἐς\nὕψος ἐξαίρων, ὥσπερ ἐποίησαν οἱ κατ̓ ἐκεῖνον γράψαντες, οὔτε παραλείπων εἴ τι λόγου καὶ μνήμης\nἄξιον.\nΤὸ μὲν δὴ Περτίνακος τέλος καὶ Ἰουλιανοῦ καθαίρεσις,\nἥ τε Σἑ??ʼήρου ἐς τὴν Ῥώμην ἄφιξις, ἥ τε\nἐπὶ Νίγρον ἔξοδος, ἐν τῷ πρὸ τούτου συγγράμματι\nδεδήλωται: ὁ δὲ Νίγρος, ἐπεὶ ἠγγέλη αὐτῷ μηδέν τι τοιοῦτον προσδεχομένῳ κατειληφὼς μὲν τὴν Ῥώμην\nὁ Σἑ??ʼῆρος, ὑπό τε τῆς συγκλήτου αὐτοκράτωρ ἀναδειχθείς,\nἄγων δὲ πάντα ἐπ̓ αὐτὸν τὸν Ἰλλυρικὸν\nστρατὸν πεζήν τε καὶ ναυτικὴν δύναμιν ἄλλην, ἐν\nμεγίστῃ ταραχῇ ἦν, διέπεμπέ τε κατὰ ἔθνη πρὸς τοὺς ἡγουμένους, τάς τε εἰσόδους πάσας καὶ λιμένας φυλάττεσθαι\nκελεύων. ἔπεμπε δὲ καὶ πρὸς τὸν βασιλέα\n\nΠαρθυαίων τε καὶ Ἀρμενίων καὶ Ἀτρηνῶν, συμμάχους\nαἰτῶν. ὁ μὲν οὖν Ἀρμένιος ἀπεκρίνατο μηδετέρῳ\nσυμμαχήσειν, ἀγαπητῶς δὲ τὰ ἑαυτοῦ φυλάξειν\nἤδη προσιόντος Σἑ??ʼήρου: ὁ δὲ Παρθυαῖος ἐπιστελεῖν\nἔφη τοῖς σατράπαις δύναμιν ἀθροίζειν: οὕτω γὰρ εἴωθεν,\nὁπηνίκα ἂν δεηθῇ στρατὸν συλλέγειν, τῷ μὴ\nἔχειν μισθοφόρους καὶ συνεστὸς στρατιωτικόν. Ἀτρηνοὶ δὲ ἦλθον αὐτῷ τοξόται σύμμαχοι, πέμψαντος Βαρσημίου,\nὃς τῶν τόπων ἐβασίλευε. τὸ δὲ λοιπὸν στρατιωτικὸν\nἤθροιζεν ἐκ τῶν ἐκεῖ στρατοπέδων πᾶν.\nπλεῖστοι δὲ καὶ τῶν δημοτῶν τῆς Ἀντιοχείας, μάλιστα\nὑπὸ κουφότητος νεανίαι καὶ τῆς περὶ τὸν Νίγρον\nσπουδῆς, ἐπέδοσαν αὑτοὺς ἐς στρατείαν, προπετῶς\nμᾶλλον ἢ ἐμπείρως τοῦτο ποιοῦντες. ἐκέλευε δὲ καὶ τοῦ Ταύρου ὄρους τὰ στενὰ καὶ κρημνώδη διαφράττεσθαι\nγενναίοις τείχεσί τε καὶ ἐρύμασι, πρόβλημα ὀχυρὸν\nνομίζων τῶν ἐν τῇ ἀνατολῇ ὁδῶν τὸ δύσβατον τοῦ\nὄρους: ὁ γὰρ Ταῦρος μεταξὺ ὢν Καππαδοκίας τε καὶ\nΚιλικίας διακρίνει τά τε τῇ ἄρκτῳ καὶ τὰ τῇ ἀνατολῇ\nἔθνη προσκείμενα. προύπεμψέ τε καὶ στρατιὰν προκαταληψομένην τὸ Βυζάντιον, πόλιν τῶν ἐπὶ Θρᾴκης\nμεγίστην τότε καὶ εὐδαίμονα, πλήθει τε ἀνδρῶν καὶ\nχρημάτων ἀκμάζουσαν: κειμένη γὰρ ἐπὶ τῷ στενωτάτῳ\nτῆς Προποντίδος πορθμῷ προσόδοις ταῖς ἀπὸ\nθαλάττης τελῶν τε καὶ ἁλείας μεγάλως ὠφελεῖτο, γῆν\nτε πολλὴν καὶ εὐδαίμονα κεκτημένη ἐξ ἑκατέρου τῶν\nστοιχείων πλεῖστα ἐκέρδαινεν. ὅθεν αὐτὴν οὖσαν δυνατωτάτην ὁ Νίγρος προκαταλαβεῖν ἠθέλησε, καὶ\nμάλιστα ἐλπίζων δύνασθαι κωλύειν τὴν ἀπὸ τῆς Εὐρώπης\nἐς τὴν Ἀσίαν κατὰ τὸν πορθμὸν διάβασιν.\nπεριτετείχιστό τε γενναίῳ τε καὶ μεγίστῳ ἡ πόλις τείχει,\nπεποιημένῳ μυλίτου λίθου ἐς τετράγωνον εἰργασμένου,\n\nτοσαύτῃ τε συναφείᾳ καὶ κολλήσει ὡς μηδένα\nοἴεσθαι τὸ ἔργον σύνθετον, ἑνὸς δὲ λίθου πᾶν\nπεποιῆσθαι. ἔτι γοῦν καὶ νῦν τὰ μένοντα αὐτοῦ ἐρείπια\nκαὶ λείψανα ἰδόντι θαυμάζειν ἔστι καὶ τὴν τέχνην\nτῶν τὴν ἀρχὴν κατασκευασάντων καὶ τὴν ἀλκὴν τῶν ὕστερον καθῃρηκότων.\nὁ μὲν δὴ Νίγρος οὕτως ἐξήρτυε τὰ καθ̓ ἑαυτὸν\nπρομηθέστατα καὶ ἀσφαλέστατα, ὡς ᾤετο: ὁ δὲ Σἑ??ʼῆρος\nὡς ἔνι μάλιστα σὺν τῇ στρατιᾷ ἠπείγετο, μηδὲν\nῥᾳθυμίᾳ μηδ̓ ἀναπαύλῃ νέμων. μαθὼν δὲ τὸ Βυζάντιον προκατειλημμένον, καὶ εἰδὼς ὀχυρώτατα\nτετειχισμένον, ἐπὶ Κύζικον τὸν στρατὸν ἐκέλευσε\nδιαβαίνειν. ὁ δὲ τῆς Ἀσίας ἡγούμενος Αἰμιλιανός,\nᾧ τὴν πρόνοιαν καὶ στρατηγίαν ὁ Νίγρος ἐγκεχειρίκει,\nμαθὼν ἐπιόντα τὸν τοῦ Σἑ??ʼήρου στρατὸν τὴν ἐπὶ Κύζικον καὶ αὐτὸς ἐτράπετο, ἄγων τε στρατιὰν\nπᾶσαν, ἣν αὐτὸς συνείλεκτο καὶ ἣν ὁ Νίγρος ἐπεπόμφει.\nὡς δὲ συνέβαλεν ἑκατέρωθεν τὰ στρατεύματα,\nμάχαι καρτεραὶ γίνονται κατ̓ ἐκεῖνα τὰ χωρία, καὶ\nκρατεῖ τὸ Σἑ??ʼήρου στράτευμα, φυγή τε καὶ τροπὴ καὶ φόνος πολὺς τῶν τοῦ Νίγρου στρατιωτῶν γίνεται,\nὡς τῶν μὲν ἀνατολικῶν εὐθέως θραῦσαι τὴν ἐλπίδα,\nτῶν δὲ Ἰλλυριῶν ἐπιρρῶσαι.\nφασὶ δέ τινες προδοθέντα τὰ τοῦ Νίγρου πράγματα\nὑπὸ Αἰμιλιανοῦ εὐθέως ἐν ἀρχῇ διαφθαρῆναι. διττὴν δὲ λέγουσι τῆς τοιαύτης προαιρέσεως τοῦ Αἰμιλιανοῦ\nτὴν αἰτίαν: οἳ μὲν γὰρ φθονοῦντα τῷ Νίγρῳ\nἐπιβουλεῦσαι, ἀγανακτοῦντα ὅτι δὴ διάδοχος\nαὐτοῦ γενόμενος τῆς ἐν Συρίᾳ ἀρχῆς ἔμελλεν ἔσεσθαι\nκρείττων ἅτε βασιλεὺς καὶ δεσπότης, οἳ δέ φασιν αὐτὸν ἀναπεισθῆναι ὑπὸ τῶν παίδων ἐπιστειλάντων\nκαὶ δεηθέντων ὑπὲρ τῆς ἑαυτῶν σωτηρίας, οὓς ἐν τῇ\n\nῬώμῃ εὑρὼν ὁ Σἑ??ʼῆρος συλλαβὼν εἶχεν ἐν φρουρᾷ.\nἐχρήσατο γὰρ καὶ τούτῳ σοφίσματι προμηθεστάτῳ.\nἔθος ἦν τῷ Κομμόδῳ κατέχειν τοὺς παῖδας τῶν ἐς τὰ ἔθνη πεμπομένων ἡγεμόνων, ὡς ἔχοι ὅμηρα τῆς\nτε εὐνοίας αὐτῶν καὶ τῆς πίστεως. εἰδὼς τοίνυν\nτοῦτο ὁ Σἑ??ʼῆρος, ἅμα τῷ βασιλεὺς ἀναδειχθῆναι,\nκαὶ τοῦ Ἰουλιανοῦ ἔτι περιόντος, πέμψας λάθρᾳ διὰ\nφροντίδος ἔσχε τοὺς παῖδας αὑτῷ τῆς Ῥώμης ἐκκλαπέντας\nμὴ εἶναι ἐν ἑτέρου ἐξουσίᾳ. αὐτὸς δ̓ ἅμα τῷ τῆς Ῥώμης ἐπιβῆναι συλλαβὼν πάντας τοὺς τῶν ἡγεμόνων\nἢ τῶν ὁτιδὴ πραττόντων κατὰ τὴν ἀνατολὴν\nκαὶ πᾶσαν τὴν Ἀσίαν, φρουρᾷ δοὺς εἶχε σὺν αὑτῷ,\nὅπως ἢ πόθῳ τῆς τῶν παίδων σωτηρίας οἱ ἡγεμόνες\nτὰ Νίγρου προδιδοῖεν, ἢ μένοντες ἐπὶ τῆς πρὸς ἐκεῖνον\nεὐνοίας φθάσωσί τι κακὸν παθεῖν διὰ τῆς τῶν\nπαίδων ἀναιρέσεως ἢ δράσωσιν αὐτοί.\nγενομένης δὲ τῆς ἥττης κατὰ τὴν Κύζικον ἔφευγον οἱ τοῦ Νίγρου, ὡς ἕκαστος ἐδύνατο, σπεύδοντες,\nοἳ μὲν περὶ τὰς ὑπωρείας τῆς Ἀρμενίας, οἳ δὲ τὴν\nἐπὶ Γαλατίας τε καὶ Ἀσίας, φθάσαι θέλοντες τὸν\nΤαῦρον ὑπερβῆναι, ὡς ἐντὸς τοῦ ἐρύματος γένοιντο.\nὁ δὲ τοῦ Σἑ??ʼήρου στρατὸς περαιωθεὶς διὰ τῆς Κυζικηνῆς\nχώρας διαβάς τε ἐπὶ τὴν Βιθυνίαν ὅμορον οὖσαν\nἠπείγετο.\nὡς δὲ διέδραμε φήμη τῆς Σἑ??ʼήρου νίκης, εὐθὺς ἐν πᾶσι τοῖς ἔθνεσιν ἐκείνοις στάσις καὶ διάφορος\nγνώμη ἐνέπεσε ταῖς πόλεσιν, οὐχ οὕτω τῇ πρὸς\nτοὺς πολεμοῦντας βασιλέας ἀπεχθείᾳ τινὶ ἢ εὐνοίᾳ\nὡς ζήλῳ καὶ ἔριδι τῇ πρὸς ἀλλήλας φθόνῳ τε καὶ καθαιρέσει\nτῶν ὁμοφύλων. ἀρχαῖον τοῦτο πάθος Ἑλλήνων, οἳ πρὸς ἀλλήλους στασιάζοντες ἀεὶ καὶ τοὺς\nὑπερέχειν δοκοῦντας καθαιρεῖν θέλοντες ἐτρύχωσαν\n\nτὴν Ἑλλάδα. ἀλλὰ τὰ μὲν ἐκείνων γηράσαντα καὶ\nπερὶ ἀλλήλοις συντριβέντα Μακεδόσιν εὐάλωτα καὶ\nῬωμαίοις δοῦλα γεγένηται: τὸ δὲ πάθος τοῦτο τοῦ\nζήλου καὶ φθόνου μετῆλθεν ἐς τὰς καθ̓ ἡμᾶς ἀκμαζούσας\nπόλεις. κατὰ μὲν οὖν τὴν Βιθυνίαν εὐθὺς μετὰ τὰ ἐν Κυζίκῳ Νικομηδεῖς μὲν Σἑ??ʼήρῳ προσέθεντο\nκαὶ πρέσβεις ἔπεμπον, τήν τε στρατιὰν ὑποδεχόμενοι\nκαὶ πάντα παρέξειν ὑπισχνούμενοι, Νικαεῖς\nδὲ τῷ πρὸς Νικομηδέας μίσει τἀναντία ἐφρόνουν\nκαὶ τὸν στρατὸν τοῦ Νίγρου ὑπεδέχοντο, εἴ τέ τινες ἐκ τῶν φυγόντων κατέφευγον πρὸς αὐτούς, καὶ τοὺς\nπεμφθέντας ὑπὸ τοῦ Νίγρου φρουρεῖν Βιθυνίαν.\nἑκατέρωθεν οὖν ἐκ τῶν πόλεων ὡς ἀπὸ στρατοπέδων\nὁρμώμενοι συνέβαλον ἀλλήλοις, καὶ μάχης καρτερᾶς\nγενομένης πολὺ περιεγένοντο οἱ τοῦ Σἑ??ʼήρου. φυγόντες δὲ οἱ τοῦ Νίγρου κἀκεῖθεν, ὅσοι περιελείφθησαν,\nἐπὶ τὰ στενὰ τοῦ Ταύρου ἠπείγοντο, ἀποκλείσαντές\nτε τὸ ἔρυμα ἐφύλαττον. ὁ δὲ Νίγρος φρουρὰν\nκαταλιπὼν τοῦ ἐρύματος, ὡς ᾤετο, αὐτάρκη, ἐς τὴν\nἈντιόχειαν ἠπείγετο, στρατὸν ἀθροίζων καὶ χρήματα.\nὁ δὲ τοῦ Σἑ??ʼήρου στρατὸς περαιωθεὶς διά τε\nΒιθυνίας καὶ Γαλατίας, ἐμβαλὼν ἐς Καππαδοκίαν,\nπροσκαθεζόμενος τὸ ἔρυμα ἐπολιόρκει, πράγματά τε\nεἶχεν οὐ μικρὰ δυσβάτου διὰ στενότητα καὶ τραχύτητα οὔσης τῆς ὁδοῦ, βαλλόντων τε αὐτοὺς ἄνωθεν\nλίθοις καὶ γενναίως ἀπομαχομένων τῶν ἐφεστώτων\nταῖς ἐπάλξεσι τοῦ τείχους. ῥᾳδίως δὲ ὀλίγοι πολλοὺς\nἐκώλυον: τῆς γὰρ ὁδοῦ στενῆς οὔσης τὸ μὲν ἕτερον\nμέρος ὕψιστον ὄρος σκέπει, ἐπὶ θάτερα δὲ κρημνὸς βαθὺς τοῖς ἐκ τῶν ὀρῶν συρρέουσιν ὕδασι πόρος γίνεται:\nὅπερ καὶ αὐτὸ πᾶν παρεπέφρακτο ὑπὸ τοῦ Νίγρου\n\nτοῦ πανταχόθεν κωλύεσθαι ἕνεκα τὴν δίοδον\nτοῦ στρατοῦ.\nκατὰ μὲν δὴ Καππαδοκίαν ταῦτα ἐπράττετο, ἐστασίασαν δὲ πρὸς ἀλλήλους τῷ αὐτῷ ζήλῳ καὶ μίσει\nΛαοδικεῖς μὲν κατὰ Συρίαν Ἀντιοχέων μίσει,\nκατὰ δὲ Φοινίκην Τύριοι Βηρυτίων ἔχθει: μαθόντες\nτε τὸν Νίγρον πεφευγότα τὰς μὲν τιμὰς ἐκείνου καθελεῖν\nἐπειράθησαν, τὸν δὲ Σἑ??ʼῆρον εὐφήμησαν. ὡς δὲ γενόμενος ἐν Ἀντιοχείᾳ ταῦτα ὁ Νίγρος ἐπύθετο,\nἄλλως μὲν τὸ ἦθος πρότερον χρηστὸς ὤν, ἀγανακτήσας\nδὲ τότε εἰκότως ἐπὶ τῇ ἀποστάσει αὐτῶν καὶ ὕβρει,\nἐπιπέμπει ταῖς πόλεσιν ἀμφοτέραις Μαυρουσίους τε\nἀκοντιστὰς οὓς εἶχε καὶ μέρος τοξοτῶν, φονεύειν τε\nτοὺς ἐντυγχάνοντας κελεύσας καὶ διαρπάζειν τὰ ἐν\nταῖς πόλεσιν, αὐτάς τε ἐμπιπράναι. οἱ δὲ Μαυρούσιοι ὄντες φονικώτατοι, καὶ διὰ τὸ θανάτου καὶ κινδύνων\nῥᾳδίως καταφρονεῖν πάντα τολμῶντες μετ̓ ἀπογνώσεως,\nἐπιπεσόντες τοῖς Λαοδικεῦσιν οὐ προσδοκῶσι\nπαντὶ τρόπῳ τόν τε δῆμον καὶ τὴν πόλιν ἐλυμήναντο,\nἐκεῖθέν τε σπεύσαντες ἐπὶ τὴν Τύρον πᾶσάν τε ἐνέπρησαν\nκαὶ πολλὴν ἁρπαγὴν καὶ φόνον εἰργάσαντο.\nτούτων κατὰ Συρίαν γινομένων καὶ στρατοῦ ὑπὸ Νίγρου ἀθροιζομένου, ὁ τοῦ Σἑ??ʼήρου στρατὸς\nπροσκαθεζόμενος τὸ ἔρυμα ἐπολιόρκει. ἦσαν δὲ οἱ\nστρατιῶται ἐν πολλῇ ἀθυμίᾳ καὶ ἀπογνώσει ὀχυροῦ\nτε ὄντος καὶ δυσμάχου καὶ πεφραγμένου ὄρει τε καὶ\nκρημνῷ. ἤδη δὲ τῶν μὲν τοῦ Σἑ??ʼήρου ἀπειρηκότων, τῶν δὲ ἐναντίων ἀμέριμνον ἔχειν τὴν φρουρὰν οἰομένων,\nνύκτωρ αἰφνιδίως ὄμβρων μεγίστων καταρραγέντων\nχιόνος τε πολλῆς ʽδυσχείμερος γὰρ πᾶσα ἡ\nΚαππαδοκία, ἐξαιρέτως δὲ ὁ Ταῦροσ̓ μέγας καὶ σφοδρὸς\nχειμάρρους καταραχθείς, ἐμποδισθέντος αὐτῷ\n\nτοῦ συνήθους δρόμου καὶ τοῦ ἐρύματος ἐπισχόντος\nτὸ ῥεῖθρον πολὺς καὶ βίαιος γενόμενος, τῆς τε φύσεως\nνικώσης τὴν τέχνην μὴ δυναμένου τοῦ τείχους\nἀντέχειν τῷ ῥεύματι, διέστησε τῷ ὕδατι κατ̓ ὀλίγον\nαὐτοῦ τὰς ἁρμογάς, ἔστε δὴ ὑποχωρούντων τῶν θεμελίων τῷ ῥείθρῳ ἅτε διὰ σπουδῆς καὶ οὐ μετ̓ ἐπιμελείας\nκατασκευασθέντων πᾶν ὤφθη, τὸν δὲ τόπον\nἀνοίξας ὁ χειμάρρους ὡδοποίησεν. ὅπερ ἰδόντες οἱ\nἐπὶ τοῦ ἐρύματος φύλακες, φοβηθέντες μὴ κυκλωθεῖεν\nἐκπεριελθόντων αὐτοὺς τῶν πολεμίων μετὰ τὴν τοῦ χειμάρρου ἀπόρροιαν μηκέτι ὄντος τοῦ κωλύοντος,\nκαταλιπόντες τὴν φρουρὰν φεύγουσιν. ὁ\nδὲ τοῦ Σἑ??ʼήρου στρατὸς ἡσθεὶς τῷ γενομένῳ, τάς τε\nψυχὰς ἐπιρρωσθεὶς ὡς προνοίᾳ θείᾳ ὁδηγούμενος,\nσυνεὶς δὲ ἀποδεδρακότας τοὺς φύλακας, εὐμαρῶς τε καὶ ἀκωλύτως διαβὰς τὸν Ταῦρον ἐπὶ Κιλικίαν ἠπείγετο.\nὁ δὲ Νίγρος μαθὼν τὰ συμβάντα, πολλὴν στρατιὰν\nἀθροίσας, πλὴν ἄπειρον μάχης καὶ πόνων, μετὰ\nσπουδῆς τὴν πορείαν ἐποιεῖτο: πολὺ γάρ τι πλῆθος καὶ σχεδὸν πᾶσα ἡ νεολαία τῶν Ἀντιοχέων ἐς στρατείαν\nκαὶ τὸν ὑπὲρ αὐτοῦ κίνδυνον ἐπέδωκεν αὑτήν.\nτὸ μὲν οὖν πρόθυμον τοῦ στρατοῦ ὑπῆρχεν αὐτῷ,\nτοῦ δὲ ἐμπείρου καὶ γενναίου πολὺ τῶν Ἰλλυριῶν\nἀπέλειπον. συνέρχεται δὴ ἑκατέρωθεν ὁ στρατὸς ἐς τὸ κατὰ τὸν Ἰσσικὸν καλούμενον κόλπον πεδίον πλατύτατόν\nτε καὶ ἐπιμηκέστατον, ᾧ περίκειται μὲν λόφος\nἐς θεάτρου σχῆμα, αἰγιαλὸς δὲ ἐπὶ θαλάσσης\nμέγιστος ἐκτείνεται, ὥσπερ τῆς φύσεως εἰργασμένης\nστάδιον μάχης. ἐκεῖ φασὶ καὶ Δαρεῖον Ἀλεξάνδρῳ τὴν ὑστάτην καὶ μεγίστην μάχην συμβαλόντα ἡττηθῆναί\nτε καὶ ἁλῶναι, τῶν ἀπὸ τῶν ἀρκτῴων μερῶν\n\nκαὶ τότε τοὺς ἀνατολικοὺς νενικηκότων. μένει δὲ ἔτι\nνῦν τρόπαιον καὶ δεῖγμα τῆς νίκης ἐκείνης, πόλις ἐπὶ\nτοῦ λόφου Ἀλεξάνδρεια καλουμένη, ἄγαλμά τε χαλκοῦν\nοὗ τὴν προσηγορίαν ὁ τόπος φέρει.\nσυνέβη δὲ καὶ τῶν στρατοπέδων τοῦ Σἑ??ʼήρου τε καὶ τοῦ Νίγρου μὴ τὴν σύνοδον μόνον κατ̓ ἐκεῖνο\nγενέσθαι τὸ χωρίον, ἀλλὰ καὶ τὴν τύχην ὁμοίαν τῆς\nτύχης. ἀντιστρατοπεδευσάμενοι γὰρ ἑκατέρωθεν%5περὶ\nἑσπέραν, πάσης τῆς νυκτὸς ἐν φροντίσιν ἑκάτεροι καὶ\nδέει διαγρηγορήσαντες, ἅμα ἡλίῳ ἀνίσχοντι ἐπ̓ ἀλλήλους\nἠπείγοντο, παρορμώντων ἑκατέρωθεν τῶν\nστρατηγῶν. προθυμίᾳ δὴ πάσῃ ἐνέπιπτον ὡς ὑπὲρ\nλοιπῆς καὶ τελευταίας ἐκείνης μάχης, κἀκεῖ τῆς τύχης\nδιακρινούσης τὸν βασιλέα. ἐπὶ πολὺ δὲ αὐτῶν διαγωνισαμένων πολλοῦ τε ἐργασθέντος φόνου, ὡς καὶ\nτὰ ῥεῖθρα τῶν διὰ τοῦ πεδίου ποταμῶν ῥεόντων αἵματος\nπλεῖον ἢ ὕδατος κατάγειν ἐς θάλασσαν, τροπὴ\nτῶν ἀνατολικῶν γίνεται. ἐκβιασάμενοι δὲ αὐτοὺς οἱ\nἸλλυριοὶ τοὺς μὲν ἐς τὴν παρακειμένην θάλασσαν τιτρώσκοντες\nἐξωθοῦσι, τοὺς δὲ φεύγοντας ἐπὶ τοὺς\nλόφους διώκοντες αὐτούς τε φονεύουσι καὶ πολύ τι\nπλῆθος ἄλλων ἀνθρώπων, ὅπερ ἔκ τε τῶν περικειμένων\nπόλεων καὶ ἀγρῶν ἤθροιστο, ὡς ἀπ̓ ἀσφαλοῦς\nτοῦ τόπου τὰ γινόμενα θεάσοιντο.\nὁ δὲ Νίγρος ἵππῳ γενναίῳ ἐποχούμενος φεύγει μετ̓ ὀλίγων, ἔς τε τὴν Ἀντιόχειαν ἀφικνεῖται. καταλαβὼν\nδὲ φεύγοντα τὸν λοιπὸν δῆμον, εἴ τέ τις καταλέλειπτο,\nοἰμωγήν τε καὶ πένθος ἐν τῇ πόλει παῖδάς\nτε καὶ ἀδελφοὺς θρηνούντων, γενόμενος ἐν ἀπογνώσει\nκαὶ αὐτὸς ἐκ τῆς Ἀντιοχείας ἀποδιδράσκει. καὶ ἔν\nτινι προαστείῳ κρυπτόμενος, εὑρεθείς τε ὑπὸ τῶν\n\nδιωκόντων ἱππέων καὶ συλληφθεὶς τὴν κεφαλὴν ἀπετμήθη.\nτέλει μὲν δὴ τοιούτῳ ὁ Νίγρος ἐχρήσατο, μελλήσεως\nκαὶ βραδυτῆτος δοὺς δίκας, τὰ ἄλλα, ὥς φασι,\nγενόμενος μὴ φαῦλος ἄνθρωπος, μήτε ἄρχων μήτε ἰδιώτης: ὁ δὲ Σἑ??ʼῆρος καθελὼν τὸν Νίγρον, τοὺς\nμὲν φίλους αὐτοῦ, καὶ εἴ τινες οὐ μόνον ἐκ προαιρέσεως\nἀλλὰ δἰ ἀνάγκης προσέθεντο αὐτῷ, πάντας\nἀφειδῶς ἐκόλασε, τοὺς δὲ στρατιώτας, ὅσοι διαδεδράκεσαν,\nπυνθανόμενος περαιουμένους τὸν Τίγριδα ποταμὸν διά τε τὸ ἐκ Σἑ??ʼήρου δέος ἀπιόντας πρὸς\nτοὺς βαρβάρους, οὐ πάντας ἤγαγε δοὺς ἀμνηστίαν.\nπολὺ γὰρ πλῆθος αὐτῶν ἀνεχώρησεν ἐς τὴν ἀλλοδαπήν.\nὅπερ καὶ μάλιστα αἴτιον ἐγένετο μαχιμώτερα ὕστερον\nγενέσθαι πρὸς τὴν συστάδην μάχην Ῥωμαίων τὰ τῶν ἐπέκεινα βαρβάρων. πρότερον μὲν γὰρ τοξεύειν μόνον\nἵπποις ἐποχούμενοι ᾔδεσαν, μήτε πανοπλίᾳ φράσσοντες\nαὑτοὺς μήτε τῇ διὰ δοράτων καὶ ξιφῶν θαρροῦντες\nμάχῃ, κούφαις δὲ καὶ παρῃωρημέναις ἐσθῆσι\nκοσμούμενοι: τὰ πλεῖστα γοῦν φεύγοντες ἐς τοὐπίσω\nτε τοξεύοντες ἐμάχοντο. τῶν δὲ φυγάδων στρατιωτῶν,\nπολλῶν τε ἐν αὐτοῖς τεχνιτῶν, παῤ αὐτοῖς γενομένων\nκαὶ τὸν ἐκεῖ βίον ἑλομένων, οὐ μόνον χρῆσθαι\nἀλλὰ καὶ ἐργάζεσθαι ὅπλα ἐδιδάχθησαν.\nδιοικήσας δὲ ὁ Σἑ??ʼῆρος τὰ ἐπὶ τῆς ἀνατολῆς, ὡς ᾤετο, ἄριστα καὶ ἑαυτῷ λυσιτελέστατα, ἠθέλησεν εὐθέως\nὁρμῆσαι ἐπὶ τὸν Ἀτρηνῶν βασιλέα ἔς τε τὴν\nΠαρθυαίων γῆν διαβῆναι: ἐνεκάλει γὰρ ἀμφοτέροις\nφιλίαν Νίγρου. ἀλλὰ ταῦτα μὲν ἐς ὕστερον ἀνέθετο,\nπρῶτον δὲ πᾶσαν τὴν ἀρχὴν Ῥωμαίων ἐς ἑαυτὸν καὶ τοὺς παῖδας μεταγαγεῖν καὶ βεβαιώσασθαι ἠθέλησε.\nκαθῃρημένου γὰρ τοῦ Νίγρου ὀχληρὸς καὶ περιττὸς\n\nαὐτῷ ὁ Ἀλβῖνος ἐνομίζετο: ἔτι τε καὶ ἤκουεν αὐτὸν\nβασιλικώτερον ἐντρυφῶντα τῷ τοῦ Καίσαρος ὀνόματι,\nπολλούς τε, μάλιστα τοὺς ἐξέχοντας τῆς συγκλήτου\nβουλῆς, ἰδίᾳ καὶ κρύβδην ἐπιστέλλοντας αὐτῷ,\nἔς τε τὴν Ῥώμην ἐλθεῖν πείθοντας ἀπόντος καὶ\nἀσχολουμένου τοῦ Σἑ??ʼήρου. ᾑροῦντο γὰρ οἱ εὐπατρίδαι\nἐκεῖνον μᾶλλον ἄρχοντα, ἅτε ἐκ προγόνων εὖ\nγεγονότα καὶ χρηστὸν τὸ ἦθος εἶναι λεγόμενον. ἅπερ πυνθανόμενος ὁ Σἑ??ʼῆρος φανερὰν μὲν εὐθὺς πρὸς\nαὐτὸν ἔχθραν ἄρασθαι καὶ πόλεμον ἐγεῖραι πρὸς\nἄνδρα μηδεμίαν εὔλογον παρεσχημένον αἰτίαν παρῃτήσατο:\nἔδοξε δὲ αὐτῷ ἀπόπειραν ποιήσασθαι, εἰ δύναιτο\nἀποσκευάσασθαι λαθὼν καὶ ἐξαπατήσας αὐτόν.\nμεταπεμψάμενος οὖν τοὺς πιστοτάτους τῶν εἰωθότων τὰ βασιλικὰ γράμματα διακομίζειν, δίδωσιν αὐτοῖς\nἐντολάς, εἰ γένοιντο παῤ αὐτῷ, τὰ μὲν γράμματα δημοσίᾳ\nἀποδοῦναι, ἀξιῶσαι δὲ αὐτὸν ἰδιαίτερον ἀποστάντα\nἐπακοῦσαι ἀπορρήτων ἐντολῶν, πεισθέντι δὲ\nδορυφόρων ἐρήμῳ ἐπιπεσεῖν αἰφνιδίως καὶ φονεῦσαι.\nἔδωκε δὲ αὐτοῖς καὶ δηλητήρια φάρμακα, ὅπως τινὰς πείσαιεν, εἰ δυνηθεῖεν, ἢ τῶν ὀψοποιῶν ἢ τῶν πρὸς\nταῖς κύλιξι, λαθεῖν καὶ ἐπιδοῦναι αὐτῷ. ὑποπτευόντων\nδὲ τῶν περὶ αὐτὸν φίλων, καὶ συμβουλευόντων\nαὐτῷ φυλάττεσθαι ἄνδρα ἀπατεῶνα σοφόν τε πρὸς\nἐπιβουλήν: διαβεβλήκεσαν γὰρ αὐτοῦ τὸ ἦθος αἱ πρὸς τοὺς ἡγεμόνας τοῦ Νίγρου πράξεις: πείσας γὰρ αὐτοὺς\nδιὰ τῶν παίδων, ὡς προείρηται, προδοῦναι τα\nτοῦ Νίγρου πράγματα, μετὰ τὸ ἀποχρήσασθαι αὐτῶν\nτῇ ὑπηρεσίᾳ καὶ κατορθῶσαι πάντα ἃ ἐβούλετο ἀνεῖλεν\nαὐτούς τε καὶ παῖδας. τὸ οὖν ὕπουλον αὐτοῦ\nἦθος μάλιστα ἐκ τῶν ἔργων ἐδηλοῦτο. διὰ ταῦτα ὁ Ἀλβῖνος καὶ φρουρᾷ μείζονι ἔφραττεν ἑαυτόν: οὐδὲ\n\nγάρ τις αὐτῷ τῶν ἀπὸ τοῦ Σἑ??ʼήρου ἀφικνουμένων\nἄλλως προσῄει, εἰ μὴ πρότερον ἀποθέμενος ὅπερ περιέκειτο\nξίφος στρατιωτικόν, ἐρευνηθῆναι μή τι φέροι\nὑπὸ κόλπον. ὡς δ̓ οὖν ἀφίκοντο οἱ τοῦ Σἑ??ʼήρου\nἀγγελιαφόροι, τά τε γράμματα δημοσίᾳ ἀποδόντες ἠξίουν αὐτὸν ἀποστάντα ἐπακοῦσαι τινῶν ἀπορρήτων,\nὑποπτεύσας ὁ Ἀλβῖνος συλληφθῆναι κελεύει αὐτούς,\nἰδίᾶ τε βασανίσας πᾶσαν μανθάνει τὴν ἐπιβουλήν.\nκαὶ τοὺς μὲν κολάζει, αὐτὸς δὲ ἤδη ὡς πρὸς ὁμολογούμενον\nἐχθρὸν παρεσκευάζετο. γνοὺς δὲ ταῦτα ὁ Σἑ??ʼῆρος, καὶ πάντα μὲν ἐκθύμως πράττων, ὀργῆς δὲ\nἥττων ὢν φύσει, οὐκέτι τὴν ἔχθραν ἔκρυπτεν, ἀλλὰ\nσυγκαλέσας πᾶν τὸ στρατιωτικὸν ἔλεξε πρὸς αὐτοὺς\nτοιάδε.\nμήτε κουφότητά τις ἢ μετάνοιαν ἐπὶ τοῖς πεπραγμένοις ἡμῖν ἐγκαλείτω, μήτ̓ ἄπιστον ἢ ἀγνώμονα\nπρὸς τὸν νομισθέντα φίλον ἡγείσθω. τὰ μὲν γὰρ\nπαῤ ἡμῶν πάντα ὑπῆρξεν αὐτῷ, βεβαίας βασιλείας\nκοινωνίᾳ, πράγματος οὗ μόλις τις καὶ ἀδελφοῖς γνησίοις\nμεταδίδωσιν: ὃ δὲ ἐμοὶ μόνῳ ὑμεῖς ἐχειροτονήσατε, τοῦτ̓ ἐγὼ πρὸς ἐκεῖνον ἐνειμάμην. μεγάλων\nτέ μοι κατατεθεισῶν ἐς αὐτὸν εὐεργεσιῶν ἀχαρίστους\nτὰς ἀμοιβὰς Ἀλβῖνος ἀποδίδωσιν. ὅπλα καὶ στρατὸν\nἐφ̓ ἡμᾶς συσκευάζεται, καταφρονήσας μὲν τῆς\nὑμετέρας ἀνδρείας, ἀμελήσας δὲ τῆς πρὸς ἐμὲ πίστεως, ἀπλήστῳ τε ἐπιθυμίᾳ βουλόμενος λαβεῖν μετὰ κινδύνων\nοὗ τὸ μέρος εἶχεν ἄνευ πολέμου καὶ μάχης,\nοὔτε θεοὺς αἰδεσθείς, οὓς πολλάκις ὤμοσεν, οὔτε\nτῶν ὑμετέρων καμάτων φεισάμενος, οὓς μετὰ τοσαύτης\nδόξης τε καὶ ἀρετῆς ὑπὲρ ἡμῶν ἐκάμετε. ἐν γὰρ οἷς κατωρθώσατε, κἀκεῖνος τὸ μέρος ἐκαρποῦτο: ἔσχε\nδ̓ ἄν τι καὶ μεῖζον, εἰ καὶ τὸ πιστὸν ἐτήρει, τῆς ἀμφοτέροις\n\nἡμῖν παῤ ὑμῶν μεμερισμένης τιμῆς. ὥσπερ\nδὲ ἄδικον τὸ ἄρχειν ἔργων πονηρῶν, οὕτως ἄνανδρον\nτὸ μὴ ἀμύνεσθαι προαδικούμενον. καὶ Νίγρῳ μὲν\nπολεμοῦντες οὐχ οὕτως εὐλόγους εἴχομεν αἰτίας\nἔχθρας ὡς ἀναγκαίας: οὐ γὰρ παῤ ἡμῖν προϋπάρχουσαν\nἀρχὴν ὑφαρπάζων μεμίσητο, ἐν μέσῳ δὲ ἐρριμμένην\nκαὶ ἀμφήριστον οὖσαν ἑκάτερος ἡμῶν ἐξ\nἰσοτίμου φιλοτιμίας ἐς αὑτὸν ἀνθεῖλκεν: Ἀλβῖνος δὲ σπονδῶν καὶ ὅρκων καταφρονήσας, καὶ τούτου παῤ\nἐμοῦ τυχὼν οὗ μόνῳ τις υἱῷ γνησίῳ μεταδίδωσιν,\nἐχθρὸς μὲν ἀντὶ φίλου πολέμιος δὲ ἀντὶ οἰκείου γενέσθαι\nπροῄρηται. ὥσπερ δὲ αὐτὸν εὐεργετοῦντες\nπρότερον τιμῇ καὶ δόξῃ ἐκοσμήσαμεν, οὕτω καὶ νῦν\nαὐτοῦ τὸ ἄπιστον καὶ ἄνανδρον τοῖς ὅπλοις ἐλέγξωμεν.\nοὐδὲ γὰρ ὑπομενεῖ ὁ ἐκείνου στρατὸς ὀλίγος ὢν καὶ νησιώτης τὴν ὑμετέραν δύναμιν. οἳ γὰρ μόνοι\nκαὶ καθ̓ αὑτοὺς προθυμίᾳ καὶ ἀνδρείᾳ τοσαύταις\nμάχαις ἐνικήσατε καὶ πᾶσαν ἀνατολὴν ὑπετάξατε,\nπῶς οὐχὶ καὶ νῦν, προσελθούσης ὑμῖν τοσαύτης συμμάχου\nδυνάμεως, σχεδόν τε παντὸς τοῦ Ῥωμαίων\nστρατοῦ ἐνταῦθα ὄντος, ῥᾷστα κρατήσετε ὀλίγων τε\nὄντων καὶ μηδὲ ὑπὸ γενναίῳ καὶ νήφοντι ἀνδρὶ στρατηγουμένων;\nτίς γὰρ αὐτοῦ τὸ ἁβροδίαιτον οὐκ οἶδεν, ὡς χοροῖς αὐτοῦ μᾶλλον ἁρμόζειν τὸν βίον ἢ φάλαγξιν;\nἴωμεν οὖν τῇ συνήθει χρώμενοι προθυμίᾳ τε\nκαὶ ἀνδρείᾳ γενναίως ἐπ̓ αὐτόν, θεούς τε ἔχοντες\nβοηθούς, ἐς οὓς ἐπιορκήσας ἠσέβησε, τρόπαιά τε ἃ\nπολλάκις ἠγείραμεν, ὧν ἐκεῖνος κατεφρόνησεν.\nτοιαῦτά τινα εἰπόντος τοῦ Σἑ??ʼήρου ὁ στρατὸς ἅπας τὸν μὲν Ἀλβῖνον πολέμιον ἀνηγόρευσεν, εὐφημήσαντες\nδὲ τὸν Σἑ??ʼῆρον, πᾶσάν τε προθυμίαν διὰ\nτῆς βοῆς ὑποσχόμενοι, ἔτι καὶ μᾶλλον παρώρμησαν\n\nαὐτὸν ἀγαθάς τε ὑπέφηναν τὰς ἐλπίδας. ὃ δὲ ἐπιδοὺς\nαὐτοῖς μεγαλοφρόνως δωρεάς, τῆς ἐπὶ τὸν Ἀλβῖνον\nὁδοῦ εἴχετο. ἔπεμψε δὲ καὶ τοὺς τὸ Βυζάντιον πολιορκήσοντας:\nἔμενε γὰρ ἔτι κεκλεισμένον, τῶν στρατηγῶν\nτοῦ Νίγρου ἐκεῖσε καταφυγόντων. ὅπερ ἑάλω ὕστερον λιμῷ, πᾶσά τε ἡ πόλις κατεσκάφη, καὶ θεάτρων\nτε καὶ λουτρῶν παντός τε κόσμου καὶ τιμῆς\nἀφαιρεθὲν τὸ Βυζάντιον κώμη δουλεύειν Περινθίοις\nδῶρον ἐδόθη, ὥσπερ καὶ Ἀντιόχεια Λαοδικεῦσιν.\nἔπεμψε δὲ καὶ χρήματα πλεῖστα ἐς ἀνοικισμὸν τῶν\nπόλεων ἃς ἦν λυμηνάμενος ὁ Νίγρου στρατός. αὐτὸς\nδὲ τῆς ὁδοῦ εἴχετο, μηδεμίαν ἀνοχὴν ἀναπαύλης διδοὺς\nμήτε ἑορταῖς μήτε καμάτοις, κρύους καὶ θάλπους\nὁμοίως καταφρονῶν. πολλάκις γοῦν διὰ τῶν\nδυσχειμέρων καὶ ὑψηλοτάτων ὀρῶν τὴν ὁδοιπορίαν ποιούμενος ὑπὸ νιφετοῖς καὶ χιόσιν ἀκαλύπτῳ τῇ κεφαλῇ\nὡδοιπόρει, προθυμίας καὶ ἀνδρείας τὸ ἐνδόσιμον\nτοῖς στρατιώταις ἔργῳ διδούς, ὡς μὴ μόνον αὐτοὺς\nφόβῳ καὶ νόμῳ ἀντέχειν πρὸς τοὺς καμάτους,\nἀλλὰ καὶ μιμήσει καὶ ζήλῳ τοῦ βασιλέως. ἔπεμψε δὲ καὶ στρατὸν δυνάμεως τὸν τὰ στενὰ τῶν Ἄλπεων\nκαταληψόμενον καὶ φρουρήσοντα τῆς Ἰταλίας τὰς\nεἰσβολάς.\nὡς δὲ ἀπηγγέλη τῷ Ἀλβίνῳ μὴ μέλλων ὁ Σἑ??ʼῆρος\nἀλλ̓ ἤδη παρεσόμενος, ὑπτιάζοντι καὶ τρυφῶντι μεγάλην ταραχὴν ἐνέβαλε. περαιωθεὶς δὲ ἀπὸ τῆς\nΒρεττανίας ἐς τὴν ἀντικειμένην Γαλλίαν ἐστρατοπέδευσεν.\nἔπεμψέ τε ἐς πάντα τὰ γειτνιῶντα ἔθνη, τοῖς\nτε ἡγουμένοις ἐπέστειλε χρήματά τε πέμπειν καὶ τροφὰς\nτῷ στρατῷ. καὶ οἱ μὲν πεισθέντες ἔπεμψαν ὀλεθρίως: ὕστερον γὰρ ἐκολάσθησαν: ὅσοι δὲ οὐκ ἐπίστευσαν\nεὐτυχῶς μᾶλλον γνόντες ἢ εὐβούλως, ἐσώθησαν.\n\nἡ γὰρ ἀπόβασις καὶ ἡ τύχη τοῦ πολέμου τὰς\nἑκατέρων γνώμας ἔκρινεν. ἀφικομένης δὲ τῆς τοῦ Σἑ??ʼήρου δυνάμεως ἐς τὴν Γαλλίαν γεγόνασι μέν τινες\nἀκροβολισμοὶ καθ̓ ἕτερα χωρία, ἡ δὲ τελευταία\nπερὶ Λούγδουνον, μεγάλην πόλιν καὶ εὐδαίμονα, ἐν\nᾗ κατακλείσας ἑαυτὸν ὁ Ἀλβῖνος ἔμενε, τὸν δὲ στρατὸν\nἐς τὴν μάχην ἐξέπεμψε. γενομένης δὲ συμβολῆς\nκαρτερᾶς ἐπὶ πλεῖστον μὲν ἰσόρροπος ἔμενεν ἑκατέροις\nτῆς νίκης ἡ τύχη. καὶ γὰρ οἱ Βρεττανοὶ ἀνδρείᾳ\nτε καὶ θυμῷ φονικῷ οὐδὲν τῶν Ἰλλυριῶν ἀπολείπονται:\nγενναίων οὖν στρατῶν μαχομένων, οὐδετέρων\nῥᾳδία ἦν ἡ τροπή. ὡς δέ τινες τῶν τότε ἱστόρησαν, οὐ πρὸς χάριν ἀλλὰ πρὸς ἀλήθειαν λέγοντες,\nπολύ τι ὑπερέσχεν ἡ φάλαγξ τοῦ Ἀλβίνου στρατοῦ,\nκαθ̓ ὃ μέρος τέτακτο ὁ Σἑ??ʼῆρος καὶ ὁ σὺν αὐτῷ\nστρατός, ὡς φυγεῖν τε αὐτὸν καὶ τοῦ ἵππου ἐκπεσεῖν,\nἀπορρίψαντα δὲ τὴν χλαμύδα τὴν βασιλικὴν λαθεῖν.\nἤδη δὲ διωκόντων καὶ παιωνιζόντων τῶν Βρεττανῶν\nὡς δὴ νενικηκότων, ἐπιφανῆναι Λαῖτον, στρατηγὸν\nὄντα Σἑ??ʼήρου, σὺν τῷ στρατῷ οὗ ἦρχεν, ἀκμῆτί τε\nὄντι καὶ ἔξω μάχης γεγονότι. διαβάλλουσι δὲ αὐτὸν ὡς καραδοκήσαντα τὴν ἀπόβασιν τῆς μάχης καὶ ἑκόντα\nβραδύναντα, τὸν δὲ ὑφ̓ ἑαυτῷ στρατὸν ἀκμῆτα τηρήσαντα,\nτὴν ἀρχὴν ἑαυτῷ μνώμενον, τότε ἐπιφανῆναι\nὅτε ἔμαθε τὸν Σἑ??ʼῆρον πεπτωκότα. πιστοῦται δὲ\nτὴν διαβολὴν ταύτην ἡ ἀπόβασις: ὕστερον γὰρ ὁ\nΣἑ??ʼῆρος, μετὰ τὸ πάντα κατορθῶσαι καὶ εἶναι ἐν\nἀμερίμνῳ βίῳ, τοὺς μὲν ἄλλους πάντας στρατηγοὺς\nαὑτοῦ μεγάλως ἠμείψατο, τὸν δὲ Λαῖτον μόνον, ὡς\nεἰκός, μνησικακήσας διεχρήσατο. ἀλλὰ ταῦτα μὲν ὕστερον ἐγένετο, τότε δ̓ οὖν, ὡς προείρηται, τοῦ\nΛαίτου ἐπιφανέντος σὺν νεαρῷ στρατῷ οἱ μὲν τοῦ\n\nΣἑ??ʼήρου ἐπερρώσθησαν, τόν τε Σἑ??ʼῆρον τοῦ ἵππου\nἐπεβίβασαν καὶ τὴν χλαμύδα περιέθεσαν: οἱ δὲ τοῦ\nἈλβίνου οἰόμενοι ἤδη νενικηκέναι, καὶ ἀτακτότεροι\nεὑρεθέντες αἰφνιδίως αὐτοῖς ἐπιπεσούσης γενναίας\nκαὶ οὐ προηγωνισμένης δυνάμεως, ἐπ̓ ὀλίγον ἀντισχόντες εἶξαν, τροπῆς τε καρτερᾶς γενομένης ἐδίωξαν\nαὐτοὺς φονεύοντες οἱ Σἑ??ʼήρου, μέχρις οὗ ἐς τὴν πόλιν\nἐσέβαλον. τὸ μὲν οὖν πλῆθος τῶν ἑκατέρωθεν\nἀνῃρημένων ἢ ἁλόντων, ὡς ἕκαστος ἐβουλήθη τῶν\nτότε συγγραψάντων, ἱστόρησεν: οἱ δὲ τοῦ Σἑ??ʼήρου τήν τε Λούγδουνον διαρπάσαντες καὶ ἐμπρήσαντες,\nτόν τε Ἀλβῖνον συλλαβόντες καὶ τῆς κεφαλῆς ἀφελόντες,\nκομίσαντες αὐτὴν τῷ Σἑ??ʼήρῳ δισσὰ καὶ μέγιστα\nἤγειραν τρόπαια, τὸ μὲν ἐν ἀνατολῇ τὸ δ̓ ὑπ̓\nἄρκτῳ, ὡς μηδὲν ταῖς Σἑ??ʼήρου μάχαις ἢ νίκαις παραβάλλεσθαι μήτε πλήθει δυνάμεως μήτε ἐθνῶν κινήσεσιν\nἀριθμῷ τε παρατάξεων ὁδοιπορίας τε μήκει καὶ\nτάχει. μεγάλαι μὲν γὰρ καὶ αἱ Καίσαρος πρὸς Πομπήιον\nἑκατέρωθεν στρατοπέδων Ῥωμαϊκῶν μάχαι, καὶ\nαὖ τοῦ Σεβαστοῦ πρὸς Ἀντώνιον ἢ τοὺς Πομπηίου παῖδας, εἴ τέ τι πρότερον Σύλλᾳ ἢ Μαρίῳ ἐν ἐμφυλίοις\nκαὶ Ῥωμαϊκαῖς μάχαις ἢ ἄλλοις πέπρακται: ἕνα\nδὲ ἄνδρα τρεῖς καθελόντα βασιλέας ἤδη κρατοῦντας,\nκαὶ τοῦ μὲν ἐν Ῥώμῃ στρατοῦ σοφίᾳ περιγενέσθαι\nκαὶ τὸν ὄντα ἐν τῇ βασιλείῳ αὐλῇ καθῃρηκέναι, τὸν δὲ τῶν ἐν τῇ ἀνατολῇ κρατοῦντα πάλαι καὶ ὑπὸ Ῥωμαίων\nβασιλέα κληθέντα, τὸν δὲ ἐν Καίσαρος τιμῇ\nκαὶ ἐξουσίᾳ γεγονότα χειρωσάμενον ἀνδρείᾳ, οὐκ\nἔστιν ἄλλον ῥᾳδίως εἰπεῖν.\nτέλει μὲν δὴ τοιούτῳ ὁ Ἀλβῖνος ἐχρήσατο, πρὸς\nὀλίγον ἀπολαύσας ὀλεθρίου τιμῆς: ὁ δὲ Σἑ??ʼῆρος\nθυμῷ καὶ ὀργῇ εὐθέως πρὸς τοὺς ἐν Ῥώμῃ φίλους\n\nαὐτοῦ ἐχρῆτο. καὶ πέμψας τὴν κεφαλὴν τοῦ Ἀλβίνου\nδημοσίᾳ ἀνασταυρωθῆναι κελεύει: γράμμασί τε τῷ\nδήμῳ τὴν νίκην ἑαυτοῦ δηλώσας ἐπὶ τέλει καὶ τοῦτο\nπροσέθηκε, πεπομφέναι τὴν κεφαλὴν αὐτοῦ δημοσίᾳ\nπερίοπτον, ἵνα αὐτὸς οἷόν περ ἐδείκνυεν αὑτοῦ τὸν\nθυμὸν ἴδῃ καὶ τὴν πρὸς ἐκείνους ὀργήν. διοικήσας δὲ τὰ κατὰ τὴν Βρεττανίαν καὶ διελὼν ἐς δύο ἡγεμονίας\nτὴν τοῦ ἔθνους ἐξουσίαν, τά τε κατὰ τὰς Γαλλίας,\nὡς ᾤετο, ἄριστα διαθείς, πάντας τε τοὺς Ἀλβίνου\nφίλους εἴτε ἑκουσίως εἴθ̓ ὑπὸ ἀνάγκης αὐτῷ\nγνωρισθέντας φονεύσας, τάς τε οὐσίας αὐτῶν δημεύσας,\nἐς τὴν Ῥώμην ἠπείγετο, ἄγων ἅπαντα τὸν στρατὸν\nσὺν αὑτῷ, ὡς φανείη φοβερώτερος. ἀνύσας δὴ πολλῷ τὴν ὁδοιπορίαν τάχει, ὥσπερ ἦν ἔθος αὐτῷ,\nχαλεπαίνων πρὸς ἔτι περιόντας τοὺς ἐκείνου φίλους\nἐς τὴν Ῥώμην εἰσήλασεν. ὁ δὲ δῆμος αὐτὸν δαφνηφορῶν\nμετὰ πάσης τιμῆς καὶ εὐφημίας ὑπεδέξατο, ἥ\nτε σύγκλητος προσηγόρευσαν, οἱ πλεῖστοι ἐν μεγίστῳ\nδέει καθεστῶτες, λογιζόμενοι ὅτι αὐτῶν οὐ φείσεται,\nφύσει μὲν ὢν ἐχθρὸς χαλεπώτατος καὶ μικρᾶς προφάσεως\nδεόμενος ἐς τὸ ἀδικῆσαι, τότε δὲ δοκῶν καὶ\nεὐλόγους ἔχειν αἰτίας. ὁ δ̓ οὖν Σἑ??ʼῆρος ἐς τὸ τοῦ Διὸς τέμενος ἀνελθὼν καὶ τὰς λοιπὰς τελέσας ἱερουργίας\nἐπανῆλθεν ἐς τὰ βασίλεια, καὶ τῷ δήμῳ προύθηκεν\nἐπὶ ταῖς νίκαις μεγίστας νομάς. τοῖς τε στρατιώταις\nἐπέδωκε χρήματα πλεῖστα, ἄλλα τε πολλὰ συνεχώρησεν\nἃ μὴ πρότερον εἶχον: καὶ γὰρ τὸ σιτηρέσιον πρῶτος ηὔξησεν αὐτοῖς, καὶ δακτυλίοις χρυσοῖς\nχρήσασθαι ἐπέτρεψε γυναιξί τε συνοικεῖν, ἅπερ ἅπαντα\nσωφροσύνης στρατιωτικῆς καὶ τοῦ πρὸς τὸν πόλεμον\nἑτοίμου τε καὶ εὐσταλοῦς ἀλλότρια ἐνομίζετο. καὶ\nπρῶτός γε ἐκεῖνος τὸ πάνυ αὐτῶν ἐρρωμένον καὶ τὸ\n\nσκληρὸν τῆς διαίτης τό τε εὐπειθὲς πρὸς τοὺς πόνους\nκαὶ εὔτακτον μετ̓ αἰδοῦς πρὸς ἄρχοντας ἐπανέτρεψε,\nχρημάτων τε ἐπιθυμεῖν διδάξας καὶ μεταγαγὼν ἐς τὸ\nἁβροδίαιτον.\nδιοικήσας δὲ ταῦτα, ὡς ᾤετο, ἄριστα, κατελθὼν ἐς τὴν σύγκλητον βουλήν, ἀνελθών τε ἐς τὸν\nβασίλειον θρόνον, πικρῶς κατηγόρησε τῶν Ἀλβίνου\nφίλων, ὧν μὲν ἐπιστολὰς προκομίζων ἀπορρήτους, ἃς\nἐν τοῖς ἐκείνου ἀποθέτοις εὗρε γράμμασιν, οἷς δὲ\nδῶρα ὀνειδίζων πεμφθέντα ἐκείνῳ πολυτελέστερα: ἄλλοις δὲ ἄλλας ἐπιφέρων αἰτίας, τοῖς μὲν ἐξ ἀνατολῆς\nἀνθρώποις φιλίαν Νίγρου τοῖς δ̓ ἐπὶ θάτερα\nγνῶσιν Ἀλβίνου, πάντας τοὺς ἐξέχοντας τότε τῆς\nσυγκλήτου βουλῆς καὶ τοὺς κατὰ ἔθνη πλούτῳ ἢ γένει\nὑπερέχοντας ἀφειδῶς ἀνῄρει, ὡς μὲν προσεποιεῖτο, χαλεπαίνων πρὸς ἐχθρούς, τὸ δ̓ ἀληθές, ὑπερβαλλούσης\nἐν αὐτῷ φιλοχρηματίας: οὐδεὶς γοῦν βασιλέων\nοὕτω χρημάτων ἡττήθη. ὡς γὰρ καρτερίᾳ\nψυχῆς καὶ ἀνεξικακίᾳ πόνων διοικήσει τε στρατιωτικῶν\nπραγμάτων οὐδενὸς τῶν ἐπαινουμένων ἀπελείπετο, οὕτως ἐν αὐτῷ ἐπλήθυνε τὸ φιλοχρήματον ἐξ\nἀδικίας, φονῶν ἐκ τῆς τυχούσης αἰτίας. φόβῳ γοῦν\nἦρξε μᾶλλον τῶν ἀρχομένων ἢ εὐνοίᾳ. τῷ μέντοι\nδήμῳ ἐπειρᾶτο ποιεῖν κεχαρισμένα: καὶ γὰρ θέας πολυτελεῖς\nκαὶ παντοδαπὰς συνεχῶς ἐπετέλει, καὶ θυρίων ἑκατοντάδας ἀνεῖλε πολλάκις τῶν ἀπὸ πάσας\nγῆς ἡμετέρας τε καὶ βαρβάρου, νομάς τε μεγαλοφῥ??ʼνως\nἐπεδίδου. ἐπετέλεσε δὲ καὶ ἐπινίκιον ἀγῶνα, τὁ??ʼς\nπανταχόθεν μούσης τε ὑποκριτὰς καὶ ἀνδρείας μαθ̔??ʼτὰς\nμεταπεμψάμενος. εἴδομεν δὲ ἐπ̓ αὐτοῦ καὶ θἕ??ʼς τινῶν παντοδαπῶν θεαμάτων ἐν πᾶσι θεάτροις ὁμ̔??ʼ,\nἱερουργίας τε καὶ παννυχίδας ἐπιτελεσθείσας ἐς μ̔??ʼστηρίων\n\nζῆλον: αἰωνίους δὲ αὐτὰς ἐκάλουν οἱ τότε,\nἀκούοντες τριῶν γενεῶν διαδραμουσῶν ἐπιτελεῖσθαι.\nκήρυκες γοῦν κατά τε τὴν Ῥώμην καὶ τὴν Ἰταλίαν\nδιεφοίτων καλοῦντες ἥκειν καὶ θεάσασθαι πάντας ἃ\nμήτε εἶδον μήτε ὄψονται. οὕτως ὁ μεταξὺ χρόνος τῆς\nπαρελθούσης ἑορτῆς καὶ τῆς μελλούσης ἐδηλοῦτο, πᾶσαν\nἡλικίαν ἀνθρώπων ὑπερβαίνων.\nδιατρίψας δὲ ἱκανοὺς χρόνους ἐν τῇ Ῥώμῃ, τούς τε υἱεῖς αὑτοῦ κοινωνοὺς τῆς βασιλείας καὶ αὐτοκράτορας\nἀποδείξας, βουλόμενος δόξαν ἄρασθαι νίκης\nμὴ μόνον ἐμφυλίου τε καὶ κατὰ Ῥωμαϊκῶν στρατοπέδων,\nἐφ̓ ᾗ καὶ θριαμβεῦσαι ᾐδέσθη, ἀλλὰ καὶ κατὰ\nβαρβάρων ἐγεῖραι τρόπαια, πρόφασιν ποιούμενος τὴν\nΒαρσημίου τοῦ Ἀτρηνῶν βασιλέως πρὸς Νίγρον φιλίαν\nἐστράτευσεν ἐπὶ τὴν ἀνατολήν. παριὼν δὲ καὶ τὴν Ἀρμενίαν καταδραμεῖν ἠθέλησε: φθάσας δὲ ὁ τῶν\nἈρμενίων βασιλεὺς χρήματά τε αὐτῷ καὶ δῶρα ὁμήρους\nτε ἱκετεύων ἔπεμψε, σπονδὰς καὶ εὔνοιαν ὑπισχνούμενος.\nὁ δὲ Σἑ??ʼῆρος τῶν ἐν Ἀρμενίᾳ προχωρούντων\nκατὰ γνώμην ἐπὶ τὴν Ἀτρηνῶν ἠπείγετο.\nπροσέφυγε δὲ αὐτῷ καὶ ὁ Ὀσροηνῶν βασιλεὺς Αὔγαρος,\nτούς τε παῖδας ὁμηρεύειν ἐς ἀσφάλειαν πίστεως\nἐξέδωκε, τοξότας τε πλείστους συμμάχους\nἤγαγεν.\nὁ δὲ Σἑ??ʼῆρος διαβὰς τὴν τῶν ποταμῶν μέσην γῆν τε καὶ Ἀδιαβηνῶν χώραν, ἐπέδραμε καὶ τὴν εὐδαίμονα\nἈραβίαν: φέρει γὰρ πόας εὐώδεις, αἷς ἀρώμασι\nκαὶ θυμιάμασι χρώμεθα. πολλὰς δὲ κώμας καὶ\nπόλεις πορθήσας τήν τε χώραν λεηλατήσας, ἐλθὼν ἐς\nτὴν Ἀτρηνῶν χώραν, προσκαθεζόμενος τὰς Ἄτρας\nἐπολιόρκει. ἦν δὲ πόλις ἐπ̓ ἄκρας ὑψηλοτάτης ὄρους, τείχει μεγίστῳ καὶ γενναίῳ περιβεβλημένη, πλήθει τε\n\nἀνδρῶν τοξοτῶν ἀκμάζουσα. ὁ δὲ τοῦ Σἑ??ʼήρου στρατὸς\nπροσκαθεζόμενος ἐπολιόρκει παντὶ σθένει, πειρώμενος\nτὴν πόλιν ἐξελεῖν: μηχαναί τε παντοδαπαὶ\nπροσήγοντο τῷ τείχει, καὶ οὐδὲν παρελείπετο εἶδος\nπολιορκίας. οἱ δὲ Ἀτρηνοὶ γενναίως ἀπεμάχοντο, τόξοις τε καὶ λίθοις ἄνωθεν βάλλοντες οὐ μικρῶς\nἐλύπουν τὸν τοῦ Σἑ??ʼήρου στρατόν. σκεύη τε κεράμου\nπεποιημένα πληροῦντες πτηνῶν, μικρῶν μὲν ἰοβόλων\nδὲ θηρίων, ἐπέβαλλον αὐτοῖς: τὰ δὲ ἐμπίπτοντα\nταῖς ὄψεσι, καὶ εἴ τί που παραγεγύμνωτο τοῦ σώματος, λανθάνοντα καὶ παρεισιόντα τιτρώσκοντά τε\nαὐτοὺς ἐλυμαίνετο. καὶ μὴ φέροντες τὸ πνιγῶδες\nτοῦ ἀέρος διὰ τὸ ὑπερβάλλον τοῦ ἡλίου πῦρ, νόσοις\nπεριπίπτοντες διεφθείροντο, ὡς πλεῖστον μέρος τοῦ\nστρατοῦ διὰ τοιαύτας αἰτίας μᾶλλον ἀπόλλυσθαι ἢ πρὸς τῶν πολεμίων.\nἀπαγορεύοντος δὲ τοῦ στρατοῦ πρὸς τὰ εἰρημένα,\nτῆς τε πολιορκίας μὴ προχωρούσης ἀλλὰ μᾶλλον\nβλαπτομένων τῶν Ῥωμαίων ἢ κατορθούντων, τὸν\nστρατὸν ὁ Σἑ??ʼῆρος, ὡς μὴ διαφθαρείη πᾶς, ἄπρακτον ἐπανήγαγε, δυσφοροῦντα ἐπὶ τῷ μὴ ὡς ἐβούλετο τὰ\nτῆς πολιορκίας αὐτῷ προκεχωρηκέναι: νικᾶν γὰρ πάντοτε\nἐν ταῖς μάχαις εἰθισμένος τὸ μὴ περιγενέσθαι\nἧτταν ἡγεῖτο. πλὴν παρεμυθήσατο αὐτὸν ἡ συναιρομένη\nτότε τοῖς ἐκείνου πράγμασι τύχη: οὐ γὰρ παντάπασιν ἄπρακτος ἐπανῆλθεν, ἀλλὰ μείζονα κατορθώσας\nὧν ἤλπισε. καταπλέων γὰρ ὁ στρατὸς ναυσὶ\nπολλαῖς οὐκ ἐς ἃς ἐβούλετο Ῥωμαίων ὄχθας κατηνέχθη,\nἐπὶ πλεῖστον δὲ αὐτὸν ἐξαγαγόντος τοῦ ῥεύματος\nπροσώκειλε ταῖς Παρθυαίων ὄχθαις, αἳ μὴ πολλῶν ἡμερῶν ὁδὸν ἀπεῖχον τῆς ἐς Κτησιφῶντα\nἐφόδου, ἔνθα ἦν τὰ βασίλεια τοῦ Παρθυαίου καὶ αὐτὸς\n\nδιέτριβεν εἰρήνην ἄγων, μηδέν τι προσήκειν νομίζων\nἑαυτῷ τὰς πρὸς τοὺς Ἀτρηνοὺς Σἑ??ʼήρου μάχας:\nἡσύχαζεν οὖν, μηδέν τι δεινὸν προσδεχόμενος. ὁ δὲ τοῦ Σἑ??ʼήρου στρατὸς ἄκων προσαχθεὶς ὑπὸ τοῦ ῥεύματος\nταῖς ἐπέκεινα ὄχθαις, ἀπόβασίν τε ποιησάμενος,\nτὴν γῆν ἐλεηλάτει, θρέμματά τε τὰ ἐμπίπτοντα\nἀπελαύνων, ἵν̓ ἔχῃ τροφάς, καὶ κώμας ἐμπιπρὰς τὰς\nἐμπιπτούσας. κατ̓ ὀλίγον τε προϊὼν ἐπέστη Κτησιφῶντι,\nἔνθ̓ ἦν ὁ μέγας βασιλεὺς Ἀρτάβανος. προσπεσόντες δὲ οἱ Ῥωμαῖοι ἀπαρασκεύοις τοῖς βαρβάροις,\nπάντα τε τὸν ἐμπίπτοντα ἐφόνευον καὶ διήρπασαν\nτὰ ἐν τῇ πόλει, πάντας τε παῖδας καὶ γυναῖκας\nαἰχμαλώτους ἔλαβον. φυγόντος δὲ τοῦ βασιλέως σὺν\nὀλίγοις ἱππεῦσι τούς τε θησαυροὺς αὐτοῦ τῶν χρημάτων\nαἴρουσι, καὶ πάντα τὸν κόσμον καὶ κειμήλια\nἁρπάσαντες ἐπανίασιν.\nοὕτω μὲν δὴ Σἑ??ʼῆρος, τύχῃ μᾶλλον ἢ γνώμῃ, τῇ κατὰ Παρθυαίων νίκῃ κεκόσμητο: τούτων δὲ αὐτῷ\nδεξιῶς καὶ ὑπὲρ πᾶσαν εὐχὴν προχωρησάντων ἐπέστειλε\nτῇ τε συγκλήτῳ καὶ τῷ δήμῳ, τάς τε πράξεις\nμεγαληγορῶν, τὰς μάχας τε καὶ τὰς νίκας δημοσίαις\nἀνέθηκε γραφαῖς. ἡ δὲ σύγκλητος πάσας τε τιμὰς\nἐψηφίσατο αὐτῷ, καὶ προσηγορίας ἀπὸ τῶν ἐθνῶν τῶν\nκεχειρωμένων.\nκατορθώσας δὲ τὰ κατὰ τὴν ἀνατολὴν ὁ Σἑ??ʼῆρος ἐς τὴν Ῥώμην ἠπείγετο, ἄγων καὶ τοὺς παῖδας ἐς\nἡλικίαν ἐφήβων ἤδη τελοῦντας. ἀνύσας δὲ τὴν ὁδοιπορίαν,\nτά τε ἐν τοῖς ἔθνεσι διοικήσας ὡς ἑκάστῳ\nἀπῄτει τὸ χρειῶδες, τά τε ἐν Μυσοῖς καὶ Παίοσι στρατόπεδα\nἐπελθών, νικηφόρος ὑπὸ τοῦ Ῥωμαίων δήμου\nμετὰ μεγάλης εὐφημίας τε καὶ θρησκείας ὑπεδέχθη,\nθυσίας τε καὶ ἑορτὰς θέας τε καὶ πανηγύρεις τῷ δήμῳ\nπαρέσχε: νομάς τε μεγαλοφρόνως ἐπιδοὺς καὶ θέας\nτελέσας ἐπινικίους, ἐτῶν οὐκ ὀλίγων ἐν τῇ Ῥώμῃ διέτριψε,\nδικάζων τε συνεχῶς καὶ τὰ πολιτικὰ διοικῶν,\nτούς τε υἱεῖς παιδεύων καὶ σωφρονίζων. οἳ δέ ʽἤδη\nμειράκια ἤστην̓ ὑπὸ τῆς ἐν Ῥώμῃ τρυφῆς καὶ διαίτης τῆς τε περὶ τὰ θέατρα ὑπερβαλλούσης σπουδῆς ἡνιοχείας\nτε καὶ ὀρχήσεως τὰ ἤθη διεφθείροντο. πρός τε\nἀλλήλους ἐστασίαζον οἱ ἀδελφοί, τὰ πρῶτα μὲν ὑπὸ\nπαιδαριώδους φιλονεικίας δἰ ὀρτύγων μάχας καὶ ἀλεκτρυόνων\nσυμβολὰς πάλας τε παίδων ἀλλήλοις ἐρίζοντες.\nἥ τε περὶ τὰ θεάματα αὐτῶν ἢ τὰ ἀκροάματα\nσπουδὴ φιλονείκως ἑκάστοτε ἐμερίζετο: καὶ οὐδενὶ\nἀμφότεροι ὁμοίως ἠρέσκοντο, ἀλλὰ πᾶν τὸ τῷ ἑτέρῳ\nφίλον τῷ ἄλλῳ ἐχθρὸν ἦν. συνέκρουον δὲ αὐτοὺς\nἑκατέρωθεν οἵ τε κόλακες καὶ οἱ θεράποντες, πρὸς τὸ ἡδὺ τῆς ἡλικίας κολακεύοντες καὶ ἀνθέλκοντες. ὁ δὲ\nΣἑ??ʼῆρος ταῦτα πυνθανόμενος συνάγειν τε καὶ σωφρονίζειν\nἐπειρᾶτο.\nτὸν δὲ πρεσβύτερον, ᾧ γνήσιον μὲν ἦν ὄνομα\nΒασσιανὸς πρὶν ἐς τὸν βασίλειον οἶκον παρελθεῖν, ὅτε δὲ τὴν τῆς ἀρχῆς τιμὴν εὐτύχησε, Σἑ??ʼῆρος Ἀντωνῖνον\nὠνόμασε, Μάρκου θελήσας αὐτὸν προσηγορίαν\nφέρειν: ἠγάγετό τε αὐτῷ γυναῖκα, γάμῳ σωφρονίσαι\nθέλων. ἦν δὲ ἐκείνη θυγάτηρ τοῦ ἐπάρχοντος τῶν\nστρατοπέδων: Πλαυτιανὸς δὲ ἦν ὄνομα αὐτῷ. τοῦτον τὰ μὲν πρῶτα τῆς ἡλικίας εὐτελῆ ʽτινὲς αὐτὸν καὶ\nπεφυγαδεῦσθαι ἔλεγον ἁλόντα ἐπὶ στάσεσι καὶ πολλοῖς\nἁμαρτήμασιν̓, ὄντα δὲ πολίτην ἑαυτοῦ ʽΛίβυς\nγὰρ κἀκεῖνος ἦν̓, ὡς μέν τινες ἔλεγον, πρὸς γένους\nαὐτῷ ὑπάρχοντα, ὡς δὲ ἕτεροι μᾶλλον διέβαλλον, ἀκμαζούσῃ τῇ ἡλικίᾳ γενόμενον παιδικά, πλὴν ἀλλ̓\nὁ Σἑ??ʼῆρος ἐκ μικρᾶς καὶ εὐτελοῦς τύχης ἐς μεγάλην\n\nπροήγαγεν ἐξουσίαν, πλούτῳ τε ὑπερβάλλοντι ἐκόσμησε,\nτῶν ἀναιρουμένων χαριζόμενος τὰς οὐσίας,\nοὐδὲν ἕτερον ἀλλ̓ ἢ μερισάμενος πρὸς αὐτὸν τὴν ἀρχήν.\nᾗπερ ἐκεῖνος ἀποχρώμενος οὔτε ὠμότητος οὔτε βίας ἐν πᾶσιν οἷς ἔπραττεν ἀπείχετο, φοβερώτερος\nτῶν πώποτε ἀρχόντων γενόμενος. τούτου τὴν θυγατέρα\nζεύξας ὁ Σἑ??ʼῆρος τῷ υἱῷ τὸν οἶκον ἥνωσεν. ὁ δὲ Ἀντωνῖνος οὐ πάνυ τι ἡδόμενος τῷ γάμῳ, ἀνάγκῃ δὲ\nμᾶλλον ἢ προαιρέσει συνεζευγμένος, ἀπεχθῶς πάνυ\nπρός τε τὴν κόρην διέκειτο καὶ πρὸς τὸν πατέρα αὐτῆς,\nὡς μήτε εὐνῆς μήτε ἑστίας κοινωνεῖν, μυσάττεσθαί\nτε τὴν κόρην, ἀπειλεῖν τε ἑκάστοτε ἀποκτενεῖν\nκαὶ αὐτὴν καὶ τὸν πατέρα, ἐπὰν τῆς ἀρχῆς ἐγκρατὴς\nγένηται μόνος. ταῦτα δὴ ἡ κόρη ἑκάστοτε ἀπήγγελλε\nτῷ πατρί, καὶ τοῦ γάμου τὸ μῖσος διηγουμένη παρώξυνεν\nαὐτόν. ὁ δὲ Πλαυτιανὸς ὁρῶν τὸν μὲν Σἑ??ʼῆρον πρεσβύτην τε ἤδη καὶ ὑπὸ νόσου συνεχῶς ἐνοχλούμενον,\nτὸν δὲ Ἀντωνῖνον ἐμβριθῆ καὶ θρασὺν\nνεανίαν, δεδιώς τε αὐτοῦ τὰς ἀπειλάς, δρᾶσαί τι μᾶλλον\nφθάσας ἢ παθεῖν ἀναμείνας ἠθέλησεν. ἔτι τε αὐτὸν καὶ πολλὰ ἦν τὰ πρὸς βασιλείας ἐπιθυμίαν\nἀναπείθοντα, πλούτου τε περιβολὴ ἣ μὴ πρότερόν\nτινι ἰδιωτεύοντι ἐγένετο, στρατιωτῶν τε θεραπεῖαι,\nτιμαί τε αἱ παρὰ τῶν ἀρχομένων, σχῆμά τε ᾧ προῄει:\nἠμφίεστο γὰρ τήν τε πλατύσημον ἐσθῆτα, ἔν τε τοῖς\nδεύτερον ὑπατεύσασιν ἐτέτακτο, παρῃώρητό τε αὐτῷ\nξίφος, καὶ παντὸς ἀξιώματος σχῆμα ἔφερε μόνος.\nπροϊὼν δὲ φοβερὸς ἦν, ὡς μήτε τινὰ προσιέναι, ἀλλὰ καὶ τοὺς ὑπαντωμένους ἀναστρέφειν: οἵ τε προϊόντες\nαὐτοῦ ἐκήρυττον μηδένα παρεστάναι μηδ̓ ἐς αὐτὸν\nβλέπειν, ἀλλ̓ ἀποστρέφεσθαι καὶ κάτω βλέπειν.\nοἷσπερ καὶ ὁ Σἑ??ʼῆρος ἀγγελλομένοις οὐ πάνυ τι\n\nἠρέσκετο, ἀλλ̓ ἐπαχθὴς ἤδη καὶ βαρὺς κἀκείνῳ ἐγένετο,\nὡς καὶ περιελεῖν τινὰ αὐτοῦ τῆς ἐξουσίας τὸν\nΣἑ??ʼῆρον, καὶ πεῖσαι κολούειν τὸ ὑπερβάλλον τῆς\nἀλαζονείας. ἃ δὴ μὴ φέρων ὁ Πλαυτιανὸς ἐτόλμησεν\nἐπιβουλεῦσαι τῇ ἀρχῇ. καὶ μηχανᾶται τοιάδε. Σατορνῖνος ἦν εἷς τῶν ὑπ̓ αὐτῷ χιλιαρχούντων. οὗτος\nὑπερβαλλόντως τὸν Πλαυτιανὸν ἐθεράπευε: καὶ πάντων\nμὲν τοῦτο ποιούντων, ἐκεῖνος δὲ πλείονι θρησκείᾳ\nᾠκείωτο αὐτόν. τοῦτον πιστότατον ἡγούμενος καὶ\nἀπορρήτους μόνον οἷόν τε φυλάξαι καὶ πληρῶσαι ἐντολάς, περὶ δείλην μεταπεμψάμενος πάντων ἀνακεχωρηκότων\nνῦν σοι καιρός ἔφη τέλος γενναῖον\nἐπιθεῖναι εὐνοίᾳ τε καὶ ὑπηρεσίᾳ ἣν πρός με ἐπεδείξω,\nἐμοί τε ἀμείψασθαί σε κατ̓ ἀξίαν καὶ τὴν προσήκουσαν\nχάριν ἀποδοῦναι. πρόκειται δέ σοι αἵρεσις ἢ τοῦ εἶναι ὅπερ ἐμὲ νῦν ὁρᾷς ὄντα, καὶ τήνδε τὴν\nἐξουσίαν παραλαβεῖν διαδεξάμενόν με, ἢ τεθνάναι\nαὐτίκα ἀπειθείας ὑποσχόντα τιμωρίαν. μηδέ σε τοῦ\nἔργου τὸ μέγεθος ἐκπληττέτω, μηδὲ τὸ τῶν βασιλέων\nὄνομα ταραττέτω. εἰσιέναι γὰρ μέχρι τοῦ δωματίου ἔνθα ἀναπαύονται δύνασαι μόνος, ἅτε τὴν νυκτερινὴν\nφρουρὰν ἐκ περιόδου ἐγκεχειρισμένος. ὅ τι δ̓\nἂν μέλλῃς πράττειν, λανθάνων ἀκωλύτως ἐς τέλος\nἄξεις, ἐπεὶ μήτ̓ ἐμὲ τοιαῦτα ἔτι κελεῦσαι προσδόκα\nμήτε σὲ ἐπακοῦσαι. ἄνελθε δὴ ἐς τὴν βασίλειον αὐλήν, καὶ ὥς τινας ἀγγελίας ἐπειγούσας καὶ ἀπορρήτους\nπαῤ ἐμοῦ φέρων ἐπεισελθὼν αὐτοῖς ἀπόκτεινον.\nἀνὴρ δὲ γενναῖος γενοῦ, ῥᾳδίως κατεργασάμενος\nπρεσβύτην τε καὶ παιδάριον. μετασχὼν γὰρ τὸ μέρος\nτῶν κινδύνων, μεθέξεις καὶ τῶν μεγίστων τῆς κατορθώσεως τιμῶν.\nταῦτα ἀκούσας ὁ χιλιάρχης ἐξεπλάγη μὲν τὴν\n\nψυχήν, οὐκ ἐταράχθη δὲ τὴν γνώμην, ἀλλ̓ ἅτε ἀνὴρ\nοὐκ ἔξω φρενῶν καθεστώς ʽκαὶ γὰρ ἦν τῷ γένει Σύρος,\nδριμύτεροι δ̓ ὡς πρὸς τὰς ἐννοίας οἱ ὑπὸ τὴν\nἀνατολὴν ἄνθρωποἰ τὸν θυμὸν ὁρῶν ἐνθουσιῶντα\nτοῦ κελεύοντος καὶ τὴν ἐξουσίαν εἰδὼς οὐκ ἀντεῖπεν,\nὡς μὴ παῤ αὐτὰ κολασθείη, προσποιησάμενος δὲ εὐκταῖα\nκαὶ ἀσπαστὰ ἀκούειν, προσκυνήσας τε ὡς ἤδη\nβασιλέα, γραμματεῖον ᾔτησε τοῦ φόνου φέρον τὰς ἐντολάς.\nἔθος γὰρ τοῦτο τυραννικόν, εἴ τινα ἐκπέμποιεν ἐπὶ φόνον ἄκριτον, ἐντέλλεσθαι τοῦτο διὰ\nγραμμάτων, ἵνα μὴ γινόμενον ᾖ ἀκατασήμαντον. ὁ\nδὲ Πλαυτιανὸς τυφλώττων τῇ ἐπιθυμίᾳ δίδωσιν αὐτῷ\nτὸ γραμματεῖον, καὶ ἐκπέμπει ἐπὶ τὸν φόνον, ἐντειλάμενος,\nἐπὴν ἀμφοτέρους διαχρήσηται, πρὶν διαβόητον\nγενέσθαι τὸ πραχθὲν πέμψαι τοὺς καλέσοντας\nαὐτόν, ἵνα ὀφθῇ πρότερον ἐν τοῖς βασιλείοις ἢ ἀκουσθῇ\nτὴν βασιλείαν παραλαβών.\nἐπὶ ταύταις δὴ ταῖς συνθήκαις ἀνελθὼν ὁ χιλιάρχης εἰσῆλθε μὲν διὰ πάσης τῆς βασιλικῆς οἰκίας\nκατὰ τὸ ἔθος ἀκωλύτως: εἰδὼς δὲ ἀδύνατον ὂν δύο\nδιαχειρίσασθαι βασιλέας, καὶ ταῦτα ἐν διαφόροις οἴκοις\nδιατρίβοντας, ἐπιστὰς τῷ δωματίῳ τοῦ Σἑ??ʼήρου,\nκαλέσας τοὺς τοῦ βασιλικοῦ θαλάμου φύλακας, ἠξίωσεν\nεἰσαχθῆναι πρὸς αὐτὸν ὡς δὴ ὑπὲρ σωτηρίας αὐτῷ\nτινὰ ἀγγέλλων. οἳ δὲ δηλώσαντες τῷ Σἑ??ʼήρῳ, καὶ κελεύσαντος αὐτοῦ, τὸν χιλίαρχον εἰσήγαγον. ὃ δὲ\nεἰσελθών ἥκω σοι ἔφη, ὦ δέσποτα, ὡς μὲν ὁ πέμψας\nοἴεται, φονεὺς καὶ δήμιος, ὡς δ̓ αὐτὸς εὔχομαί\nτε καὶ βούλομαι, σωτήρ τε καὶ εὐεργέτης. Πλαυτιανὸς\nγὰρ ἐπιβουλεύων τῇ ἀρχῇ ἐνετείλατό μοι φόνον\nσόν τε καὶ τοῦ παιδός, καὶ τοῦτο οὐ λόγοις μόνον\nἀλλὰ καὶ γράμμασι: καὶ μαρτυρεῖ τὸ γραμματεῖον.\n\nἐγὼ δὲ ὑπεσχόμην μέν, ὅπως μὴ ἐμοῦ τὸ ἔργον παραιτησαμένου\nἄλλῳ ἐγχειρισθῇ: σοὶ δὲ ταῦτα δηλώσων\nἥκω, ὡς ἂν μὴ λάθῃ τὰ τολμώμενα. τοιαῦτά\nτινα λέγοντος αὐτοῦ καὶ δακρύοντος οὐκ εὐθέως ὁ\nΣἑ??ʼῆρος ἐπίστευσεν, ἀλλ̓ ἅτε πολὺ ἔχων ἐν τοῖς στέρνοις τὸ Πλαυτιανοῦ φίλτρον, συσκευήν τινα καὶ σκηνὴν\nτὸ πρᾶγμα ὑπώπτευσεν, ἡγεῖτό τε τὸν υἱὸν αὑτοῦ\nἔχθει τῷ Πλαυτιανοῦ καὶ μίσει τῆς ἐκείνου θυγατρὸς\nεὑρηκέναι τινὰ τέχνην κατ̓ αὐτοῦ καὶ διαβολὴν\nθανατηφόρον. μεταπεμψάμενος δὲ τὸν υἱὸν ᾐτιᾶτο ὡς τοιαῦτα συσκευάζοντα κατ̓ ἀνδρὸς εὔνου\nκαὶ οἰκείου. ὁ δὲ Ἀντωνῖνος τὰ μὲν πρῶτα ἀπώμνυτο,\nμηδ̓ εἰδέναι φάσκων τὰ λεγόμενα: ἐγκειμένου δὲ\nτοῦ χιλιάρχου καὶ τὸ γραμματεῖον δεικνύοντος παρεθάρσυνέ\nτε αὐτὸν καὶ προύτρεπεν ἐς τοὺς ἐλέγχους ὁ Ἀντωνῖνος. ὁ δὲ χιλιάρχης ὁρῶν ἐς ὅσον κίνδυνον\nἥκει, δεδιώς τε τὴν πρὸς τὸν Πλαυτιανὸν τοῦ Σἑ??ʼήρου\nεὔνοιαν, ἐπιστάμενός τε ὡς, εἰ λάθοι ἡ ἐπιβουλὴ\nκαὶ μὴ ἐλεγχθείη, ὄλεθρος αὐτῷ οὐχ ὁ τυχὼν ἐπήρτηται,\nκαὶ τίνα ἔφη, ὦ δέσποται, ἔλεγχον μείζονα βούλεσθε, ἢ ποίαν ἀπόδειξιν φανερωτέραν; ἐπιτρέψατε\nγὰρ δή μοι ἔφη προελθόντι τῶν βασιλείων διά\nτινος τῶν ἐμοὶ πιστῶν δηλῶσαι ὅτι δὴ τὸ ἔργον κατείργασται.\nὃ δὲ ἀφίξεται πιστεύσας, καὶ οἰόμενος\nἔρημα τὰ βασίλεια καταλήψεσθαι. ὅταν δὲ ἀφίκηται, ὑμέτερον ἤδη ἔργον εὑρεῖν τὴν ἀλήθειαν. ἡσυχίαν\nδὲ εἶναι πολλὴν ἀνὰ τὰ βασίλεια κελεύσατε, ὅπως μὴ\nτὸ πραττόμενον προγνωσθὲν ἀνατραπῇ.\nταῦτα εἰπὼν ἐντέλλεταί τινι τῶν πιστοτάτων\nἑαυτῷ ἀγγεῖλαι Πλαυτιανῷ ἥκειν τὴν ταχίστην: κεῖσθαι γὰρ ἀμφοτέρους τοὺς βασιλέας, καὶ δεῖν αὐτὸν\nἔνδον εἶναι πρὶν ἔκπυστα τῷ δήμῳ γενέσθαι, ὡς ἂν\n\nτῆς ἀκροπόλεως κατειλημμένης καὶ τῆς βασιλείας ἱδρυμένης\nἑκόντες τε καὶ ἄκοντες πάντες ὑπακούοιεν οὐκ\nἐσομένῳ βασιλεῖ ἀλλ̓ ἤδη ὄντι. τούτοις πιστεύσας ὁ Πλαυτιανὸς ἤδη περὶ δείλην ἑσπέραν, ἀρθεὶς ταῖς\nἐλπίσι, θώρακα μὲν ἀμφιέννυται τῆς τοῦ σώματος\nἀσφαλείας χάριν, κρύψας δὲ αὐτὸν τῇ λοιπῇ ἐσθῆτι,\nἐπιβὰς ὀχήματος αἰφνιδίως ἐς τὰ βασίλεια ἠπείγετο,\nὀλίγων αὐτὸν παραπεμπόντων, οἳ παρῆσαν οἰόμενοι\nκεκλῆσθαι ὑπὸ τῶν βασιλέων διά τινα ἐπείξαντα. ὡς δὲ ἐπέστη τῇ βασιλείῳ αὐλῇ, ἀκωλύτως εἰσῆλθεν,\nἀγνοούντων τὸ πραττόμενον τῶν φυλάκων: ὑπαντώμενος\nδ̓ ὁ χιλίαρχος ἐνεδρεύων τε προσεῖπεν αὐτοκράτορα,\nκαὶ δῆθεν συνήθως λαβόμενος τῆς χειρὸς\nἐς τὸ δωμάτιον εἰσήγαγεν, ἔνθα ἔφασκεν ἐρρῖφθαι\nτὰ τῶν βασιλέων σώματα. ἤδη δὲ παρεσκευάκει ὁ Σἑ??ʼῆρος νεανίας τῶν περὶ αὑτὸν σωματοφυλάκων, οἳ\nσυλλήψονται αὐτὸν εἰσελθόντα. ὁ δὲ Πλαυτιανὸς\nἐφ̓ ἑτέραις ἐσελθὼν ἐλπίσιν ὁρᾷ τοὺς βασιλέας ἀμφοτέρους\nἑστῶτας, συλληφθείς τε κατείχετο: καὶ\nἐκπλαγεὶς τῷ πράγματι ἐδεῖτο καὶ ἐλιπάρει. ἀπελογεῖτό\nτε, φάσκων πάντα ψευδῆ εἶναι καὶ συσκευὴν\nκατ̓ αὐτοῦ καὶ δρᾶμα ἐσκευάσθαι. πολλὰς δὲ τοῦ μὲν Σἑ??ʼήρου ὀνειδίζοντος εὐεργεσίας τε καὶ τιμάς,\nτοῦ δὲ πίστεώς τε καὶ εὐνοίας τῆς ἄνωθεν ὑπομιμνήσκοντος,\nἠρέμα πως ὁ Σἑ??ʼῆρος ὑπήγετο πειθοῖ τῶν\nὑπὸ τοῦ Πλαυτιανοῦ λεγομένων, ἔστε δὴ ὑπεφάνη\nτοῦ θώρακος μέρος καταραχθείσης τῆς ἐπ̓ αὐτῷ\nἐσθῆτος. ὅπερ ἰδὼν ὁ Ἀντωνῖνος, νέος θρασὺς θυμοειδής\nτε καὶ φύσει μισῶν τὸν ἄνθρωπον, ἀλλὰ πρὸς δύο ἔφη ταῦτα τί ἂν ἀποκρίναιο; ἥκεις πρὸς\nβασιλέας ἑσπέρας μὴ κελεύσαντας: ὅ τε θώραξ σοι τί\nβούλεται; τίς γὰρ ἐς ἑστίασιν ἢ κῶμον ὡπλισμένος\n\nἔρχεται; καὶ ταῦτα εἰπὼν κελεύει τῷ χιλιάρχῳ τοῖς\nτε παροῦσι σπασαμένοις τὰ ξίφη φονεῦσαι τὸν ἄνδρα\nὡς ὁμολογουμένως πολέμιον. οἳ δὲ μὴ μελλήσαντες\nκελεύσαντι τῷ νέῳ βασιλεῖ πείθονται, ἀναιροῦσί τε\nαὐτὸν καὶ τὸ σῶμα ῥίπτουσιν ἐς τὴν λεωφόρον, ὡς ἂν\nπᾶσι φανερὸν γένοιτο καὶ ὑπὸ μισούντων ὑβρισθείη.\nτούτῳ μὲν δὴ τῷ τέλει Πλαυτιανὸς ἐχρήσατο,\nἀπλήστῳ τε ζήσας πάντων ἐπιθυμίᾳ, καὶ χρησάμενος\nἐν τῷ τέλει ἀπίστῳ ὑπηρεσίᾳ:\nὁ δὲ Σἑ??ʼῆρος τοῦ μὲν\nλοιποῦ ἐπάρχοντας δύο τῶν στρατοπέδων κατέστησεν, αὐτὸς δὲ τὰ πλεῖστα τοῦ βίου διέτριβεν ἐν τοῖς\nβασιλικοῖς προαστείοις καὶ τοῖς παραλίοις τῆς Καμπανίας\nχωρίοις, δικάζων τε καὶ τὰ πολιτικὰ διοικῶν.\nἀπάγειν γὰρ ἤθελε τοὺς παῖδας τῆς ἐν Ῥώμῃ διαίτης,\nχρηστῆς δὲ ἀπολαύειν, ἐπείπερ αὐτοὺς ἑώρα περὶ τὰ θεάματα ἐσπουδακότας ἀπρεπέστερον ἢ βασιλεῦσιν\nἥρμοζεν. ἥ τε περὶ ἐκεῖνα σπουδὴ καὶ φιλονεικία,\nδιάφορον ἔχουσα καὶ ἀντίπαλον ἀεὶ τὴν γνώμην,\nτῶν ἀδελφῶν ἐτάραττε τὰς ψυχάς, ἐναύσματά\nτε ἔριδος καὶ ἔχθρας παρεῖχε. μάλιστα δὲ ὁ Ἀντωνῖνος ἀφόρητος ἦν ἀποσκευασάμενος τὸν Πλαυτιανόν.\nᾐδεῖτο δὲ καὶ ἐφοβεῖτο τὸν πατέρα πρᾶξαί τι ἀνήκεστον:\nτῇ τε θυγατρὶ μὲν ἐκείνου γυναικὶ δὲ αὑτοῦ\nπαντὶ τρόπῳ θάνατον ἐμηχανᾶτο. ὁ δὲ Σἑ??ʼῆρος αὐτήν\nτε ἐκείνην καὶ τὸν ἀδελφὸν αὐτῆς ἐς Σικελίαν ἐξέπεμψεν, αὐτάρκη δοὺς περιουσίαν ἐς τὸ διαβιοῦν\nδαψιλῶς, μιμησάμενος τὸν Σεβαστόν: καὶ γὰρ ἐκεῖνος\nτοῖς Ἀντωνίου παισί, πολεμίου γενομένου, οὕτως\nἐχρήσατο. αὐτὸς δὲ ἐπειρᾶτο συνάγειν ἀεὶ τοὺς παῖδας\nἐς φιλίαν καὶ προτρέπειν ἐς ὁμόνοιαν καὶ συμφωνίαν, μύθων τε ἀρχαίων καὶ δραμάτων ὑπεμίμνησκεν,\nἀεὶ βασιλέων ἀδελφῶν συμφορὰς ἐκ στάσεως\nδιηγούμενος. θησαυρούς τε καὶ νεώς, πάντα ἐδείκνυε χρημάτων πλήρη, πλοῦτόν τε καὶ δύναμιν\nοὐκ ἔσεσθαι ἔξωθεν ἐπιβουλεῦσαι, τοσαύτης μὲν οὔσης\nοἴκοι περιουσίας ὡς ἀφειδῶς καὶ δαψιλῶς τοῖς\nστρατιώταις χορηγεῖν, τῆς τε ἐν Ῥώμῃ δυνάμεως αὐτῆς\nτετραπλασιασθείσης, καὶ στρατοπέδου τοσούτου\nπρὸ τῆς πόλεως ἱδρυθέντος ὡς μηδεμίαν εἶναι δύναμιν\nἔξωθεν ἐχέγγυον μηδ̓ ἀντίπαλον πλήθει στρατοῦ\nμήτε μεγέθει σωμάτων μήτε χρημάτων περιουσίᾳ.\nπλὴν οὐδὲν ὄφελος τούτων πάντων ἔλεγε στασιαζόντων πρὸς ἀλλήλους, τοῦ τε πολέμου ἔνδον ὄντος. ὃ\nμὲν δὴ τοιαῦτά τινα λέγων ἑκάστοτε, ποτὲ μὲν λιπαρῶν\nποτὲ δὲ ἐπιπλήττων, σωφρονίζειν αὐτοὺς ἅμα\nκαὶ συνάγειν ἐπειρᾶτο: οἳ δ̓ οὔτι γε ἐπείθοντο, ἀφηνίαζον\nδὲ καὶ ἐπεδίδοσαν ἐς τὸ χεῖρον. ἅτε δὲ νεανίας σφριγῶντας καὶ ὑπὸ βασιλικῆς ἐξουσίας ἐς πάσας\nἡδονῶν ὀρέξεις ἀπλήστως ὁρμωμένους ἕκαστοι τῶν\nκολακευόντων ἀνθεῖλκον πρὸς αὑτούς, οὐ μόνον\nὑπηρετούμενοι ταῖς ἐπιθυμίαις αὐτῶν καὶ ταῖς περὶ\nτὰ αἴσχιστα σπουδαῖς, ἀλλὰ καὶ ἀεί τι καινὸν ἐξευρίσκοντες,\nδἰ οὗ εὐφρανοῦσι μὲν ὃν ἐκολάκευον, λυπήσουσι\nδὲ τὸν ἀδελφόν. ἤδη γοῦν τινὰς καὶ λαβὼν\nἐπὶ τοιαύταις ὑπηρεσίαις ὁ Σἑ??ʼῆρος ἐκόλασεν.\nἀσχάλλοντι δὲ αὐτῷ ἐπὶ τῷ τοιούτῳ βίῳ τῶν παίδων καὶ τῇ περὶ τὰ θεάματα ἀπρεπεῖ σπουδῇ ἐπιστέλλει\nὁ τῆς Βρεττανίας ἡγούμενος, στασιάζειν τοὺς\nἐκεῖ βαρβάρους φάσκων, καὶ κατατρέχοντας τὴν χώραν\nλείαν τε ἀπάγειν καὶ πορθεῖν τὰ πλεῖστα: δεῖσθαι\nτοίνυν χειρὸς πλείονος πρὸς βοήθειαν τοῦ τόπου ἢ\nβασιλικῆς ἐπιδημίας. ὁ δὲ Σἑ??ʼῆρος ἀσμένως ταῦτα ἀκούσας, φύσει μὲν καὶ φιλόδοξος ἄλλως ὑπάρχων,\nκαὶ μετὰ τὰς ὑπὸ ἀνατολαῖς καὶ ἄρκτῳ νίκας καὶ προσηγορίας\n\nβουλόμενος καὶ κατὰ Βρεττανῶν ἐγεῖραι\nτρόπαια, ἔτι δὲ καὶ τοὺς υἱοὺς ἀπαγαγεῖν τῆς Ῥώμης\nθέλων, ὡς ἂν νεάζοιεν ἐν στρατιωτικῷ βίῳ καὶ σώφρονι\nἀπαχθέντες τῆς ἐν Ῥώμῃ τρυφῆς καὶ διαίτης,\nἐπαγγέλλει τὴν ἐς τὴν Βρεττανίαν ἔξοδον, πρεσβύτης τε ἤδη ὢν καὶ ὑπὸ τῆς ἀρθρίτιδος νόσου κάμνων:\nἀλλὰ τὰ τῆς ψυχῆς αὐτοῦ ἔρρωτο ὑπὲρ πάντα νεανίαν.\nτὰ πλεῖστα γοῦν καὶ φοράδην φερόμενος τῆς ὁδοιπορίας\nεἴχετο, οὐδὲ πώποτε ἐπὶ πολὺ μένων ἀνεπαύετο.\nἀνύσας δὲ τὴν ὁδὸν ἅμα τοῖς παισὶ παντὸς λόγου καὶ ἐλπίδος θᾶττον, τὸν ὠκεανὸν διαπλεύσας Βρεττανοῖς\nἐπέστη, τούς τε πανταχόθεν στρατιώτας ἀθροίσας\nκαὶ δύναμιν πολλὴν ἀγείρας τὰ πρὸς τὸν πόλεμον\nπαρεσκευάζετο.\nοἱ δὲ Βρεττανοὶ τῇ τοῦ βασιλέως ἐκπλαγέντες αἰφνιδίῳ ἐπιδημίᾳ, δύναμίν τε ἀκούσαντες παμπλείστην\nἐπ̓ αὐτοὺς ἀθροισθεῖσαν, πρεσβείας ἔπεμπον\nπερί τε εἰρήνης διελέγοντο, ἀπολογεῖσθαί τε ἐβούλοντο\nπρὸς τὰ προημαρτημένα. ὁ δὲ Σἑ??ʼῆρος διατριβάς\nτε χρόνου ζητῶν, ὡς ἂν μὴ πάλιν ἐς τὴν Ῥώμην ἐπείγοιτο, ἔτι δὲ καὶ βουλόμενος προσκτήσασθαι\nτὴν κατὰ Βρεττανῶν νίκην τε καὶ προσηγορίαν, τοὺς\nμὲν πρέσβεις αὐτῶν ἀπράκτους ἀπέπεμψεν, εὐτρέπιζε\nδὲ τὰ πρὸς τὴν μάχην. μάλιστα δὲ γεφύραις ἐπειρᾶτο\nδιαλαμβάνειν τὰ ἑλώδη χωρία, ὡς ἂν ἐπ̓ ἀσφαλοῦς βαίνοντες οἱ στρατιῶται ῥᾳδίως τε αὐτα διατρέχοιεν\nκαὶ ἐπ̓ ὀχυροῦ βήματος ἑδραίως ἑστῶτες μάχοιντο.\nτὰ γὰρ πλεῖστα τῆς Βρεττανῶν χώρας ἐπικλυζόμενα\nταῖς τοῦ ὠκεανοῦ συνεχῶς ἀμπώτισιν ἑλώδη γίνεται:\nοἷς ἔθος τοῖς μὲν βαρβάροις ἐννήχεσθαί τε καὶ διαθεῖν βρεχομένοις μέχρις ἰξύων: γυμνοὶ γὰρ ὄντες τὰ πλεῖστα\nτοῦ σώματος τῆς ἰλύος καταφρονοῦσιν. οὐδὲ γὰρ\n\nἐσθῆτος ἴσασι χρῆσιν, ἀλλὰ τὰς μὲν λαπάρας καὶ τοὺς\nτραχήλους κοσμοῦσι σιδήρῳ, καλλώπισμα τοῦτο καὶ\nπλούτου σύμβολον νομίζοντες ὥσπερ τὸν χρυσὸν οἱ\nλοιποὶ βάρβαροι, τὰ δὲ σώματα στίζονται γραφαῖς\nποικίλαις καὶ ζῴων παντοδαπῶν εἰκόσιν: ὅθεν οὐδ̓\nἀμφιέννυνται, ἵνα μὴ σκέπωσι τοῦ σώματος τὰς γραφάς.\nεἰσὶ δὲ μαχιμώτατοί τε καὶ φονικώτατοι, ἀσπίδα μόνην στενὴν προβεβλημένοι καὶ δόρυ, ξίφος δὲ παρηρτημένοι\nγυμνοῦ σώματος. θώρακος δὲ ἢ κράνους\nοὐκ ἴσασι χρῆσιν, ἐμπόδιον νομίζοντες πρὸς τὴν δίοδον\nτῶν ἑλῶν, ἐξ ὧν τῆς ἀναθυμιάσεως καὶ παχύτητος\nὁ κατ̓ ἐκείνην τὴν χώραν ἀὴρ ζοφώδης ἀεὶ φαίνεται.\nπρὸς δὴ ταῦτα ὁ Σἑ??ʼῆρος ἐξήρτυεν ὅσα συνοίσειν\nἔμελλε τῷ Ῥωμαίων στρατῷ λυπήσειν δὲ καὶ ἐμποδιεῖν\nτὴν τῶν βαρβάρων ὁρμήν.\nὡς δὲ αὐτάρκως ὤφθη αὐτῷ τὰ πρὸς τὸν πόλεμον εὐτρεπίσθαι, τὸν μὲν νεώτερον τῶν υἱῶν, τὸν\nΓέταν καλούμενον, καταλιπὼν ἐν τῷ ὑπὸ Ῥωμαίους\nἔθνει δικάσοντά τε καὶ τὰ πολιτικὰ τῆς ἀρχῆς διοικήσοντα,\nδοὺς αὐτῷ συνέδρους τῶν φίλων τοὺς πρεσβυτέρους,\nτὸν δὲ Ἀντωνῖνον παραλαβὼν ἐπὶ τοὺς\nβαρβάρους ἠπείγετο. ὑπερβάντος δὲ τοῦ στρατοῦ τὰ προβεβλημένα ῥεύματά τε καὶ χώματα τῆς Ῥωμαίων\nἀρχῆς συμβολαὶ καὶ ἀκροβολισμοὶ πολλάκις\nἐγίνοντο τροπαί τε τῶν βαρβάρων. ἀλλὰ τοῖς μὲν\nῥᾳδία ἦν ἡ φυγή, καὶ διελάνθανον ἔν τε δρυμοῖς καὶ\nἕλεσι καὶ τῇ τῶν χωρίων γνώσει, ἅπερ πάντα Ῥωμαίοις\nὄντα ἐναντία πλείονα παρέσχε τῷ πολέμῳ τὴν διατριβήν:\nτὸν δὲ Σἑ??ʼῆρον γηραιὸν ὄντα ἤδη νόσος ἐπιμηκεστέρα καταλαμβάνει, ὅθεν αὐτὸς μὲν ἠναγκάζετο\nμένειν οἴκοι, τὸν δὲ Ἀντωνῖνον ἐπειρᾶτο ἐκπέμπειν\nδιοικήσοντα τὰ στρατιωτικά. ὁ δὲ Ἀντωνῖνος τῶν μὲν\n\nπρὸς τοὺς βαρβάρους μετρίως ἐφρόντιζεν, ἐπειρᾶτο\nδὲ οἰκειοῦσθαι τὰ στρατεύματα, καὶ πάντας ἀνέπειθεν\nἐς αὑτὸν βλέπειν μόνον, ἐμνᾶτό τε παντὶ τρόπῳ τὴν\nμοναρχίαν, διαβάλλων τὸν ἀδελφόν. ὁ δὲ πατὴρ ἐπὶ\nπολὺ νοσῶν καὶ πρὸς τὸν θάνατον βραδύνων ἐπαχθὴς αὐτῷ καὶ ὀχληρὸς ἐφαίνετο: ἀνέπειθέ τε ἰατροὺς καὶ\nὑπηρέτας κακουργῆσαί τι περὶ τὴν θεραπείαν τοῦ\nγέροντος, ὡς ἂν θᾶττον αὐτοῦ ἀπαλλαγείη. πλὴν\nἀλλὰ μόλις ποτὲ Σἑ??ʼῆρος, λύπῃ τὸ πλεῖστον διαφθαρείς,\nἀνεπαύσατο τοῦ βίου, ἐνδοξότατα βιώσας, ὅσον\nπρὸς τὰ πολεμικά, τῶν πώποτε βασιλέων: οὔτε γὰρ\nἐμφύλια κατ̓ ἐχθρῶν οὔτε ξένα κατὰ βαρβάρων τοσαῦτά\nτις πρὸ αὐτοῦ ἤγειρε τρόπαια. βασιλεύσας δὲ\nὀκτωκαίδεκα ἔτεσιν ἐπὶ παισὶ νεανίαις διαδόχοις ἀνεπαύσατο,\nχρήματά τε αὐτοῖς καταλιπὼν ὅσα μηδεὶς πώποτε, καὶ δύναμιν στρατιωτῶν ἀνανταγώνιστον.\nὁ δὲ Ἀντωνῖνος τοῦ πατρὸς ἀποθανόντος λαβόμενος\nἐξουσίας, εὐθὺς ἀφ̓ ἑστίας πάντας φονεύειν\nἤρξατο, τούς τε ἰατροὺς ἀνελών, οἳ μὴ ὑπήκουσαν\nαὐτῷ κελεύσαντι κακουργῆσαι καὶ τὸν θάνατον ἐπεῖξαι τοῦ γέροντος, τούς τε τροφεῖς αὑτοῦ καὶ τοῦ\nἀδελφοῦ, ἐπειδὴ προσέκειντο λιπαροῦντες αὐτὸν ὑπὲρ\nὁμονοίας: οὐδένα δὲ εἴασε περιγενέσθαι τῶν ἐν τιμῇ\nγενομένων ἢ θεραπείᾳ τοῦ γέροντος. ἰδίᾳ τε δώροις\nκαὶ μεγάλαις ὑποσχέσεσι τοὺς τῶν στρατοπέδων ἡγουμένους ἐθεράπευεν, ὅπως ἀναπείσειαν τὸν στρατὸν\nἀποδεῖξαι μόνον αὐτοκράτορα, καὶ πᾶσαν μηχανὴν\nκατὰ τοῦ ἀδελφοῦ ἐζήτει. οὐ μὴν ἔπειθε τὸ στρατιωτικόν:\nμεμνημένοι δὲ τοῦ Σἑ??ʼήρου, καὶ ὅτι ἀμφοτέρους\nἴσους δὴ ἐκ παίδων παραθρέψειαν, ἴσην αὐτοῖς\nὑπηρεσίαν καὶ εὔνοιαν παρείχοντο. ὁ δὲ Ἀντωνῖνος,\nἐπεὶ μὴ προεχώρει αὐτῷ τὰ τῶν στρατοπέδων, σπεισάμενος\n\nπρὸς τοὺς βαρβάρους, δούς τε εἰρήνην τά τε\nπιστὰ λαβών, ἐξῄει τε τῆς βαρβάρου πρός τε τὸν\nἀδελφὸν ἤδη καὶ τὴν μητέρα ἠπείγετο. ὡς δὲ κατὰ\nτὸ αὐτὸ ἐγένοντο, συνάγειν αὐτοὺς ἡ μήτηρ ἐπειρᾶτο\nκαὶ οἱ ἐν ἀξιώσει ὄντες καὶ σύνεδροι πατρῷοι φίλοι.\nὁ δὲ Ἀντωνῖνος, πάντων αὐτῷ πρὸς ἃ ἐβούλετο ἐναντιουμένων, ἀνάγκῃ μᾶλλον ἢ γνώμῃ ἐς ὁμόνοιαν καὶ\nφιλίαν ἐπίπλαστον μᾶλλον ἢ ἀληθῆ περιήγετο. οὕτω\nδὴ τὰ τῆς βασιλείας ἀμφότεροι διοικοῦντες ἐν ὁμοτίμῳ\nἀρχῇ ἀπᾶραι τῆς Βρεττανίας ἠθέλησαν, ἔς τε\nτὴν Ῥώμην ἠπείγοντο κομίζοντες τὰ τοῦ πατρὸς λείψανα:\nτὸ γὰρ σωμάτιον πυρὶ παραδόντες, τήν τε κόνιν\nσὺν ἀρώμασιν ἐς κάλπην ἀλαβάστρου ἐμβαλόντες,\nἀπεκόμιζον ἐς τὴν Ῥώμην, ἐς τὰ βασίλεια ἀποθησόμενοι\nἱερὰ μνήματα. αὐτοὶ δὲ τὸν στρατὸν ἀναλαβόντες νικηφόροι δὴ κατὰ Βρεττανῶν ἐς τὴν ἀντικειμένην\nΓαλλίαν, διαβάντες τὸν ὠκεανόν, ἀφίκοντο.\nὅπως μὲν δὴ Σἑ??ʼῆρος τὸν βίον μετήλλαξε καὶ οἱ\nπαῖδες αὐτῷ τὴν ἀρχὴν διεδέξαντο, ἐν τῷ βιβλίῳ\nτούτῳ δεδήλωται.\nΤὰ μὲν δὴ πραχθέντα Σἑ??ʼήρῳ βασιλεύσαντι\nὀκτωκαίδεκα ἔτεσιν ἐν τῷ πρὸ τούτου βιβλίῳ δεδήλωται:\nοἱ δὲ υἱεῖς αὐτοῦ, ἤδη νεανίαι, ἅμα τῇ μητρὶ\nἐς τὴν Ῥώμην ἠπείγοντο, ἤδη μὲν κατὰ τὴν ὁδὸν\nστασιάζοντες πρὸς ἀλλήλους. οὔτε γὰρ καταγωγαῖς\nταῖς αὐταῖς ἐχρῶντο οὔτε συνειστιῶντο ἀλλήλοις:\nπολὺ δὲ τὸ ὕποπτον ἐν ἅπασιν ἐδέσμασί τε καὶ πόμασι,\nμή τις αὐτῶν προλαβὼν καὶ λαθών, ἤ τινας\n\nἀναπείσας τῶν ὑπηρετῶν, δηλητηρίῳ χρήσηται φαρμάκῳ.\nταύτῃ γοῦν καὶ τὴν ὁδοιπορίαν ἔτι μᾶλλον\nἤπειγον, ἀδεέστερον ἑκάτερος βιώσεσθαι προσδοκῶν,\nεἰ ἐν τῇ Ῥώμῃ γένοιντο καὶ τὰ βασίλεια διελόμενοι\nἐν πλατείᾳ καὶ πολλῇ οἰκήσει καὶ πάσης πόλεως μείζονι καθ̓ ἑαυτὸν ἑκάτερος διάγοι ὡς βούλοιτο.\nὡς δὲ ἀφίκοντο ἐς τὴν Ῥώμην, ὅ τε δῆμος αὐτοὺς\nδαφνηφορῶν ὑπεδέξατο ἥ τε σύγκλητος προσηγόρευσεν.\nἡγοῦντο δ̓ αὐτοὶ μὲν τὴν βασίλειον φέροντες\nπορφύραν, εἵποντο δ̓ ὄπισθεν αὐτοῖς οἱ τὴν ὕπατον ἀρχὴν τότε διέποντες, κάλπην φέροντες ἔνθα\nἦν τὰ Σἑ??ʼήρου λείψανα. οἵ τε προσαγορεύοντες τοὺς\nνέους αὐτοκράτορας παριόντες καὶ τὴν κάλπην προσεκύνουν.\nἐκείνην μὲν οὖν παραπέμψαντες, καὶ προπομπεύσαντες\nαὐτῆς, ἀπέθεντο ἐν τῷ νεῷ ἔνθα Μάρκου τε καὶ τῶν πρὸ αὐτοῦ βασιλέων ἱερὰ μνήματα\nδείκνυται: ἐπιτελέσαντες δὲ τὰς νενομισμένας ἱερουργίας\nἐπὶ ταῖς βασιλικαῖς εἰσόδοις ἀνῆλθον ἐς τὰ βασίλεια.\nδιελόμενοι δὲ αὐτὰ ἑκάτερος ᾤκει, παραφράττοντές\nτε πάσας εἰσόδους, εἴ τινες ἦσαν λανθάνουσαι, μόναις δὲ ταῖς δημοσίοις καὶ αὐλείοις ἀνέδην\nχρώμενοι, φρουράς τε ἐπιστήσαντες ἰδίᾳ ἑκάτερος,\nοὐδὲ συνιόντες εἰ μὴ πρὸς ὀλίγον, ὅσον δημοσίᾳ, εἴ\nποτε, ὀφθῆναι. ἐπετέλεσαν δὲ πρὸ ἁπάντων τὴν ἐς\nτὸν πατέρα τιμήν.\nἔθος γάρ ἐστι Ῥωμαίοις ἐκθειάζειν βασιλέων\nτοὺς ἐπὶ παισὶ διαδόχοις τελευτήσαντας: τήν τε τοιαύτην\nτιμὴν ἀποθέωσιν καλοῦσι. μεμιγμένον δέ τι\nπένθος ἑορτῇ καὶ θρησκείᾳ κατὰ πᾶσαν τὴν πόλιν\nδείκνυται. τὸ μὲν γὰρ σῶμα τοῦ τελευτήσαντος πολυτελεῖ κηδείᾳ καταθάπτουσιν ἀνθρώπων νόμῳ: κηροῦ\nδὲ πλασάμενοι εἰκόνα πάντα ὁμοίαν τῷ τετελευτηκότι\n\nἐπὶ μεγίστης ἐλεφαντίνης κλίνης, ἐς ὕψος ἀρθείσης,\nπροτιθέασιν ἐν τῇ τῶν βασιλείων εἰσόδῳ,\nχρυσοϋφεῖς στρωμνὰς ὑποστρωννύντες. ἡ δ̓ εἰκὼν\nἐκείνη ἐν σχήματι νοσοῦντος πρόκειται ὠχριῶσα. τῆς δὲ κλίνης ἑκατέρωθεν καθέζονται ἐπὶ πλεῖστον τῆς\nἡμέρας ἐν μὲν τῷ λαιῷ μέρει πᾶσα ἡ σύγκλητος, μελαίναις\nἐφεστρίσι χρώμενοι, ἐν δὲ τῷ δεξιῷ γυναῖκες\nπᾶσαι ὅσαις ἀνδρῶν ἢ πατέρων ἀξίωμα τιμῆς ἐνδόξου\nμεταδίδωσιν. οὔτε δὲ χρυσοφοροῦσά τις αὐτῶν ὁρᾶται\nοὔτε περιδεραίοις κοσμουμένη, ἀλλὰ λιτὰς ἐσθῆτας\nλευκὰς ἀμφιεννύμεναι σχῆμα παρέχουσι λυπουμένων.\nἑπτὰ μὲν οὖν ἡμερῶν τὰ εἰρημένα ἐπιτελεῖται: ἰατροί τε εἰσιόντες ἑκάστοτε προσίασι τῇ κλίνῃ,\nκαὶ δῆθεν ἐπισκεψάμενοι τὸν νοσοῦντα χαλεπώτερον\nἔχειν ἀπαγγέλλουσιν ἑκάστοτε. ἐπὰν δὲ δόξῃ τετελευτηκέναι,\nτὴν μὲν κλίνην ἀράμενοι τοῦ τε ἱππικοῦ\nτάγματος εὐγενέστατοι καὶ τῆς συγκλήτου ἐπίλεκτοι\nνεανίαι κατακομίζουσι διὰ τῆς ἱερᾶς ὁδοῦ, ἔς τε τὴν\nἀρχαίαν ἀγορὰν προτιθέασιν, ἔνθα οἱ Ῥωμαίων ἄρχοντες\nτὰς ἀρχὰς ἀπόμνυνται. ἑκατέρωθεν δὲ βάθρα τινὰ σύγκειται ἐν κλίμακος σχήματι, καὶ ἐπὶ μὲν θατέρου\nμέρους τῶν εὐγενεστάτων καὶ εὐπατριδῶν χορὸς\nἕστηκε παίδων, ἐν δὲ τῷ ἀντικειμένῳ γυναικῶν\nτῶν ἐν ἀξιώσει εἶναι δοκουσῶν: ᾅδουσι δὲ ἑκάτεροι\nὕμνους τε καὶ παιᾶνας ἐς τὸν τετελευτηκότα, σεμνῷ\nμέλει καὶ θρηνώδει ἐρρυθμισμένους. μετὰ δὲ τοῦτο βαστάσαντες τὴν κλίνην φέρουσιν ἔξω τῆς πόλεως ἐς\nτὸ καλούμενον Ἄρεος πεδίον, ἔνθα κατεσκεύασται\nἐν τῷ πλατυτάτῳ τοῦ πεδίου τόπῳ τετράγωνόν τι καὶ\nἰσόπλευρον, ἄλλης μὲν ὕλης οὐδεμιᾶς μετέχον, ἐκ\nμόνης δὲ συμπήξεως ξύλων μεγίστων ἐς σχῆμα οἰκήματος.\nπᾶν δὲ ἐκεῖνο ἔνδοθεν μὲν φρυγάνων πεπλήρωται,\nἔξωθεν δὲ χρυσοϋφέσι στρωμναῖς ἐλεφαντίνοις\nτε ἀγάλμασι γραφαῖς τε ποικίλαις κεκόσμηται.\nἐπ̓ ἐκείνῳ δὲ ἕτερον, σχήματι μὲν καὶ κόσμῳ παραπλήσιον,\nμικρότερον δὲ ἐπίκειται, πυλίδας ἔχον\nκαὶ θύρας ἀνεῳγυίας. τρίτον τε καὶ τέταρτον, ἀεὶ τοῦ ὑποκειμένου μεῖον, ἐς τελευταῖον βραχύτατον\nπερατοῦται. ἀπεικάσαι τις ἂν τὸ σχῆμα τοῦ κατασκευάσματος\nφρυκτωρίοις, ἃ τοῖς λιμέσιν ἐπικείμενα\nνύκτωρ διὰ τοῦ πυρὸς ἐς ἀσφαλεῖς καταγωγὰς τὰς\nναῦς χειραγωγεῖ: φάρους τε αὐτὰ οἱ πολλοὶ καλοῦσιν. ἐς δὴ τὸ οἴκημα τὸ δεύτερον ἀνακομίσαντες τὴν\nκλίνην τιθέασιν, ἀρώματά τε καὶ θυμιάματα πάντα\nὅσα γῆ φέρει, εἴ τέ τινες καρποὶ ἢ πόαι χυμοί τε\nσυμβαλλόμενοι πρὸς εὐωδίαν, ἀνακομίζονται καὶ σωρηδὸν\nχέονται: οὔτε γὰρ ἔθνος οὔτε πόλις τις οὔτε τῶν ἐν ἀξιώσει ἢ τιμῇ ἔστιν ὃς μὴ δῶρα ταῦτα ὕστατα\nπέμπει φιλοτίμως ἐς τιμὴν τοῦ βασιλέως. ἐπὰν δὲ\nμέγιστον χῶμα ἀρθῇ τῶν ἀρωμάτων πᾶς τε ὁ τόπος\nπληρωθῇ, ἱππασία περὶ τὸ κατασκεύασμα ἐκεῖνο γίνεται,\nπᾶν τε τὸ ἱππικὸν τάγμα περιθεῖ κύκλῳ μετά τινος εὐταξίας καὶ ἀνακυκλώσεως πυρριχίῳ δρόμῳ\nκαὶ ῥυθμῷ. ἅρματά τε περιέρχεται ὁμοίᾳ εὐταξίᾳ,\nφέροντα τοὺς ἐφεστῶτας ἠμφιεσμένους μὲν τὰς περιπορφύρους\nἐσθῆτας, προσωπεῖα δὲ περικειμένους εἰκόνας\nἔχοντα ὅσοι Ῥωμαίων ἐνδόξως ἐστρατήγησαν ἢ ἐβασίλευσαν. τούτων δὲ συντελεσθέντων λαβὼν\nλαμπάδα ὁ τὴν βασιλείαν διαδεξάμενος προσφέρει τῷ\nοἰκήματι, οἵ τε λοιποὶ πανταχόθεν πῦρ ἐπιτιθέασι:\nπάντα δὲ ῥᾷστα ἀνάπτεται εὐμαρῶς ὑπὸ τοῦ πυρός,\nφρυγάνων τε πλήθους καὶ θυμιαμάτων ἐπινηθέντος.\nἐκ δὲ τοῦ τελευταίου καὶ βραχυτάτου κατασκευάσματος,\nὥσπερ ἀπό τινος ἐπάλξεως, ἀετὸς ἀφίεται σὺν\n\nτῷ πυρὶ ἀνελευσόμενος ἐς τὸν αἰθέρα, ὃς φέρειν ἀπὸ\nγῆς ἐς οὐρανὸν τὴν τοῦ βασιλέως ψυχὴν πιστεύεται\nὑπὸ Ῥωμαίων: καὶ ἐξ ἐκείνου μετὰ τῶν λοιπῶν θεῶν\nθρησκεύεται.\nταύτην δὴ τὴν τιμὴν ἐκθειάσαντες οἱ παῖδες τὸν πατέρα ἐπανῆλθον ἐς τὰ βασίλεια. ἐξ ἐκείνου δὲ\nἐστασίαζον πρὸς ἀλλήλους, ἐμίσουν τε καὶ ἐπεβούλευον:\nπάντα τε ἔπραττεν ἑκάτερος πειρώμενος τὸν\nἀδελφὸν ἀποσκευάσασθαι ἐς αὑτόν τε μόνον περιαγαγεῖν\nτὴν ἀρχήν. ἐμερίζοντο δὲ καὶ πάντων αἱ γνῶμαι, ὅσοι ἐν ἀξιώσει ἢ τιμῇ τινὶ ἦσαν κατὰ τὴν\nπόλιν: ἰδίᾳ γὰρ αὐτῶν ἑκάτερος ἐπέστελλέ τε λανθάνων\nκαὶ ᾠκειοῦτο, μεγάλαις ὑποσχέσεσι πρὸς αὑτὸν\nἀνθέλκων. καὶ τό γε πλεῖστον μέρος ἐς τὸν Γέταν\nἔβλεπε: φαντασίαν γάρ τινα ἐπιεικείας ἐπεδείκνυτο,\nμέτριόν τε καὶ πρᾶον ἑαυτὸν τοῖς προσιοῦσι παρεῖχεν,\nἐπιτηδεύμασί τε σπουδαιοτέροις ἐχρῆτο, προσιέμενός τε τοὺς ἐπὶ παιδείᾳ ἐπαινουμένους, ἐσπουδακώς τε\nπερὶ παλαίστραν καὶ γυμνάσια ἐλεύθερα: χρηστός τε\nὢν καὶ φιλάνθρωπος τοῖς συνοῦσι, φήμῃ καὶ δόξῃ\nἀρίστῃ πλείους ἐς εὔνοιαν καὶ φιλίαν προυκαλεῖτο.\nὁ δ̓ Ἀντωνῖνος ἐμβριθῶς τὰ πάντα καὶ θυμοειδῶς\nἔπραττε, πολὺ δὲ ἀπάγων ἑαυτὸν τῶν προειρημένων στρατιωτικοῦ τε καὶ πολεμικοῦ βίου ἐραστὴς εἶναι\nπροσεποιεῖτο: ὀργῇ τε πάντα πράττων, καὶ ἀπειλῶν\nμᾶλλον ἢ πείθων, φόβῳ καὶ οὐκ εὐνοίᾳ φίλους\nἐκτᾶτο.\nὡς στασιάζοντας δὲ τοὺς ἀδελφοὺς ἐν ἅπασιν\nοἷς ἔπραττον, μέχρι τῶν εὐτελεστάτων ἔργων, ἡ μήτηρ\nσυνάγειν ἐπειρᾶτο. καί ποτε ἔδοξεν αὐτοῖς, ἵνα δὴ μὴ μένοντες ἐν τῇ Ῥώμῃ ἀλλήλοις ἐπιβουλεύοιεν,\nνείμασθαι τὴν ἀρχήν. συναγαγόντες δὴ τοὺς πατρῴους\n\nφίλους, τῆς τε μητρὸς παρούσης, ἠξίουν διαιρεθῆναι\nτὴν βασιλείαν, καὶ τὰ μὲν ὑπ̓ Εὐρώπην πάντα\nἔχειν τὸν Ἀντωνῖνον, τὴν δὲ ἀντικειμένην ἤπειρον\nἈσίαν τε καλουμένην πᾶσαν Γέτᾳ παραδοθῆναι: οὕτω\nγὰρ ἔλεγον καὶ θείᾳ τινὶ προνοίᾳ τὰς ἠπείρους διῃρῆσθαι τῷ Προποντίδος ῥεύματι. ἤρεσκε δὲ τὸν\nμὲν Ἀντωνῖνον ἐπὶ τῷ Βυζαντίῳ ἱδρῦσαι στρατόπεδον,\nτὸν δὲ Γέταν ἐν Καλχηδόνι τῆς Βιθυνίας, ὡς\nἀντικείμενα ἀλλήλοις τὰ στρατόπεδα φρουροίη τε τὴν\nἑκατέρου ἀρχὴν καὶ κωλύοι τὰς διαβάσεις. ἐδόκει τε τῆς συγκλήτου βουλῆς τοὺς μὲν Εὐρωπαίους πάντας\nὑπομεῖναι, τοὺς δὲ ἐκεῖθεν ἀνελθεῖν σὺν τῷ Γέτᾳ.\nτῇ τε βασιλείᾳ τῇ αὑτοῦ αὐτάρκη ἔσεσθαι ὑποδοχὴν ὁ\nΓέτας ἔλεγεν ἢ τὴν Ἀντιόχειαν ἢ τὴν Ἀλεξάνδρειαν,\nοὐ πολύ τι τῆς Ῥώμης, ὡς ᾤετο, μεγέθει ἀπολειπούσας. τῶν δὲ ὑπὸ μεσημβρίᾳ ἐθνῶν Μαυρουσίους μὲν\nκαὶ Νομάδας Λιβύης τε τὰ παρακείμενα Ἀντωνίνῳ\nπαραδοθῆναι, τὰ δὲ ἐπέκεινα μέχρις ἀνατολῆς προσήκειν\nτῷ Γέτᾳ. ταῦτα δὴ αὐτῶν διατυπούντων οἱ\nμὲν ἄλλοι πάντες σκυθρωποῖς προσώποις ἐς γῆν ἔνευσαν: ἡ δὲ Ἰουλία γῆν μέν ἔφη καὶ θάλασσαν, ὦ\nτέκνα, εὑρίσκετε ὅπως νείμησθε, καὶ τὰς ἠπείρους,\nὥς φατε, τὸ Πόντιον ῥεῖθρον διαιρεῖ: τὴν δὲ μητέρα\nπῶς ἂν διέλοισθε, καὶ πῶς ἡ ἀθλία ἐγὼ ἐς ἑκάτερον\nὑμῶν νεμηθείην ἢ τμηθείην; πρῶτον δὴ ἐμὲ φονεύσατε, καὶ διελόντες ἑκάτερος παῤ ἑαυτῷ τὸ μέρος\nθαπτέτω: οὕτω γὰρ ἂν μετὰ γῆς καὶ θαλάττης ἐς ὑμᾶς\nμερισθείην. ταῦτα δὲ λέγουσα μετὰ δακρύων καὶ\nοἰμωγῆς, ἀμφοτέροις τε τὰς χεῖρας περιβάλλουσα καὶ\nὑπὸ τὰς ἀγκάλας ἄγουσα, συνάγειν ἐπειρᾶτο. πάντας δὲ οἴκτου καταλαβόντος διελύθη τὸ συνέδριον, ἥ τε\n\nσκέψις ἀπεδοκιμάσθη, ἑκάτερός τε ἐς τὰ ἑαυτοῦ βασίλεια\nἀνεχώρησε.\nτὸ δὲ μῖσος καὶ ἡ στάσις ηὔξετο. εἴτε γὰρ ἡγεμόνας ἢ ἄρχοντας ἔδει ποιεῖν, ἑκάτερος τὸν ἑαυτοῦ\nφίλον προάγειν ἤθελεν, εἴτε δικάζοιεν, τὰ ἐναντία\nἐφρόνουν, ἐπ̓ ὀλέθρῳ τῶν δικαζομένων ἔσθ̓ ὅτε:\nπλέον γὰρ ἦν παῤ αὐτοῖς τοῦ δικαίου τὸ φιλόνεικον.\nἔν τε θεάμασι περὶ τὰ ἐναντία ἐσπούδαζον. πάντα τε εἴδη ἐπιβουλῆς ἐξήρτυον, οἰνοχόους τε καὶ ὀψοποιοὺς\nἀνέπειθον ἐμβαλεῖν δηλητήρια φάρμακα. οὐ ῥᾳδίως\nδὲ αὐτῶν οὐδετέρῳ προεχώρει, ἐπειδὴ μετὰ πολλῆς\nἐπιμελείας καὶ φρουρᾶς διῃτῶντο. τέλος δὲ μὴ φέρων\nὁ Ἀντωνῖνος, ἀλλ̓ ὑπὸ τῆς περὶ τὴν μοναρχίαν ἐπιθυμίας\nἐλαυνόμενος, διέγνω δρᾶσαί τι ἢ παθεῖν γενναῖον,\nδιὰ ξίφους χωρήσας καὶ φόνου: μὴ προχωρούσης γὰρ τῆς λανθανούσης ἐπιβουλῆς ἀναγκαίαν ἡγήσατο\nτὴν κινδυνώδη τε καὶ ἀπεγνωσμένην ... τῆς\nμὲν διὰ στοργὴν τοῦ δὲ δἰ ἐπιβουλήν.\nΓέτας μὲν δὴ καιρίως τρωθείς, προσχέας τὸ\nαἷμα τοῖς τῆς μητρὸς στήθεσι, μετήλλαξε τὸν βίον:\nὁ δ̓ Ἀντωνῖνος κατεργασθέντος αὐτῷ τοῦ φόνου προπηδᾷ\nτοῦ δωματίου θέων, φερόμενός τε δἰ ὅλων τῶν\nβασιλείων ἐβόα μέγαν κίνδυνον ἐκπεφευγέναι μόλις τε σωθῆναι. τούς τε στρατιώτας, οἳ φρουροῦσι τὰ\nβασίλεια, κελεύει αὐτὸν ἁρπάσαντας ἀπάγειν ἐς τὸ\nστρατόπεδον, ὡς ἂν σωθῇ ἐκεῖ φυλαχθείς: μείνας\nγὰρ ἐπὶ τῆς βασιλείου αὐλῆς ἔλεγεν ἀπολεῖσθαι. πιστεύσαντές\nτε ἐκεῖνοι, τό τε πεπραγμένον ἔνδον οὐκ\nεἰδότες, θέοντι αὐτῷ καὶ φερομένῳ συνεξέδραμον\nπάντες. ταραχή τε τὸν δῆμον κατεῖχεν ὁρῶντα περὶ\nδείλην διὰ μέσης φερόμενον τῆς πόλεως δρόμῳ τὸν\nβασιλέα. ὡς δὲ ἐσέπεσεν ἐς τὸ στρατόπεδον ἔς τε τὸν\nνεών, ἔνθα τὰ σημεῖα καὶ τὰ ἀγάλματα τοῦ στρατοπέδου\nπροσκυνεῖται, ῥίψας ἑαυτὸν ἐς γῆν ὡμολόγει\nτε χαριστήρια ἔθυέ τε σωτήρια. ὡς δὲ διηγγέλη τοῦτο\nτοῖς στρατιώταις, ὧν οἳ μὲν ἤδη περὶ λουτρὰ εἶχον οἳ\nδὲ ἀνεπαύοντο, πάντες ἐκπλαγέντες συνέθεον. ὃ δὲ προελθὼν τὸ μὲν πραχθὲν εὐθέως οὐχ ὡμολόγησεν,\nἐβόα δὲ πεφευγέναι κίνδυνον καὶ ἐπιβουλὴν πολεμίου\nκαὶ ἐχθροῦ, τὸν ἀδελφὸν λέγων, μόλις τε καὶ μετὰ\nπολλῆς μάχης τῶν ἐχθρῶν κεκρατηκέναι, κινδυνευσάντων\nδὲ ἀμφοτέρων κἂν ἕνα ἑαυτὸν βασιλέα τετηρῆσθαι ὑπὸ τῆς τύχης. τοιαῦτα δή τινα πλαγίως ἐμφαίνων\nνοεῖσθαι μᾶλλον ἐβούλετο τὰ πραχθέντα ἢ\nἀκούεσθαι. ὑπισχνεῖται δὲ αὐτοῖς ὑπὲρ τῆς ἑαυτοῦ\nσωτηρίας καὶ μοναρχίας ἑκάστῳ μὲν στρατιώτῃ δισχιλίας\nκαὶ πεντακοσίας δραχμὰς Ἀττικάς, προστίθησι δὲ τῷ σιτηρεσίῳ ἄλλο τοῦ τελουμένου ἥμισυ. κελεύει\nτε ἀπελθόντας αὐτοὺς ἤδη ὑποδέχεσθαι ἔκ τε τῶν\nναῶν καὶ τῶν θησαυρῶν τὰ χρήματα, μιᾶς τε ἡμέρας\nἀφειδῶς ἐκχέας πάντα ὅσα ἔτεσιν ὀκτωκαίδεκα ὁ\nΣἑ??ʼῆρος ἤθροισέ τε καὶ κατέκλεισεν ἐξ ἀλλοτρίων\nσυμφορῶν. οἱ δὲ στρατιῶται τοσοῦτον χρημάτων\nπλῆθος ἀκούσαντες, καὶ συνέντες τὸ πεπραγμένον\nἤδη καὶ τοῦ φόνου διαβοήτου γενομένου ὑπὸ τῶν\nἔνδοθεν φευγόντων, μόνον τε αὐτοκράτορα ἀναγορεύουσιν\nαὐτὸν καὶ τὸν Γέταν καλοῦσι πολέμιον.\nἐπιμείνας δὲ ὁ Ἀντωνῖνος τῆς νυκτὸς ἐκείνης\nἐν τῷ νεῷ τοῦ στρατοπέδου, θαρρήσας τε καὶ ταῖς\nἐπιδόσεσιν οἰκειωσάμενος τοὺς στρατιώτας, ἐς τὴν\nσύγκλητον κατῆλθε μετὰ παντὸς τοῦ στρατοῦ, ὡπλισμένου\nμᾶλλον ἢ ἔθος ἐστὶ βασιλέα προπέμπειν. εἰσελθὼν δὲ καὶ θύσας, τοῦ τε βασιλείου ἐπιβὰς θρόνου,\nἔλεξε τοιάδε. οὐκ ἀγνοῶ μὲν ὅτι πᾶς οἰκείου\n\nφόνος εὐθέως ἀκουσθεὶς μεμίσηται, τό τε ὄνομα ταῖς\nἀκοαῖς ἅμα τῷ προσπεσεῖν εὐθὺς φέρει χαλεπὴν διαβολήν.\nτοῖς μὲν γὰρ δυστυχήσασιν ἔλεος, τοῖς δὲ κρατήσασι\nφθόνος παρακολουθεῖ: καὶ τὸ μὲν ἡττηθὲν ἐν\nτοῖς τοιούτοις ἀδικεῖσθαι, τὸ δὲ νικῆσαν ἀδικεῖν δοκεῖ.\nπλὴν εἴ τις ὀρθῇ κρίσει καὶ μὴ διαθέσει τῇ πρὸς τὸν πεσόντα τὸ πεπραγμένον λογίζοιτο, τήν τε αἰτίαν αὐτοῦ\nκαὶ τὴν ὑπόθεσιν ἐξετάζοι, εὕροι ἂν ὁμοῦ καὶ\nεὔλογον καὶ ἀναγκαῖον τὸν μέλλοντα πείσεσθαι δεινὸν\nἀμύνασθαι μᾶλλον ἢ ὑπομεῖναι: τῇ μὲν γὰρ συμφορᾷ\nτοῦ πεσόντος καὶ ἀνανδρίας ψόγος παρακολουθεῖ,\nὁ δὲ κρατήσας ἅμα τῷ σεσῶσθαι καὶ δόξαν ἀνδρείας\nἀπηνέγκατο. τὰ μὲν οὖν ἄλλα, ὅσα διὰ δηλητηρίων φαρμάκων καὶ διὰ πάσης ἐνέδρας ἐπεβούλευσέ\nμοι, ἔνεστιν ὑμῖν καὶ διὰ βασάνων χωρήσασι\nμαθεῖν: καὶ γὰρ διὰ τοῦτο τοὺς ἐκείνου ἐν τοῖς ὑπηρέταις\nἐκέλευσα παρεῖναι, ὅπως εὕρητε τὴν ἀλήθειαν.\nεἰσὶ δέ τινες αὐτῶν καὶ ἤδη ἐξετασθέντες, καὶ τῆς\nἐξετάσεως ἐπακοῦσαι δύνασθε. τὸ δ̓ οὖν τελευταῖον\nἐπῆλθέ μοι παρὰ τῇ μητρὶ ὄντι ξιφήρεις ἔχων τινὰς\nἐς τοῦτο παρεσκευασμένους. ὅπερ ἐγὼ προμηθείᾳ πολλῇ καὶ ἀγχινοίᾳ συνεὶς ἠμυνάμην ὡς πολέμιον,\nἐπεὶ μήτε γνώμην ἔτι μήτε ὁρμὴν ἔφερεν ἀδελφοῦ.\nἀμύνεσθαί τε τοὺς ἐπιβουλεύοντας οὐ μόνον δίκαιον\nἀλλὰ καὶ σύνηθες. αὐτὸς γοῦν ὁ τῆσδε τῆς πόλεως\nκτίστης Ῥωμύλος οὐκ ἤνεγκεν ἀδελφὸν ὑβρίσαντα\nμόνον ἐς τὰ ἐκείνου ἔργα. σιγῶ Γερμανικὸν τὸν Τιβερίου καὶ Βρεττανικὸν τὸν Νέρωνος καὶ Τίτον\nτὸν Δομετιανοῦ. Μάρκος αὐτός, φιλοσοφίαν καὶ ἐπιείκειαν\nπροσποιούμενος, Λουκίου τὴν ὕβριν οὐκ ἤνεγκεν\nὄντος γαμβροῦ, ἀλλ̓ ἐξ ἐπιβουλῆς αὐτὸν ἀπεσείσατο.\nἐγὼ δὲ δηλητηρίων παρεσκευασμένων, ξίφους\n\nἐπῃωρημένου τὸν ἐχθρὸν ἠμυνάμην: τοῦτο γὰρ αὐτῷ\nτοὔνομα ἐδίδου τὰ ἔργα. ὑμᾶς δὲ χρὴ πρῶτον μὲν\nθεοῖς εἰδέναι χάριν ὅτι κἂν τὸν ἕτερον ὑμῖν τῶν βασιλέων\nἔσωσαν, παύσασθαι δὲ ἤδη τὰς ψυχὰς καὶ τὰς\nγνώμας διῃρημένους, ἐς ἕνα δὲ βλέποντας ἀμερίμνως βιοῦν. βασιλείαν δὲ ὁ Ζεύς, ὥσπερ αὐτὸς ἔχει θεῶν\nμόνος, οὕτω καὶ ἀνθρώπων ἑνὶ δίδωσι. τοιαῦτα εἰπὼν\nμεγάλῃ βοῇ, θυμοῦ πεπληρωμένος, βλέμματι\nδριμεῖ ἀφορῶν ἐς τοὺς ἐκείνου φίλους, τρέμοντάς τε\nκαὶ ὠχριῶντας τοὺς πλείστους καταλιπών, ἀνέδραμεν ἐς τὰ βασίλεια.\nεὐθὺς δὲ πάντες ἐφονεύοντο οἱ ἐκείνου οἰκεῖοί\nτε καὶ φίλοι, καὶ οἱ ὄντες ἐν τοῖς βασιλείοις ἔνθα\nἐκεῖνος ᾤκει: ὑπηρέται τε πάντες ἀνῃροῦντο: οὐδέ\nτις ἦν φειδὼ ἡλικίας, οὐδὲ μέχρι νηπίων. τὰ δὲ πτώματα φερόμενα μεθ̓ ὕβρεως πάσης ἁμάξαις ἐπιτεθέντα\nκαὶ ἔξω τῆς πόλεως κομισθέντα σωρηδὸν κατεπίμπρατο\nἢ ὁπωσδὴ ἐρρίπτετο. οὐδεὶς δὲ περιεγένετο\nτῶν κἂν μετρίως ἐκείνῳ γνωσθέντων. ἀθληταὶ\nδὲ καὶ ἡνίοχοι ὑποκριταί τε πάσης μούσης καὶ ὀρχήσεως, πᾶν τε ὅπερ ἐκεῖνος δἰ ἡδονῆς ἔσχε θέαμα\nἢ ἄκουσμα, διεφθείρετο. τῆς τε συγκλήτου βουλῆς\nὅσοι γένει ἢ πλούτῳ ὑπερεῖχον, ἐπὶ βραχυτάταις ἢ\nοὐδ̓ ὑφεστώσαις αἰτίαις ἐκ τῆς τυχούσης διαβολῆς,\nὡς ἐκείνου φίλοι, ἀνῃροῦντο. τήν τε Κομμόδου ἀδελφήν, πρεσβῦτιν ἤδη καὶ πρὸς πάντων βασιλέων\nὡς Μάρκου θυγατέρα τετιμημένην, ἀπέκτεινεν, αἰτίαν\nἐπαγαγὼν ὡς δακρυσάσῃ παρὰ τῇ μητρὶ αὐτοῦ\nἐπὶ τῷ τοῦ παιδὸς φόνῳ. τήν τε γυναῖκα γενομένην\nἑαυτοῦ, Πλαυτιανοῦ θυγατέρα, οὖσαν δὲ ἐν Σικελίᾳ, τόν τε ἀνεψιὸν αὑτοῦ Σἑ??ʼήρῳ τε ὁμώνυμον, καὶ τὸν\nΠερτίνακος υἱόν, τῆς τε Κομμόδου ἀδελφῆς Λουκίλλης\n\nυἱόν, καὶ εἴ τι γένος ἦν βασιλικὸν ἢ ἐν συγκλήτῳ\nἐξ εὐπατριδῶν καταβαῖνον, πᾶν ἐξέκοψεν. ἔς τε τὰ ἔθνη πέμπων, ἡγεμόνας τε καὶ ἐπιτρόπους ὡς ἐκείνου\nφίλους πάντας διεχρήσατο. πᾶσά τε νὺξ ἔφερε\nφόνους παντοδαπῶν ἀνθρώπων. τάς τε τῆς Ἑστίας\nἱερείας ζώσας κατώρυττεν ὡς μὴ φυλαττούσας τὴν\nπαρθενίαν. τὸ δὲ τελευταῖον καὶ μήποτε γενόμενον\nἔργον: ἱπποδρομίαν μὲν ἐθεᾶτο, ἀπέσκωψε δέ τι τὸ\nπλῆθος ἐς ἡνίοχον περὶ ὃν ἐκεῖνος ἐσπουδάκει: ὃ δὲ\nοἰηθεὶς αὐτὸς ὑβρίσθαι κελεύει τῷ πλήθει προσπεσεῖν\nτὸ στράτευμα, ἀπάγειν τε καὶ φονεύειν τοὺς κακῶς\nτὸν ἡνίοχον εἰπόντας. οἱ δὲ στρατιῶται τοῦ βιάζεσθαί τε καὶ ἁρπάζειν λαβόντες ἐξουσίαν, οὐκέτι\nδιακρίνοντες τίνες ἦσαν οἱ προπετέστερον φθεγξάμενοι\nʽκαὶ γὰρ ἦν εὑρίσκειν ἀδύνατον ἐν δήμῳ τοσούτῳ\nμηδενὸς ὁμολογοῦντοσ̓, ἀφειδῶς τοὺς ἐντυγχάνοντας\nἀπάγοντες ἀνῄρουν, ἢ ἀφαιρούμενοι ἅπερ εἶχον ὥσπερ\nλύτρα μόλις ἐφείδοντο.\nτοιαῦτα δὴ πράττων, ὑπό τε τῆς τῶν ἔργων συνέσεως ἐλαυνόμενος καὶ πρὸς τὴν ἐν τῇ πόλει διατριβὴν\nἀπεχθῶς ἔχων, ἀποδημῆσαι τῆς Ῥώμης ἠθέλησεν\nὡς δὴ διοικήσων τὰ ἐν τοῖς στρατοπέδοις καὶ τὰ\nἔθνη ἐποψόμενος. ἀπάρας δὲ τῆς Ἰταλίας, ἐπί τε ταῖς ὄχθαις τοῦ Ἴστρου γενόμενος, διῴκει δὴ τὰ ἀρκτῷα\nτῆς ἀρχῆς μέρη, γυμνάσια τοῦ σώματος ποιούμενος\nἡνιοχείας καὶ θηρίων παντοδαπῶν συστάδην ἀναιρέσεις,\nδικάζων μὲν σπανίως, πλὴν νοῆσαι τὸ κρινόμενον\nεὐφυὴς ἦν εὐθίκτως τε πρὸς τὰ λεχθέντα ἀποκρίνασθαι.\nᾠκειώσατο δὲ καὶ πάντας τοὺς ἐπέκεινα Γερμανούς, ἔς τε φιλίαν ὑπηγάγετο, ὡς καὶ συμμάχους\nπαῤ αὐτῶν λαβεῖν καὶ τοῦ σώματος ἑαυτοῦ\nφρουροὺς ποιήσασθαι, γενναίους τε καὶ ὡραίους ἐπιλεξάμενος.\n\nπολλάκις δὲ καὶ τὴν Ῥωμαϊκὴν ἀποθέμενος\nχλαμύδα ἠμφιέννυτο τὰ Γερμανῶν περιβλήματα,\nἔν τε χλαμύσιν αἷς εἰώθασιν, ἀργύρῳ πεποικιλμέναις,\nἑωρᾶτο: κόμας τε τῇ κεφαλῇ ἐπετίθετο ξανθὰς καὶ ἐς\nκουρὰν τὴν Γερμανῶν ἠσκημένας. τούτοις δὴ χαίροντες οἱ βάρβαροι ὑπερηγάπων αὐτόν. ἔχαιρον δὲ\nαὐτῷ καὶ οἱ Ῥωμαίων στρατιῶται, μάλιστα μὲν διὰ\nτὰς τῶν χρημάτων ἐπιδόσεις, αἷς ἀφειδῶς προσεφέρετο\nαὐτοῖς, ὅτι τε πᾶν ὡς στρατιώτης ἔπραττεν, εἴτε\nὄρυγμά τι ὀρύττειν ἔδει, σκάπτων πρῶτος, εἴτε ῥεῖθρον γεφυρῶσαι ἢ βάθος χῶσαι: πᾶν θ̓ ὃ χειρῶν ἢ\nκαμάτου σώματος ἔργον, πρῶτος εἰργάζετο. τράπεζάν\nτε εὐτελῆ παρετίθετο, ἔσθ̓ ὅπῃ καὶ ξυλίνοις ἐς ποτὸν\nκαὶ ἐδέσματα χρώμενος σκεύεσιν. ἄρτον τε προσεφέρετο\nαὐτοσχέδιον: σῖτον γὰρ ἀλέσας τῇ ἑαυτοῦ χειρί, ὃ ἤρκει μόνῳ, μᾶζάν τε ποιήσας καὶ ἐπ̓ ἀνθράκων\nὀπτήσας ἐσιτεῖτο. καὶ πάντων μὲν τῶν πολυτελῶν\nἀπείχετο: ὅσα δὲ εὐτελέστατα καὶ τοῖς πενεστάτοις\nτῶν στρατιωτῶν εὐμαρῆ, τούτοις ἐχρῆτο. συστρατιώτης\nτε ὑπ̓ αὐτῶν μᾶλλον ἢ βασιλεὺς καλούμενος χαίρειν προσεποιεῖτο. τὰ πλεῖστά τε αὐτοῖς\nσυνώδευε περιπατῶν, σπανίως ὀχήματος ἢ ἵππου ἐπιβαίνων,\nτά τε ὅπλα βαστάζων ἑαυτῷ. ἔστι δ̓ ὅτε\nκαὶ τὰ τῶν στρατοπέδων σύμβολα, ἐπιμήκη ὄντα καὶ\nχρυσοῖς ἀναθήμασι πολλοῖς κεκοσμημένα, μόλις ὑπὸ τῶν γενναιοτάτων στρατιωτῶν φερόμενα ἐπιθεὶς τοῖς\nὤμοις ἔφερεν αὐτός. διὰ δὴ ταῦτα καὶ τὰ τούτοις\nὅμοια ὡς στρατιωτικὸς ὑπ̓ αὐτῶν ἐφιλεῖτο καὶ ὡς\nγενναῖος ἐθαυμάζετο: καὶ γὰρ ἦν θαύματος ἄξιον ἐν\nμικρῷ πάνυ τὸ μέγεθος σώματι γενναίων πόνων ἄσκησις τοσαύτη.\nἐπεὶ δὲ τὰ παρὰ τῷ Ἴστρῳ στρατόπεδα διῴκησε,\n\nκατῆλθέ τε εἰς Θρᾴκην Μακεδόσι γειτνιῶσαν, εὐθὺς\nἈλέξανδρος ἦν, καὶ τήν τε μνήμην αὐτοῦ παντοίως\nἀνενεώσατο, εἰκόνας τε καὶ ἀνδριάντας ἐν πάσαις πόλεσιν\nἀναστῆναι ἐκέλευσε, τήν τε Ῥώμην ἐπλήρωσεν\nἀνδριάντων καὶ εἰκόνων, ἐν τῷ Καπετωλίῳ καὶ ἐν\nἄλλοις ἱεροῖς, τῆς πρὸς Ἀλέξανδρον συναφείας. ἔσθ̓ ὅπου δὲ καὶ χλεύης εἴδομεν ἀξίας εἰκόνας, ἐν γραφαῖς\nἑνὸς σώματος ὑπὸ περιφερείᾳ κεφαλῆς μιᾶς ὄψεις\nἡμιτόμους δύο, Ἀλεξάνδρου τε καὶ Ἀντωνίνου. προῄει\nδὲ αὐτὸς ἐν Μακεδονικῷ σχήματι, καυσίαν τε ἐπὶ\nτὴν κεφαλὴν φέρων καὶ κρηπῖδας ὑποδούμενος. ἐπιλεξάμενός\nτε νεανίας καὶ στρατεύσας Μακεδονικὴν\nἐκάλει φάλαγγα, τούς τε ἡγουμένους αὐτῆς φέρειν τὰ\nτῶν ἐκείνου στρατηγῶν ὀνόματα. ἀπό τε Σπάρτης μεταπεμψάμενος νεανίας Λακωνικὸν καὶ Πιτανάτην\nλόχον ἐκάλει.\nταῦτα δὲ ποιήσας, τά τε ἐν ταῖς πόλεσι διοικήσας\nὡς ἐνεδέχετο, ἠπείχθη ἐς Πέργαμον τῆς Ἀσίας,\nχρήσασθαι βουλόμενος θεραπείαις τοῦ Ἀσκληπιοῦ.\nἀφικόμενος δὴ ἐκεῖ, καὶ ἐς ὅσον ἤθελε τῶν ὀνειράτων\nἐμφορηθείς, ἧκεν ἐς Ἴλιον. ἐπελθὼν δὲ πάντα τὰ τῆς πόλεως λείψανα, ἧκεν ἐπὶ τὸν Ἀχιλλέως τάφον,\nστεφάνοις τε κοσμήσας καὶ ἄνθεσι πολυτελῶς πάλιν\nἈχιλλέα ἐμιμεῖτο. ζητῶν τε καὶ Πάτροκλόν τινα ἐποίησέ\nτι τοιοῦτον. ἦν αὐτῷ τις τῶν ἀπελευθέρων φίλτατος,\nΦῆστος μὲν ὄνομα, τῆς δὲ βασιλείου μνήμης\nπροεστώς. οὗτος ὄντος αὐτοῦ ἐν Ἰλίῳ ἐτελεύτησεν,\nὡς μέν τινες ἔλεγον, φαρμάκῳ ἀναιρεθεὶς ἵν̓ ὡς Πάτροκλος\nταφῇ, ὡς δὲ ἕτεροι ἔφασκον, νόσῳ διαφθαρείς.\nτούτου κομισθῆναι κελεύει τὸν νέκυν, ξύλων τε πολλῶν ἀθροισθῆναι πυράν: ἐπιθείς τε αὐτὸν ἐν\nμέσῳ καὶ παντοδαπὰ ζῷα κατασφάξας ὑφῆψέ τε, καὶ\n\nφιάλην λαβὼν σπένδων τε τοῖς ἀνέμοις εὔχετο. πάνυ\nτε ὢν ψιλοκόρσης, πλόκαμον ἐπιθεῖναι τῷ πυρὶ ζητῶν\nἐγελᾶτο: πλὴν ὧν εἶχε τριχῶν ἀπεκείρατο. ἐπῄνει\nδὲ καὶ στρατηγῶν μάλιστα Σύλλαν τε τὸν Ῥωμαῖον\nκαὶ Ἀννίβαν τὸν Λίβυν, ἀνδριάντας τε αὐτῶν καὶ εἰκόνας ἀνέστησεν.\nἀπάρας δὲ τῆς Ἰλίου διά τε τῆς ἄλλης Ἀσίας καὶ\nΒιθυνίας τῶν τε λοιπῶν ἐθνῶν, κἀκεῖσε διοικήσας\nτὰ πρακτέα, ἐς τὴν Ἀντιόχειαν ἀφίκετο. ἐκεῖ τε ὑποδεχθεὶς\nπολυτελῶς καὶ διατρίψας χρόνου τινὸς ἐπὶ τὴν Ἀλεξάνδρειαν ἐστέλλετο, πρόφασιν μὲν ποιούμενος\nποθεῖν τὴν ἐπ̓ Ἀλεξάνδρῳ κτισθεῖσαν πόλιν, καὶ\nτῷ θεῷ χρήσασθαι ὃν ἐκεῖνοι σέβουσιν ἐξαιρέτως:\nδύο γὰρ ταῦτα ὑπερβαλλόντως προσεποιεῖτο, τήν τε\nτοῦ θεοῦ θρησκείαν καὶ τὴν τοῦ ἥρωος μνήμην. ἑκατόμβας τε οὖν κελεύει παρασκευασθῆναι ἐναγισμούς\nτε παντοδαπούς. ὡς δὲ διηγγέλη τῷ τῶν Ἀλεξανδρέων\nπλήθει, φύσει μὲν ὄντι τὰς γνώμας κουφοτάτῳ\nκαὶ ἐπὶ τοῖς βραχυτάτοις ῥᾷστα κινουμένῳ, τότε\nδ̓ ἐξεπτόηντο τὴν τοῦ βασιλέως σπουδήν τε καὶ εὔνοιαν\nπυνθανόμενοι. ὑποδοχὴ δὲ παρεσκευάζετο\nοἵαν μηδενὶ πώποτε βασιλεῖ γενέσθαι φασί: πάσης τε\nγὰρ μούσης ὄργανα πανταχοῦ διακείμενα ποικίλον\nἦχον εἰργάζετο, ἀρωμάτων τε παντοδαπῶν καὶ θυμιαμάτων\nἀτμίδες εὐωδίαν παρεῖχον ταῖς εἰσόδοις, δᾳδουχίαις τε καὶ ἀνθέων βολαῖς ἐτίμων τὸν βασιλέα.\nὡς δὲ εἰσήλασεν ἐς τὴν πόλιν σὺν παντὶ τῷ στρατῷ\nπρῶτον μὲν ἐς τὸν νεὼν ἀνελθὼν πολλὰς ἑκατόμβας\nκατέθυσε λιβάνῳ τε τοὺς βωμοὺς ἐσώρευσεν, ἐκεῖθεν\nδ̓ ἐλθὼν ἐς τὸ Ἀλεξάνδρου μνῆμα, τήν τε χλαμύδα ἣν ἔφερεν ἁλουργῆ, δακτυλίους τε οὓς εἶχε λίθων\nτιμίων, ζωστῆράς τε καὶ εἴ τι πολυτελὲς ἔφερε, περιελὼν\nἑαυτοῦ ἐπέθηκε τῇ ἐκείνου σορῷ. ἃ δὴ ὁρῶν ὁ δῆμος ὑπερέχαιρε, παννυχίζων τε καὶ ἑορτάζων, οὐκ\nεἰδὼς τὴν τοῦ βασιλέως λανθάνουσαν γνώμην: ταῦτα\nγὰρ πάντα ἐκεῖνος ὑπεκρίνατο βουλόμενος τὸ πλῆθος\nαὐτῶν διαφθεῖραι. ἡ δ̓ αἰτία τοῦ λανθάνοντος\nμίσους τοιάδε τις ἦν: ἀπηγγέλλετο αὐτῷ διατρίβοντι ἐπὶ τῆς Ῥώμης ἔτι, καὶ τοῦ ἀδελφοῦ περιόντος καὶ\nμετὰ τὸν ἐκείνου φόνον, ὅτι ἄρα εἶεν πολλὰ ἐς αὐτὸν\nἀποσκώψαντες. πεφύκασι δέ πως εἶναι φιλοσκώμμονες\nκαὶ λέγειν εὐστόχως ὑπογραφὰς ἢ παιδιάς, ἀπορριπτοῦντες\nἐς τοὺς ὑπερέχοντας πολλὰ χαρίεντα μὲν\nαὐτοῖς δοκοῦντα, λυπηρὰ δὲ τοῖς σκωφθεῖσι: τῶν\nγὰρ τοιούτων κνίζει μάλιστα ὅσα ἐλέγχει τῶν ἁμαρτημάτων\nτὴν ἀλήθειαν. πολλὰ τοίνυν ἐκείνων αὐτὸν σκωψάντων ἔς τε τὴν τοῦ ἀδελφοῦ ἀναίρεσιν, καὶ\nτὴν πρεσβῦτιν Ἰοκάστην καλούντων, ἐκεῖνον δὲ χλευαζόντων\nὅτι δὴ μικρὸς ὢν Ἀλέξανδρον καὶ Ἀχιλλέα\nγενναιοτάτους καὶ μεγίστους ἥρωας ἐμιμεῖτο, τοιαῦτά\nτινα παίζειν αὐτῶν δοκούντων, ὀλέθρια καὶ ἐπίβουλα\nκατ̓ αὐτῶν σκέψασθαι τὸν Ἀντωνῖνον ἠνάγκασαν,\nφύσει ὄντα ὀργίλον καὶ φονικόν. συμπανηγυρίσας τοίνυν αὐτοῖς καὶ συνεορτάσας, ὡς εἶδε πᾶσαν τὴν\nπόλιν πλήθους μεγίστου πεπληρωμένην τῶν ἀπὸ πάσης\nπερὶ αὐτὴν χώρας ἐκεῖ συνελθόντων, διὰ προγράμματος\nπᾶσαν τὴν νεολαίαν ἔς τι πεδίον κελεύει\nσυνελθεῖν, φήσας ἐς τὴν Ἀλεξάνδρου τιμὴν φάλαγγα\nβούλεσθαι συστήσασθαι, ὥσπερ Μακεδονικὴν καὶ\nΣπαρτιᾶτιν, οὕτω καὶ τοῦ ἥρωος ἐπωνύμους. κελεύει δὴ στιχηδὸν τοὺς νεανίας πάντας διαστῆναι, ὡς ἂν\nἐπελθὼν ἕκαστον ἴδῃ πῶς τε ἡλικίας ἔχοι καὶ μεγέθους\nσώματος καὶ εὐεξίας ἐς στρατείαν ἐπιτηδείου.\nταύταις αὐτοῦ ταῖς ὑποσχέσεσι πιστεύσαντες οἱ νεανίαι\n\nπάντες, ἐοικότα τε ἐλπίσαντες διὰ τὴν προϋπάρξασαν\nπαῤ αὐτοῦ ἐς τὴν πόλιν τιμήν, συνῆλθον ἅμα\nγονεῦσί τε καὶ ἀδελφοῖς συνηδομένοις αὐτῶν ταῖς\nἐλπίσιν. ὁ δ̓ Ἀντωνῖνος διεστῶτας αὐτοὺς ἐπιών,\nἑκάστου ἐφαπτόμενος καὶ ἄλλου ἄλλο λέγων ἐγκώμιον παρῄει, ἔστ̓ αὐτοὺς οὔτε τι ὁρῶντας οὔτε προσδοκῶντας\nτὸ στρατιωτικὸν πᾶν ἐκυκλώσατο. ὡς δὲ ἐτεκμήρατο\nἤδη αὐτοὺς εἶναι ἐντὸς τῶν ὅπλων περιειλημμένους\nκαὶ ὥσπερ ἐν δικτύοις σεσαγηνευμένους,\nἐπελθὼν πάντας αὐτὸς μὲν ὑπεξέρχεται μεθ̓ ἧς εἶχε φρουρᾶς περὶ ἑαυτόν, ὑφ̓ ἑνὶ δὲ σημείῳ προσπεσόντες\nπανταχόθεν οἱ στρατιῶται τὴν ἐν μέσῳ πᾶσαν\nνεολαίαν, καὶ εἴ τινες ἄλλως παρῆσαν, παντὶ τρόπῳ\nφόνων ἀναιροῦσιν, ὡπλισμένοι τε ἀόπλους καὶ πανταχόθεν\nπεριειληφότες. τῶν δὲ στρατιωτῶν οἳ μὲν ἐφόνευον ἔξωθεν, οἳ δ̓ ὤρυττον ὀρύγματα μέγιστα\nἕλκοντές τε τοὺς πίπτοντας ἐνέβαλλον, πληροῦντες\nσωμάτων: καὶ τὴν γῆν ἐπιχέοντες μέγιστον ἤγειρον\nταχέως πολυάνδριον. πολλοί τε καὶ ἡμιθνῆτες εἱλκύσθησαν,\nἔτι τε ἄτρωτοι συνεχώσθησαν. ἀλλὰ μὴν καὶ\nτῶν στρατιωτῶν οὐκ ὀλίγοι προσαπώλοντο: ὅσοι γὰρ\nἔτι ἐμπνέοντες καὶ δυνάμεως μετρίως ἔχοντες συνωθοῦντο,\nπεριπλεκόμενοι συγκαθεῖλκον αὐτούς. τοσοῦτος\nδὲ ἐγένετο φόνος ὡς ῥείθροις αἵματος διὰ τοῦ\nπεδίου τάς τε ἐκβολὰς τοῦ Νείλου μεγίστας οὔσας τόν τε περὶ τὴν πόλιν αἰγιαλὸν πάντα φοινιχθῆναι. τοιαῦτα\nδὴ ἐργασάμενος τὴν πόλιν, ἀπάρας ἐς Ἀντιόχειαν\nἀφίκετο.\nἐπιθυμήσας δὲ μετ̓ οὐ πολὺ Παρθικὸς κληθῆναι\nκαὶ Ῥωμαίοις ἐπιστεῖλαι ὡς χειρωσάμενος τοὺς κατὰ τὴν ἀνατολὴν βαρβάρους, καίτοι γε οὔσης εἰρήνης\nβαθείας, μηχανᾶται τοιόνδε τι. ἐπιστέλλει τῷ βασιλεῖ\n\nΠαρθυαίων ʽἈρτάβανος δ̓ ἦν ὄνομα αὐτᾦ,\nπέμπει τε πρεσβείαν καὶ δῶρα πάσης ὕλης τε πολυτελοῦς\nκαὶ τέχνης ποικίλης. τὰ δὲ γράμματα ἔλεγεν ὅτι δὴ βούλεται ἀγαγέσθαι αὐτοῦ τὴν θυγατέρα πρὸς\nγάμον: ἁρμόζειν δὲ αὐτῷ, βασιλεῖ τε καὶ βασιλέως\nυἱῷ, μὴ ἰδιώτου τινὸς καὶ εὐτελοῦς γαμβρῷ γενέσθαι,\nἀγαγέσθαι δὲ βασιλίδα τε καὶ μεγάλου βασιλέως\nθυγατέρα. δύο δὲ ταύτας ἀρχὰς εἶναι μεγίστας,\nτήν τε Ῥωμαίων καὶ τὴν Παρθυαίων: ἃς συναχθείσας\nκατ̓ ἐπιγαμίαν, μηκέτι ποταμῷ διωρισμένας,\nμίαν ποιήσειν ἀρχὴν ἀνανταγώνιστον: τὰ γὰρ λοιπὰ ἔθνη βάρβαρα, ὅσα μὴ ὑπὸ ταῖς τούτων βασιλείαις,\nεὐάλωτα ἔσεσθαι αὐτοῖς, κατὰ ἔθνη καὶ κατὰ συστήματα\nἀρχόμενα. εἶναι δὲ Ῥωμαίοις μὲν πεζὸν στρατὸν\nκαὶ τὴν διὰ δοράτων συστάδην μάχην ἀνανταγώνιστον,\nΠαρθυαίοις δὲ ἵππον τε πολλὴν καὶ τὴν διὰ\nτόξων εὔστοχον ἐμπειρίαν. ταῦτα δὴ συνελθόντα, πάντων τε οἷς πόλεμος κατορθοῦται συμπνεόντων,\nῥᾳδίως αὐτοὺς ὑφ̓ ἑνὶ διαδήματι βασιλεύσειν πάσης\nοἰκουμένης. τά τε παῤ ἐκείνοις φυόμενα ἀρώματα ἢ\nθαυμαζόμενα ὑφάσματα ἢ παρὰ Ῥωμαίοις μεταλλευόμενα\nἢ διὰ τέχνην ἐπαινούμενα μηκέτι μόλις καὶ\nσπανίζοντα λανθάνοντά τε δἰ ἐμπόρων κομισθήσεσθαι,\nμιᾶς δὲ γῆς οὔσης καὶ μιᾶς ἐξουσίας κοινὴν καὶ\nἀκώλυτον ἀμφοτέροις τὴν ἀπόλαυσιν ἔσεσθαι.\nτοιούτοις αὐτοῦ γράμμασιν ἐντυχὼν ὁ Παρθυαῖος τὰ μὲν πρῶτα ἀντέλεγε, φάσκων οὐχ ἁρμόζειν\nῬωμαίῳ γάμον βάρβαρον. τίνα γὰρ ἔσεσθαι συμφωνίαν\nἐν αὐτοῖς, μήτε τῆς ἀλλήλων φωνῆς συνιεῖσιν,\nἔν τε διαίτῃ καὶ σκευῇ διαφέρουσιν ἀλλήλων;\nεἶναι δὲ παρὰ Ῥωμαίοις εὐπατρίδας πολλούς, ὧν τινὸς\nἐπιλέξασθαι δύναιτ̓ ἂν θυγατέρα, παρά τε αὑτῷ\n\nἈρσακίδας: καὶ μὴ δεῖν μηδέτερον γένος νοθεύεσθαι.\nτὰ μὲν οὖν πρῶτα τοιαῦτά τινα ἐπιστέλλων παρῃτεῖτο:\nἐγκειμένου δὲ τοῦ Ἀντωνίνου, δώροις τε πολλοῖς\nκαὶ ὅρκοις τὴν πρὸς τὸν γάμον σπουδήν τε καὶ\nεὔνοιαν πιστουμένου, πείθεται ὁ βάρβαρος, καὶ δώσειν τε ὑπισχνεῖται, καλεῖ τε γαμβρὸν ἐσόμενον. διαδραμούσης\nδὲ τῆς φήμης οἱ μὲν βάρβαροι εὐτρέπιζον\nπάντα ἐς τὴν ὑποδοχὴν τοῦ Ῥωμαίων βασιλέως, ἔχαιρόν\nτε εἰρήνης αἰωνίου ἐλπίδι: ὁ δ̓ Ἀντωνῖνος διαβὰς\nτοὺς ποταμοὺς ἀκωλύτως, εἰσελάσας ἐς τὴν Παρθυαίων γῆν ὡς ἰδίαν ἤδη, πανταχοῦ θυσιῶν αὐτῷ\nπροσαγομένων βωμῶν τε ἐστεμμένων, ἀρωμάτων καὶ\nθυμιαμάτων παντοίων προσφερομένων, χαίρειν τοῖς\nγινομένοις ὑπὸ τῶν βαρβάρων προσεποιεῖτο. ὡς δὲ\nπροχωρήσας τό τε πλεῖστον τῆς ὁδοιπορίας ἀνύσας ἤδη τοῖς βασιλείοις τοῦ Ἀρταβάνου ἐπλησίαζεν, οὐκ\nἀναμείνας ὁ Ἀρτάβανος ὑπήντετο αὐτῷ ἐν τῷ πρὸ\nτῆς πόλεως πεδίῳ, δεξιούμενος νυμφίον μὲν τῆς θυγατρὸς\nγαμβρὸν δὲ αὑτοῦ. πᾶν δὲ τὸ πλῆθος τῶν\nβαρβάρων ἄνθεσι τοῖς ἐπιχωρίοις κατεστεμμένον, ἐσθῆτί τε χρυσῷ καὶ βαφαῖς διαφόροις πεποικιλμένῃ\nκεκοσμημένον, ἑώρταζε, πρός τε αὐλοὺς καὶ σύριγγας\nτυμπάνων τε ἤχους ἐσκίρτων εὐρύθμως: χαίρουσι\nγὰρ τοιαύτην τινὰ ὄρχησιν κινούμενοι, ἐπὰν οἴνου\nπλείονος ἐμφορηθῶσιν. ὡς δὲ πᾶν συνῆλθε τὸ πλῆθος, τῶν τε ἵππων ἀπέβησαν, φαρέτρας τε καὶ τόξα\nἀποθέμενοι περὶ σπονδὰς καὶ κύλικας εἶχον. πλεῖστον\nδὲ πλῆθος τῶν βαρβάρων ἤθροιστο, καὶ ὡς ἔτυχεν\nἀτάκτως εἱστήκεσαν, οὐδὲν μὲν ἄτοπον προσδοκῶντες,\nσπεύδων δὲ ἕκαστος ἰδεῖν τὸν νυμφίον. τότε ὑφ̓ ἑνὶ συνθήματι κελεύει ὁ Ἀντωνῖνος τῷ ἰδίῳ στρατῷ\nἐπιδραμεῖν καὶ φονεύειν τοὺς βαρβάρους. ἐκπλαγέντες\n\nδὲ τῷ πράγματι, παιόμενοί τε καὶ τιτρωσκόμενοι\nἐτράποντο. αὐτός τε Ἀρτάβανος ἁρπαγεὶς ὑπὸ τῶν\nπερὶ αὐτὸν δορυφόρων ἵππῳ τε ἐπιτεθεὶς ἀπέδρα μόλις\nμετ̓ ὀλίγων. τὸ δὲ λοιπὸν πλῆθος ἐκόπτετο τῶν βαρβάρων οὔτε τοὺς ἵππους ἐχόντων, οἷς χρῶνται\nμάλιστα ʽἀποβεβηκότες γὰρ εἱστήκεσαν, ἐκείνους\nἀνέντες νέμεσθαἰ, οὔτε δρόμῳ χρήσασθαι δυναμένων\nπρὸς φυγήν, ἐμποδιζούσης αὐτοὺς τῆς περὶ τοῖς\nποσὶ χαύνου ἐσθῆτος. φαρέτρας δὲ καὶ τόξα οὐκ εἶχον:\nτί γὰρ ἔχρῃζον αὐτῶν πρὸς γάμους; πολὺν δὲ ἐργασάμενος ὁ Ἀντωνῖνος φόνον τῶν βαρβάρων, λείαν τε\nκαὶ αἰχμαλώτους παμπληθεῖς συλλαβών, ἀπῄει μηδενὸς\nαὐτῷ ἀνθεστῶτος, κώμας τε καὶ πόλεις ἐμπιπράς,\nδοὺς ἐξουσίαν τοῖς στρατιώταις ἁρπάζειν τε ἕκαστον\nὃ δύναται καὶ ὃ βούλεται αὐτὸς κτήσασθαι.\nτοιούτῳ μὲν δὴ πάθει ἐχρήσαντο οἱ βάρβαροι οὐ προσδοκηθέντι: ὁ δὲ Ἀντωνῖνος ἐπὶ πολὺ τῆς\nΠαρθυαίων γῆς ἐλάσας, ἤδη καὶ τῶν στρατιωτῶν κεκμηκότων\nἐν αὐτῷ τῷ ἁρπάζειν καὶ φονεύειν, ἐπανῆλθεν\nἐς τὴν Μεσοποταμίαν. ἐκεῖ δὲ γενόμενος\nἐπιστέλλει τῇ τε συγκλήτῳ καὶ τῷ Ῥωμαίων δήμῳ\nπᾶσαν ἀνατολὴν κεχειρῶσθαι καὶ τῆς ἐπέκεινα βασιλείας\nπάντας αὐτῷ παρακεχωρηκέναι. ἡ δὲ σύγκλητος, οὐκ ἀγνοοῦντες μὲν τὰ πεπραγμένα ʽλαθεῖν γὰρ\nἔργα βασιλέως ἀδύνατον̓, πλὴν δέει καὶ κολακείᾳ\nψηφίζονται αὐτῷ πάσας τιμὰς ἐπινικίους. διέτριβε\nδὲ μετὰ ταῦτα ἐν τῇ Μεσοποταμίᾳ ὁ Ἀντωνῖνος,\nἡνιοχείαις σχολάζων καὶ θηρία παντοδαπὰ ἀναιρῶν.\nἦσαν δὲ αὐτῷ ἐπάρχοντες τοῦ στρατοπέδου δύο, ὃ μὲν πρεσβύτης πάνυ, τὰ μὲν ἄλλα ἰδιώτης καὶ πολιτικῶν\nπραγμάτων ἀπείρως ἔχων, στρατιωτικὸς δὲ\nγεγενῆσθαι δοκῶν: Ἀδ̔??ʼέντος ὄνομα αὐτῷ: ὁ δὲ\n\nἕτερος Μακρῖνος μὲν ἐκαλεῖτο, τῶν δὲ ἐν ἀγορᾷ οὐκ\nἀπείρως εἶχε, καὶ μάλιστα νόμων ἐπιστήμης. ἐς τοῦτον\nοὖν ὡς μὴ στρατιωτικὸν μηδὲ γενναῖον δημοσίᾳ\nπολλάκις ἀπέσκωπτε, καὶ μέχρις αἰσχρᾶς βλασφημίας:\nἐπεὶ γὰρ ἤκουεν αὐτὸν καὶ διαίτῃ ἐλευθερίῳ χρώμενον καὶ τὰ φαῦλα καὶ ἀπερριμμένα τῶν ἐδεσμάτων\nκαὶ ποτῶν μυσαττόμενον, οἷς ὡς στρατιωτικὸς δὴ ὁ\nἈντωνῖνος ἔχαιρε, χλαμύδιον ἤ τινα ἄλλην ἐσθῆτα\nἀμφιεσάμενον ἀστειοτέραν ἐς ἀνανδρίαν καὶ θήλειαν\nνόσον διέβαλλεν, ἀεί τε ἀποκτενεῖν ἠπείλει. ἅπερ οὐ φέρων ὁ Μακρῖνος πάνυ ἤσχαλλε.\nσυνέβη δέ τι καὶ τοιοῦτον: ἔδει γὰρ ἄρα τέλος\nλαβεῖν τὸν Ἀντωνίνου βίον. περιεργότατος γὰρ ὢν\nοὐ μόνον τὰ ἀνθρώπων πάντα εἰδέναι ἤθελεν, ἀλλὰ\nκαὶ τὰ θεῖά τε καὶ δαιμόνια πολυπραγμονεῖν. ἀεί τε πάντας ὑπώπτευεν ὡς ἐπιβουλεύοντας, χρηστηρίων\nτε πάντων ἐνεφορεῖτο, τούς τε πανταχόθεν μάγους\nκαὶ ἀστρονόμους τε καὶ θύτας μετεπέμπετο: καὶ οὐδεὶς\nαὐτὸν ἐλάνθανε τῶν τὴν γοητείαν ταύτην ὑπισχνουμένων.\nὑποπτεύων δ̓ αὐτοὺς ὡς οὐ τἀληθῆ αὐτῷ ἀλλὰ πρὸς κολακείαν θεσπίζοντας, ἐπιστέλλει\nΜατερνιανῷ τινί, τότε πάσας ὑπ̓ αὐτοῦ ἐν Ῥώμῃ\nπράξεις ἐγκεχειρισμένῳ, πιστοτάτῳ εἶναι δοκοῦντι\nφίλων καὶ μόνῳ κοινωνῷ τῶν ἀπορρήτων: κελεύει δὲ\nαὐτῷ μάγων τοὺς ἀρίστους ζητήσαντι νεκυίᾳ τε χρησαμένῳ μαθεῖν περὶ τοῦ τέλους τοῦ βίου αὐτοῦ, καὶ\nμή τις ἄρα ἐπιβουλεύοι τῇ ἀρχῇ. ὁ δὲ Ματερνιανὸς\nχρησάμενος ἀδεῶς τοῖς ὑπὸ τοῦ βασιλέως κελευσθεῖσιν,\nεἴτε ὄντως αὐτῷ δαιμόνων ταῦτα θεσπισάντων\nεἴτε ἄλλως συσκευαζόμενος τὸν Μακρῖνον, ἐπιστέλλει τῷ Ἀντωνίνῳ ἐπιβουλεύειν τῇ ἀρχῇ τὸν Μακρῖνον\nκαὶ δεῖν αὐτὸν ἀποσκευάσασθαι. ταῦτα τὰ γράμματα\n\nἀποσημηνάμενος μετὰ καὶ ἑτέρων ἐπιστολῶν\nκατὰ τὸ ἔθος δίδωσι τοῖς διακομίζουσιν, οὐκ εἰδόσιν\nἃ φέρουσι. τῷ δὲ συνήθει τάχει τῆς ὁδοιπορίας ἐκεῖνοι\nχρησάμενοι ἐφίστανται τῷ Ἀντωνίνῳ, ἤδη τε\nσκευὴν ἡνιόχου ἀνειληφότι καὶ τοῦ ἅρματος ἐπιβαίνοντι\nπροσκομίζουσι πάντα τὸν σύνδεσμον τῶν ἐπιστολῶν,\nἐν αἷς ἦν καὶ τὰ κατὰ Μακρίνου γράμματα.\nὁ δ̓ Ἀντωνῖνος τὴν ὁρμὴν ἤδη καὶ τὴν γνώμην περὶ τὴν ἱπποδρομίαν ἔχων, κελεύει τῷ Μακρίνῳ ἀποστάντι\nκαὶ ἰδιάσαντι ἐντυχεῖν τοῖς γράμμασι, καὶ εἴ\nτι ἐπεῖγον εἴη, δηλῶσαι αὐτῷ, εἰ δὲ μή, τὰ ἐξ ἔθους\nαὐτὸν διοικῆσαι ὡς ἔπαρχον. πολλάκις δὲ τοῦτο κελεύειν\nἦν σύνηθες αὐτῷ. καὶ ὃ μὲν ταῦτα προστάξας\nεἴχετο τοῦ προκειμένου: ὁ δὲ Μακρῖνος καθ̓ αὑτὸν γενόμενος τάς τε ἄλλας ἐπιλύεται ἐπιστολάς, περιτυχὼν\nδὲ καὶ τῇ καθ̓ αὑτοῦ θανατηφόρῳ ὁρᾷ προῦπτον\nκίνδυνον ἐπικείμενον. εἰδώς τε τοῦ Ἀντωνίνου\nτὸν θυμὸν καὶ τὸ φονικὸν ἐπὶ τοιοῖσδε γράμμασι, καὶ\nπρόφασιν αὐτῷ εὔλογον ὑπάρξουσαν, τὴν μὲν ἐπιστολὴν\nὑφαιρεῖται, περὶ δὲ τῶν λοιπῶν ἀπαγγέλλει\nὡς εἶεν συνήθεις. φοβηθεὶς δὲ μὴ καὶ δεύτερον ταῦτα ὁ Ματερνιανὸς ἐπιστείλῃ, δρᾶσαί τι μᾶλλον ἠθέλησεν\nἢ ἀναμείνας παθεῖν. τολμᾷ δή τι τοιοῦτον. ἦν\nτις ἑκατοντάρχης, Μαρτιάλιος δὲ ὄνομα αὐτῷ, τῶν\nσωματοφυλάκων τῶν Ἀντωνίνου, ἀεὶ παρεπόμενος\nαὐτῷ. τούτου τὸν ἀδελφὸν πρὸ ὀλίγων ἡμερῶν ἀνῃρήκει\nδιαβληθέντα μὲν οὐκ ἐλεγχθέντα δέ: αὐτῷ τε\nτῷ Μαρτιαλίῳ ἐνύβρισεν, ἄνανδρον αὐτὸν καὶ ἀγεννῆ\nκαλῶν καὶ Μακρίνου φίλον. τοῦτον ἐπιστάμενος ὁ Μακρῖνος ἀλγοῦντά τε σφοδρῶς ἐπὶ τῇ τοῦ ἀδελφοῦ\nἀναιρέσει, μὴ φέροντά τε τὰς ἐς αὑτὸν ὕβρεις,\nμεταπέμπεται ʽἐθάρρει δὲ αὐτῷ θεραπεύοντί τε αὐτὸν\n\nἄνωθεν καὶ πολλὰ ὑπ̓ αὐτοῦ εὐεργετηθέντἰ, πείθει\nτε καιρὸν ἐπιτήδειον παραφυλάξαντα ἐπιβουλεῦσαι\nτῷ Ἀντωνίνῳ. ὃ δὲ ταῖς τε ὑποσχέσεσι τοῦ Μακρίνου\nἀναπεισθείς, μισῶν τε ἄλλως καὶ τιμωρῆσαι θέλων\nτῷ ἀδελφῷ, πάντα ποιήσειν ἀσμένως ὑπισχνεῖται καιρὸν ἐπιτήδειον εὑρών.\nσυνέβη δὲ μετ̓ οὐ πολὺ τῆς σκέψεως ταύτης\nθελῆσαι τὸν Ἀντωνῖνον, διατρίβοντα ἐν Κάρραις τῆς\nΜεσοποταμίας, προελθεῖν τῆς βασιλείας ἀπελθεῖν τε\nἐς τὸν νεὼν τῆς σελήνης, ἣν μάλιστα οἱ ἐπιχώριοι σέβουσιν. ἀφειστήκει δὲ τῆς πόλεως ὁ νεὼς πολύ, ὡς\nὁδοιπορίας χρῄζειν. σὺν ἱππεῦσιν οὖν ὀλίγοις, ἵνα δὴ\nμὴ πάντα τὸν στρατὸν σκύλῃ, τὴν ὁδοιπορίαν ἐποιεῖτο,\nὡς δὴ θύσας τῇ θεῷ ἐπανέλθοι. κατὰ δὲ τὴν\nμέσην ὁδὸν ἐπειχθεὶς ὑπὸ τῆς γαστρός, ἀποστῆναί τε πάντας κελεύσας, ἀνεχώρει σὺν ἑνὶ ὑπηρέτῃ ἀποσκευασόμενος\nτὰ ἐνοχλοῦντα. πάντες τοίνυν ἀπεστράφησαν\nκαὶ ὡς πορρωτάτω ἀπῄεσαν, τιμὴν καὶ αἰδῶ\nτῷ γινομένῳ νέμοντες. ὁ δὲ Μαρτιάλιος τοὺς καιροὺς\nπάντας παραφυλάττων, ἰδών τε αὐτὸν μεμονωμένον, ὡς δὴ κληθεὶς ὑπ̓ αὐτοῦ νεύματι ἐρῶν τι ἢ\nἀκουσόμενος, προστρέχει, ἐπιστάς τε αὐτῷ τὰς ἐσθῆτας\nτῶν μηρῶν καθέλκοντι, ἀπεστραμμένον παίει ξιφιδίῳ,\nὃ μετὰ χεῖρας ἔφερε λανθάνων. καιρίου δὲ\nτῆς πληγῆς ἐπὶ τῆς κατακλεῖδος γενομένης ἀπροσδοκήτως\nτε καὶ ἀφυλάκτως ὁ Ἀντωνῖνος ἀνῃρέθη. πεσόντος\nδὲ αὐτοῦ πηδήσας ἵππῳ ἔφυγεν ὁ Μαρτιάλιος.\nΓερμανοὶ δὲ ἱππεῖς, οἷς ὁ Ἀντωνῖνος ἔχαιρε φρουροῖς\nτε τοῦ σώματος ἐχρῆτο, οὐ τοσοῦτον ἀφεστῶτες\nὅσον οἱ λοιποί, πρῶτοί τε ἰδόντες τὸ γενόμενον, διώξαντες\nτὸν Μαρτιάλιον κατηκόντισαν. ὡς δὲ καὶ ὁ\nλοιπὸς στρατὸς εἶδε τὸ πραχθέν, πάντες συνέδραμον,\n\nκαὶ πρῶτος ὁ Μακρῖνος ἐπιστὰς τῷ πτώματι ὀλοφύρεσθαί\nτε καὶ θρηνεῖν προσεποιεῖτο. ὅ τε στρατὸς\nπᾶς χαλεπῶς καὶ δυσφόρως ἤνεγκε τὸ πραχθέν: συστρατιώτην\nγὰρ καὶ κοινωνὸν τοῦ βίου, ἀλλ̓ οὐκ ἄρχοντα\nᾤοντο ἀποβεβληκέναι. καὶ οὐδεμίαν πω ἐπιβουλὴν\nὑπώπτευον ἐκ τοῦ Μακρίνου, ᾤοντο δὲ τὸν\nΜαρτιάλιον οἰκείαν ἔχθραν ἀμύνασθαι. καὶ οἳ μὲν ἕκαστος ἐς τὰς σκηνὰς ἐπανῇσαν: ὁ δὲ Μακρῖνος πυρὶ\nπαραδοὺς τὸ σωμάτιον, τήν τε κόνιν κάλπῃ τινὶ ἐμβαλών,\nἔπεμψε τῇ μητρὶ αὐτοῦ καταθάψαι, ἐν Ἀντιοχείᾳ\nδιατριβούσῃ. ἐκείνη δὲ ἐπὶ ταῖς τῶν παίδων\nὁμοίαις συμφοραῖς εἴτε ἑκοῦσα εἴτε κελευσθεῖσα ἀπεκαρτέρησε.\nτοιούτῳ μὲν δὴ τέλει ἐχρήσατο ὁ Ἀντωνῖνος\nκαὶ ἡ μήτηρ Ἰουλία, βιώσαντες ὡς προείρηται.\nπᾶς δὲ ὁ χρόνος ἐν ᾧ μόνος ἐβασίλευσεν ἄνευ τοῦ πατρὸς\nκαὶ τοῦ ἀδελφοῦ, ἐν ἓξ ἔτεσι συνετελέσθη.\nτελευτήσαντος δὲ τοῦ Ἀντωνίνου ἐν ἀφασίᾳ τε ἦν ὁ στρατὸς καὶ ἀπορίᾳ τοῦ πρακτέου: ἔμεινάν τε\nἡμερῶν δύο ἀβασίλευτοι, ἐζήτουν τε ὃν ἐπιλέξονται\nἄρχοντα. καὶ γὰρ ἠγγέλλετο μετὰ πολλοῦ πλήθους\nκαὶ δυνάμεως ἐπιὼν ὁ Ἀρτάβανος, δίκας ἀπαιτήσων\nτιμωρήσων τε τοῖς ἐν σπονδαῖς καὶ εἰρήνῃ ἀνῃρημένοις.\nαἱροῦνται δὴ βασιλέα πρῶτον μὲν Ἀδ̔??ʼέντον ὡς στρατιωτικόν τε καὶ ἔπαρχον οὐ φαῦλον γενόμενον:\nὃ δὲ γῆρας προϊσχόμενος παρῃτήσατο: μετ̓ ἐκεῖνον\nδὲ τὸν Μακρῖνον, πειθόντων αὐτοὺς χιλιάρχων,\nοἳ καὶ τῆς ἐπιβουλῆς τοῦ Ἀντωνίνου συνωμόται καὶ\nκοινωνοὶ τοῦ Μακρίνου γεγενῆσθαι ὑπωπτεύθησαν.\nὕστερον γοῦν ἐκολάσθησαν μετὰ τὴν ἐκείνου τελευτήν,\nὡς ἐν τοῖς ἑξῆς ἐροῦμεν. παρέλαβε δὲ τὴν βασιλείαν ὁ Μακρῖνος οὐχ οὕτως εὐνοίᾳ καὶ πίστει τῶν\nστρατιωτῶν ὡς ἀνάγκῃ καὶ χρείᾳ τοῦ παρόντος καιροῦ.\n\nτούτων δὲ πραττομένων ἐφίσταται ὁ Ἀρτάβανος\nμετὰ μεγίστου πλήθους καὶ δυνάμεως, ἵππον τε\nπολλὴν ἄγων καὶ τοξοτῶν μέγα τι πλῆθος καταφράκτους\nτε ἀπὸ καμήλων ἔξωθεν μακροῖς δόρασιν. ὡς\nδ̓ ἀπηγγέλη προσιών, συγκαλέσας τοὺς στρατιώτας ὁ Μακρῖνος ἔλεξε τοιάδε. ἀλγεῖν μὲν ὑμᾶς πάντας\nἐπὶ τοιούτου βασιλέως, ἢ ἵνα τἀληθῆ λέγοιμι, συστρατιώτου\nἀποβολῇ θαυμαστὸν οὐδέν: φέρειν δὲ τὰς\nσυμφορὰς καὶ τὰ προσπίπτοντα μετρίως ὑπομένειν\nἀνθρώπων ἔργον σωφρονούντων. ἡ μὲν γὰρ ἐκείνου μνήμη ἔν τε τοῖς ὑμετέροις στέρνοις ἐγκείσεται,\nτοῖς τε ἐς ὕστερον παραδοθήσεται δόξαν ἀίδιον φέρουσα\nμεγάλων τε καὶ γενναίων ἔργων ὧν ἔδρασε,\nφίλτρων τε καὶ εὐνοίας καμάτων τε κοινωνίας τῆς\nπρὸς ὑμᾶς. νῦν δὲ καιρός, τιμήσαντας ὡς χρὴ τὴν μνήμην τοῦ τετελευτηκότος, ἀφοσιωσαμένους τε τὰ\nπρὸς ἐκεῖνον, ἔχεσθαι τῶν ἐπειγόντων. ὁρᾶτε τὸν\nβάρβαρον ἐφεστῶτα σὺν παντὶ τῷ τῆς ἀνατολῆς πλήθει,\nκαὶ δοκοῦντα πρόφασιν εὔλογον ἔχειν ἔχθρας:\nἡμεῖς γὰρ αὐτὸν προυκαλεσάμεθα παρασπονδήσαντες, καὶ ἐν εἰρήνῃ βαθείᾳ πόλεμον ἠγείραμεν. ἤρτηται δὲ\nνῦν πᾶσα ἡ Ῥωμαίων ἀρχὴ τῆς ὑμετέρας ἀνδρείας τε\nκαὶ πίστεως: οὐ γὰρ περὶ ὅρων γῆς οὐδὲ ῥείθρων ποταμῶν\nἡ φιλονεικία, περὶ τοῦ παντὸς δέ, πρὸς μέγαν\nβασιλέα, ὑπὲρ παίδων καὶ συγγενῶν, οὓς ἐκεῖνος\nἀδίκως καὶ παρὰ τοὺς ὅρκους οἴεται ἀνῃρῆσθαι. τά τε\nοὖν ὅπλα λαμβάνωμεν, καὶ τῇ συνήθει Ῥωμαίοις εὐκοσμίᾳ\nταττώμεθα. ἐν γὰρ ταῖς παρατάξεσι τὸ μὲν\nτῶν βαρβάρων ἄτακτον πλῆθος καὶ προσκαίρως\nἠθροισμένον αὐτὸ ἑαυτῷ ἴσως γένοιτ̓ ἂν ἐναντίον: τὸ δ̓ ὑμέτερον εὔτακτόν τε ὂν καὶ συγκεκροτημένον,\nμετά τε ἐμπειρίας μαχόμενον, ὑμῖν τε ἔσται σωτήριον\n\nκἀκείνοις ὀλέθριον. μετ̓ ἀγαθῆς οὖν τῆς ἐλπίδος\nἀγωνίζεσθε ὡς Ῥωμαίοις πρέπει καὶ σύνηθες:\nοὕτω γὰρ τούς τε βαρβάρους ἀπώσεσθε ὑμεῖς, καὶ δόξης κλέος ἀράμενοι μέγα Ῥωμαίοις τε καὶ πᾶσιν ἀνθρώποις\nδείξετε, τήν τε προτέραν νίκην πιστώσεσθε,\nὡς μὴ δόλῳ καὶ ἀπάτῃ παρασπονδήσαντες ἠδικήσατε,\nἀλλὰ δἰ ὅπλων νικήσαντες ἐκρατήσατε.\nτοιαῦτά τινα εἰπόντος αὐτοῦ, οἱ στρατιῶται τὴν\nἀνάγκην τοῦ πράγματος ὁρῶντες παρετάττοντο κἀν\nτοῖς ὅπλοις ἦσαν. ἅμα δὲ ἡλίῳ ἀνίσχοντι ἐφάνη Ἀρτάβανος σὺν μεγίστῳ πλήθει στρατοῦ. ἀσπασάμενοι\nδὲ τὸν ἥλιον, ὡς ἔθος αὐτοῖς, οἱ βάρβαροι, μεγίστῃ\nτε κλαγγῇ βοήσαντες, ἐπέδραμον τοῖς Ῥωμαίοις τοξεύοντές\nτε καὶ καθιππεύοντες. οἱ δὲ Ῥωμαῖοι εὐτάκτως\nτε καὶ ἀσφαλῶς συστήσαντες τὰς φάλαγγας, ἑκατέρωθέν\nτε τοὺς ἱππεῖς καὶ τοὺς Μαυρουσίους παρατάξαντες,\nτά τε κενὰ πληρώσαντες τῶν κούφως καὶ\nεὐσταλῶς ἐκτρέχειν δυναμένων, δεξάμενοι τοὺς βαρβάρους\nἐμάχοντο. καὶ οἱ μὲν βάρβαροι τῷ πλήθει τῶν τόξων τοῖς τε ἐπιμήκεσι δόρασι τῶν καταφράκτων\nἀπό τε ἵππων καὶ καμήλων τιτρώσκοντες αὐτοὺς\nμεγάλως ἄνωθεν ἔβλαπτον: οἱ δὲ Ρωμαῖοι τῶν μὲν\nσυσταδὸν μαχομένων ῥᾳδίως ἐκράτουν, ἐπεὶ δὲ αὐτοὺς\nἥ τε ἵππος πολλὴ οὖσα καὶ τὸ τῶν καμήλων πλῆθος\nἐλυμαίνετο, προσποιούμενοι ἀναχωρεῖν τριβόλους\nτε καὶ ἄλλα τινὰ τεχνάσματα σιδήρων, ὀξυτάτας ἐξοχὰς\nπερικείμενα, ἐρρίπτουν. παραλανθάνοντα δὲ\nἐν ταῖς ψάμμοις καὶ οὐ καθορώμενα ὑπὸ τῶν ἱππέων\nἢ τῶν καμηλιτῶν ὀλέθρια ἦν αὐτοῖς: πατοῦντες γὰρ οἱ ἵπποι, αἵ τε κάμηλοι μάλιστα, ἔχουσαι ἁπαλὰ τὰ\nπέλματα, ὤκλαζον καὶ ἐχώλευον, τούς τε ἐπιβάτας\nοὓς ἔφερον ἀπεσείοντο. οἱ δὲ ἐπέκεινα βάρβαροι ἐς\n\nὅσον μὲν ἐποχοῦνται ἵπποις ἢ καμήλοις, γενναίως\nμάχονται, ἢν δὲ ἀποβῶσιν αὐτῶν ἢ κατενεχθῶσι, ῥᾷστα\nἁλίσκονται, μὴ φέροντες τὴν ἐκ συστάσεως μάχην.\nπρός τε τὸ φυγεῖν ἢ διῶξαι, εἰ δέοι, ὑπὸ τῆς\nπερὶ τοῖς σκέλεσιν ἐσθῆτος χαύνως παρῃωρημένης ἐμποδίζονται.\nπρώτης μὲν οὖν καὶ δευτέρας ἡμέρας ἐξ ἑωθινοῦ\nἐς ἑσπέραν ἐμαχέσαντο, καὶ νὺξ ἐπελθοῦσα διέλυσε\nτὰς μάχας, ἑκάτεροί τε ἐπανῆλθον ἐς τὰ ἑαυτῶν\nστρατόπεδα νικᾶν ἀξιοῦντες. τῇ δὲ τρίτῃ ἡμέρᾳ συνῆλθον ἐς τὸ αὐτὸ πεδίον μαχούμενοι, ἐπειρῶντο\nδὲ οἱ μὲν βάρβαροι, πολύ τι τῷ πλήθει τούτων ὑπερέχοντες,\nκυκλώσασθαι τοὺς Ῥωμαίους καὶ σαγηνεῦσαι:\nοἱ δὲ Ῥωμαῖοι οὐκέτι τὰς φάλαγγας ἐς βάθος συνίστασαν,\nἐς μῆκος δ̓ ἐκτείνοντες ἀεὶ τὸ κυκλούμενον\nἐνεπόδιζον. πλῆθος δὲ τοσοῦτον ἀνδρῶν τε καὶ\nκτηνῶν ἐφονεύθη ὡς πᾶν πληρωθῆναι τὸ πεδίον μεγίστους\nτε σωροὺς πτωμάτων ἐς ὕψος ἀρθῆναι, καὶ\nμάλιστα τῶν καμήλων ἐπαλλήλων πιπτουσῶν. πρός\nτε οὖν τὸ διατρέχειν ἐνεποδίζοντο οἱ μαχόμενοι: οὐκέτι δὲ οὐδὲ καθεώρων ἀλλήλους, μεγάλου οἱονεὶ χώματος\nἐν μέσῳ καὶ δυσβάτου ὑπὸ τῶν σωμάτων σεσωρευμένου,\nὑφ̓ οὗ κωλυόμενοι τοῖς ἄλλοις ἐπιέναι\nἕκαστοι ἐπανῆλθον ἐς τὰ ἑαυτῶν στρατόπεδα.\nὁ δὲ Μακρῖνος συνεὶς ὅτι οὐκ ἄλλως Ἀρτάβανος ἐκθύμως τε μάχεται καὶ προσμένει ἀλλ̓ ἢ οἰόμενος\nἈντωνίνῳ μάχεσθαι, εἰωθότων ἀεὶ τῶν βαρβάρων\nῥᾷστα ἀποκάμνειν ἐθελοκακεῖν τε, εἰ μή τι ἐν ταῖς\nπρώταις ὁρμαῖς κατορθώσουσι, τότε δὲ προσμενόντων\nὡς ἂν τὴν μάχην ἀνανεώσαιντο μετὰ τὴν τῶν νεκρῶν ἀναίρεσίν τε καὶ κατάφλεξιν, οὐκ οἰομένων\nτεθνηκέναι τὸν τῆς ἔχθρας αἴτιον, πέμπει πρεσβείαν\n\nἐπιστέλλει τε τῷ Παρθυαίῳ, λέγων τὸν μὲν περὶ τὰς\nσπονδὰς καὶ τοὺς ὅρκους ἀδικήσαντα βασιλέα τεθνηκέναι\nδίκας τε ἀξίας ὧν ἔδρασε δεδωκέναι, Ῥωμαίους\nδέ, ὧν ἐστὶν ἡ ἀρχή, ἑαυτῷ τὰ τῆς βασιλείας ἐγκεχειρικέναι:\nμήτε δὲ ἀρέσκεσθαι τοῖς πραχθεῖσιν, αἰχμαλώτους τε τοὺς περιόντας ἀποδοῦναι, χρήματά τε ὅσα\nἡρπάγη ἀποτῖσαι, φίλῳ τε ἀντὶ ἐχθροῦ χρῆσθαι καὶ\nτὴν εἰρήνην ὅρκοις καὶ σπονδαῖς βεβαιῶσαι. ὁ δὲ Ἀρτάβανος\nταῦτά τε ἀναγνοὺς καὶ διδαχθεὶς ὑπὸ τῶν\nπρέσβεων περὶ τῆς Ἀντωνίνου ἀναιρέσεως, αὐτάρκη\nτιμωρίαν τὸν παρασπονδήσαντα δεδωκέναι νομίζων,\nτοῦ τε στρατοῦ αὑτῷ τετρυχωμένου, ἀγαπῶν τε τοὺς αἰχμαλώτους καὶ τὰ χρήματα ἀναιμωτὶ ἀπολαβεῖν,\nσπεισάμενος εἰρήνην πρὸς τὸν Μακρῖνον ἐς τὰ ἑαυτοῦ\nἐπανέρχεται. ὃ δὲ τόν τε στρατὸν ἀπαλλάξας\nτῆς ἐν Μεσοποταμίᾳ διατριβῆς ἐς τὴν Ἀντιόχειαν\nἠπείγετο.\nὍπως μὲν δὴ ὁ Ἀντωνῖνος ἦρξέ τε καὶ ἐτελεύτησε,\nδεδήλωται ἐν τῷ πρὸ τούτου συγγράμματι ἥ τε\nπρὸ τούτου ἐπιβουλὴ καὶ διαδοχή: γενόμενος δὲ ἐν\nτῇ Ἀντιοχείᾳ ὁ Μακρῖνος ἐπιστέλλει τῷ τε δήμῳ Ῥωμαίων\nκαὶ τῇ συγκλήτῳ, λέγων τοιάδε. ἐν εἰδόσι μὲν ὑμῖν τοῦ τε βίου μου τὴν ἐξ ἀρχῆς προαίρεσιν\nτοῦ τε τρόπου τὸ πρὸς χρηστότητα ἐπιρρεπές, καὶ τὸ\nπρᾶον τῆς διοικηθείσης πρότερον πράξεως, οὐ πολύ\nτι ἐξουσίας καὶ δυνάμεως βασιλικῆς ἀποδεούσης, ὅπου\nγε καὶ αὐτὸς ὁ βασιλεὺς τοῖς ἐπάρχουσι τῶν στρατοπέδων\nπεπίστευται, περιττὸν νομίζω μακρηγορεῖν.\n\nἴστε γάρ με καὶ οἷς ἐκεῖνος ἔπραττεν οὐκ ἀρεσκόμενον,\nκαὶ προκινδυνεύσαντα ὑμῶν ἐν οἷς πολλάκις\nταῖς τυχούσαις διαβολαῖς πιστεύων ἀφειδῶς ὑμῖν\nπροσεφέρετο. κἀμὲ μὲν κακῶς ἠγόρευε, καὶ δημοσίᾳ\nπολλάκις τὸ μέτριόν μου καὶ πρὸς τοὺς ἀρχομένους φιλάνθρωπον διαβάλλων καὶ διασκώπτων ἐς\nῥᾳθυμίαν καὶ τρόπων χαυνότητα: κολακείαις δὲ χαίρων,\nκαὶ τοὺς εἰς ὠμότητα παροξύνοντας τῷ τε θυμῷ\nτὸ ἐνδόσιμον αὐτοῦ διδόντας τήν τε ὀργὴν διαβολαῖς\nἐγείροντας εὔνους καὶ πιστοὺς ἐδοκίμαζε φίλους. ἐμοὶ\nδὲ ἐξ ἀρχῆς τὸ πρᾶον καὶ μέτριον προσφιλές. τὸν\nγοῦν πρὸς Παρθυαίους πόλεμον, μέγιστόν τε ὄντα\nκαὶ ἐφ̓ ᾧ πᾶσα Ῥωμαίων ἐσάλευεν ἀρχή, κατελύσαμεν\nκαὶ ἐν οἷς ἀνδρείως παραταξάμενοι οὐδέν τι ἡττήμεθα,\nκαὶ ἐν οἷς σπείσαντες μετὰ πολλῆς δυνάμεως ἐλθόντα μέγαν βασιλέα πιστὸν φίλον ἀντ̓ ἐχθροῦ\nδυσμάχου ἐποιήσαμεν. ἐμοῦ δὲ κρατοῦντος ἐν ἀδείᾳ\nτε καὶ ἀναιμωτὶ πάντες βιώσονται, ἀριστοκρατία τε\nμᾶλλον ἢ βασιλεία νομισθήσεται. μηδέ τις ἀπαξιούτω\nἢ τύχης πταῖσμα νομιζέτω, ὅτι δὴ ὄντα με ἐκ τῆς ἱππάδος τάξεως ἐπὶ τοῦτο ἤγαγε. τί γὰρ ὄφελος εὐγενείας,\nεἰ μὴ χρηστὸς καὶ φιλάνθρωπος συνοικεῖ\nτρόπος; τὰ μὲν γὰρ τῆς τύχης δῶρα καὶ ἀναξίοις περιπίπτει,\nἡ δὲ τῆς ψυχῆς ἀρετὴ ἰδίαν ἑκάστῳ δόξαν\nπεριτίθησιν. εὐγένεια δὲ καὶ πλοῦτος καὶ ὅσα τοιαῦτα μακαρίζεται μέν, οὐκ ἐπαινεῖται δέ, ὡς παῤ\nἄλλου δοθέντα: ἐπιείκεια δὲ καὶ χρηστότης ἅμα τῷ\nθαυμάζεσθαι καὶ τῶν ἐπαίνων τὴν ἀναφορὰν ἐς αὐτόν\nτινα ἔχει τὸν κατορθοῦντα. τί γοῦν ὑμᾶς ὤνησεν\nἡ Κομμόδου εὐγένεια ἢ Ἀντωνίνου ἡ πατρῴα διαδοχή; οἱ μὲν γὰρ ὥσπερ ὄφλημα κληρονομίας εἰληφότες\nἀποχρῶνταί τε καὶ ἐνυβρίζουσιν ὡς ἄνωθεν\n\nἰδίῳ κτήματι: οἱ δὲ παῤ ὑμῶν λαβόντες χάριτός τε\nἀιδίου εἰσὶ χρεῶσται καὶ πειρῶνται ἀμείψασθαι τοὺς\nεὐεργεσίαις προειληφότας. καὶ τῶν μὲν εὐπατριδῶν βασιλέων τὸ εὐγενὲς ἐς ὑπεροψίαν ἐκπίπτει καταφρονήσει\nτῶν ὑπηκόων ὡς πολὺ ἐλαττόνων: οἱ δὲ ἐκ\nμετρίων πράξεων ἐπὶ τοῦτο ἐλθόντες περιέπουσιν αὐτὸ\nὡς καμάτῳ κτηθέν, αἰδῶ τε καὶ τιμὴν ἀπονέμουσιν,\nἣν εἰώθεσαν, τοῖς ποτὲ κρείττοσιν. ἐμοὶ δὲ σκοπὸς μηδέν τι πράττειν ἄνευ τῆς ὑμετέρας γνώμης,\nκοινωνούς τε καὶ συμβούλους ἔχειν τῆς τῶν πραγμάτων\nδιοικήσεως. ὑμεῖς δὲ ἐν ἀδείᾳ καὶ ἐλευθερίᾳ\nβιώσεσθε, ὧν ἀφῃρέθητε μὲν ὑπὸ τῶν εὐπατριδῶν\nβασιλέων, ἀποδοῦναι δὲ ὑμῖν ἐπειράθησαν πρότερον\nμὲν Μάρκος ὕστερον δὲ Περτίναξ, ἐξ ἰδιωτικῶν σπαργάνων\nἐπὶ τοῦτο ἐλθόντες. γένους γὰρ ἔνδοξον ἀρχὴν\nαὐτὸν παρασχεῖν καὶ τῷ ὑστέρῳ γένει ἄμεινον ἢ κλέος\nπρογονικὸν παραλαμβάνοντα τρόπου φαυλότητι καταισχῦναι.\nἀναγνωσθείσης δὲ τῆς τοιαύτης ἐπιστολῆς, εὐφημεῖ τε αὐτὸν ἡ σύγκλητος καὶ τὰς σεβασμίους τιμὰς\nπάσας ψηφίζεται. οὐχ οὕτω δὲ εὔφραινε πάντας ἡ\nΜακρίνου διαδοχή, ὡς ὑπερήδοντό τε καὶ πανδημεὶ\nἑώρταζον ἐπὶ τῇ Ἀντωνίνου ἀπαλλαγῇ. ἕκαστός τε\nᾤετο, μάλιστα τῶν ἐν ἀξιώσει τινὶ ἢ πράξει καθεστώτων,\nξίφος ἀποσεσεῖσθαι τοῖς αὐχέσιν ἐπαιωρούμενον.\nσυκοφάνται τε ἢ δοῦλοι, ὅσοι δεσπότας κατήγγελον, ἀνεσκολοπίσθησαν: ἥ τε Ῥωμαίων πόλις καὶ\nσχεδὸν πᾶσα ἡ ὑπὸ Ῥωμαίους οἰκουμένη καθαρθεῖσα\nπονηρῶν ἀνθρώπων, τῶν μὲν κολασθέντων τῶν δὲ\nἐξωσθέντων, εἰ δέ τινες καὶ ἔλαθον, δἰ εὐλάβειαν\nἡσυχαζόντων, ἐν ἀδείᾳ πολλῇ καὶ εἰκόνι ἐλευθερίας\nἐβίωσαν ἐκείνου τοῦ ἔτους οὗ μόνου ὁ Μακρῖνος ἐβασίλευσε.\nτοσοῦτον δὲ ἥμαρτεν ὅσον μὴ διέλυσεν\nεὐθέως τὰ στρατόπεδα καὶ ἑκάστους ἐς τὰ ἑαυτῶν\nἀπέπεμψεν, αὐτός τε ἐς τὴν Ῥώμην ποθοῦσαν ἠπείχθη,\nτοῦ δήμου ἑκάστοτε καλοῦντος μεγάλαις βοαῖς,\nἐν δὲ τῇ Ἀντιοχείᾳ διέτριβε γένειόν τε ἀσκῶν, βαδίζων τε πλέον τοῦ δέοντος ἠρεμαίως, βραδύτατά τε καὶ\nμόλις τοῖς προσιοῦσιν ἀποκρινόμενος ὡς μηδ̓ ἀκούεσθαι\nπολλάκις διὰ τὸ καθειμένον τῆς φωνῆς. ἐζήλου\nδὲ ταῦτα ὡς δὴ Μάρκου ἐπιτηδεύματα, τὸν δὲ λοιπὸν\nβίον οὐκ ἐμιμήσατο, ἐπεδίδου δὲ ἑκάστοτε ἐς τὸ ἁβροδίαιτον, ὀρχηστῶν τε θέαις καὶ πάσης μούσης\nκινήσεώς τε εὐρύθμου ὑποκριταῖς σχολάζων, τῆς τε\nτῶν πραγμάτων διοικήσεως ἀμελῶς ἔχων. προῄει τε\nπόρπαις καὶ ζωστῆρσι χρυσῷ πολλῷ καὶ λίθοις τιμίοις\nπεποικιλμένοις κεκοσμημένος, τῆς τοιαύτης πολυτελείας παρὰ τοῖς Ῥωμαίων στρατιώταις οὐκ ἐπαινουμένης,\nβαρβάρου δὲ μᾶλλον καὶ θηλυπρεποῦς εἶναι\nδοκούσης. ἅπερ ὁρῶντες οἱ στρατιῶται οὐ πάνυ τι\nἀπεδέχοντο, ἀπηρέσκοντό τε αὐτοῦ τῷ βίῳ ὡς ἀνειμένῳ\nμᾶλλον ἢ κατ̓ ἄνδρα στρατιωτικόν: παραβάλλοντες δὲ τὴν μνήμην τῇ Ἀντωνίνου διαίτῃ ἐπιστρεφεῖ\nτε καὶ στρατιωτικῇ γενομένῃ, κατεγίνωσκον τῆς\nΜακρίνου πολυτελείας. ἔτι τε ἠγανάκτουν αὐτοὶ μὲν\nὑπὸ σκηναῖς καὶ ἐν ἀλλοδαπῇ διαιτώμενοι, ἔσθ̓ ὅτε\nκαὶ σπανίζοντες τῶν ἐπιτηδείων, ἔς τε τὰ ἑαυτῶν οὐκ ἐπανιόντες εἰρήνης εἶναι δοκούσης: ὁρῶντες δὲ τὸν\nΜακρῖνον ἐν χλιδῇ καὶ τρυφῇ διαιτώμενον, ἀφηνιάζοντες\nἤδη πρὸς ἀλλήλους αὐτὸν κακῶς ἠγόρευον,\nπροφάσεώς τε ὀλίγης λαβέσθαι εὔχοντο ἐς τὸ ἀποσκευάσασθαι\nτὸ λυποῦν.\nἐχρῆν δὲ ἄρα Μακρῖνον ἐνιαυτοῦ μόνου τῇ βασιλείᾳ\nἐντρυφήσαντα ἅμα τῷ βίῳ καὶ τὴν ἀρχὴν καταλῦσαι,\n\nμικρὰν καὶ εὐτελῆ πρόφασιν τοῖς στρατιώταις\nἐς ἃ ἐβούλοντο τῆς τύχης παρασχούσης. Μαῖσα ἦν τις ὄνομα, τὸ γένος Φοίνισσα, ἀπὸ Ἐμέσου καλουμένης\nοὕτω πόλεως ἐν Φοινίκῃ: ἀδελφὴ δὲ ἐγεγόνει\nἸουλίας τῆς Σἑ??ʼήρου μὲν γυναικὸς Ἀντωνίνου δὲ\nμητρός. παρὰ πάντα οὖν τὸν τῆς ἀδελφῆς βίον ἐν τῇ\nβασιλείῳ διέτριψεν αὐλῇ χρόνου πολυετοῦς, παῤ ὃν\nΣἑ??ʼῆρός τε καὶ Ἀντωνῖνος ἐβασίλευσαν. τὴν δὴ Μαῖσαν\nταύτην ὁ Μακρῖνος, μετὰ τὴν τῆς ἀδελφῆς τελευτὴν\nἈντωνίνου δὲ ἀναίρεσιν, προσέταξεν ἐς τὴν πατρίδα\nἐπανελθοῦσαν ἐν τοῖς οἰκείοις καταβιῶναι,\nπάντα ἔχουσαν τὰ ἑαυτῆς. πλείστων δὲ ἦν χρημάτων\nἀνάπλεως ἅτε μακρῷ χρόνῳ βασιλικῇ ἐξουσίᾳ ἐντεθραμμένη.\nἐπανελθοῦσα δὲ ἡ πρεσβῦτις διέτριβεν ἐν τοῖς ἑαυτῆς. ἦσαν δὲ αὐτῇ θυγατέρες δύο: Σοαιμὶς\nμὲν ἡ πρεσβυτέρα ἐκαλεῖτο, ἡ δὲ ἑτέρα Μαμμαία.\nπαῖδες δὲ ἦσαν τῇ μὲν πρεσβυτέρᾳ Βασσιανὸς ὄνομα,\nτῇ δὲ νεωτέρᾳ Ἀλεξιανός. ὑπὸ δὲ ταῖς μητράσι καὶ\nτῇ μάμμῃ ἀνετρέφοντο, ὁ μὲν Βασσιανὸς περὶ ἔτη γεγονὼς\nτεσσαρεσκαίδεκα, ὁ δὲ Ἀλεξιανὸς δεκάτου\nἔτους ἐπιβεβηκώς. ἱέρωντο δὲ αὐτοὶ θεῷ ἡλίῳ: τοῦτον γὰρ οἱ ἐπιχώριοι σέβουσι, τῇ Φοινίκων φωνῇ\nἘλαιαγάβαλον καλοῦντες. νεὼς δὲ αὐτῷ μέγιστος\nκατεσκεύαστο αὐτοῦ, χρυσῷ πολλῷ καὶ ἀργύρῳ κεκοσμημένος\nλίθων τε πολυτελείᾳ. θρησκεύεται δὲ οὐ\nμόνον πρὸς τῶν ἐπιχωρίων, ἀλλὰ καὶ πάντες οἱ γειτνιῶντες\nσατράπαι τε καὶ βασιλεῖς βάρβαροι φιλοτίμως\nπέμπουσι τῷ θεῷ ἑκάστου τοῦ ἔτους πολυτελῆ\nἀναθήματα. ἄγαλμα μὲν οὖν, ὥσπερ παῤ Ἕλλησιν ἢ Ῥωμαίοις, οὐδὲν ἕστηκε χειροποίητον, θεοῦ φέρον\nεἰκόνα: λίθος δέ τις ἔστι μέγιστος, κάτωθεν περιφερής,\nλήγων ἐς ὀξύτητα: κωνοειδὲς αὐτῶ σχῆμα, μέλαινά\n\nτε ἡ χροιά. διιπετῆ τε αὐτὸν εἶναι σεμνολογοῦσιν,\nἐξοχάς τέ τινας βραχείας καὶ τύπους δεικνύουσιν,\nεἰκόνα τε ἡλίου ἀνέργαστον εἶναι θέλουσιν, οὕτω\nβλέποντες. τούτῳ δὴ τῷ θεῷ ὁ Βασσιανὸς ἱερωμένος\nʽἅτε γὰρ πρεσβυτέρῳ ἐκείνῳ ἐγκεχείριστο ἡ θρησκείἀ προῄει τε σχήματι βαρβάρῳ, χιτῶνας χρυσοϋφεῖς\nκαὶ ἁλουργεῖς χειριδωτοὺς καὶ ποδήρεις ἀνεζωσμένος,\nτά τε σκέλη πάντα σκέπων ἀπ̓ ὀνύχων ἐς\nμηροὺς ἐσθῆσιν ὁμοίως χρυσῷ καὶ προφύρᾳ πεποικιλμέναις:\nτήν τε κεφαλὴν ἐκόσμει στέφανος λίθων\nπολυτελῶν χροιᾷ διηνθισμένος. ἦν δὲ τὴν ἡλικίαν\nἀκμαῖος καὶ τὴν ὄψιν τῶν κατ̓ αὐτὸν ὡραιότατος μειρακίων\nπάντων. ἐς τὸ αὐτὸ δὴ συνιόντων κάλλους\nσώματος, ἡλικίας ἀκμῆς, ἁβροῦ σχήματος, ἀπείκασεν\nἄν τις τὸ μειράκιον Διονύσου καλαῖς εἰκόσιν.\nἱερουργοῦντα δὴ τοῦτον, περί τε τοῖς βωμοῖς\nχορεύοντα νόμῳ βαρβάρων ὑπό τε αὐλοῖς καὶ σύριγξι\nπαντοδαπῶν τε ὀργάνων ἤχῳ, περιεργότερον ἐπέβλεπον\nοἵ τε ἄλλοι ἄνθρωποι καὶ μάλιστα οἱ στρατιῶται,\nεἰδότες γένους ὄντα βασιλικοῦ, καὶ τῆς ὥρας αὐτοῦ\nπάντων τὰς ὄψεις ἐς ἑαυτὴν ἐπιστρεφούσης. ἐγειτνίαζε\nδὲ τῇ πόλει ἐκείνῃ τότε μέγιστον στρατόπεδον, ὃ\nτῆς Φοινίκης προήσπιζεν: ὕστερον δὲ μετηνέχθη, ὡς\nἐν τοῖς ἑξῆς ἐροῦμεν. φοιτῶντες οὖν οἱ στρατιῶται\nἑκάστοτε ἐς τὴν πόλιν, ἔς τε τὸν νεὼν ἰόντες θρησκείας δὴ χάριν, τὸ μειράκιον ἡδέως ἔβλεπον. ἦσαν\nδέ τινες ἐξ αὐτῶν καὶ πρόσφυγες οἰκεῖοί τε τῆς Μαίσης,\nπρὸς οὓς ἐκείνη θαυμάζοντας τὸν παῖδα, εἴτε\nπλασαμένη εἴτε καὶ ἀληθεύουσα, ἐξεῖπεν ὅτι ἄρα Ἀντωνίνου\nυἱός ἐστι φύσει, τῇ δὲ ὑπολήψει ἄλλου δοκοίη: ἐπιφοιτῆσαι γὰρ αὐτὸν ταῖς θυγατράσιν αὐτῆς\nνέαις τε οὔσαις καὶ ὡραίαις, καθ̓ ὃν καιρὸν ἐν τοῖς\n\nβασιλείοις σὺν τῇ ἀδελφῇ διέτριβεν. ὅπερ ἐκεῖνοι\nἀκούσαντες, τοῖς συστρατιώταις κατ̓ ὀλίγον ἀπαγγέλλοντες\nδιαβόητον ἐποίησαν τὴν φήμην, ὡς ἐς πᾶν\nχωρῆσαι τὸ στρατιωτικόν. τῇ δὲ Μαίσῃ ἐλέγετο σωροὺς εἶναι χρημάτων, ἐκείνην δὲ ἑτοίμως πάντ̓ ἂν\nπροέσθαι τοῖς στρατιώταις, εἰ τὴν βασιλείαν τῷ γένει\nἀνανεώσαιτο. ὡς δὲ συνέθεντο νύκτωρ, εἰ κατέλθοιεν\nλαθόντες, ἀνοίξειν τὰς πύλας καὶ δέξεσθαι πᾶν τὸ\nγένος ἔνδον βασιλέα τε καὶ υἱὸν ἀποδείξειν Ἀντωνίνου,\nἐπέδωκεν ἑαυτὴν ἡ πρεσβῦτις, ἑλομένη πάντα\nκίνδυνον ἀναρρῖψαι μᾶλλον ἢ ἰδιωτεύειν καὶ δοκεῖν\nἀπερρῖφθαι: νύκτωρ τε λάθρᾳ τῆς πόλεως ὑπεξῆλθε\nσὺν ταῖς θυγατράσι καὶ τοῖς ἐγγόνοις. καταγαγόντων τε αὐτοὺς τῶν προσφυγόντων στρατιωτῶν γενόμενοι\nπρὸς τῷ τείχει τοῦ στρατοπέδου ῥᾷστα ὑπεδέχθησαν:\nεὐθέως τε τὸν παῖδα πᾶν τὸ στρατόπεδον Ἀντωνῖνον\nπροσηγόρευσαν, τῇ τε πορφυρᾷ χλαμύδι\nπεριβαλόντες εἶχον ἔνδον. πάντα δὲ τὰ ἐπιτήδεια καὶ\nπαῖδας καὶ γυναῖκας, ὅσα τε εἶχον ἐν κώμαις ἢ ἀγροῖς\nτοῖς πλησίον, εἰσκομίσαντες, τάς τε πύλας ἀποκλείσαντες,\nπαρεσκεύαζον ἑαυτοὺς ὡς, εἰ δέοι, ὑπομενοῦντες\nπολιορκίαν.\nὡς δὲ ταῦτα ἀπηγγέλη τῷ Μακρίνῳ ἐν Ἀντιοχείᾳ διατρίβοντι, ἥ τε φήμη διέδραμεν ἀνὰ τὰ λοιπὰ\nστρατόπεδα ὅτι τε Ἀντωνίνου υἱὸς εὑρέθη καὶ ὅτι ἡ\nἸουλίας ἀδελφὴ χρήματα δίδωσι, πάντα τὰ λεγόμενα\nκαὶ ἐνδεχόμενα καὶ ἀληθῆ πιστεύσαντες εἶναι τὰς\nψυχὰς ἐξεπτόηντο. ἐνῆγε δ̓ αὐτοὺς καὶ ἀνέπειθεν ἐς πραγμάτων καινοτομίαν τό τε Μακρίνου μῖσος καὶ\nτὸ Ἀντωνίνου τῆς μνήμης πάθος, καὶ πρό γε ἁπάντων\nἡ τῶν χρημάτων ἐλπίς, ὡς πολλοὺς καὶ αὐτομολοῦντας\nφοιτᾶν πρὸς τὸν νέον Ἀντωνῖνον. ὁ δὲ Μακρῖνος\n\nκαταφρονῶν τοῦ πράγματος ὡς παιδαριώδους,\nχρώμενός τε τῇ συνήθει ῥᾳθυμίᾳ, αὐτὸς μὲν οἴκοι\nμένει, πέμπει δὲ ἕνα τῶν ἀρχόντων τοῦ στρατοπέδου,\nδύναμιν δοὺς ὅσην ᾤετο ῥᾷστα ἐκπορθήσειν τοὺς\nἀφεστῶτας. ὡς δ̓ ἦλθεν Ἰουλιανός ʽτοῦτο γὰρ ἦν ὄνομα τῷ ἐπάρχᾠ καὶ προσέβαλε τοῖς τείχεσιν, ἔνδοθεν\nοἱ στρατιῶται ἀνελθόντες ἐπί τε τοὺς πύργους\nκαὶ τὰς ἐπάλξεις τόν τε παῖδα τῷ ἔξωθεν πολιορκοῦντι\nστρατῷ ἐδείκνυσαν, Ἀντωνίνου υἱὸν εὐφημοῦντες,\nβαλάντιά τε χρημάτων μεστὰ δέλεαρ προδοσίας αὐτοῖς\nἐδείκνυσαν. οἳ δὲ πιστεύσαντες Ἀντωνίνου τε\nεἶναι τέκνον καὶ ὁμοιότατόν γε ʽβλέπειν γὰρ οὕτως\nἤθελον̓ τοῦ μὲν Ἰουλιανοῦ τὴν κεφαλὴν ἀποτέμνουσι\nκαὶ πέμπουσι τῷ Μακρίνῳ, αὐτοὶ δὲ πάντες ἀνοιχθεισῶν\nαὐτοῖς τῶν πυλῶν ἐς τὸ στρατόπεδον ἐδέχθησαν. οὕτως ἡ δύναμις αὐξηθεῖσα οὐ μόνον ἦν\nπρὸς τὸ ἀπομάχεσθαι πολιορκίᾳ ἀλλὰ καὶ πρὸς τὸ\nσυστάδην καὶ ἐξ ἀντιστάσεως ἀγωνίζεσθαι ἀξιόχρεως:\nἔτι τε καὶ τῶν αὐτομόλων τὸ πλῆθος ἑκάστοτε, εἰ καὶ\nκατ̓ ὀλίγους προσιόν, τὴν δύναμιν ηὔξησεν.\nὁ δὲ Μακρῖνος ὡς ταῦτα ἐπυνθάνετο, ἀθροίσας\nπάντα ὃν εἶχε στρατόν, ἐπῄει ὡς δὴ πολιορκήσων\nτοὺς ἐκείνῳ προσκεχωρηκότας. ὁ δὲ Ἀντωνῖνος, οὐκ\nἀναμενόντων τῶν σὺν αὐτῷ στρατιωτῶν πολιορκηθῆναι,\nθαρρησάντων δὲ μετὰ πάσης προθυμίας ἐξελθεῖν τε καὶ ὑπαντώμενοι τῷ Μακρίνῳ ἐκ παρατάξεως\nἀγωνίζεσθαι, ἐξάγει τὴν αὑτοῦ δύναμιν. συμμίξαντα\nδὲ ἀλλήλοις τὰ στρατόπεδα Φοινίκης τε καὶ Συρίας\nἐν μεθορίοις, οἱ μὲν ὑπὲρ τοῦ Ἀντωνίνου προθύμως\nἠγωνίζοντο, δεδιότες, εἰ ἡττηθεῖεν, τὴν ἐφ̓ οἷς ἔδρασαν τιμωρίαν ἀναδέξασθαι: οἱ δὲ σὺν τῷ Μακρίνῳ\nῥᾳθυμότερον προσεφέροντο τῷ ἔργῳ, ἀποδιδράσκοντες\nκαὶ μετιόντες πρὸς τὸν Ἀντωνῖνον. ἅπερ ὁρῶν ὁ Μακρῖνος, φοβηθείς τε μὴ παντάπασι γυμνωθεὶς\nτῆς δυνάμεως αἰχμάλωτός τε ληφθεὶς αἰσχίστως ὑβρισθείη,\nἔτι τῆς μάχης συνεστώσης, ἑσπέρας ἤδη προσιούσης,\nἀπορρίψας τὸ χλαμύδιον καὶ εἴ τι σχῆμα βασιλικὸν\nπεριέκειτο, λαθὼν ἀποδιδράσκει σὺν ὀλίγοις\nἑκατοντάρχαις, οὓς πιστοτάτους ᾤετο, τὸ γένειον\nἀποκειράμενος, ὡς μὴ γνωρίζοιτο, ἐσθῆτά τε ὁδοιπορικὴν\nλαβὼν καὶ τὴν κεφαλὴν ἀεὶ σκέπων. νύκτωρ τε καὶ μεθ̓ ἡμέραν ὡδοιπόρει, φθάνων τὴν φήμην\nτῆς ἑαυτοῦ τύχης, τῶν τε ἑκατοντάρχων μεγάλῃ\nσπουδῇ τὰ ὀχήματα ἐπειγόντων, ὡς ἂν ὑπὸ Μακρίνου\nἔτι βασιλεύοντος ἐπί τινα σπουδαῖα πεμφθέντων.\nὃ μὲν οὖν ἔφυγεν, ὡς εἴρηται: ὁ δὲ στρατὸς\nἑκατέρωθεν ἐμάχοντο, ὑπὲρ τοῦ Μακρίνου οἱ σωματοφύλακες\nκαὶ δορυφόροι, οὓς δὴ πραιτωριανοὺς καλοῦσιν,\nοἳ γενναίως ἀνθεστήκεσαν παντὶ τῷ ἄλλῳ\nστρατῷ ἅτε ὄντες μέγιστοί τε καὶ ἐπίλεκτοι: τὸ δὲ\nἐπίλοιπον πᾶν πλῆθος ὑπὲρ τοῦ Ἀντωνίνου ἠγωνίζοντο.\nὡς δὲ ἐπὶ πολὺ τὸν Μακρῖνον οὐκ ἔβλεπον οἱ ὑπὲρ αὐτοῦ μαχόμενοι οὐδὲ τὰ τῆς βασιλείας σύμβολα,\nδιηπόρουν δὴ ποῦ ποτὲ ἄρα εἴη, πότερον ἐν\nτῷ πλήθει τῶν κειμένων ἢ ἀποδρὰς ᾤχετο, ἠγνόουν\nτε πῶς χρήσονται τῷ πράγματι: οὔτε γὰρ μάχεσθαι\nἤθελον ὑπὲρ τοῦ μὴ παρόντος, παραδοῦναί τε αὑτοὺς\nἐκδότους καὶ ὥσπερ αἰχμαλώτους ᾐδοῦντο. ὡς δὲ παρὰ τῶν αὐτομόλων ἐπύθετο Ἀντωνῖνος τὴν τοῦ\nΜακρίνου φυγήν, πέμψας κήρυκας διδάσκει αὐτοὺς\nὅτι μάτην ὑπὲρ ἀνάνδρου καὶ φυγάδος μάχονται,\nἄδειάν τε καὶ ἀμνηστίαν ἐνόρκως ὑπισχνεῖται, καλεῖ\nτε καὶ αὑτὸν δορυφορήσοντας. οἳ μὲν οὖν πεισθέντες\nπροσεχώρησαν, ὁ δὲ Ἀντωνῖνος πέμπει τοὺς διώξοντας\nτὸν Μακρῖνον πολὺ προκεχωρηκότα. ἐν Καλχηδόνι\nγοῦν τῆς Βιθυνίας κατελήφθη, νοσῶν χαλεπώτατα\nὑπό τε τῆς συνεχοῦς ὁδοιπορίας συντετριμμένος.\nἔνθα αὐτὸν αὐτὸν εὑρόντες ἔν τινι κρυπτόμενον\nπροαστείῳ οἱ διώκοντες τὴν κεφαλὴν ἀπέτεμον. ἐλέγετο δὲ σπεύδειν ἐς τὴν Ῥώμην, θαρρῶν τῇ τοῦ δήμου\nπερὶ αὐτὸν σπουδῇ. περαιούμενον δ̓ αὐτὸν ἐς\nτὴν Εὐρώπην διὰ τοῦ στενοῦ τῆς Προποντίδος πορθμοῦ,\nἤδη τε τῷ Βυζαντίῳ προσπελάζοντα, φασὶν\nἀντιπνοίᾳ χρήσασθαι, ἐπανάγοντος αὐτὸν τοῦ πνεύματος\nἐς τὴν τιμωρίαν. παρὰ τοσοῦτον μὲν δὴ Μακρῖνος\nοὐκ ἐξέφυγε τοὺς διώξαντας, τέλει τε ἐχρήσατο\nαἰσχρῷ ὕστερον θελήσας ἐς τὴν Ῥώμην ἀνελθεῖν,\nδέον ἐν ἀρχῇ τοῦτο ποιῆσαι: ὁμοῦ δὲ ἔπταισε καὶ γνώμῃ\nκαὶ τύχῃ. τέλει μὲν δη τοιούτῳ Μακρῖνος ἐχρήσατο, συναναιρεθέντος\nαὐτῷ καὶ τοῦ παιδός, ὃν ἦν ποιήσας\nΚαίσαρα, Διαδουμενιανὸν καλούμενον: ἐπεὶ δὲ ὅ τε\nστρατὸς πᾶς μετελθὼν πρὸς τὸν Ἀντωνῖνον προσεῖπε\nβασιλέα, τά τε τῆς ἀρχῆς ὑπεδέξατο, διοικηθέντων αὐτῷ κατὰ τὴν ἀνατολὴν τῶν ἐπειγόντων ὑπό τε τῆς\nμάμμης καὶ τῶν συνόντων φίλων ʽαὐτὸς γὰρ ἦν νέος\nτε τὴν ἡλικίαν, πραγμάτων τε καὶ παιδείας ἄπειροσ̓,\nοὐ πολλοῦ χρόνου διατρίψας εἶχε περὶ ἔξοδον, σπευδούσης\nμάλιστα τῆς Μαίσης ἐς τὰ συνήθη ἑαυτῇ βασίλεια\nῬώμης. ὡς δὲ τῇ τε συγκλήτῳ καὶ τῷ Ῥωμαίων\nδήμῳ τὰ πραχθέντα ἐδηλώθη, δυσφόρως μὲν\nπάντες ἤκουσαν, ὑπήκουον δὲ ἀνάγκῃ τοῦ στρατοῦ\nταῦτα ᾑρημένου. κατεγίνωσκόν τε τοῦ Μακρίνου ῥᾳθυμίαν\nτε καὶ τρόπων χαυνότητα, αἴτιόν τε οὐκ ἄλλον ἀλλ̓ ἢ αὐτὸν ἑαυτῷ γεγενῆσθαι ἔλεγον.\nὁ δὲ Ἀντωνῖνος ἀπάρας τῆς Συρίας ἐλθών τε\n\nἐς τὴν Νικομήδειαν ἐχείμαζε, τῆς ὥρας τοῦ ἔτους οὕτως\nἀπαιτούσης. εὐθέως τε ἐξεβακχεύετο, τήν τε ἱερωσύνην τοῦ ἐπιχωρίου θεοῦ, ᾗ ἐντέθραπτο, περιεργότερον\nἐξωρχεῖτο, σχήμασί τε ἐσθῆτος πολυτελεστάτοις\nχρώμενος, διά τε πορφύρας χρυσοῦ ὑφάσμασι\nπεριδεραίοις τε καὶ ψελίοις κοσμούμενος, ἐς εἶδος δὲ\nτιάρας στεφάνην ἐπικείμενος χρυσῷ καὶ λίθοις ποικίλην\nτιμίοις. ἦν τε αὐτῷ τὸ σχῆμα μεταξὺ Φοινίσσης ἱερᾶς στολῆς καὶ χλιδῆς Μηδικῆς. Ῥωμαϊκὴν δὲ ἢ\nἙλληνικὴν πᾶσαν ἐσθῆτα ἐμυσάττετο, ἐρίου φάσκων\nεἰργάσθαι, πράγματος εὐτελοῦς: τοῖς δὲ Σηρῶν ὑφάσμασι\nμόνοις ἠρέσκετο. προῄει τε ὑπὸ αὐλοῖς καὶ\nτυμπάνοις, τῷ θεῷ δῆθεν ὀργιάζων.\nἡ δὲ Μαῖσα ταῦτα ὁρῶσα πάνυ ἤσχαλλε, πείθειν τε λιπαροῦσα ἐπειρᾶτο μεταμφιέσασθαι τὴν Ῥωμαίων\nστολὴν μέλλοντά τε ἐς τὴν πόλιν ἀφίξεσθαι καὶ ἐς τὴν\nσύγκλητον εἰσελεύσεσθαι, μὴ ἀλλοδαπὸν ἢ παντάπασι\nβάρβαρον τὸ σχῆμα ὀφθὲν εὐθὺς λυπήσῃ τοὺς\nἰδόντας, ἀήθεις τε ὄντας καὶ οἰομένους τὰ τοιαῦτα\nκαλλωπίσματα οὐκ ἀνδράσιν ἀλλὰ θηλείαις πρέπειν.\nὃ δὲ καταφρονήσας τῶν ὑπὸ τῆς πρεσβύτιδος λεχθέντων, μηδ̓ ἄλλῳ τινὶ πεισθείς ʽοὐδὲ γὰρ προσίετο εἰ\nμὴ τοὺς ὁμοιοτρόπους τε καὶ κόλακας αὑτοῦ τῶν\nἁμαρτημάτων̓, βουλόμενος ἐν ἔθει γενέσθαι τῆς τοῦ\nσχήματος ὄψεως τήν τε σύγκλητον καὶ τὸν δῆμον Ῥωμαίων,\nἀπόντος τε αὑτοῦ πεῖραν δοθῆναι πῶς φέρουσι\nτὴν ὄψιν τοῦ σχήματος, εἰκόνα μεγίστην γράψας\nπαντὸς ἑαυτοῦ, οἷος προϊών τε καὶ ἱερουργῶν\nἐφαίνετο, παραστήσας τε ἐν τῇ γραφῇ τὸν τύπον τοῦ\nἐπιχωρίου θεοῦ, ᾧ δὴ καλλιερῶν ἐγέγραπτο, πέμψας τε ἐς τὴν Ῥώμην, ἐκέλευσεν ἐν τῷ μεσαιτάτῳ τῆς\nσυγκλήτου τόπῳ ὑψηλοτάτῳ τε τὴν εἰκόνα ἀνατεθῆναι\n\nὑπὲρ κεφαλῆς τοῦ ἀγάλματος τῆς νίκης, ὡς συνιόντες\nἐς τὸ βουλευτήριον λιβανωτόν τε θυμιῶσιν\nἕκαστος καὶ οἴνου σπένδωσι. προσέταξέ τε πάντας\nτοὺς Ῥωμαίων ἄρχοντας, καὶ εἴ τινες δημοσίας θυσίας\nἐπιτελοῦσι, πρὸ τῶν ἄλλων θεῶν οὓς δὴ καλοῦσιν ἱερουργοῦντες, ὀνομάζειν τὸν νέον θεὸν Ἐλαιαγάβαλον.\nὡς δὲ ἐς τὴν Ῥώμην ἀφίκετο τῷ προειρημένῳ\nσχήματι, οὐδὲν παράδοξον εἶδον οἱ Ῥωμαῖοι, τῇ\nγραφῇ ἐνειθισμένοι. δοὺς δὲ τὰς συνήθεις τῷ δήμῳ\nνομὰς ἐπὶ τῇ τῆς βασιλείας διαδοχῇ, φιλοτίμως τε καὶ πολυτελῶς ἐπιτελέσας παντοδαπὰς θέας, νεών τε μέγιστον\nκαὶ κάλλιστον κατασκευάσας τῷ θεῷ, βωμούς\nτε πλείστους περὶ τὸν νεὼν ἱδρύσας, ἑκάστοτε προϊων\nἕωθεν ἑκατόμβας τε ταύρων καὶ προβάτων πολὺ πλῆθος\nκατέσφαττε τοῖς τε βωμοῖς ἐπετίθει, παντοδαποῖς ἀρώμασι σωρεύων, οἴνου τε τοῦ παλαιοτάτου καὶ\nκαλλίστου πολλοὺς ἀμφορέας τῶν βωμῶν προχέων,\nὡς ῥεῖθρα φέρεσθαι οἴνου τε καὶ αἵματος μεμιγμένου.\nπερί τε τοὺς βωμοὺς ἐχόρευεν ὑπὸ παντοδαποῖς\nἤχοις ὀργάνων, γύναιά τε ἐπιχώρια ἐχόρευε σὺν αὐτῷ, περιθέοντα τοῖς βωμοῖς, κύμβαλα ἢ τύμπανα\nμετὰ χεῖρας φέροντα: περιειστήκειν δὲ πᾶσα ἡ σύγκλητος\nκαὶ τὸ ἱππικὸν τάγμα ἐν θεάτρου σχήματι. τὰ δὲ\nσπλάγχνα τῶν ἱερουργηθέντων τά τε ἀρώματα ἐν\nχρυσοῖς σκεύεσιν ὑπὲρ κεφαλῆς οὐκ οἰκέται δή τινες\nἢ εὐτελεῖς ἄνθρωποι ἔφερον, ἀλλ̓ οἵ τ̓ ἔπαρχοι τῶν\nστρατοπέδων καὶ οἱ ἐν ταῖς μεγίσταις πράξεσιν, ἀνεζωσμένοι\nμὲν χιτῶνας ποδήρεις καὶ χειριδωτοὺς νόμῳ\nΦοινίκων, ἐν μέσῳ φέροντες μίαν πορφύραν: ὑποδήμασι\nδὲ λίνου πεποιημένοις ἐχρῶντο, ὥσπερ οἱ κατ̓ ἐκεῖνα τὰ χωρία προφητεύοντες. ἐδόκει δὲ τιμὴν μεγίστην\nνέμειν οἷς ἐκοινώνει τῆς ἱερουργίας.\nπλὴν καίτοι χορεύειν ἀεὶ καὶ ἱερουργεῖν δοκῶν, πλείστους ἀπέκτεινε τῶν ἐνδόξων τε καὶ πλουσίων,\nδιαβληθέντας αὐτῷ ὡς ἀπαρεσκομένους καὶ σκώπτοντας\nαὐτοῦ τὸν βίον. ἠγάγετο δὲ γυναῖκα τὴν εὐγενεστάτην\nῬωμαίων, ἣν σεβαστὴν ἀναγορεύσας μετ̓ ὀλίγον\nχρόνον ἀπεπέμψατο, ἰδιωτεύειν κελεύσας καὶ τῶν\nτιμῶν παρελόμενος. μετ̓ ἐκείνην δὲ προσποιησάμενος ἐρᾶν, ἵνα δὴ καὶ τὰ τῶν ἀνδρῶν πράττειν δοκοίη,\nπαρθένου τῇ Ῥωμαίων Ἑστίᾳ ἱερωμένης ἁγνεύειν τε\nπρὸς τῶν ἱερῶν νόμων κελευομένης καὶ μέχρι τέλους\nτοῦ βίου παρθενεύεσθαι, ἀποσπάσας αὐτὴν τῆς\nἙστίας καὶ τοῦ ἱεροῦ παρθενῶνος γυναῖκα ἔθετο,\nἐπιστείλας τῇ συγκλήτῳ καὶ παραμυθησάμενος ἀσέβημά\nτε καὶ ἁμάρτημα τηλικοῦτον, φήσας ἀνθρώπινόν\nτι πεπονθέναι πάθος: ἔρωτι γὰρ τῆς κόρης ἑαλωκέναι,\nἁρμόζοντά τε καὶ σεβάσμιον εἶναι γάμον ἱερέως\nτε καὶ ἱερείας. πλὴν καὶ ταύτην αὖ μετ̓ οὐ πολὺ ἀπεπέμψατο,\nτρίτην δὲ πάλιν ἠγάγετο, ἀναφέρουσαν τὸ\nγένος ἐς Κόμμοδον.\nἔπαιζε δὲ γάμους οὐ μόνον ἀνθρωπείους, ἀλλὰ καὶ τῷ θεῷ, ᾧ ἱεράτευε, γυναῖκα ἐζήτει: καὶ τῆς τε\nΠαλλάδος τὸ ἄγαλμα, ὃ κρυπτὸν καὶ ἀόρατον σέβουσι\nῬωμαῖοι, ἐς τὸν ἑαυτοῦ θάλαμον μετήγαγε: καὶ μὴ\nκινηθὲν ἐξ οὗπερ ἦλθεν ἀπὸ Ἰλίου, εἰ μὴ ὅτε πυρὶ\nκατεφλέχθη ὁ νεώς, ἐκίνησεν οὗτος, καὶ πρὸς γάμον\nδὴ ἐς τὴν βασίλειον αὐλὴν τῷ θεῷ ἀνήγαγε. φήσας δὲ ἀπαρέσκεσθαι αὐτὸν ὡς πάντα ἐν ὅπλοις καὶ πολεμικῇ\nθεῷ, τῆς Οὐρανίας τὸ ἄγαλμα μετεπέμψατο,\nσεβόντων αὐτὸ ὑπερφυῶς Καρχηδονίων τε καὶ τῶν\nκατὰ τὴν Λιβύην ἀνθρώπων. φασὶ δὲ αὐτὸ Διδὼ τὴν\nΦοίνισσαν ἱδρύσασθαι, ὅτε δὴ τὴν ἀρχαίαν Καρχηδόνα\nπόλιν ἔκτισε, βύρσαν κατατεμοῦσα. Λίβυες μὲν\n\nοὖν αὐτὴν Οὐρανίαν καλοῦσι, Φοίνικες δὲ Ἀστροάρχην\nὀνομάζουσι, σελήνην εἶναι θέλοντες. ἁρμόζειν\nτοίνυν λέγων ὁ Ἀντωνῖνος γάμον ἡλίου καὶ σελήνης\nτό τε ἄγαλμα μετεπέμψατο καὶ πάντα τὸν ἐκεῖθεν\nχρυσόν, χρήματά τε πάμπλειστα τὴν θεὸν ἐς προῖκα δὴ ἐπιδοῦναι ἐκέλευσε. κομισθέν τε τὸ ἄγαλμα συνῴκισε\nδὴ τῷ θεῷ, κελεύσας πάντας τοὺς κατὰ Ῥώμην\nκαὶ Ἰταλίαν ἀνθρώπους ἑορτάζειν παντοδαπαῖς\nτε εὐφροσύναις καὶ εὐωχίαις χρῆσθαι δημοσίᾳ τε καὶ\nἰδίᾳ ὡς δὴ γαμούντων θεῶν.\nκατεσκεύασε δὲ καὶ ἐν τῷ προαστείῳ νεὼν μέγιστόν\nτε καὶ πολυτελέστατον, ἐς ὃν ἑκάστου ἔτους κατῆγε\nτὸν θεὸν ἀκμάζοντος θέρους. πανηγύρεις τε\nπαντοδαπὰς συνεκρότει, ἱπποδρόμους τε κατασκευάσας\nκαὶ θέατρα, διά τε ἡνιοχείας καὶ πάντων θεαμάτων τε καὶ ἀκροαμάτων πλείστων εὐωχούμενον τὸν\nδῆμον καὶ παννυχίζοντα εὐφραίνειν ᾤετο. τόν τε\nθεὸν αὐτὸν ἐπιστήσας ἅρματι χρυσῷ τε καὶ λίθοις\nτιμιωτάτοις πεποικιλμένῳ κατῆγεν ἀπὸ τῆς πόλεως\nἐπὶ τὸ προάστειον. τὸ δὲ ἅρμα ἦγεν ἑξάπωλον, ἵππων λευκῶν μεγίστων τε καὶ ἀσπίλων, χρυσῷ πολλῷ\nκαὶ φαλάροις ποικίλοις κεκοσμημένων, τάς τε ἡνίας\nκατεῖχεν: οὐδέπω δὲ τοῦ ἅρματος ἄνθρωπος ἐπέβαινεν,\nαὐτῷ δὲ περιέκειντο ὡς ἡνιοχοῦντι δὴ τῷ θεῷ.\nὁ δ̓ Ἀντωνῖνος ἔθεε πρὸ τοῦ ἅρματος ἀναποδίζων ἐς τοὐπίσω, ἔς τε τὸν θεὸν ἀποβλέπων καὶ τοὺς χαλινοὺς\nἀντέχων τῶν ἵππων: πᾶσάν τε τὴν ὁδὸν ἤνυε\nτρέχων ἔμπαλιν ἑαυτοῦ ἀφορῶν τε ἐς τὸ πρόσθεν τοῦ\nθεοῦ. πρός τε τὸ μὴ πταῖσαι αὐτὸν ἢ διολισθαίνειν,\nοὐχ ὁρῶντα ὅπου βαίνει, γῆ τε ἡ χρυσίζουσα παμπλείστη ὑπέστρωτο, οἵ τε προασπίζοντες ἑκατέρωθεν\nἀντεῖχον, τῆς ἀσφαλείας τοῦ τοιούτου δρόμου προνοούμενοι.\n\nὁ δὲ δῆμος ἑκατέρωθεν παρέθει μετὰ παντοδαπῆς\nδᾳδουχίας, στεφάνους καὶ ἄνθη ἐπιρριπτοῦντες:\nἀγάλματά τε πάντων θεῶν, καὶ εἴ τι πολυτελὲς\nἀνάθημα τίμιον, ὅσα τε τῆς βασιλείας σύμβολα ἢ πολυτελῆ\nκειμήλια, οἵ τε ἱππεῖς καὶ στρατὸς πᾶς προεπόμπευον\nτοῦ θεοῦ. μετὰ δὲ τὸ καταγαγεῖν αὐτὸν καὶ ἱδρῦσαι ἐν τῷ ναῷ τάς τε προειρημένας θυσίας\nκαὶ πανηγύρεις ἐπετέλει, πύργους τε μεγίστους καὶ\nὑψηλοτάτους κατασκευάσας, ἀνιών τε ἐπ̓ αὐτοῖς, ἐρρίπτει\nτοῖς ὄχλοις, ἁρπάζειν πᾶσιν ἐπιτρέπων, ἐκπώματά\nτε χρυσᾶ καὶ ἀργυρᾶ ἐσθῆτάς τε καὶ ὀθόνας\nπαντοδαπάς, ζῷά τε πάντα, ὅσα ἥμερα ὅσα ἀτίθασα,\nπλὴν χοίρων: τούτων γὰρ ἀπείχετο Φοινίκων νόμῳ.\nἐν δὴ ταῖς ἁρπαγαῖς πολλοὶ διεφθείροντο, ὑπό τε ἀλλήλων πατούμενοι καὶ τοῖς δόρασι τῶν στρατιωτῶν\nπεριπίπτοντες, ὡς τὴν ἐκείνου ἑορτὴν πολλοῖς φέρειν\nσυμφοράν. αὐτὸς δὲ ἐβλέπετο πολλάκις ἡνιοχῶν ἢ\nὀρχούμενος: οὐδὲ γὰρ λανθάνειν ἤθελεν ἁμαρτάνων.\nπροῄει τε ὑπογραφόμενος τοὺς ὀφθαλμοὺς καὶ τὰς\nπαρειὰς ἐρυθραίνων, φύσει τε πρόσωπον ὡραῖον\nὑβρίζων βαφαῖς ἀσχήμοσιν.\nὁρῶσα δὲ ταῦτα ἡ Μαῖσα, ὑποπτεύουσά τε τοὺς στρατιώτας ἀπαρέσκεσθαι τῷ τοιούτῳ τοῦ βασιλέως\nβίῳ, καὶ δεδοικυῖα μή τι ἐκείνου παθόντος πάλιν ἰδιωτεύῃ,\nπείθει αὐτόν, κοῦφον ἄλλως καὶ ἄφρονα νεανίαν,\nθέσθαι υἱὸν Καίσαρά τε ἀποδεῖξαι τὸν ἑαυτοῦ\nμὲν ἀνεψιὸν ἐκείνης δὲ ἔγγονον ἐκ τῆς ἑτέρας θυγατρὸς\nΜαμμαίας, εἰποῦσα αὐτῷ κεχαρισμένα, ὡς ἄρα χρὴ ἐκεῖνον μὲν τῇ ἱερωσύνῃ καὶ θρησκείᾳ σχολάζειν\nτοῦ θεοῦ, βακχείαις καὶ ὀργίοις τοῖς τε θείοις ἔργοις\nἀνακείμενον, εἶναι δὲ ἕτερον τὸν τὰ ἀνθρώπεια διοικοῦντα,\nἐκείνῳ δὲ παρέξοντα τῆς βασιλείας τὸ ἀνενόχλητόν\n\nτε καὶ ἀμέριμνον: μὴ δεῖν τοίνυν ξένον ζητεῖν\nμηδ̓ ἀλλότριον, ἀλλὰ τῷ ἀνεψιῷ ταῦτα ἐγχειρίσαι.\nμετονομάζεται δὴ ὁ Ἀλεξιανός, καὶ Ἀλέξανδρος\nκαλεῖται, παραχθέντος αὐτῷ τοῦ παππῴου ὀνόματος\nἐς τὸ τοῦ Μακεδόνος ὡς πάνυ τε ἐνδόξου καὶ τιμηθέντος ὑπὸ τοῦ δοκοῦντος πατρὸς ἀμφοτέρων εἶναι:\nτὴν γὰρ Ἀντωνίνου τοῦ Σἑ??ʼήρου παιδὸς μοιχείαν\nἀμφότεραι αἱ Μαίσης θυγατέρες αὐτή τε ἡ πρεσβῦτις\nἐσεμνύνετο πρὸς τὸ τοὺς στρατιώτας στέργειν τοὺς\nπαῖδας, υἱοὺς ἐκείνου δοκοῦντας εἶναι.\nἀποδείκνυται δὴ Καῖσαρ ὁ Ἀλέξανδρος, ὕπατός\nτε σὺν αὐτῷ Ἀντωνίνῳ. κατελθών τε ἐς τὴν σύγκλητον\nταῦτα ἐκύρωσε, γελοιότατα ψηφισαμένων πάντων\nἃ ἐκελεύοντο, πατέρα μὲν ἐκεῖνον δοκεῖν ἔτη γεγονότα\nπερί που ἑκκαίδεκα, τὸν Ἀλέξανδρον δὲ υἱὸν τοῦ δωδεκάτου ἐπιβαίνοντα. ὡς δὲ Καῖσαρ ὁ Ἀλέξανδρος\nἀπεδείχθη, ὁ Ἀντωνῖνος αὐτὸν ἐβούλετο τὰ\nἑαυτοῦ παιδεύειν ἐπιτηδεύματα, ὀρχεῖσθαί τε καὶ\nχορεύειν τῆς τε ἱερωσύνης κοινωνεῖν καὶ σχήμασι καὶ\nἔργοις ὁμοίοις. ἡ δὲ μήτηρ αὐτὸν ἡ Μαμμαία ἀπῆγε μὲν τῶν αἰσχρῶν καὶ ἀπρεπῶν βασιλεῦσιν ἔργων, διδασκάλους\nδὲ πάσης παιδείας λάθρᾳ μετεπέμπετο,\nτοῖς τε σώφροσιν αὐτὸν ἤσκει μαθήμασι, παλαίστραις\nτε καὶ ἀνδρῶν γυμνασίοις εἴθιζε, παιδείαν τε τὴν\nἙλλήνων καὶ Ῥωμαίων ἐπαίδευεν. ἐφ̓ οἷς Ἀντωνῖνος πάνυ ἤσχαλλε, καὶ μετεγίνωσκε θέμενος αὐτὸν\nυἱὸν καὶ κοινωνὸν τῆς ἀρχῆς. τούς τε οὖν διδασκάλους\nαὐτοῦ πάντας ἀπεσόβει τῆς βασιλείου αὐλῆς,\nτινάς τε αὐτῶν τοὺς ἐνδοξοτάτους οὓς μὲν ἀπέκτεινεν\nοὓς δὲ ἐφυγάδευσεν, αἰτίας: γελοιοτάτας ἐπιφέρων, ὡς διαφθείροιεν αὐτῷ τὸν δοκοῦντα υἱόν, οὐκ ἐπιτρέποντες\nχορεύειν ἢ βακχεύεσθαι, σωφρονίζοντες δὲ\n\nκαὶ τὰ ἀνδρῶν διδάσκοντες. ἐς τοσοῦτον δὲ ἐξώκειλε\nπαρανοίας ὡς πάντα τὰ ἀπὸ τῆς σκηνῆς καὶ τῶν δημοσίων\nθεάτρων μεταγαγεῖν ἐπὶ τὰς μεγίστας τῶν βασιλικῶν\nπράξεων, καὶ τοῖς μὲν στρατοπέδοις ἔπαρχον\nἐπιστῆσαι ὀρχηστήν τινα γεγονότα καὶ δημοσίᾳ ἐν τῷ\nῬωμαίων θεάτρῳ ὀρχησάμενον, ὅτε ἦν νέος: πάλιν δὲ ἕτερον ὁμοίως τῆς σκηνῆς βαστάσας, παιδείας τῶν\nνέων καὶ εὐκοσμίας τῆς τε ὑποστάσεως τῶν ἐς τὴν\nσύγκλητον βουλὴν ἢ τὸ ἱππικὸν τάγμα κατατασσομένων\nπροέστησεν. ἡνιόχοις τε καὶ κωμῳδοῖς καὶ μίμων\nὑποκριταῖς τὰς μεγίστας τῶν βασιλείων πίστεων ἐνεχείρισε.\nτοῖς δὲ δούλοις αὑτοῦ ἢ ἀπελευθέροις, ὡς\nἔτυχεν ἕκαστος ἐπ̓ αἰσχρῷ τινὶ εὐδοκιμήσας, τὰς ὑπατικὰς\nτῶν ἐθνῶν ἐξουσίας ἐνεχείρισε.\nπάντων δὲ οὕτω τῶν πάλαι δοκούντων σεμνῶν\nἐς ὕβριν καὶ παροινίαν ἐκβεβακχευμένων, οἵ τε ἄλλοι\nπάντες ἄνθρωποι καὶ μάλιστα οἱ στρατιῶται ἤχθοντο\nκαὶ ἐδυσφόρουν: ἐμυσάττοντο δὲ αὐτὸν ὁρῶντες τὸ\nμὲν πρόσωπον καλλωπιζόμενον περιεργότερον ἢ κατὰ\nγυναῖκα σώφρονα, περιδεραίοις δὲ χρυσίνοις ἐσθῆσί\nτε ἁπαλαῖς ἀνάνδρως κοσμούμενον, ὀρχούμενόν τε\nοὕτως ὡς ὑπὸ πάντων ὁρᾶσθαι. ἐπιρρεπεστέρας τοίνυν τὰς γνώμας πρὸς τὸν Ἀλέξανδρον εἶχον, καὶ ἐλπίδας\nκρείττους ἐν παιδὶ κοσμίως καὶ σωφρόνως ἀνατρεφομένῳ.\nἐφρούρουν τε αὐτὸν παντοίως ὁρῶντες\nἐπιβουλευόμενον ὑπὸ τοῦ Ἀντωνίνου. ἥ τε μήτηρ\nΜαμμαία οὔτε ποτὸν οὔτε ἐδώδιμόν τι εἴα τὸν παῖδα\nπροσφέρεσθαι τῶν ὑπ̓ ἐκείνου πεμπομένων: ὀψοποιοῖς\nτε καὶ οἰνοχόοις ὁ παῖς ἐχρῆτο οὐ τοῖς βασιλικοῖς\nκαὶ ἐν κοινῇ ὑπηρεσίᾳ τυγχάνουσιν, ἀλλὰ τοῖς\nὑπὸ τῆς μητρὸς ἐπιλεχθεῖσι πιστοτάτοις τε εἶναι δοκοῦσιν.\nἐδίδου δὲ καὶ χρήματα λανθάνουσα διανέμεσθαι\nτοῖς στρατιώταις κρύβδην, ὅπως αὐτῶν τὴν\nπρὸς τὸν Ἀλέξανδρον εὔνοιαν καὶ διὰ χρημάτων, ἐς\nἃ μάλιστα ἀποβλέπουσιν, οἰκειώσηται.\nταῦτα δὴ ὁ Ἀντωνῖνος πυνθανόμενος παντὶ\nτρόπῳ ἐπεβούλευε τῷ Ἀλεξάνδρῳ καὶ τῇ μητρὶ αὐτοῦ: ἀλλὰ τὰς ἐπιβουλὰς πάσας ἀπεῖργέ τε καὶ ἐκώλυεν\nἡ κοινὴ μάμμη ἀμφοτέρων Μαῖσα, γυνὴ καὶ ἄλλως\nἐντρεχὴς καὶ τῇ βασιλείῳ αὐλῇ πολλῶν ἐτῶν ἐνδιαιτηθεῖσα,\nἅτε τῆς Σἑ??ʼήρου γυναικὸς Ἰουλίας ἀδελφὴ\nγενομένη καὶ τὰ πάντα σὺν αὐτῇ ἐν τοῖς βασιλείοις\nδιατρίψασα. οὐδὲν οὖν αὐτὴν ἐλάνθανε τῶν\nὑπὸ τοῦ Ἀντωνίνου βουλευομένων, φύσει τε χαύνου\nτὸν τρόπον ὄντος, καὶ ἀφειδῶς πάντα καὶ φανερῶς ἃ\nἐβουλεύετο λέγοντος καὶ πράττοντος. ὡς δὲ τὰ τῆς\nἐπιβουλῆς αὐτῷ οὐ προεχώρει, παραλῦσαι τῆς τοῦ Καίσαρος τιμῆς ἠθέλησε τὸν παῖδα, καὶ οὔτε ἐν ταῖς\nπροσαγορεύσεσιν οὔτε ἐν ταῖς προόδοις Ἀλέξανδρος\nἐτιμᾶτο. οἱ δὲ στρατιῶται ἐπεζήτουν τε αὐτόν, καὶ\nἠγανάκτουν ὅτι δὴ τῆς ἀρχῆς παραλυθείη. διεσκέδασε\nδὲ ὁ Ἀντωνῖνος καὶ φήμην ὡς τοῦ Ἀλεξάνδρου τεθνήξεσθαι μέλλοντος, ἐποιεῖτό τε ἀπόπειραν ὅπως\nοἴσουσιν οἱ στρατιῶται τὸ θρυλούμενον. οἳ δ̓ ἐπεὶ\nμήτε τὸν παῖδα ἔβλεπον ὑπό τε τῆς φήμης τὰς ψυχὰς\nἐτρώθησαν, ἀγανακτήσαντες οὔτε τὴν συνήθη φρουρὰν\nἔπεμψαν τῷ Ἀντωνίνῳ, κατακλείσαντές τε αὑτοὺς ἐν τῷ στρατοπέδῳ τὸν Ἀλέξανδρον ἐν ἱερῷ\nἠξίουν ἰδεῖν. ὁ δ̓ Ἀντωνῖνος ἐν δέει πολλῷ γενόμενος,\nπαραλαβὼν τὸν Ἀλέξανδρον, συγκαθεσθεὶς\nαὐτῷ ἐν τῷ βασιλικῷ φορείῳ, ὅπερ διὰ χρυσοῦ πολλοῦ\nκαὶ λίθων τιμίων πεποίκιλτο, κατῆλθεν ἐς τὸ στρατόπεδον σὺν τῷ Ἀλεξάνδρῳ. ὡς δὲ ἀνοίξαντες\nτὰς πύλας ἐδέξαντο αὐτοὺς ἔς τε τὸν νεὼν τοῦ στρατοπέδου\n\nἤγαγον, τὸν μὲν Ἀλέξανδρον ὑπερφυῶς\nἠσπάζοντό τε καὶ εὐφήμουν, τῷ δὲ Ἀντωνίνῳ ἀμελέστερον\nπροσεφέροντο. ἐφ̓ οἷς ἐκεῖνος ἀγανακτῶν, καὶ διανυκτερεύσας ἐν τῷ ἱερῷ τοῦ στρατοπέδου, πάνυ\nἤσχαλλε καὶ τοῖς στρατιώταις ὠργίζετο: ἐκέλευέ τε\nτοὺς παρασήμους καὶ ὑπερφυῶς τὸν Ἀλέξανδρον εὐφημήσαντας,\nτοὺς δὲ αἰτίους δῆθεν στάσεως καὶ θορύβου,\nσυλλαμβάνεσθαι πρὸς τιμωρίαν. οἱ δὲ στρατιῶται ἐπὶ τούτῳ ἀγανακτήσαντες, ἄλλως μὲν μισοῦντες\nτὸν Ἀντωνῖνον καὶ ἀποσκευάσασθαι θέλοντες\nἀσχημονοῦντα βασιλέα, τότε δὲ καὶ τοῖς συλλαμβανομένοις\nἐπαμύνειν δεῖν ἡγούμενοι, καιρὸν εὔκαιρον\nκαὶ πρόφασιν δικαίαν νομίζοντες, τὸν μὲν Ἀντωνῖνον\nαὐτόν τε καὶ τὴν μητέρα Σοαιμίδα ʽπαρῆν\nγὰρ ὡς σεβαστή τε καὶ μήτηῤ ἀναιροῦσι, τούς τε\nπερὶ αὐτὸν πάντας, ὅσοι ἔνδον κατελήφθησαν ὑπηρέται\nτε καὶ συνεργοὶ ἐδόκουν εἶναι τῶν ἁμαρτημάτων.\nτὰ δὲ σώματα τοῦ τε Ἀντωνίνου καὶ τῆς Σοαιμίδος παρέδοσαν σύρειν τε καὶ ἐνυβρίζειν τοῖς βουλομένοις:\nἅπερ ἐπὶ πολὺ διὰ πάσης τῆς πόλεως συρέντα\nτε καὶ λωβηθέντα ἐς τοὺς ὀχετοὺς ἀπερρίφθη\nτοὺς ἐς τὸν Θύμβριν ποταμὸν ῥέοντας.\nἈντωνῖνος μὲν οὖν ἐς ἕκτον ἔτος ἐλάσας τῆς βασιλείας καὶ χρησάμενος τῷ προειρημένῳ βίῳ, οὕτως\nἅμα τῇ μητρὶ κατέστρεψεν: οἱ δὲ στρατιῶται αὐτοκράτορα\nτὸν Ἀλέξανδρον ἀναγορεύσαντες ἐς τὰ βασίλεια\nἀνήγαγον, κομιδῇ νέον καὶ πάνυ ὑπὸ τῇ μητρὶ\nκαὶ τῇ μάμμῃ παιδαγωγούμενον.\nὉποίῳ μὲν δὴ τέλει ὁ νέος Ἀντωνῖνος ἐχρήσατο,\nἐν τοῖς προειρημένοις δεδήλωται: παραλαβόντος\nδὲ τὴν ἀρχὴν Ἀλεξάνδρου τὸ μὲν σχῆμα καὶ τὸ ὄνομα τῆς βασιλείας ἐκείνῳ περιέκειτο, ἡ μέντοι διοίκησις\nτῶν πραγμάτων καὶ ἡ τῆς ἀρχῆς οἰκονομία ὑπὸ\nταῖς γυναιξὶ διῳκεῖτο, ἐπί τε τὸ σωφρονέστερον καὶ\nσεμνότερον πάντα μετάγειν ἐπειρῶντο. καὶ πρῶτον\nμὲν τῆς συγκλήτου βουλῆς τοὺς δοκοῦντας καὶ ἡλικίᾳ σεμνοτάτους καὶ βίῳ σωφρονεστάτους ἑκκαίδεκα ἐπελέξαντο\nσυνέδρους εἶναι καὶ συμβούλους τοῦ βασιλέως:\nοὐδέ τι ἐλέγετο ἢ ἐπράττετο, εἰ μὴ κἀκεῖνοι\nαὐτὸ ἐπικρίναντες σύμψηφοι ἐγένοντο. ἤρεσκέ τε τῷ\nδήμῳ καὶ τοῖς στρατοπέδοις, ἀλλὰ καὶ τῇ συγκλήτῳ βουλῇ, τὸ σχῆμα τῆς βασιλείας ἐκ τυραννίδος ἐφυβρίστου\nἐς ἀριστοκρατίας τύπον μεταχθέν.\nπρῶτον μὲν οὖν τὰ ἀγάλματα τῶν θεῶν, ἅπερ\nἔτυχεν ἐκεῖνος κινήσας καὶ μεταγαγών, ἔπεμψαν ἐς\nτοὺς ἀρχαίους καὶ ἰδίους ναούς τε καὶ σηκούς: τούς τε ὑπ̓ ἐκείνου ἀλόγως, ἢ ἐφ̓ οἷς εὐδοκιμήκεσαν\nἁμαρτήμασιν, ἐς τιμὰς καὶ ἐξουσίας προαχθέντας τῶν\nδοθέντων ἀφείλοντο, ἑκάστους κελεύσαντες ἐς τὴν\nπροτέραν αὑτῶν ἐπανιέναι τῆς ἀξίας αἵρεσιν. τάς τε\nπράξεις ἁπάσας καὶ τὰς διοικήσεις, τὰς μὲν πολιτικὰς καὶ ἀγοραίους ἐνεχείρισαν τοῖς ἐπὶ λόγοις εὐδοκιμωτάτοις\nκαὶ νόμων ἐμπείροις, τὰς δὲ στρατιωτικὰς τοῖς\nἐξετασθεῖσί τε καὶ εὐδοκιμήσασιν ἐν εὐτάκτοις τε καὶ\nπολεμικαῖς πράξεσιν.\nἐπὶ πολὺ δ̓ οὕτω τῆς ἀρχῆς διοικουμένης, ἡ μὲν Μαῖσα πρεσβῦτις ἤδη οὖσα ἀνεπαύσατο τοῦ βίου,\nἔτυχέ τε βασιλικῶν τιμῶν, καὶ ὡς νομίζουσι Ῥωμαῖοι,\nἐξεθειάσθη: ἡ δὲ Μαμμαία μόνη τῷ παιδὶ καταλειφθεῖσα ὁμοίως αὐτοῦ ἄρχειν τε καὶ κρατεῖν ἐπειρᾶτο.\nἤδη τε ὁρῶσα ἐν ἀρχῇ τὸν υἱὸν νεανίαν γενόμενον,\nκαὶ δεδοικυῖα μὴ ἄρα ἡλικία ἀκμάζουσα ὑπηρετούσης\nἀδείας τε καὶ ἐξουσίας ἔς τι τῶν γενικῶν ἁμαρτημάτων\nἐξοκείλῃ, πανταχόθεν ἐφρούρει τὴν αὐλήν, οὐδέ\nτινα εἴα προσιέναι τῷ μειρακίῳ τῶν ἐπὶ φαύλῳ βίῳ\nδιαβεβλημένων, μή πως τὸ ἦθος διαφθαρείη, προκαλεσαμένων\nαὐτοῦ τῶν κολάκων τὰς ὀρέξεις ἀκμαζούσας\nἐς αἰσχρὰς ἐπιθυμίας. δικάζειν τε οὖν αὐτὸν ἔπειθε συνεχέστατα καὶ ἐπὶ πλεῖστον τῆς ἡμέρας, ὡς\nἂν ἀσχολούμενος περὶ τὰ κρείττονα καὶ τῇ βασιλείᾳ\nἀναγκαῖα μὴ ἔχοι καιρὸν ἐς τὸ ἐπιτηδεύειν τι τῶν\nἁμαρτημάτων. ὑπῆρχε δέ τι καὶ φυσικὸν ἦθος πρᾶον\nκαὶ ἥμερον τῷ Ἀλεξάνδρῳ ἔς τε τὸ φιλάνθρωπον\nπάνυ ἐπιρρεπές, ὡς ἐδήλωσε καὶ τῆς ἡλικίας προχωρούσης.\nἐς τεσσαρεσκαιδέκατον γοῦν ἐλάσας τῆς βασιλείας ἔτος ἀναιμωτὶ ἦρξεν, οὐδέ τις εἰπεῖν ἔχει ὑπ̓\nἐκείνου φονευθέντα. καίτοι τινῶν μεγίσταις αἰτίαις:\nὑποπεσόντων, ὅμως ἐφείσατο ὡς μὴ φονεῦσαι, οὐ\nῥᾳδίως τοῦτο ἄλλου βασιλέως τῶν καθ̓ ἡμᾶς ποιήσαντος\nἢ παραφυλάξαντος μετὰ τὴν Μάρκου ἀρχήν.\nὑπ̓ Ἀλεξάνδρου δ̓ οὐκ ἄν τις εἰπεῖν ἔχοι ἢ μνημονεῦσαι\nἐν ἔτεσι τοσούτοις ἀκρίτως φονευθέντα.\nᾐτιᾶτο δὲ καὶ τὴν μητέρα καὶ πάνυ ἤσχαλλεν ὁρῶν αὐτὴν οὖσαν φιλοχρήματον καὶ περὶ τοῦτο\nὑπερφυῶς ἐσπουδακυῖαν. προσποιουμένη γὰρ ἀθροίζειν\nαὐτὰ ἵνα ἔχοι τοῖς στρατιώταις ἀφθόνως καὶ ῥᾳδίως\nὁ Ἀλέξανδρος χαρίζεσθαι, ἰδίᾳ ἐθησαύριζε: καὶ\nδιέβαλλεν ἔσθ̓ ὅπῃ τοῦτο τὴν ἀρχήν, αὐτοῦ ἄκοντός\nτε καὶ ἀσχάλλοντος οὐσίας τινῶν καὶ κληρονομίας ἐξ\nἐπηρείας ὑφαρπασάσης ἐκείνης.\nἠγάγετο δ̓ αὐτῷ καὶ γυναῖκα τῶν εὐπατριδῶν,\nἣν συνοικοῦσαν καὶ ἀγαπωμένην μετὰ ταῦτα τῶν βασιλείων\nἐδίωξεν: ἐνυβρίζουσά τε καὶ βασίλισσα εἶναι\nθέλουσα μόνη, φθονοῦσά τε τῆς προσηγορίας ἐκείνῃ,\nἐς τοσοῦτον προεχώρησεν ὕβρεως ὡς τὸν πατέρα τῆς κόρης, καίτοι ὑπ̓ Ἀλεξάνδρου γαμβροῦ ὄντος πάνυ\nτιμώμενον, μὴ φέροντα τὴν Μαμμαίαν ἐνυβρίζουσαν\nαὑτῷ τε καὶ τῇ θυγατρὶ αὑτοῦ, φυγεῖν ἐς τὸ στρατόπεδον,\nτῷ μὲν Ἀλεξάνδρῳ χάριν εἰδότα ἐφ̓ οἷς ἐτιμᾶτο,\nτὴν δὲ Μαμμαίαν αἰτιώμενον ἐφ̓ οἷς ὑβρίζετο.\nἐκείνη δὲ ἀγανακτήσασα αὐτόν τε ἀναιρεθῆναι ἐκέλευσε,\nκαὶ τὴν κόρην ἐκβληθεῖσαν τῶν βασιλείων ἐς\nΛιβύην ἐφυγάδευσε. ταῦτα δὲ ἐπράττετο ἄκοντός τε\nκαὶ ἀναγκαζομένου τοῦ Ἀλεξάνδρου: ἦρχε γὰρ αὐτοῦ\nκαὶ ὑπερβαλλόντως ἡ μήτηρ, καὶ πᾶν τὸ κελευόμενον ἐκεῖνος ἐποίει. τοῦτο δ̓ ἄν τις μόνον ἔσχεν ἐγκαλέσαι\nαὐτῷ, ὅτι δὴ ὑπὸ περιττῆς πραότητος καὶ αἰδοῦς\nπλείονος ἢ ἐχρῆν τῇ μητρί, ἐν οἷς ἀπηρέσκετο, ὅμως\nἐπείθετο.\nἐτῶν μὲν οὖν τρισκαίδεκα οὕτως, ὅσον ἐπ̓ αὐτῷ, τὴν βασιλείαν ἀμέμπτως διῴκησε: τῷ δὲ τεσσαρεσκαιδεκάτῳ\nἔτει αἰφνιδίως ἐκομίσθη γράμματα τῶν\nκατὰ Συρίαν τε καὶ Μεσοποταμίαν ἡγεμόνων, δηλοῦντα\nὅτι Ἀρταξέρξης ὁ Περσῶν βασιλεὺς μετὰ τὸ\nΠαρθυαίους καθελεῖν καὶ τῆς κατὰ τὴν ἀνατολὴν ἀρχῆς παραλῦσαι, Ἀρτάβανόν τε τὸν πρότερον καλούμενον\nτὸν μέγαν βασιλέα καὶ δυσὶ διαδήμασι χρώμενον\nἀποκτεῖναι, πάντα τε τὰ περίοικα βάρβαρα χειρώσασθαι\nκαὶ ἐς φόρου συντέλειαν ὑπαγαγέσθαι, οὐχ\nἡσυχάζει οὐδ̓ ἐντὸς Τίγριδος ποταμοῦ μένει, ἀλλὰ τὰς ὄχθας ὑπερβαίνων καὶ τοὺς τῆς Ῥωμαίων ἀρχῆς\nὅρους Μεσοποταμίαν τε κατατρέχει καὶ Σύροις ἀπειλεῖ,\nπᾶσάν τε τὴν ἀντικειμένην ἤπειρον Εὐρώπῃ καὶ διαιρουμένην Αἰγαίῳ τε καὶ τῷ πορθμῷ τῆς Προποντίδος,\nἈσίαν τε πᾶσαν καλουμένην προγονικὸν κτῆμα\nἡγούμενος τῇ Περσῶν ἀρχῇ ἀνακτήσασθαι βούλεται,\nφάσκων ἀπὸ Κύρου τοῦ πρώτου τὴν ἀρχὴν ἐκ Μήδων\nἐς Πέρσας μεταστήσαντος μέχρι Δαρείου τοῦ τελευταίου\nΠερσῶν βασιλέως, οὗ τὴν ἀρχὴν Ἀλέξανδρος\nὁ Μακεδὼν καθεῖλε, πάντα μέχρις Ἰωνίας καὶ Καρίας\nὑπὸ σατράπαις Περσικοῖς διῳκῆσθαι: προσήκειν οὖν\nαὐτῷ Πέρσαις ἀνανεώσασθαι πᾶσαν ὁλόκληρον, ἣν\nπρότερον ἔσχον, ἀρχήν.\nτοιαῦτα τοίνυν δηλωσάντων καὶ ἐπιστειλάντων τῶν ὑπὸ ταῖς ἀνατολαῖς ἡγεμόνων, πρὸς τὴν αἰφνίδιον\nκαὶ παῤ ἐλπίδα κομισθεῖσαν ἀγγελίαν οὐ μετρίως\nὁ Ἀλέξανδρος ἐταράχθη, καὶ μάλιστα εἰρήνῃ\nἐκ παίδων ἐντραφεὶς καὶ τῇ κατὰ τὴν πόλιν ἀεὶ σχολάσας\nτρυφῇ. τὰ μὲν οὖν πρῶτα ἔδοξεν αὐτῷ κοινωσαμένῳ\nτοῖς φίλοις πρεσβείαν πέμψαι καὶ διὰ γραμμάτων\nκωλῦσαι τὴν ὁρμὴν καὶ ἐλπίδα τοῦ βαρβάρου.\nἔλεγε δὲ τὰ γράμματα δεῖν μένειν τε αὐτὸν ἐν τοῖς τῶν ἰδίων ὅροις καὶ μὴ καινοτομεῖν μηδὲ ματαίαις\nαἰωρούμενον ἐλπίσι μέγαν ἐγείρειν πόλεμον, ἀγαπητῶν\nτε ἔχειν ἕκαστον τὰ αὑτοῦ: μηδὲ γὰρ ὁμοίαν ἔσεσθαι\nμάχην αὐτῷ πρὸς Ῥωμαίους οἵαν σχεῖν πρὸς\nτοὺς γειτνιῶντας καὶ ὁμοφύλους βαρβάρους. ὑπεμίμνησκε\nδὲ τὰ γράμματα τῶν τε τοῦ Σεβαστοῦ καὶ τῶν\nΤραϊανοῦ Λουκίου τε καὶ Σἑ??ʼήρου κατ̓ αὐτῶν τροπαίων.\nτοιαῦτα μὲν δή τινα ὁ Ἀλέξανδρος ἐπιστείλας\nᾤετο πείσειν ἢ φοβήσειν ἐς τὸ ἡσυχάζειν τὸν βάρβαρον:\nὃ δ̓ οὐδέν τι φροντίζων τῶν ἐπεσταλμένων, ὅπλοις ἀλλ̓ οὐ λόγοις οἰόμενος δεῖν τὰ πράγματα\nδιοικεῖσθαι, ἐνέκειτο ἄγων καὶ φέρων τὰ Ῥωμαίων\n\nἅπαντα, κατατρέχων τε καὶ καθιππεύων Μεσοποταμίαν\nλείας τε ἀπήλαυνε, καὶ τὰ ἐπικείμενα στρατόπεδα\nταῖς ὄχθαις τῶν ποταμῶν προασπίζοντά τε τῆς\nῬωμαίων ἀρχῆς ἐπολιόρκει. φύσει δ̓ ὢν ἀλαζών, καὶ\nταῖς παῤ ἐλπίδας εὐπραγίαις ἐπαιρόμενος, πάντα\nῥᾳδίως χειρώσασθαι προσεδόκα. ἦν δὲ αὐτὸν τὰ ἀναπείθοντα\nοὐ μικρὰ ἐς ἐπιθυμίαν ἀρχῆς μείζονος.\nπρῶτος γὰρ Περσῶν ἐτόλμησε τῇ Παρθυαίων ἀρχῇ\nἐπιθέσθαι Πέρσαις τε τὴν βασιλείαν ἀνανεώσασθαι.\nμετὰ γὰρ Δαρεῖον τὸν ὑπ̓ Ἀλεξάνδρου τοῦ Μακεδόνος τῆς ἀρχῆς παραλυθέντα, παμπλείστοις ἐν ἔτεσι\nΜακεδόνες μὲν καὶ οἱ Ἀλεξάνδρου διάδοχοι τῶν ὑπὸ\nταῖς ἀνατολαῖς ἐθνῶν καὶ κατ̓ Ἀσίαν ἅπασαν, νειμάμενοι\nκατὰ χώρας, ἐβασίλευσαν. ἐκείνων δὲ πρὸς ἀλλήλους\nδιαφερομένων, πολέμοις τε συνεχέσι τῆς Μακεδόνων δυνάμεως ἐξασθενούσης, πρῶτος Ἀρσάκης\nλέγεται, τὸ γένος Παρθυαῖος, ἀναπεῖσαι τοὺς ἐπέκεινα\nβαρβάρους ἀποστῆναι Μακεδόνων: περιθέμενός\nτε τὸ διάδημα ἑκόντων Παρθυαίων καὶ τῶν προσχώρων\nβαρβάρων αὐτός τε ἐβασίλευσε, καὶ τοῖς ἐξ ἐκείνου τοῦ γένους ἐπὶ πλεῖστον παρέμενεν ἡ ἀρχή,\nμέχρις Ἀρταβάνου τοῦ καθ̓ ἡμᾶς γενομένου, ὃν Ἀρταξέρξης\nἀποκτείνας Πέρσαις τὴν ἀρχὴν ἀνεκτήσατο,\nτά τε γειτνιῶντα ἔθνη βάρβαρα χειρωσάμενος ῥᾳδίως\nἤδη καὶ τῇ Ῥωμαίων ἀρχῇ ἐπεβούλευσεν.\nὡς δὲ τῷ Ἀλεξάνδρῳ ἐδηλώθη διατρίβοντι ἐν τῇ\nῬώμῃ τὰ κατὰ τὰς ἀνατολὰς ὑπὸ τοῦ βαρβάρου τολμώμενα,\nοὐκ ἀνασχετὰ ἡγούμενος, καλούντων δὲ αὐτὸν\nκαὶ τῶν ἐκεῖσε ἡγεμόνων, ἀσχάλλων μὲν καὶ παρὰ\nγνώμην, ὅμως δ̓ ἔσχε περὶ ἔξοδον. ἔκ τε οὖν αὐτῆς Ἰταλίας καὶ τῶν ὑπὸ Ῥωμαίοις πάντων ἐθνῶν λογάδες\nἐς τὴν στρατιὰν ἠθροίζοντο, ὅσοι σώματος εὐεξίᾳ\nκαὶ ἡλικίας ἀκμῇ ἐς μάχην ἐπιτήδειοι ἐνομίζοντο. κίνησίς τε μεγίστη πᾶσι τοῖς ὑπὸ Ῥωμαίοις ἐγένετο, δυνάμεως\nἰσορρόπου ἀθροιζομένης πρὸς τὸ ἀγγελλόμενον\nτῶν ἐπιτρεχόντων βαρβάρων πλῆθος. ὁ δ̓ Ἀλέξανδρος\nἀθροίσας τοὺς ἐν Ῥώμῃ στρατιώτας, ἐξελθεῖν\nτε πάντας κελεύσας ἐς τὸ σύνηθες πεδίον, ἐπὶ\nβήματος ἀνελθὼν ἔλεξε τοιάδε.\nἐβουλόμην μέν, ὦ ἄνδρες συστρατιῶται, τοὺς συνήθεις πρὸς ὑμᾶς ποιεῖσθαι λόγους, δἰ ὧν αὐτός\nτε ἐκοσμούμην δημηγορῶν ὑμᾶς τε ἀκούοντας εὔφραινον:\nεἰρήνης γὰρ πολυετοῦς ἀπολαύσαντες εἴ τι\nκαινὸν νῦν ἀκούοιτε, ἴσως ἂν ὡς παῤ ἐλπίδα λεχθέντι\nἐκπλαγείητε. χρὴ δ̓ ἄνδρας γενναίους τε καὶ σώφρονας εὔχεσθαι μὲν ὑπάρχειν τὰ βέλτιστα,\nφέρειν δὲ τὰ προσπίπτοντα: τῶν μὲν γὰρ δἰ ἡδονῆς\nπραττομένων ἡ ἀπόλαυσις γλυκεῖα, τῶν δ̓ ἐξ ἀνάγκης\nκατορθουμένων ἔνδοξος ἡ ἀνδρεία. καὶ τὸ μὲν\nἄρχειν ἀδίκων ἔργων οὐκ εὐγνώμονα ἔχει τὴν πρόκλησιν,\nτὸ δὲ τοὺς ἐνοχλοῦντας ἀποσείεσθαι ἔκ τε τῆς\nἀγαθῆς συνειδήσεως ἔχει τὸ θαρραλέον, καὶ ἐκ τοῦ\nμὴ ἀδικεῖν ἀλλ̓ ἀμύνεσθαι ὑπάρχει τὸ εὔελπι. Ἀρταξέρξης ἀνὴρ Πέρσης, τὸν ἑαυτοῦ δεσπότην Ἀρτάβανον\nἀποκτείνας τήν τε ἀρχὴν ἐς Πέρσας μεταστήσας,\nἀλλὰ καὶ τῶν ἡμετέρων ὅπλων καταθαρρήσας καὶ τῆς\nῬωμαίων δόξης καταφρονήσας, πειρᾶται κατατρέχειν\nκαὶ λυμαίνεσθαι τὰ τῆς ἡμετέρας ἀρχῆς κτήματα. τοῦτον\nἐπειράθην τὸ μὲν πρῶτον γράμμασι καὶ πειθοῖ\nπαῦσαι τῆς ἀπλήστου μανίας καὶ τῆς ἀλλοτρίων ἐπιθυμίας:\nὃ δὲ βαρβάρῳ φερόμενος ἀλαζονείᾳ οὔτε μένειν\nοἴκοι βούλεται, προκαλεῖταί τε ἡμᾶς ἐς μάχην.\nμὴ δὴ μέλλωμεν μηδὲ ὀκνῶμεν, ἀλλ̓ οἱ μὲν πρεσβύτεροι ὑμῶν ὑπομνήσατε ἑαυτοὺς τροπαίων ἃ μετὰ\n\nΣἑ??ʼήρου καὶ Ἀντωνίνου τοῦ πατρὸς ἠγείρατε πολλάκις\nκατὰ βαρβάρων, οἱ δ̓ ἐν ἀκμῇ ὄντες δόξης καὶ\nκλέους ἐπιθυμήσαντες δείξατε ὅτι ἄρα καὶ εἰρήνην\nἄγειν πράως καὶ μετ̓ αἰδοῦς ἐπίστασθε καὶ τὰ πολεμικὰ\nτῆς χρείας ἀπαιτούσης γενναίως κατορθοῦτε. τὸ δὲ βάρβαρον πρὸς μὲν τὰ ὑπείκοντα καὶ ὀκνοῦντα\nθρασύνεται, τῷ δ̓ ἀντιπίπτοντι οὐκέθ̓ ὁμοίως ἀντέχει,\nἐπεὶ μὴ ἐκ συστάσεως αὐτοῖς ἡ μάχη κατὰ τῶν\nἀντιπάλων ὑπισχνεῖται τὸ εὔελπι, ἀλλ̓ ἐξ ἐπιδρομῆς\nἢ φυγῆς κερδαίνειν νομίζουσιν ὅπερ ἂν σχῶσι δἰ ἁρπαγῆς. ἡμῖν δὲ καὶ τὸ εὔτακτον ἅμα τῷ κοσμίῳ ὑπάρχει,\nκαὶ νικᾶν αὐτοὺς ἀεὶ δεδιδάγμεθα.\nτοιαῦτά τινα εἰπόντα τὸν Ἀλέξανδρον πᾶς ὁ\nστρατὸς ἀνευφήμησε, προθυμίαν τε πᾶσαν ἐς τὸ πολεμεῖν\nὑπισχνεῖτο. ὃ δ̓ ἐπιδοὺς αὐτοῖς χρήματα μεγαλοφρόνως, εὐτρεπίζεσθαι τὰ πρὸς τὴν ἔξοδον ἐκέλευσε.\nκατελθών τε ἐς τὴν σύγκλητον βουλήν, καὶ\nτοῖς προειρημένοις ὅμοια διαλεχθείς, ἐπήγγειλε τὴν\nἔξοδον. καταλαβούσης δὲ τῆς ὡρισμένης ἡμέρας θύσας\nτε τὰς ἐπὶ ταῖς ἐξόδοις νενομισμένας ἱερουργίας, παραπεμφθείς τε ὑπὸ τῆς συγκλήτου καὶ παντὸς τοῦ\nδήμου, τῆς Ῥώμης ἀπῆρεν, ἐπιστρεφόμενος ἀεὶ πρὸς\nτὴν πόλιν καὶ δακρύων. ἀλλ̓ οὐδὲ τῶν δημοτῶν ἦν\nτις ὃς ἀδακρυτὶ παρέπεμπεν αὐτόν: πόθον γὰρ ἑαυτοῦ\nτῷ πλήθει ἐμπεποιήκει ἀνατραφείς τε ὑπ̓ αὐτοῖς\nκαὶ μετρίως ἄρξας τοσούτων ἐτῶν. μετὰ πολλῆς δὲ\nσπουδῆς ποιησάμενος τὴν πορείαν, τά τε Ἰλλυρικὰ\nἔθνη καὶ στρατόπεδα ἐπελθών, πλείστην τε δύναμιν\nκἀκεῖθεν ἀθροίσας, ἐς τὴν Ἀντιόχειαν ἀφίκετο. ἐκεῖ\nδὲ γενόμενος τὰ πρὸς τὸν πόλεμον ἐξήρτυε, γυμνάζων τε τοὺς στρατιώτας καὶ τὰ πολεμικὰ ἀσκῶν.\nἔδοξε δὲ αὐτῷ πρεσβείαν πάλιν πέμψαι πρὸς τὸν\n\nΠέρσην καὶ περὶ εἰρήνης καὶ φιλίας διαλέγεσθαι: ἤλπιζε\nγὰρ αὐτὸν πείσειν ἢ φοβήσειν αὐτὸς παρών. ὁ\nδὲ βάρβαρος τοὺς μὲν πρέσβεις τῶν Ῥωμαίων ἀπέπεμψεν\nἀπράκτους, αὐτὸς δὲ ἐπιλεξάμενος τετρακοσίους\nΠερσῶν τοὺς μεγίστους, ἐσθῆσί τε πολυτελέσι\nκαὶ χρυσῷ κεκοσμημένους ἵππων τε καὶ τόξων παρασκευῇ,\nπρέσβεις ἔπεμψε δὴ πρὸς τὸν Ἀλέξανδρον,\nκαταπλήξειν οἰηθεὶς τοὺς Ῥωμαίους τῇ τε ὄψει καὶ τῷ\nσχήματι τῶν Περσῶν. ἔλεγε δ̓ ἡ πρεσβεία ὅτι δὴ κελεύει μέγας βασιλεὺς Ἀρταξέρξης ἀφίστασθαι Ῥωμαίους\nτε καὶ τὸν ἄρχοντα αὐτῶν Συρίας τε ἁπάσης\nἈσίας τε τῆς Εὐρώπῃ ἀντικειμένης, ἐᾶσαι δὲ ἄρχειν\nΠέρσας μέχρις Ἰωνίας τε καὶ Καρίας καὶ ὅσα Αἰγαίῳ\nκαὶ Πόντῳ ἔθνη διαιρεῖται: εἶναι γὰρ αὐτὰ Περσῶν\nπρογονικὰ κτήματα. τοιαῦτά τινα τῶν τετρακοσίων πρέσβεων ἀπαγγειλάντων, κελεύει ὁ Ἀλέξανδρος τοὺς\nτετρακοσίους συλληφθῆναι, καὶ παρελόμενος πάσης\nτῆς περικειμένης σκευῆς ἐς Φρυγίαν ἐξέπεμψε, δοὺς\nκώμας τε οἰκεῖν καὶ χώραν γεωργεῖν, τοσαύτην αὐτοῖς\nἐπιθεὶς τιμωρίαν ὡς οἴκαδε μὴ ἐπανελθεῖν: ἀποκτεῖναι\nγὰρ ἀνόσιον καὶ οὐ πάνυ ἀνδρεῖον ἡγήσατο\nμήτε μαχομένους καὶ τὰ κελευσθέντα ὑπὸ τοῦ ἑαυτῶν\nδεσπότου ἀγγείλαντας.\nτούτων δὴ οὕτω πραττομένων, παρασκευαζομένου τε τοῦ Ἀλεξάνδρου καὶ διαβῆναι τοὺς ποταμοὺς\nἔς τε τὴν βάρβαρον γῆν τὸν στρατὸν διαγαγεῖν, ἐγένοντό\nτινες καὶ ἀποστάσεις στρατιωτῶν, ἀπό τε Αἰγύπτου\nἐληλυθότων, ἀλλὰ μὴν καὶ τῶν κατὰ Συρίαν,\nκαινοτομῆσαί τινα ἐπιχειρησάντων περὶ τὴν βασιλείαν:\nοἳ ταχέως φωραθέντες ἐκολάσθησαν. ἀλλὰ καί\nτινα τῶν στρατοπέδων μετέστησεν ὁ Ἀλέξανδρος ἐς\n\nἕτερα χωρία, ἐπιτηδειότερα δοκοῦντα εἶναι πρὸς τὸ\nκωλύειν τὰς τῶν βαρβάρων ἐπιδρομάς.\nτούτων δὴ αὐτῷ διοικηθέντων, τῆς τε στρατιᾶς\nπαμπληθοῦς συνειλεγμένης, ὅτε δὴ ἀντίπαλα καὶ\nἰσόρροπα ᾠήθη εἶναι τὰ ἑαυτοῦ στρατεύματα τῷ πλήθει τῶν βαρβάρων, σκεψάμενος σὺν τοῖς φίλοις ἔνειμε\nτὸ στρατιωτικὸν ἐς τρεῖς μοίρας, καὶ τὴν μὲν μίαν\nἐκέλευσε πρὸς τὰ ἀρκτῷα μέρη ἀφορῶσαν, δἰ Ἀρμενίας\nἐπελθοῦσαν φιλίου Ῥωμαίοις δοκούσης, κατατρέχειν\nτὴν Μήδων χώραν: τὴν δὲ ἑτέραν ἔπεμψε πρὸς τὰ ἑῷα μέρη τῆς βαρβάρου γῆς βλέπουσαν, ἔνθα\nσυρρέοντας τὸν Τίγρητα καὶ τὸν Εὐφράτην ἕλη πυκνότατα\nὑποδέχεσθαι λέγουσι, καὶ λανθάνειν ποταμῶν\nἐκείνων μόνων διὰ τοῦτο τὰς ἐκβολάς: τὴν δὲ τρίτην\nμοῖραν καὶ γενναιοτάτην τοῦ στρατοῦ αὐτὸς ἔχων ὑπέσχετο ἐπάξειν τοῖς βαρβάροις κατὰ μέσην τὴν πορείαν.\nοὕτω γὰρ ᾤετο διαφόροις ἐφόδοις ἀφυλάκτως\nτε καὶ ἀπροόπτως αὐτοῖς ἐπελεύσεσθαι, καὶ τὸ πλῆθος\nτῶν Περσῶν ἀεὶ πρὸς τοὺς ἐπιόντας διαιρούμενον\nἀσθενέστερόν τε ἔσεσθαι καὶ ἀτακτότερον μαχεῖσθαι.\nοὐ γὰρ δὴ μισθοφόροις χρῶνται στρατιώταις\nοἱ βάρβαροι ὥσπερ Ῥωμαῖοι, οὐδὲ στρατόπεδα ἔχουσι\nσυνεστῶτα καὶ μένοντα, πολέμου τέχναις ἐγγεγυμνασμένα:\nἀλλὰ πᾶν τὸ πλῆθος τῶν ἀνδρῶν, ἔσθ̓ ὅπῃ\nκαὶ τῶν γυναικῶν, ἐπὰν κελεύσῃ βασιλεύς, ἀθροίζεται. διαλυθέντος δὲ τοῦ πολέμου ἕκαστος ἐς τὰ ἑαυτοῦ\nἐπανέρχεται, τοσοῦτον ἀποκερδήσας ὅσα ἂν ἐξ\nἁρπαγῆς αὐτῷ περιγένηται. τόξοις τε καὶ ἵπποις οὐκ\nἐς τὸ πολεμεῖν μόνον χρῶνται ὥσπερ Ῥωμαῖοι, ἀλλ̓\nἐκ παίδων σὺν αὐτοῖς ἀναστρέφονται καὶ θηρῶντες διαιτῶνται, οὔτε τὰς φαρέτρας ποτὲ ἀποτιθέμενοι οὔτε\n\nτῶν ἵππων ἀποβαίνοντες, ἀεὶ δὲ αὐτοῖς χρώμενοι ἢ\nκατὰ πολεμίων ἢ κατὰ θηρίων.\nἈλέξανδρος μὲν οὖν, ὡς ᾤετο, ἄριστα βεβούλευτο:\nἔσφηλε δὲ αὐτοῦ τὴν γνώμην ἡ τύχη. τὸ μὲν γὰρ πεμφθὲν δἰ Ἀρμενίας στρατιωτικόν, μόλις καὶ\nχαλεπῶς ὑπερβαλὸν τὰ τῆς χώρας ὄρη τραχύτατά τε\nὄντα καὶ κρημνωδέστατα ʽπλὴν ἔτι θέρους ὄντος ἀνεκτὴν\nεἶχε τὴν πορείαν̓, ἐμβαλὸν ἐς τὴν Μήδων χώραν\nἐπόρθει τε αὐτὴν καὶ πολλὰς ἐνέπρησε κώμας λείαν\nτε ἀπήγαγεν. ὁ δὲ Πέρσης μαθὼν ἐπήμυνε κατὰ δύναμιν,\nἀπείργειν δὲ τοὺς Ῥωμαίους οὐ πάνυ τι ἐδύνατο:\nτραχεῖα γὰρ οὖσα ἡ χώρα τοῖς μὲν πεζοῖς καὶ τὴν βάσιν εὐπαγῆ καὶ τὴν πορείαν εὐμαρῆ παρεῖχεν,\nἡ δ̓ ἵππος τῶν βαρβάρων ὑπὸ τῆς τῶν ὀρῶν τραχύτητος\nὁμοῦ καὶ πρὸς δρόμον ἐπείχετο καὶ καθιππεύειν\nἢ ἐπιέναι ἐκωλύετο. ἧκον δέ τινες ἀγγέλλοντες τῷ\nΠέρσῃ ὡς ἄρα φαίνοιτο Ῥωμαίων στρατὸς ἕτερος ἐν\nτοῖς ἑῴοις μέρεσι Παρθυαίων, τά τε πεδία κατατρέχουσι.\nδιόπερ φοβηθεὶς ἐκεῖνος μὴ τὰ ἐν Πάρθοις ῥᾳδίως λυμηνάμενοι ἐς Πέρσας ἐμβάλωσι, καταλιπών\nτινα δύναμιν, ὅσην αὐτάρκη ᾤετο ῥύεσθαι Μηδίαν,\nαὐτὸς σὺν παντὶ τῷ στρατῷ ἐς τὰ ἑῷα μέρη\nἠπείγετο. ἡ δὲ τῶν Ῥωμαίων στρατιὰ τὴν πορείαν\nἀμελέστερον ἐποιεῖτο μήτε τινὸς φαινομένου μήτε ἀνθεστῶτος,\nἤλπιζέ τε τὸν Ἀλέξανδρον σὺν τρίτῃ μοίρᾳ,\nγενναιοτάτῃ οὔσῃ καὶ μεγίστῃ, ἐς μέσους ἐμβεβληκέναι\nτοὺς βαρβάρους, κἀκείνους ἀνθελκομένους ἀεὶ\nπρὸς τὸ ἐνοχλοῦν σχολαιτέραν αὑτοῖς καὶ ἀδεεστέραν\nπαρέξειν τὴν ἔφοδον. προείρητο γὰρ πᾶσι τοῖς στρατοῖς ὑπερτρέχειν, καὶ τόπος ὥριστο ἐς ὃν αὐτοὺς συνελθεῖν\nἔδει, πάντα τὰ ἐμπίπτοντα καὶ ἐν μέσῳ χειρουμένους.\nἔσφηλε δὲ αὐτοὺς ὁ Ἀλέξανδρος μήτε εἰσαγαγὼν\n\nτὸν στρατὸν μήτε εἰσελθών, ἢ διὰ δέος, ἵνα\nμὴ δὴ αὐτὸς κινδυνεύοι ψυχῇ καὶ σώματι ὑπὲρ τῆς\nῬωμαίων ἀρχῆς, ἢ τῆς μητρὸς ἐπισχούσης γυναικείᾳ\nδειλίᾳ καὶ ὑπερβαλλούσῃ φιλοτεκνίᾳ. ἤμβλυνε γὰρ\nαὐτοῦ τὰς πρὸς ἀνδρείαν ὁρμάς, πείθουσα δεῖν ἄλλους ὑπὲρ αὐτοῦ κινδυνεύειν, ἀλλὰ μὴ αὐτὸν παρατάττεσθαι:\nὅπερ τὸν εἰσελθόντα Ῥωμαίων στρατὸν\nἀπώλεσεν. ὁ γὰρ Πέρσης σὺν πάσῃ τῇ δυνάμει ἐπελθὼν\nοὐ προσδοκῶντος τοῦ στρατοῦ, ἐκπεριελθὼν καὶ\nὥσπερ σαγηνεύσας, πανταχόθεν τε τοξεύων, διέφθειρε τὴν δύναμιν τῶν Ῥωμαίων, ὀλίγων τε πρὸς\nπολλοὺς ἀνθίστασθαι μὴ δυναμένων, καὶ ἀεὶ τὰ γυμνὰ\nἑαυτῶν, ἐς ἃ ἐτοξεύοντο, φραττόντων τοῖς ὅπλοις:\nῥύεσθαι γὰρ αὐτοῖς τὰ σώματα, οὐ μάχεσθαι ἀγαπητὸν\nἦν: ἔστε δὴ πάντες ἐς τὸ αὐτὸ συναλισθέντες καὶ τῇ τῶν ἀσπίδων προβολῇ ὥσπερ τειχίσαντες ἀπεμάχοντο\nἐν σχήματι πολιορκίας, καὶ πανταχόθεν βαλλόμενοι\nκαὶ τιτρωσκόμενοι, ἀντισχόντες ἐς ὅσον ἐνεδέχετο\nἀνδρείως, τὸ τελευταῖον πάντες διεφθάρησαν.\nμεγίστη τε αὕτη συμφορὰ καὶ οὐ ῥᾳδίως μνημονευθεῖσα Ῥωμαίους ἐπέσχε, δυνάμεως μεγίστης διαφθαρείσης,\nγνώμῃ καὶ ῥώμῃ μηδεμιᾶς τῶν ἀρχαίων ἀποδεούσης:\nτόν τε Πέρσην ἐς ἐλπίδα μειζόνων πραγμάτων\nἐτύφωσε τηλικούτων ἔργων εὐπραγία.\nὡς δὲ ταῦτα τῷ Ἀλεξάνδρῳ ἐδηλώθη χαλεπῶς νοσοῦντι εἴτε διὰ δυσθυμίαν εἴτε διὰ τὴν τοῦ ἀέρος\nἀήθειαν, αὐτός τε δυσφόρως ἤνεγκε, καὶ ὁ λοιπὸς\nστρατὸς ἠγανάκτησε πρὸς τὸν Ἀλέξανδρον καὶ ἐχαλέπαινεν,\nὅτι δὴ ψευσαμένου αὐτοῦ καὶ μὴ τηρήσαντος\nτὰ συνθήματα προδοθείη ὁ εἰσελθὼν στρατός.\nπλὴν ὁ Ἀλέξανδρος μήτε τὴν νόσον φέρων καὶ τὸ\nπνιγῶδες τοῦ ἀέρος, τοῦ τε στρατοῦ παντὸς νοσοῦντος,\n\nκαὶ μάλιστα τῶν Ἰλλυρικῶν στρατιωτῶν, οἳ ὑγρῷ\nκαὶ χειμερίῳ ἀέρι ἐνειθισμένοι τροφάς τε πλείονας\nσυνήθως εἰσφερόμενοι χαλεπῶς νοσοῦντες διεφθείροντο,\nἐπανελθεῖν τε ἐς τὴν Ἀντιόχειαν ἐβουλεύσατο,\nκαὶ πέμψας τὸν ἐν Μηδίᾳ στρατὸν ἐπανελθεῖν ἐκέλευσεν.\nἐκεῖνος μὲν ὁ στρατὸς ἐπανιὼν πλεῖστος ἐν τοῖς ὄρεσι διεφθάρη, καὶ ἠκρωτηριάσθησαν οὐκ ὀλίγοι\nἐν δυσχειμέρῳ χώρᾳ, ὡς ὀλίγους πάνυ ἐκ πολλῶν\nἐπανελθεῖν: τὸ δὲ σὺν αὑτῷ πλῆθος ὁ Ἀλέξανδρος ἐς\nτὴν Ἀντιόχειαν ἐπανήγαγε, πολλῶν καὶ ἐξ ἐκείνης\nτῆς μοίρας ἀπολωλότων, ὡς μεγίστην ἐνεγκεῖν δυσθυμίαν\nτῷ στρατῷ καὶ Ἀλεξάνδρῳ ἀδοξίαν, σφαλέντι\nκαὶ γνώμῃ καὶ τύχῃ, καὶ τῶν τριῶν μοιρῶν τοῦ στρατοῦ\nὧν ἔνειμε τὸ πλεῖστον ἀποβαλόντι διαφόροις συμφοραῖς,\nνόσῳ πολέμῳ κρύει.\nγενόμενος δὲ ἐν τῇ Ἀντιοχείᾳ ὁ Ἀλέξανδρος αὐτός τε ῥᾳδίως ἐπερρώσθη τῷ εὐψυχεῖ καὶ ἐνύδρῳ τῆς\nπόλεως μετὰ τὸν ἐν Μεσοποταμίᾳ ξηρὸν αὐχμόν, τούς\nτε στρατιώτας ἀνεκτᾶτο, καὶ ἐφ̓ οἷς λελύπηντο παρεμυθεῖτο\nμεγαλοδωρίᾳ χρημάτων: τοῦτο γὰρ μόνον\nἐς εὐνοίας ἀνάκτησιν στρατιωτῶν ἐνόμιζε φάρμακον.\nδύναμίν τε ἤθροιζε καὶ παρεσκεύαζεν ὡς δὴ πάλιν\nἐπάξων Πέρσαις, εἰ ἐνοχλοῖεν καὶ μὴ ἡσυχάζοιεν.\nἀπηγγέλλετο δὲ καὶ ὁ Πέρσης λύσας τὴν δύναμιν καὶ ἑκάστους ἐς τὰ ἑαυτῶν ἀποπέμψας. εἰ γὰρ καὶ ἐκ τοῦ\nκρείττονος ὑπέρτεροι ἐδόκουν γεγενῆσθαι οἱ βάρβαροι,\nπλὴν ὅμως ἐτετρύχωντο ταῖς τε κατὰ Μηδίαν\nπολλάκις γενομέναις συμβολαῖς τῇ τε ἐν Παρθίᾳ\nμάχῃ, πολλῶν μὲν πεσόντων παμπλείστων δὲ τετρωμένων.\nοὐ γὰρ ἀνάνδρως οἱ Ῥωμαῖοι ἡττήθησαν, ἀλλὰ\nκαὶ αὐτοὶ τοὺς πολεμίους ἔσθ̓ ὅπῃ κακώσαντες,\nπαρὰ τοῦτο δὲ ἀπολόμενοι παῤ ὅσον πλήθει ἐλάττους\nεὑρέθησαν, ὡς σχεδὸν ἰσαρίθμου γενομένου τοῦ ἑκατέρωθεν\nπεσόντος στρατοῦ τὸ περιλειφθὲν τῶν βαρβάρων\nπλήθει ἀλλ̓ οὐ δυνάμει δοκεῖ νενικηκέναι.\nδεῖγμα δὲ τοῦτο οὐ μικρὸν τῆς τῶν βαρβάρων κακώσεως:\nἐτῶν γοῦν τριῶν ἢ τεττάρων ἡσύχασαν οὐδ̓ ἐν ὅπλοις ἐγένοντο. ἅπερ μανθάνων ὁ Ἀλέξανδρος\nκαὶ οὗτος ἐν τῇ Ἀντιοχείᾳ διέτριβεν: εὐθυμότερος δὲ\nκαὶ ἀδεέστερος γενόμενος ἀνειμένης αὐτῷ τῆς περὶ\nτὰ πολεμικὰ φροντίδος, ταῖς τῆς πόλεως ἐσχόλαζε\nτρυφαῖς.\nοἰομένου δὲ αὐτοῦ τὰ ἐν Πέρσαις ἐν εἰρήνῃ μὲν\nσυγκείμενα ἡσυχάζειν, ἔχειν δὲ ἀνακωχὴν καὶ μέλλησιν\nτῷ βαρβάρῳ πρὸς τὸ πάλιν ἐπάγειν τὸν στρατόν,\nὃς ἅπαξ διαλυθεὶς οὐ ῥᾳδίως ἠθροίζετο ἅτε μὴ\nσυντεταγμένος μηδὲ συνεστώς, ἀλλ̓ ὄχλος μᾶλλον ἢ στρατὸς ὑπάρχων, καὶ τῶν ἐπισιτισμῶν αὐτοῖς τοσούτων\nὄντων ὅσον ἂν ἕκαστος ἀφικνούμενος πρὸς τὸ\nἑαυτοῦ χρειῶδες ἐπενέγκηται, καὶ δυσαποσπάστως τε\nκαὶ δυσόκνως καταλειπόντων τέκνα καὶ γυναῖκας καὶ\nτὴν οἰκείαν χώραν, αἰφνιδίως ἄγγελοί τε καὶ γράμματα ἐτάραξε τὸν Ἀλέξανδρον καὶ ἐς μείζονα φροντίδα\nἐνέβαλεν, ἐπιστειλάντων αὐτῷ τῶν ἐμπεπιστευμένων\nτὴν Ἰλλυρίδος ἡγεμονίαν ὅτι ἄρα Γερμανοὶ\nῬῆνον καὶ Ἴστρον διαβαίνοντες τὴν Ῥωμαίων πορθοῦσιν\nἀρχὴν καὶ τὰ ἐπὶ ταῖς ὄχθαις στρατόπεδα ἐπικείμενα πόλεις τε καὶ κώμας πολλῇ δυνάμει κατατρέχουσιν,\nεἴη τε οὐκ ἐν ὀλίγῳ κινδύνῳ τὰ Ἰλλυρικὰ\nἔθνη ὁμοροῦντα καὶ γειτνιῶντα Ἰταλίᾳ: δεῖσθαι τοίνυν\nτῆς αὐτοῦ παρουσίας καὶ τοῦ στρατοῦ παντὸς ὃς\nἦν σὺν αὐτῷ. δηλωθέντα δὴ ταῦτα τόν τε Ἀλέξανδρον ἐτάραξε καὶ τοὺς ἐκ τοῦ Ἰλλυρικοῦ στρατιώτας\nἐλύπησε, διπλῇ δοκοῦντας κεχρῆσθαι συμφορᾷ, ἔκ τε\n\nὧν πεπόνθεσαν Πέρσαις μαχόμενοι, ἔκ τε ὧν ἐπυνθάνοντο\nτοὺς οἰκείους ἕκαστοι ὑπὸ Γερμανῶν ἀπολωλότας.\nἠγανάκτουν οὖν, καὶ τὸν Ἀλέξανδρον εἶχον\nἐν αἰτίᾳ ὡς τὰ ὑπὸ ταῖς ἀνατολαῖς δἰ ἀμέλειαν ἢ δειλίαν\nπροδεδωκότα, πρός τε τὰ ἀρκτῷα μέλλοντα καὶ\nὀκνοῦντα. ἦν δὲ καὶ αὐτῷ δέος τῷ Ἀλεξάνδρῳ τοῖς τε συνοῦσι φίλοις ἤδη καὶ περὶ αὐτῆς Ἰταλίας. οὐ\nγὰρ ὅμοιον ἡγοῦντο τὸν ἐκ Περσῶν κίνδυνον οἷον ἐκ\nΓερμανῶν: οἱ μὲν γὰρ ὑπὸ ταῖς ἀνατολαῖς κατοικοῦντες,\nμακρᾷ γῇ καὶ θαλάττῃ πολλῇ διῃρημένοι, τὴν\nἸταλῶν χώραν μόλις ἀκούουσι, τὰ Ἰλλυρικὰ δὲ ἔθνη\nστενὰ ὄντα καὶ οὐ πολλὴν ἔχοντα τὴν ὑπὸ Ῥωμαίοις\nγῆν, παρὰ τοσοῦτον ὁμόρους καὶ γείτονας ποιεῖ Γερμανοὺς\nἸταλιώταις. ἐπαγγέλλει δὴ ἄκων μὲν καὶ ἀσχάλλων τὴν ἔξοδον: πλὴν τῆς ἀνάγκης αὐτὸν καλούσης,\nκαταλιπών τε δύναμιν ὅσην αὐτάρκη ᾤετο\nῥύεσθαι τὰς Ῥωμαίων ὄχθας, τά τε στρατόπεδα καὶ\nτὰ φρούρια ἐπιμελέστερον τειχίσας καὶ πληρώσας ἕκαστα\nτοῦ ὡρισμένου στρατοῦ, αὐτὸς ἐς Γερμανοὺς\nἠπείγετο ἅμα τῷ λοιπῷ πλήθει. ἀνύσας δὲ τὴν ὁδὸν μετὰ πολλῆς σπουδῆς ἐπέστη ταῖς τοῦ Ῥήνου ὄχθαις,\nκαὶ τὰ πρὸς τὸν Γερμανικὸν πόλεμον παρεσκευάζετο,\nτόν τε ποταμὸν ναυσὶ διελάμβανεν, ὧν πρὸς ἀλλήλας\nσυνδεθεισῶν γεφυρωθέντα εὐμαρῆ τὴν διάβασιν τοῖς\nστρατιώταις παρέξειν ᾤετο. μέγιστοι γὰρ δὴ οὗτοι\nποταμῶν ὑπ̓ ἄρκτῳ ῥέουσι, Ῥῆνός τε καὶ Ἴστρος, ὃ\nμὲν Γερμανοὺς ὃ δὲ Παίονας παραμείβων: οἳ θέρους\nμὲν ναυσίπορον ἔχουσι τὸ ῥεῖθρον διὰ βάθος τε καὶ\nπλάτος, τοῦ δὲ χειμῶνος παγέντες ὑπὸ τοῦ κρύους ἐν\nπεδίου σχήματι καθιππεύονται. ἀντιτυπὲς δὲ οὕτω καὶ στερρὸν γίνεται τό ποτε ῥεῖθρον ὡς μὴ μόνον\nἵππων ὁπλαῖς καὶ ποσὶν ἀνθρώπων ἀντέχειν, ἀλλὰ\n\nκαὶ τοὺς ἀρύσασθαι θέλοντας μὴ κάλπεις ἐπ̓ αὐτῷ\nμηδὲ κοῖλα σκεύη φέρειν, πελέκεις δὲ καὶ δικέλλας,\nἵν̓ ἐκκόψαντες γυμνόν τε σκεύους ἀράμενοι τὸ ὕδωρ\nφέρωσιν ὥσπερ λίθον.\nφύσις μὲν δὴ τῶν ποταμῶν αὕτη: ὁ δὲ Ἀλέξανδρος Μαυρουσίους τε πλείστους καὶ τοξοτῶν ἀριθμὸν\nπολὺν ἐπαγόμενος ἀπὸ τῆς ἀνατολῆς ἔκ τε τῆς Ὀσροηνῶν\nχώρας, καὶ εἴ τινες Παρθυαίων αὐτόμολοι ἢ χρήμασιν\nἀναπεισθέντες ἠκολουθήκεσαν αὐτῷ βοηθήσοντες,\nἐξήρτυε δὴ Γερμανοῖς ἀντιτάξων. μάλιστα γὰρ τοιοῦτος στρατὸς ὀχληρὸς ἐκείνοις γίνεται, τῶν\nτε Μαυρουσίων πόρρωθεν ἀκοντιζόντων καὶ τὰς ἐπιδρομὰς\nτάς τε ἀναχωρήσεις κούφως ποιουμένων, τῶν\nτε τοξοτῶν ἐς γυμνὰς τὰς κεφαλὰς αὐτῶν καὶ σώματα\nἐπιμήκη ῥᾷστα καὶ πόρρωθεν κατὰ σκοποῦ τοξευόντων ἐπέθεόν τε πρὸς τὴν συστάδην μάχην ἀντιτυπεῖς,\nκαὶ ἰσόρροποι πολλάκις Ῥωμαίοις ἐγένοντο.\nἈλέξανδρος μὲν ἐν τούτοις ἦν: πλὴν ἔδοξεν αὐτῷ\nπρεσβείαν πέμψαι πρὸς αὐτοὺς καὶ περὶ εἰρήνης\nδιαλέγεσθαι. πάντα τε ὑπισχνεῖτο παρέξειν ὅσων δέονται, καὶ χρημάτων ἀφειδῶς ἔχειν. τούτῳ γὰρ\nμάλιστα Γερμανοὶ πείθονται, φιλάργυροί τε ὄντες\nκαὶ τὴν εἰρήνην ἀεὶ πρὸς Ῥωμαίους χρυσίου καπηλεύοντες:\nὅθεν ὁ Ἀλέξανδρος ἐπειρᾶτο ὠνήσασθαι\nμᾶλλον τὰς πρὸς αὐτοὺς σπονδὰς ἢ διὰ πολέμου κινδυνεύειν.\nοἱ μέντοι στρατιῶται χαλεπῶς ἔφερον\nδιατριβῆς τε ματαίας ἐγγινομένης, καὶ μηδέν τι γενναῖον\nἢ πρόθυμον ἐς τὸ πολεμεῖν παρέχοντος τοῦ\nἈλεξάνδρου, ἀλλ̓ ἡνιοχείαις καὶ τρυφαῖς προσέχοντος,\nδέον ἐπεξελθεῖν καὶ τιμωρήσασθαι Γερμανοὺς\nἐπὶ τοῖς τετολμημένοις. ἦν δέ τις ἐν τῷ στρατῷ\nΜαξιμῖνος ὄνομα, τὸ μὲν γένος τῶν ἐνδοτάτω Θρᾳκῶν\n\nκαὶ μιξοβαρβάρων, ἀπό τινος κώμης, ὡς ἐλέγετο,\nπρότερον μὲν ἐν παιδὶ ποιμαίνων, ἐν ἀκμῇ δὲ\nτῆς ἡλικίας γενόμενος διὰ μέγεθος καὶ ἰσχὺν σώματος\nἐς τοὺς ἱππεύοντας στρατιώτας καταταγείς, εἶτα\nκατ̓ ὀλίγον αὐτὸν χειραγωγούσης τῆς τύχης ἐλθὼν\nδιὰ πάσης τάξεως στρατιωτικῆς, ὡς στρατοπέδων τε\nἐπιμέλειαν τῶν ἐθνῶν τε ἀρχὰς πιστευθῆναι. τὸν δὴ Μαξιμῖνον τοῦτον διὰ τὴν προειρημένην στρατιωτικὴν\nἐμπειρίαν ὁ Ἀλέξανδρος ἐπέστησε πάσῃ τῇ τοῦ\nστρατοῦ νεολαίᾳ, ὡς ἀσκοίη τε αὐτοὺς τὰ στρατιωτικὰ\nκαὶ ἐς τὸ πολεμεῖν ἐπιτηδείους παρασκευάζοι. ὃ\nδὲ μετὰ πάσης ἐπιμελείας ποιούμενος τὰ ἐγκεχειρισμένα\nεὔνοιαν πολλὴν παρὰ τῶν στρατιωτῶν ἐκτήσατο,\nοὐ μόνον διδάσκων αὐτοὺς τὰ ποιητέα, ἀλλὰ\nκαὶ τοῖς ἔργοις πάντων προηγούμενος, ὡς μὴ μαθητὰς\nεἶναι μόνον ἀλλα καὶ ζηλωτὰς καὶ μιμητὰς τῆς\nἐκείνου ἀνδρείας. ἔτι τε καὶ δώροις αὐτοὺς καὶ παντοδαπαῖς τιμαῖς ᾠκειώσατο. ὅθεν οἱ νεανίαι, ἐν οἷς\nἦν τὸ πολὺ πλῆθος Παιόνων μάλιστα, τῇ μὲν ἀνδρείᾳ\nτοῦ Μαξιμίνου ἔχαιρον, τὸν δὲ Ἀλέξανδρον ἐπέσκωπτον\nὡς ὑπὸ τῆς τε μητρὸς ἀρχόμενον, καὶ διοικουμένων\nτῶν πραγμάτων ὑπ̓ ἐξουσίᾳ τε καὶ γνώμῃ γυναικός,\nῥᾳθύμως τε καὶ ἀνάνδρως τοῖς πολεμικοῖς προσφερομένου\nἐκείνου. ὑπεμίμνησκον δὲ ἀλλήλους τῶν\nτε ὑπὸ ταῖς ἀνατολαῖς διὰ μέλλησιν αὐτοῦ πταισμάτων,\nκαὶ ὅτι μηδὲν ἀνδρεῖον μηδὲ νεανικὸν παρέχοιτο\nἐς Γερμανοὺς ἐλθών. ὄντες οὖν καὶ ἄλλως πρὸς τὸ καινοτομεῖν ἐπιτήδειοι, καὶ τὸ μὲν παρὸν τῆς ἀρχῆς\nβαρὺ διὰ μῆκος ἐξουσίας ἡγούμενοι ἀκερδές τε ἤδη\nπάσης προανηλωμένης φιλοτιμίας, τὸ δὲ μέλλον καὶ\nπροσιὸν ἔς τε τὸ κερδαλέον αὑτοῖς εὔελπι καὶ τῷ κτωμένῳ\nπαρὰ προσδοκίαν τίμιόν τε καὶ περισπούδαστον,\n\nἐβουλεύσαντο ἀποσκευάσασθαι μὲν τὸν Ἀλέξανδρον,\nἀνειπεῖν δὲ αὐτοκράτορα καὶ σεβαστὸν τὸν Μαξιμῖνον,\nσυστρατιώτην τε αὑτῶν ὄντα καὶ σύσκηνον, ἔς\nτε τὸν παρόντα πόλεμον δἰ ἐμπειρίαν καὶ ἀνδρείαν\nἐπιτήδειον δοκοῦντα. ἀθροισθέντες οὖν ἐς τὸ πεδίον ὡπλισμένοι ὡς δὴ ἐπὶ τὰ συνήθη γυμνάσια, προελθόντα\nκαὶ ἐπιστάντα αὐτοῖς τὸν Μαξιμῖνον, εἴτε\nἀγνοοῦντα τὸ πραττόμενον εἴτε καὶ λάθρᾳ τοῦτο προκατασκευάσαντα,\nπορφύραν ἐπιβαλόντες βασιλικὴν\nαὐτοκράτορα ἀναγορεύουσιν. ὃ δὲ τὰ μὲν πρῶτα παρῃτεῖτο καὶ τὴν πορφύραν ἀπερρίπτει: ὡς δὲ ἐνέκειντο\nξιφήρεις ἀποκτενεῖν ἀπειλοῦντες, τοῦ παρόντος\nκινδύνου τὸ μέλλον προελόμενος ἀνεδέξατο τὴν\nτιμήν, πολλάκις αὐτῷ πρότερον, ὡς ἔλεγε, χρησμῶν\nκαὶ ὀνειράτων τὴν τοσαύτην τύχην προειρηκότων, εἰπὼν πρὸς τοὺς στρατιώτας ὅτι ἄκων μὲν καὶ οὐ βουλόμενος\nἀναδέχεται, πειθόμενος τῇ ἐκείνων βουλήσει,\nπαραγγέλλει δ̓ αὐτοῖς ἔργῳ βεβαιῶσαι τὰ δόξαντα\nἀραμένους τε τὰ ὅπλα σπεύδειν ἐπιστῆναι τῷ\nἈλεξάνδρῳ ἀγνοοῦντι, τὴν φήμην φθάσαντας, ἵν̓ ἐκπλήξαντες τοὺς συνόντας ἐκείνῳ στρατιώτας καὶ\nφρουροὺς τοῦ σώματος ἢ πείσαιεν ὁμογνωμονῆσαι ἢ\nῥᾷστα βιάσαιντο ἀπαρασκεύους τῷ μηδὲν προσδοκᾶν.\nὡς δ̓ αὐτοὺς ἐς εὔνοιαν καὶ προθυμίαν πάνυ προεκαλέσατο,\nτά τε σιτηρέσια ἐπεδιπλασίασε, νομάς τε καὶ δόσεις μεγίστας ὑπέσχετο, τιμωρίας τε καὶ κηλῖδας\nπάσας αὐτοῖς ἀνῆκεν, ἐπί τε τὴν πορείαν ἐξήγαγεν:\nοὐ πολὺ δ̓ ἀφειστήκει τὸ χωρίον ἔνθα ἐσκήνου\nὁ Ἀλέξανδρος καὶ οἱ σὺν αὐτῷ.\nὡς δ̓ ἀπηγγέλη τὰ περὶ τοῦ Μαξιμίνου, ὁ Ἀλέξανδρος ἐν μεγίστῃ ταραχῇ γενόμενος καὶ τῷ παραδόξῳ\nτῆς ἀγγελίας ἐκπλαγείς, προπηδήσας τῆς βασιλείου\n\nσκηνῆς ὥσπερ ἐνθουσιῶν, δακρυρροῶν καὶ τρέμων\nτοῦ τε Μαξιμίνου ὡς ἀπίστου καὶ ἀχαρίστου κατηγόρει,\nπάσας τὰς ἐς ἐκεῖνον εὐεργεσίας κατατεθείσας\nπρὸς αὑτοῦ διηγούμενος, τούς τε νεανίας ᾐτιᾶτο ὡς προπετῶς καὶ ἐπιόρκως ταῦτα τετολμηκότας, δώσειν\nτε πάντα ὑπισχνεῖτο ὧν δέοιντο, καὶ ἐπανορθώσεσθαι\nεἴ τι μέμφοιντο. οἱ δὲ σὺν αὐτῷ στρατιῶται\nἐκείνης τῆς ἡμέρας εὐφημήσαντες αὐτὸν παρέπεμψαν,\nὑποσχόμενοι παντὶ σθένει προασπίσειν αὐτοῦ. τῆς νυκτὸς δὲ διαδραμούσης, κατὰ τὸ περίορθρον ἀγγειλάντων\nτινῶν ὅτι δὴ Μαξιμῖνος πρόσεισι κόνις τε\nπόρρωθεν ἐγειρομένη φαίνεται βοῆς τε ἦχος πλήθους\nἐξακούεται, πάλιν προελθὼν ἐς τὸ πεδίον ὁ Ἀλέξανδρος,\nσυγκαλέσας τε τοὺς στρατιώτας, ἐδεῖτο προμαχεῖν\nκαὶ σώζειν ὃν ἀνεθρέψαντο καὶ ὑφ̓ ᾧ βασιλεύοντι\nτεσσαρεσκαίδεκα ἔτεσιν ἀμέμπτως βεβιώκεσαν,\nπάντας τε ἐς οἶκτον καὶ ἔλεον προκαλούμενος\nὁπλίζεσθαι ἐκέλευσεν καὶ ἐξελθόντας ἀντιτάττεσθαι.\nοἱ δὲ στρατιῶται τὰ μὲν πρῶτα ὑπισχνοῦντο, κατ̓ ὀλίγους δὲ ἀνεχώρουν οὐδ̓ ὅπλα λαβεῖν ἤθελον. οἳ δέ\nτινες τὸν ἔπαρχόν τε τοῦ στρατοῦ καὶ τοὺς οἰκείους\nἈλεξάνδρου ᾔτουν πρὸς ἀναίρεσιν, πρόφασιν ποιούμενοι\nαἰτίους τῆς ἀποστάσεως γεγενῆσθαι. οἳ δὲ τὴν\nμητέρα ἐμέμφοντο ὡς φιλάργυρον καὶ τὰ χρήματα\nἀποκλείουσαν, διά τε μικρολογίαν καὶ τὸ πρὸς τὰς\nἐπιδόσεις ὀκνηρὸν τοῦ Ἀλεξάνδρου μεμισημένου. καὶ μέχρι μέν τινος τοιαῦτα διαφόρως βοῶντες προσέμενον:\nὡς δὲ τοῦ Μαξιμίνου ὁ στρατὸς ἤδη τε ἐν ὄψεσιν\nἦν, καὶ βοῶντες οἱ νεανίαι προυκαλοῦντο τοὺς\nσυστρατιώτας καταλιπεῖν μὲν γύναιον μικρολόγον καὶ\nμειράκιον δειλὸν μητρὶ δουλεῦον, προσιέναι δὲ ἀνδρὶ\nγενναίῳ καὶ σώφρονι συστρατιώτῃ τε ἐν ὅπλοις ἀεὶ\n\nκαὶ πολεμικοῖς ἔργοις διῃτημένῳ, πεισθέντες οἱ στρατιῶται\nτὸν μὲν Ἀλέξανδρον καταλιμπάνουσιν, αὐτοὶ\nδὲ προσίασι τῷ Μαξιμίνῳ, αὐτοκράτωρ τε ὑπὸ πάντων\nἐκεῖνος ἀναγορεύεται. ὁ δὲ Ἀλέξανδρος τρέμων\nκαὶ λιποψυχῶν μόλις ἐς τὴν σκηνὴν ἐπανέρχεται: τῇ τε μητρὶ περιπλακείς, καὶ ὥς φασιν, ἀποδυρόμενός\nτε καὶ αἰτιώμενος ὅτι δἰ ἐκείνην ταῦτα πάσχει, ἀνέμενε\nτὸν φονεύσοντα. ὁ δὲ Μαξιμῖνος ὑπὸ παντὸς\nτοῦ στρατοῦ σεβαστὸς προσαγορευθεὶς πέμπει χιλιάρχην\nἑκατοντάρχας τέ τινας τοὺς φονεύσοντας τὸν Ἀλέξανδρον καὶ τὴν μητέρα καὶ εἴ τινες ἀνθίσταντο\nτῶν σὺν αὐτῷ. οἳ δὲ ἀφικόμενοι καὶ ἐπιπηδήσαντες\nτῇ σκηνῇ αὐτόν τε ἀναιροῦσι καὶ τὴν μητέρα καὶ εἴ\nτινες ἐδόκουν ἐκείνῳ φίλοι καὶ τίμιοι, πλὴν τῶν\nπρὸς ὀλίγον φυγεῖν ἢ λαθεῖν δυνηθέντων, οὓς πάντας μετ̓ οὐ πολὺ Μαξιμῖνος συλλαβὼν ἀπέκτεινεν.\nτέλος μὲν δὴ τοιοῦτο κατέλαβε τὸν Ἀλέξανδρον\nκαὶ τὴν μητέρα, βασιλεύσαντα ἔτεσι τεσσαρεσκαίδεκα,\nὅσον πρὸς τοὺς ἀρχομένους, ἀμέμπτως καὶ ἀναιμωτί:\nφόνων τε γὰρ καὶ ὠμότητος ἀκρίτων τε ἔργων ἀλλότριος ἐγένετο, ἔς τε τὸ φιλάνθρωπον καὶ εὐεργετικώτερον\nἐπιρρεπής. πάνυ γοῦν ἂν ἡ Ἀλεξάνδρου\nβασιλεία εὐδοκίμησεν ἐς τὸ ὁλόκληρον, εἰ μὴ\nδιεβέβλητο αὐτῷ τὰ τῆς μητρὸς ἐς φιλαργυρίαν τε καὶ\nμικρολογίαν.\nΤίνι μὲν βίῳ Ἀλέξανδρος ἐχρήσατο τέλει τε ὁποίῳ βασιλεύσας ἐτῶν τεσσαρεσκαίδεκα, ἐν τοῖς\nπροειρημένοις ἐδηλώσαμεν: ὁ δὲ Μαξιμῖνος παραλαβὼν\n\nτὴν ἀρχὴν πολλὴν τὴν μεταβολὴν ἐποιήσατο,\nτραχύτατα καὶ μετὰ πολλοῦ φόβου τῇ ἐξουσίᾳ χρώμενος,\nἔκ τε πραείας καὶ πάνυ ἡμέρου βασιλείας ἐς\nτυραννίδος ὠμότητα μετάγειν πάντα ἐπειρᾶτο, δυσμένειαν\nἑαυτῷ συνειδώς, ὅτι πρῶτος ἐξ εὐτελείας\nτῆς ἐσχάτης ἐς τοσαύτην τύχην ἤλασε. φύσει δὲ ἦν τὸ ἦθος, ὥσπερ καὶ τὸ γένος, βάρβαρος: τό τε φονικὸν\nπάτριον ἔχων καὶ ἐπιχώριον, πρόνοιαν ἐποιεῖτο\nδἰ ὠμότητος τὴν ἀρχὴν βεβαιῶσαι, δεδιὼς μή τι τῇ\nσυγκλήτῳ καὶ τοῖς ὑπηκόοις εὐκαταφρόνητος γένηται,\nοὐκ ἐς τὴν παροῦσαν αὐτοῦ τύχην ἀφορῶσιν, ἀλλ̓ ἐς\nτὰ τῆς γεννήσεως εὐτελῆ σπάργανα. τεθρύλητο γὰρ\nπαρὰ πᾶσι καὶ διεβέβλητο, ὅτι δὴ ποιμαίνων ἐν τοῖς\nΘρᾳκίοις ὄρεσιν, ἐπιδούς τε αὑτὸν διὰ μέγεθος καὶ\nἰσχὺν σώματος ἐς εὐτελῆ καὶ ἐπιχώριον στρατείαν,\nὑπὸ τῆς τύχης ἐπὶ τὴν Ῥωμαίων ἀρχὴν κεχειραγώγητο.\nεὐθέως οὖν τούς τε φίλους πάντας, οἳ συνῆσαν τῷ Ἀλεξάνδρῳ σύνεδροί τε ὑπὸ τῆς συγκλήτου βουλῆς\nἐπιλεχθέντες, ἀπεσκευάσατο, καὶ οὓς μὲν ἐς τὴν Ῥώμην\nἀπέπεμψε, τινὰς δὲ ἐπὶ προφάσει διοικήσεως ἀπεσείσατο,\nμόνος εἶναι βουλόμενος ἐν τῷ στρατῷ καὶ\nμηδένα αὑτῷ παρεῖναι ἐκ συνειδήσεως εὐγενοῦς κρείττονα,\nἀλλ̓ ἵν̓ ὥσπερ ἐξ ἀκροπόλεως, μηδενὸς αὐτῷ\nπαρόντος ᾧ νέμειν αἰδῶ ἀνάγκην ἔχοι, τοῖς τῆς τυραννίδος\nἔργοις σχολάζοι. τήν τε θεραπείαν πᾶσαν, ἣ συγγεγόνει τῷ Ἀλεξάνδρῳ τοσούτων ἐτῶν, τῆς βασιλείου\nαὐλῆς ἀπέπεμψε. τοὺς δὲ πλείστους αὐτῶν καὶ\nἀπέκτεινεν, ἐπιβουλὰς ὑποπτεύων: ᾔδει γὰρ ἀλγοῦντας\nἐπὶ τῇ ἐκείνου ἀναιρέσει.\nἔτι δὲ καὶ μᾶλλον αὐτὸν ἐς ὠμότητα καὶ τὴν\nπρὸς ἅπαντας ὀργὴν προυκαλέσατο συνωμοσία τις\nδιαβληθεῖσα κατ̓ αὐτοῦ συγκροτουμένη, πολλῶν τε\n\nἑκατοντάρχων συμπνεόντων καὶ τῶν ἀπὸ τῆς βουλῆς\nἁπάντων. Μάγνος τις ὄνομα ἦν τῶν εὐπατριδῶν τε\nκαὶ ὑπατευκότων: οὗτος διεβλήθη συνάγειν κατ̓\nαὐτοῦ χεῖρα, καὶ στρατιώτας τινὰς πείθειν ἐς αὑτὸν\nτὴν ἀρχὴν μετάγειν. ἡ δὲ συσκευὴ τοιαύτη τις ἐλέγετο ἔσεσθαι. γεφυρώσας τὸν ποταμὸν ὁ Μαξιμῖνος\nἔμελλεν ἐπὶ Γερμανοὺς διαβήσεσθαι: ἅμα γὰρ τῷ τὴν\nἀρχὴν παραλαβεῖν εὐθέως πολεμικῶν ἔργων ἤρξατο,\nκαὶ διὰ σώματος μέγεθος καὶ ἰσχὺν στρατιωτικὴν καὶ\nἐμπειρίαν πολεμικὴν δοκῶν ἐπιλελέχθαι ἔργοις τὴν δόξαν καὶ τὴν τῶν στρατιωτῶν ὑπόληψιν ἐπιστοῦτο,\nτήν τε Ἀλεξάνδρου μέλλησιν καὶ τὴν πρὸς τὰ πολεμικὰ\nἔργα δειλίαν ἐλέγχειν ἐπειρᾶτο εἰκότως κατεγνωσμένην.\nἀσκῶν τε οὖν καὶ γυμνάζων τοὺς στρατιώτας\nοὐ διέλειπεν, αὐτός τε ἐν ὅπλοις ὢν καὶ τὸν\nστρατὸν παρορμῶν. τότε τοίνυν τὴν γέφυραν ζεύξας\nἔμελλεν ἐπὶ Γερμανοὺς διαβήσεσθαι. ὁ δὲ Μάγνος\nἐλέγετο στρατιωτῶν οὐκ ὀλίγους, ἀλλὰ τοὺς ἐξοχωτάτους\nκαὶ μάλιστα τοὺς τὴν φρουρὰν τῆς γεφύρας\nκαὶ τὴν ἐπιμέλειαν πεποιημένους, ἀναπεῖσαι μετὰ τὸ διαβῆναι τὸν Μαξιμῖνον λύσαντας τὴν γέφυραν προδοῦναι\nτοῖς βαρβάροις, οὐχ ὑπαρχούσης αὐτῷ ἐπανόδου:\nπλάτει γὰρ καὶ βάθει μέγιστος ὁ ποταμὸς ῥέων\nἄβατος αὐτῷ ἐγίνετο, οὔτε νεῶν οὐσῶν ἐν ταῖς πολεμίαις\nὄχθαις τῆς τε γεφύρας λυθείσης. ἡ μὲν τῆς ἐπιβουλῆς φήμη τοιαύτη ἐγένετο, εἴτε ἀληθὴς ὑπάρξασα\nεἴτε ὑπὸ τοῦ Μαξιμίνου συσκευασθεῖσα: ἀκριβὲς\nδὲ εἰπεῖν οὐ ῥᾴδιον, ἐπεὶ ἔμενεν ἀνεξέλεγκτος.\nμήτε γὰρ κρίσεώς τινι μεταδοὺς μήτε ἀπολογίας, πάντας\nοὓς ὑπώπτευεν αἰφνιδίως συναρπασθέντας ἀφειδῶς ἐφόνευσεν.\nἐγένετο δέ τις καὶ Ὀσροηνῶν τοξοτῶν ἀπόστασις,\n\nοἳ πάνυ ἀλγοῦντες ἐπὶ τῇ Ἀλεξάνδρου τελευτῇ,\nπεριτυχόντες τῶν ἀπὸ ὑπατείας καὶ φίλων Ἀλεξάνδρου\nτινί ʽΚυαρτῖνος δὲ ἦν ὄνομα, ὃν Μαξιμῖνος\nἐκπέμψας ἦν τοῦ στρατοὖ ἁρπάσαντες ἄκοντα καὶ\nοὐδὲν προειδότα στρατηγὸν ἑαυτῶν κατέστησαν, πορφύρᾳ\nτε καὶ πυρὶ προπομπεύοντι, ὀλεθρίοις τιμαῖς,\nἐκόσμησαν, ἐπί τε τὴν ἀρχὴν ἦγον οὔ τι βουλόμενον.\nἐκεῖνος μὲν οὖν ἐν τῇ σκηνῇ καθεύδων ἐπιβουλευθεὶς νύκτωρ αἰφνιδίως ἀνῃρέθη ὑπὸ τοῦ συνόντος αὐτῷ\nκαὶ δοκοῦντος φίλου, τῶν τε Ὀσροηνῶν πρότερον\nἡγουμένου ʽΜακεδὼν ἦν ὄνομα αὐτᾦ, καίτοι τῆς ἁρπαγῆς\nκαὶ τῆς ἀποστάσεως ἀρχηγοῦ τοῖς Ὀσροηνοῖς\nγενομένου: ὃς οὐδεμίαν αἰτίαν ἔχθρας οὔτε μίσους\nἔχων ἀπέκτεινεν αὐτὸς ὃν ἥρπασέ τε καὶ ἀνέπεισεν,\nοἰόμενός τε μεγάλα χαρίζεσθαι τῷ Μαξιμίνῳ τὴν κεφαλὴν\nἀποτεμὼν ἐκόμισεν. ὃ δὲ ἥσθη μὲν ἐπὶ τῷ ἔργῳ, στερηθεὶς δὲ πολεμίου, ὡς ᾤετο, ἐκεῖνον μέν, καίτοι\nμεγάλα ἐλπίζοντα καὶ δοκοῦντα ἀμοιβῆς ἐξαιρέτου\nτεύξεσθαι, ἀπέκτεινεν ὡς καὶ τῆς ἀποστάσεως γεγονότα\nἀρχηγὸν καὶ ἀποκτείναντα ὃν αὐτὸς ἄκοντα ἀνέπεισεν,\nἄπιστόν τε γενόμενον περὶ τὸν φίλον.\nτοιαῦται μὲν δή τινες αἰτίαι ἔτι μᾶλλον ἐς τραχύτητα καὶ ὠμότητα ἠκόνησαν τὴν τοῦ Μαξιμίνου\nψυχήν, καὶ πρότερον οὕτω πεφυκυῖαν. ἦν δὲ καὶ τὴν\nὄψιν φοβερώτατος, καὶ μέγιστος τὸ σῶμα, ὡς μὴ ῥᾳδίως\nαὐτῷ τινὰ μήτε Ἑλλήνων τῶν σωμασκούντων\nμήτε βαρβάρων τῶν μαχιμωτάτων ἐξισοῦσθαι.\nδιοικήσας δὲ τὰ προειρημένα, πάντα τε τὸν στρατὸν ἀναλαβών, καὶ διαβὰς ἀφόβως τὴν γέφυραν, εἴχετο\nτῆς πρὸς τοὺς Γερμανοὺς μάχης. μέγα δέ τι πλῆθος\nκαὶ σχεδὸν ἅπασαν τὴν Ῥωμαίων δύναμιν σὺν ἑαυτῷ\nεἰσήγαγε, Μαυρουσίων τε ἀκοντιστῶν ἀριθμὸν πάμπλειστον\n\nκαὶ τοξοτῶν Ὀσροηνῶν τε καὶ Ἀρμενίων,\nὧν ἦσαν οἳ μὲν ὑπήκοοι οἳ δὲ φίλοι καὶ σύμμαχοι, καὶ\nεἴ τινες Παρθυαίων ἢ χρήμασι πεισθέντες καὶ αὐτομολήσαντες\nἢ ληφθέντες αἰχμάλωτοι Ῥωμαίοις ἐδούλευον.\nτὰ δὲ πλήθη ταῦτα τοῦ στρατοῦ καὶ πρότερον ὑπὸ Ἀλεξάνδρου ἤθροιστο, ηὐξήθη δ̓ ὑπὸ τοῦ\nΜαξιμίνου καὶ ἐς πολεμικὴν ἄσκησιν συγκεκρότητο.\nμάλιστα δὲ οἱ ἀκοντισταὶ καὶ οἱ τοξόται πρὸς τὰς Γερμανῶν\nμάχας ἐπιτήδειοι δοκοῦσιν, ἐπιτρέχοντές τε\nαὐτοῖς κούφως οὐ προσδοκῶσι καὶ ἀναχωροῦντες ῥᾳδίως.\nγενόμενος δὲ ἐν τῇ πολεμίᾳ Μαξιμῖνος πολλὴν\nγῆν ἐπῆλθεν, οὐδενὸς αὐτῷ ἀνθεστῶτος, ἀλλὰ\nτῶν βαρβάρων ἀνακεχωρηκότων. ἐδῄου τε οὖν πᾶσαν\nτὴν χώραν, μάλιστα τῶν ληίων ἀκμαζόντων, τάς\nτε κώμας ἐμπιπρὰς διαρπάζειν ἐδίδου τῷ στρατῷ. εὐμαρέστατα γὰρ τὸ πῦρ ἐπινέμεται τάς τε πόλεις αὐτῶν\nἃς ἔχουσι, καὶ τὰς οἰκήσεις ἁπάσας: λίθων μὲν\nγὰρ παῤ αὐτοῖς ἢ πλίνθων ὀπτῶν σπάνις, ὗλαι δ̓\nεὔδενδροι, ὅθεν ξύλων οὔσης ἐκτενείας συμπηγνύντες\nαὐτὰ καὶ ἁρμόζοντες σκηνοποιοῦνται. ὁ δὲ Μαξιμῖνος ἐπὶ πολὺ μὲν προυχώρησε, πράττων τε τὰ προειρημένα\nκαὶ λείας ἀπελαύνων, διδούς τε τὰς ἀγέλας\nτῷ στρατῷ αἷς περιετύγχανον. οἱ δὲ Γερμανοὶ ἀπὸ\nμὲν τῶν πεδίων, καὶ εἴ τινες ἦσαν χῶραι ἄδενδροι,\nἀνακεχωρήκεσαν, ἐν δὲ ταῖς ὕλαις ἐκρύπτοντο περί τε τὰ ἕλη διέτριβον, ὡς ἐκεῖ τὰς μάχας καὶ τὰς ἐφόδους\nποιοῖντο, τῆς συνεχείας τῶν φυτῶν ἀπασχολούσης\nἐς ἑαυτὴν τὰ βέλη καὶ τὰ ἀκόντια τῶν πολεμίων,\nτοῦ τε ἀγχιβαθοῦς τῶν ἑλῶν Ῥωμαίοις μὲν δἰ ἄγνοιαν\nτῶν τόπων ἐπισφαλοῦς ἐσομένου, ἑαυτοῖς δὲ δἰ ἐμπειρίαν τῆς χώρας ἐγνωκόσι τὰ ἄβατα καὶ ἀντιτυπῆ\nτῶν τόπων ἐς γόνυ τε βρεχομένοις διατρέχειν ῥᾳδίου.\nεἰσὶ δὲ καὶ πρὸς τὸ νήχεσθαι γεγυμνασμένοι ἅτε μόνῳ λουτρῷ τοῖς ποταμοῖς χρώμενοι.\nπερὶ ἐκεῖνα οὖν μάλιστα τὰ χωρία αἱ συμβολαὶ\nἐγίνοντο: ἔνθα καὶ γενναιότατα αὐτὸς ὁ βασιλεὺς τῆς\nμάχης ἦρξεν. ἐπὶ γάρ τινι ἕλει μεγίστῳ, τῶν μὲν\nΓερμανῶν ἐς αὐτὸ ἀναχωρούντων ἐς φυγήν, ἐς δίωξιν\nδὲ Ῥωμαίων ἐπεισελθεῖν ὀκνούντων, πρῶτος ὁ Μαξιμῖνος\nἅμα τῷ ἵππῳ ἐμβαλὼν ἐς τὸ ἕλος, καίτοι ὑπὲρ\nγαστέρα τοῦ ἵππου βρεχομένου, τοὺς ἀνθεστῶτας\nἐφόνευσε βαρβάρους, ὡς τὸν λοιπὸν στρατὸν αἰδεσθέντα προδοῦναι μαχόμενον ὑπὲρ αὐτῶν βασιλέα\nτολμῆσαί τε καὶ τοῖς ἕλεσιν ἐπεισελθεῖν, πολὺ δέ τι\nπλῆθος ἑκατέρωθεν πεσεῖν, καὶ Ῥωμαίων μὲν τῶν δὲ βαρβάρων σχεδὸν τὴν τότε παροῦσαν δύναμιν,\nἀριστεύοντος αὐτοῦ, ὡς τό τε ἕλος σωμάτων\nπληρωθῆναι, τήν τε λίμνην αἵματι κερασθεῖσαν πεζομαχοῦντι\nστρατῷ ναυμαχίας ὄψιν παρασχεῖν. ταύτην τὴν μάχην καὶ τὴν ἀριστείαν αὑτοῦ οὐ μόνον διὰ\nγραμμάτων τῇ τε συγκλήτῳ καὶ τῷ δήμῳ ἐδήλωσεν,\nἀλλὰ καὶ γραφῆναι κελεύσας μεγίσταις εἰκόσιν ἀνέθηκε\nπρὸ τοῦ βουλευτηρίου, ἵνα μὴ μόνον ἀκούειν\nτὰ γενόμενα ἀλλὰ καὶ βλέπειν ἔχωσι Ῥωμαῖοι. τὴν δ̓\nεἰκόνα ὕστερον καθεῖλεν ἡ σύγκλητος μετὰ τῶν λοιπῶν\nαὐτοῦ τιμῶν. γεγόνασι δὲ καὶ ἕτεραι συμβολαί,\nἐν αἷς ὡς αὐτουργός τε καὶ αὐτόχειρ τῆς μάχης ἀριστεύων\nτε πανταχοῦ ἐπῃνεῖτο. πολλοὺς δὲ χειρωσάμενος αὐτῶν αἰχμαλώτους καὶ λείαν ἀπελάσας, χειμῶνος\nἤδη καταλαμβάνοντος ἐπανῆλθεν ἐς Παίονας, ἔν\nτε Σιρμίῳ διατρίβων, τῇ μεγίστῃ ἐκεῖ πόλει δοκούσῃ,\nτὰ πρὸς τὴν εἴσοδον ἐς τὸ ἔαρ παρεσκευάζετο. ἠπείλει\nγάρ ʽκαὶ ποιήσειν ἔμελλεν̓ ἐκκόψειν τε καὶ ὑποτάξειν\nτὰ μέχρις ὠκεανοῦ Γερμανῶν ἔθνη βάρβαρα.\nτὰ μὲν οὖν πολεμικὰ τοιοῦτος ἦν: καὶ ἐς δόξαν\nἤρθη ἂν ἡ πρᾶξις αὐτοῦ, εἰ μὴ τοῖς οἰκείοις καὶ τοῖς\nὑπηκόοις βαρύτερος ἐγεγόνει καὶ φοβερώτερος. τί\nγὰρ ἦν ὄφελος βαρβάρων ἀναιρουμένων, πλειόνων\nγινομένων φόνων ἐν αὐτῇ τε Ῥώμῃ καὶ τοῖς ὑπηκόοις ἔθνεσιν; ἢ λείας αἰχμαλώτους ἀπάγειν τῶν ἐχθρῶν,\nγυμνοῦντα καὶ τὰς οὐσίας ἀφαιρούμενον τῶν οἰκείων;\nἄνεσίς τε γὰρ πᾶσα, μᾶλλον δὲ καὶ πρόκλησις δέδοτο\nσυκοφάνταις ἐς τὸ ἐπηρεάζειν καὶ κινεῖν πράγματα\nπρογονικά, εἰ τύχοι, καὶ ἄγνωστα καὶ ἀνεξέλεγκτα. μόνον τέ τις κληθεὶς ἐς δικαστήριον ὑπὸ συκοφάντου\nεὐθέως ἡττημένος ἀπῄει καὶ τῶν ὑπαρχόντων πάντων\nστερηθείς. ἑκάστης γοῦν ἡμέρας ἦν ἰδεῖν τοὺς\nἐχθὲς πλουσιωτάτους τῆς ἐπιούσης μεταιτοῦντας:\nτοσαύτη τις ἦν τῆς τυραννίδος ἡ φιλοχρηματία ἐπὶ προφάσει τῆς περὶ τοὺς στρατιώτας χρημάτων συνεχοῦς\nχορηγίας. ἦν δὲ καὶ τοῖς ὠσὶ κοῦφος ἐς διαβολάς,\nἡλικίας τε καὶ ἀξιώματος ἀφειδῶς ἔχων. πλείστους\nγοῦν τῶν ἔθνη καὶ στρατόπεδα πεπιστευμένων,\nμετὰ ὑπατείας τιμὴν ἢ δόξαν ἐπὶ τροπαίοις προσγενομένην, ἐκ μικρᾶς καὶ εὐτελοῦς διαβολῆς ἀναρπάστους\nἐποίει, καὶ ἐκέλευέ τε ἄνευ ὑπηρεσίας μόνους\nὀχήμασιν ἐπιτεθέντας ἄγεσθαι νύκτωρ καὶ μεθ̓ ἡμέραν\nὁδεύοντας ἐξ ἀνατολῶν ἢ δύσεως, εἰ τύχοι, ἀπό\nτε μεσημβρίας ἐς Παίονας, ἔνθα διέτριβε: σκύλας δὲ καὶ ὑβρίσας φυγαῖς ἢ θανάτοις ἐζημίου.\nἐς ὅσον μὲν οὖν τοὺς καθ̓ ἕνα ταῦτα ἐπράττετο\nκαὶ μέχρις οἰκείων ἔμενεν ἡ συμφορά, οὐ πάνυ τι τοῖς\nδήμοις τῶν πόλεων ἢ τοῖς ἔθνεσι διέφερε: τὰ γὰρ τῶν\nεὐδαιμονεῖν δοκούντων ἢ πλουσίων πταίσματα πρὸς τῶν ὄχλων οὐ μόνον ἀμελεῖται, ἀλλά τινας τῶν κακοήθων\nκαὶ φαύλων ἔσθ̓ ὅτε καὶ εὐφραίνει φθόνῳ\n\nτῶν κρειττόνων καὶ εὐτυχούντων. ἐπεὶ δὲ ὁ Μαξιμῖνος\nτοὺς πλείστους τῶν ἐνδόξων οἴκων ἐς πενίαν περιστήσας,\nἃ δὴ μικρὰ καὶ ὀλίγα οὐδ̓ αὐτάρκη τῇ αὑτοῦ\nβουλήσει ᾤετο, μετῆλθεν ἐπὶ τὰ δημόσια, καὶ εἴ\nτινα ἦν χρήματα πολιτικὰ ἐς εὐθηνίας ἢ νομὰς τῶν\nδημοτῶν ἀθροιζόμενα εἴτε θεάτροις ἢ πανηγύρεσιν\nἀνακείμενα, ἐς ἑαυτὸν μετῆγε, ναῶν τε ἀναθήματα\nθεῶν τε ἀγάλματα καὶ ἡρώων τιμάς, καὶ εἴ τις ἦν\nκόσμος δημοσίου ἔργου ἢ καλλώπισμα πόλεως ἢ ὕλη\nνόμισμα ποιῆσαι δυναμένη, πᾶν ἐχωνεύετο. ὅπερ καὶ μάλιστα τοὺς δήμους ἐλύπησε, πένθος τε δημόσιον\nἐνεποίει δίχα μάχης καὶ ἄνευ ὅπλων ὄψις πολιορκίας,\nὥς τινας τῶν δημοτῶν καὶ χεῖρας ἀνατείνειν καὶ τοὺς\nνεὼς φρουρεῖν, ἑτοίμως τε ἔχειν πρότερον ἀναιρεθέντας\nπρὸ τῶν βωμῶν πεσεῖν ἢ σκῦλα τῶν πατρίδων\nἰδεῖν. ἐντεῦθεν δὴ καὶ μάλιστα κατά τε πόλεις\nκαὶ κατὰ ἔθνη διοίδαινον τῶν ὄχλων αἱ ψυχαί. ἀπηρέσκοντό\nτε καὶ οἱ στρατιῶται τοῖς πραττομένοις,\nὀνειδιζόντων αὐτοῖς ἐπιφθόνως συγγενῶν τε καὶ οἰκείων\nὡς δὴ δἰ αὐτοὺς ταῦτα πράττοντος τοῦ Μαξιμίνου.\nαἰτίαι μὲν δὴ τοιαῦται, οὔτι γε ἄλογοι, ἐς μῖσος καὶ ἀπόστασιν τοὺς ὄχλους παρώξυνον: καὶ πάντες\nμὲν εὔχοντο καὶ θεοὺς τοὺς ἀδικουμένους ἐπεκάλουν,\nἄρξασθαι δὲ οὐδεὶς ἐτόλμα, ἔστε συμπληρουμένης αὐτῷ\nτριετοῦς βασιλείας ἐκ μικρᾶς καὶ εὐτελοῦς προφάσεως,\nοἷα τυραννίδος σφάλματα, πρῶτοι ὅπλα ἐκίνησαν\nἔς τε ἀπόστασιν εὐσταθῶς ὥρμησαν Αίβυες,\nἐξ αἰτίας τοιᾶσδε. ἐπετρόπευέ τις τῆς Καρχηδονίας χώρας τραχύτατα, καὶ μετὰ πάσης ὠμότητος καταδίκας\nτε ἐποιεῖτο καὶ χρημάτων εἰσπράξεις, βουλόμενος\nεὐδοκιμεῖν παρὰ τῷ Μαξιμίνῳ. ἐκεῖνός τε γάρ, οὓς\n\nᾔδει ἁρμόζοντας τῇ ἑαυτοῦ γνώμῃ, ἐπελέγετο: οἵ τε\nπροεστῶτες τοῦ ταμιείου τότε, εἰ καὶ σπανίως χρηστοὶ\nἐμπεπτώκεσαν, τόν τε κίνδυνον προῦπτον ἔχοντες\nκαὶ τὴν ἐκείνου φιλοχρηματίαν εἰδότες, ἄκοντες\nὅμως τοὺς λοιποὺς ἐμιμοῦντο. ὁ τοίνυν κατὰ τὴν Λιβύην ἐπίτροπος τοῖς τε ἄλλοις πᾶσι βιαίως προσεφέρετο,\nκαὶ νεανίσκους τινὰς τῶν παῤ ἐκείνοις εὖ\nγεγονότων καὶ πλουσίων καταδίκαις περιβαλὼν εἰσπράττειν\nτὰ χρήματα εὐθέως ἐπειρᾶτο, πατρῴων τε\nκαὶ προγονικῶν οὐσιῶν αὐτοὺς ἀφαιρεῖσθαι. ἐφ̓ οἷς ἀλγήσαντες οἱ νεανίσκοι τὰ μὲν χρήματα αὐτῷ ἀποδώσειν\nὑπέσχοντο, τριῶν ἡμερῶν αἰτήσαντες ἀνάθεσιν:\nσυνωμοσίαν δὲ ποιησάμενοι, πάντας τε οὓς ᾔδεσαν\nἢ πεπονθότας τι δεινὸν ἢ παθεῖν δεδοικότας ἀναπείσαντες,\nκελεύουσι νύκτωρ κατελθεῖν τοὺς ἐκ τῶν\nἀγρῶν οἰκέτας, ξύλα τε καὶ πελέκεις ἐπιφέρεσθαι. οἳ\nδὲ πεισθέντες κελεύουσι τοῖς δεσπόταις πρὸ τῆς ἕω\nσυνῆλθον ἐς τὴν πόλιν, κρύπτοντες ὑπὸ ταῖς ἐσθῆσιν\nἃ ἔφερον αὐτοσχεδίου πολέμου ὅπλα. μέγα δέ τι πλῆθος\nἠθροίσθη: φύσει γὰρ πολυάνθρωπος οὖσα ἡ Λιβύη\nπολλοὺς εἶχε τοὺς τὴν γῆν γεωργοῦντας. ἅμα δὲ\nτῷ παραδραμεῖν τὸ περίορθρον προελθόντες οἱ νεανίσκοι\nτὸ μὲν πλῆθος τῶν οἰκετῶν κελεύουσιν αὑτοῖς\nἕπεσθαι ὡς ὄντας μέρος τοῦ λοιποῦ ὄχλου, προστάξαντες\nτότε ἀποκαλύπτειν ἃ ἔφερον ὅπλα καὶ γενναίως ἀνθεστάναι, εἴ τινες ἢ στρατιωτῶν ἢ δημοτῶν\nαὐτοῖς ἐπίοιεν ἔκδικοι τοῦ γενησομένου ἔργου: αὐτοὶ\nδὲ λαβόντες ἐγχειρίδια ὑποκόλπια προσίασι τῷ ἐπιτρόπῳ\nὡς δὴ περὶ τῆς ἀποδόσεως τῶν χρημάτων διαλεξόμενοι,\nπροσπεσόντες τε αἰφνιδίως οὐ προσδοκῶντα παίσαντες φονεύουσι. τῶν δὲ περὶ αὐτὸν\nστρατιωτῶν γυμνωσάντων τὰ ξίφη τῷ τε φόνῳ ἐπεξελθεῖν\n\nθελόντων, οἱ ἐκ τῶν ἀγρῶν κατεληλυθότες\nπροβαλόμενοι τά τε ξύλα καὶ τοὺς πελέκεις, ὑπερμαχόμενοι\nτῶν δεσποτῶν, τοὺς ἀνθεστῶτας ῥᾳδίως\nἐτρέψαντο. οὕτω δὴ προχωρήσαντος τοῦ ἔργου, οἱ νεανίσκοι ἅπαξ ἐν ἀπογνώσει γενόμενοι μόνην ᾔδεσαν\nἑαυτοῖς σωτηρίαν ὑπάρχουσαν, εἰ τὰ τολμηθέντα\nαὑτοῖς αὐξήσαιεν ἔργοις μείζοσι καὶ κοινωνὸν τοῦ\nκινδύνου τὸν ἡγούμενον τοῦ ἔθνους παραλάβοιεν,\nπᾶν τε τὸ ἔθνος ἀναπείσαιεν ἐς ἀπόστασιν: ὅπερ ᾔδεσαν\nπάλαι μὲν εὔχεσθαι μίσει Μαξιμίνου, φόβῳ δὲ\nκωλύεσθαι. σὺν παντὶ τοίνυν τῷ πλήθει ἤδη μεσαζούσης ἡμέρας ἐπίασιν ἐπὶ τὴν τοῦ ἀνθυπατεύοντος\nοἰκίαν. Γορδιανὸς μὲν ἦν ὄνομα, κλήρῳ μὲν τὴν ἀνθυπατείαν\nλαχών, πρεσβύτης δὲ ἐς ἔτος ἤδη περί που\nὀγδοηκοστὸν ἐληλακώς, πολλῶν δὲ πρότερον ἄρξας\nἐθνῶν ἔν τε πράξεσι μεγίσταις ἐξετασθείς. ὅθεν αὐτόν\nτε ἡδέως ὑποδέξεσθαι τὴν ἀρχὴν ᾤοντο ὥσπερ\nκορυφαῖον τέλος τῶν προγενομένων πράξεων, τήν τε\nσύγκλητον καὶ τὸν Ῥωμαίων δῆμον ἀσμένως δέξεσθαι\nἄνδρα εὖ γεγονότα καὶ ἐκ πολλῶν ἡγεμονιῶν\nὥσπερ κατ̓ ἀκολουθίαν ἐπὶ τοῦτο ἐλθόντα. συνέβαινε δὲ ἐκείνης τῆς ἡμέρας, ἧς ταῦτα ἐπράττετο, οἴκοι τὸν\nΓορδιανὸν διατρίβειν ἡσυχάζοντα, δεδωκότα τοῖς καμάτοις\nἀνάπαυλαν ἀργίαν τε ταῖς πράξεσιν. οἱ δὲ νεανίσκοι\nξιφήρεις σὺν παντὶ τῷ πλήθει, βιασάμενοι\nτοὺς ταῖς αὐλείαις ἐφεστῶτας, εἰσπηδήσαντες καταλαμβάνουσιν\nαὐτὸν ἐπί τινος σκιμποδίου ἀναπαυόμενον,\nπεριστάντες δὲ χλαμύδι πορφυρᾷ περιβάλλουσι\nσεβασμίαις τε τιμαῖς προσαγορεύουσιν. ὃ δὲ τῷ παραδόξῳ τοῦ πράγματος ἐκπλαγείς, ἐνέδραν καὶ συσκευὴν\nἐξ ἐπιβουλῆς καθ̓ ἑαυτοῦ νομίζων, ῥίψας ἀπὸ\nτοῦ σκίμποδος ἐς γῆν ἑαυτὸν ἐδεῖτο φείδεσθαι γέροντος\n\nμηδὲν αὐτοὺς ἀδικήσαντος, σώζειν δὲ τὴν πίστιν\nκαὶ τὴν εὔνοιαν τῷ βασιλεύοντι. ἐπεὶ δὲ οἳ μὲν ξιφήρεις\nἐνέκειντο, ἐκεῖνος δὲ ὑπὸ δέους καὶ ἀγνοίας\nοὐκ ᾔδει τὸ πεπραγμένον οὐδὲ τὸ τῆς παρούσης τύχης\nαἴτιον, εἷς τῶν νεανίσκων, ὃς ἦν αὐτῶν γένει καὶ δυνάμει λόγων προύχων, τοὺς λοιποὺς κατασιγάσας\nἡσυχάζειν τε προστάξας, ἔχων πρόκωπον τὴν δεξιὰν\nἔλεξε πρὸς αὐτὸν τοιάδε. δύο κινδύνων προκειμένων,\nτοῦ μὲν παρόντος τοῦ δὲ μέλλοντος, καὶ τοῦ\nμὲν ἤδη προδήλου τοῦ δὲ ἐν ἀμφιβόλῳ τύχῃ, ἑλέσθαι σε δεῖ σήμερον σώζεσθαι μεθ̓ ἡμῶν καὶ πιστεῦσαι\nσεαυτὸν ἐλπίδι κρείττονι, ᾗ πάντες πεπιστεύκαμεν,\nἢ τεθνάναι ἤδη πρὸς ἡμῶν. εἰ μὲν οὖν τὰ παρόντα\nἕλοιο, πολλὰ τὰ ἐφόδια ἐς ἀγαθὰς ἐλπίδας, τό τε Μαξιμίνου\nπαρὰ πᾶσι μῖσος, πόθος τε τυραννίδος ὠμῆς ἀπαλλάξεως, καὶ ἐν ταῖς προγενομέναις πράξεσιν εὐδοκίμησις,\nἔν τε συγκλήτῳ καὶ τῷ Ῥωμαίων δήμῳ\nγνῶσις οὐκ ἄσημος καὶ τιμὴ ἔνδοξος ἀεί. ἀντειπόντι\nδέ σοι καὶ μὴ συμπνεύσαντι ἡμῖν σήμερον τέλος ἐπικείσεται:\nἀπολούμεθα δὲ καὶ αὐτοί, εἰ δέοι, προαπολέσαντες σέ. ἔργον γὰρ ἡμῖν τετόλμηται μείζονος\nἀπογνώσεως δεόμενον: κεῖται γὰρ ὁ τῆς τυραννίδος\nὑπηρέτης, καὶ δίκας ὠμότητος παρέσχε φονευθεὶς\nὑφ̓ ἡμῶν. ἐφ̓ οἷς ἢν μὲν ἡμῖν συνάρῃ καὶ κοινωνὸς\nτῶν κινδύνων γένῃ, αὐτός τε τῆς ἐν βασιλείᾳ τιμῆς ἀπολαύσεις, τό τε ἡμῖν προκείμενον ἔργον ἐπανεθήσεται\nκαὶ οὐ κολασθήσεται.\nτοιαῦτά τινα λέγοντος τοῦ νεανίσκου οὐκ ἀνασχόμενον\nτὸ λοιπὸν πλῆθος, συνδραμόντων ἤδη καὶ\nπάντων τῶν κατὰ τὴν πόλιν ἐπειδὴ διεφοίτησεν ἡ φήμη, σεβαστὸν Γορδιανὸν ἀναγορεύει. παραιτούμενος\nδὲ καὶ γῆρας προϊσχόμενος ἐκεῖνος, ἄλλως δὲ\n\nφιλόδοξος ὤν, οὐδὲ ἀηδῶς ὑπέστη, ἑλόμενος μᾶλλον\nτὸν μέλλοντα κίνδυνον ἢ τὸν παρόντα, ἔν τε γήραι\nἐσχάτῳ οὐ πάνυ τι δεινὸν νομίζων, εἰ δέοι, ἐν βασιλικαῖς\nτιμαῖς καὶ τελευτῆσαι. πᾶν δὴ τὸ Λιβύων ἔθνος εὐθέως ἐδεδόνητο, καὶ τὰς μὲν τοῦ Μαξιμίνου\nτιμὰς καθῄρουν, εἰκόσι δὲ καὶ ἀνδριᾶσι Γορδιανοῦ\nτὰς πόλεις ἐκόσμουν, τῷ τε κυρίῳ αὐτοῦ ὀνόματι\nπροσθέντες Ἀφρικανὸν ἐκάλεσαν ἀφ̓ ἑαυτῶν: οὕτω\nγὰρ Λίβυες οἱ ὑπὸ μεσημβρίαν τῇ Ῥωμαίων φωνῇ\nκαλοῦνται.\nὁ δὲ Γορδιανὸς ἐνδιατρίψας τῇ Θύστρῳ, ἔνθα ταῦτα ἐπράχθη, ἡμερῶν τινῶν, ἤδη φέρων βασιλέως\nὄνομα καὶ σχῆμα, ἀπάρας τε τῆς Θύστρου ἐς τὴν Καρχηδόνα\nἠπείχθη, ἣν ᾔδει μεγίστην τε οὖσαν καὶ πολυάνθρωπον,\nἵν̓ ὥσπερ ἐν Ῥώμῃ πάντα πράττῃ: ἡ\nγὰρ πόλις ἐκείνη καὶ δυνάμει χρημάτων καὶ πλήθει\nτῶν κατοικούντων καὶ μεγέθει μόνης Ῥώμης ἀπολείπεται,\nφιλονεικοῦσα πρὸς τὴν ἐν Αἰγύπτῳ Ἀλεξάνδρου\nπόλιν περὶ δευτερείων. εἵπετο δὲ αὐτῷ πᾶσα ἡ βασιλικὴ πομπή, τῶν μὲν στρατιωτῶν, οἵτινες ἦσαν\nἐκεῖ, καὶ τῶν κατὰ τὴν πόλιν ἐπιμηκεστέρων νεανίσκων\nἐν σχήματι τῶν κατὰ τὴν Ῥώμην δορυφόρων\nπροϊόντων: αἵ τε ῥάβδοι ἐδαφνηφόρουν, ὅπερ ἐστὶ\nσύμβολον ἐς τὸ διαγνῶναι τὰς βασιλικὰς ἀπὸ τῶν\nἰδιωτικῶν, τὸ δὲ πῦρ προεπόμπευεν, ὡς ὄψιν καὶ\nτύχην ἔχειν πρὸς ὀλίγον, ὥσπερ ἐν εἰκόνι, τῆς Ῥώμης\nτῶν Καρχηδονίων τὴν πόλιν.\nὅ τε Γορδιανὸς γράμματά τε πάμπλειστα ἐκπέμπει πρὸς ἕκαστον τῶν κατὰ τὴν Ῥώμην πρωτεύειν\nδοκούντων, τοῖς τε τῆς συγκλήτου δοκιμωτάτοις ἐπιστέλλει,\nὧν ἦσαν αὐτῷ πλεῖστοι φίλοι τε καὶ συγγενεῖς.\nἐποίησε δὲ καὶ δημόσια γράμματα πρός τε τὸν\n\nῬωμαίων δῆμον καὶ τὴν σύγκλητον, δἰ ὧν τήν τε\nΛιβύων ἐδήλου ἐς ἑαυτὸν σύμπνοιαν, τῆς τε Μαξιμίνου\nὠμότητος κατηγόρει σφοδρότατα εἰδὼς μισουμένην,\nαὐτός τε πᾶσαν πραότητα ὑπισχνεῖτο, συκοφάντας\nτε πάντας φυγαδεύων καὶ παλινδικίαν διδοὺς τοῖς ἀδίκως κατακριθεῖσι, τούς τε φυγάδας ἐς τὰς\nπατρίδας ἐπανάγων: τοῖς δὲ στρατιώταις ὑπέσχετο\nἐπίδοσιν χρημάτων ὅσην οὐδεὶς πρότερον, τῷ τε δήμῳ\nνομὰς ἐπήγγειλε. προυνοήσατο δὲ τοῦ πρότερον\nἀναιρεθῆναι τὸν κατὰ τὴν Ῥώμην τῶν στρατοπέδων προεστῶτα: ʽ??ʼιταλιανὸς δὲ ἦν ὄνομα αὐτῷ. τοῦτον\nᾔδει τραχύτατα καὶ ὠμότατα πράττοντα, φίλτατόν τε\nὄντα καὶ καθωσιωμένον τῷ Μαξιμίνῳ. ὑποπτεύων\nοὖν μὴ τοῖς πραττομένοις γενναίως ἀντιστῇ καὶ τῷ\nἐκείνου φόβῳ μηδεὶς αὐτῷ συνάρηται, πέμπει τὸν ταμίαν τοῦ ἔθνους, νεανίσκον φύσει εὔτολμον καὶ τὸ\nσῶμα οὐκ ἀγεννῆ καὶ τὴν ἡλικίαν ἀκμάζοντα, πρόθυμόν\nτε ἐς τὸν ὑπὲρ ἑαυτοῦ κίνδυνον, παραδοὺς αὐτῷ\nἑκατοντάρχας καὶ στρατιώτας τινάς, οἷς ἔδωκε κατασεσημασμένα\nγράμματα ἐν πτυκτοῖς πίναξι, δἰ ὧν τὰ ἀπόρρητα καὶ κρυπτὰ ἀγγέλματα τοῖς βασιλεῦσιν\nἐπιστέλλεται. κελεύει δὲ αὐτοῖς πρὸ τῆς ἕω ἐς τὴν\nῬώμην κατελθοῦσιν ἐπιστῆναι ἔτι δικάζοντι καὶ ἀνακεχωρηκότι\nτῷ ʽ??ʼιταλιανῷ ἐν τῷ τοῦ δικαστηρίου οἰκίσκῳ,\nἔνθα μόνος τὰ ἀπόρρητα καὶ κρυπτὰ δοκοῦντα ὑπὲρ σωτηρίας τοῦ βασιλέως ἠρεύνα τε καὶ ἐξήταζε,\nδηλῶσαί τε ὅτι φέρουσι γράμματα πρὸς Μαξιμῖνον\nἀπόρρητα, ἐπὶ τοῦτό τε παῤ αὐτοῦ πεμφθῆναι ὑπὲρ\nἀσφαλείας τοῦ βασιλέως: προσποιήσασθαι δὲ βούλεσθαι\nκαὶ διαλεχθῆναι αὐτῷ ἰδιαίτερον ἀπαγγεῖλαί τε τὰ ἐντεταλμένα: διασχολουμένῳ δὲ ἐκείνῳ περὶ τὴν\nτῶν σφραγίδων ἐπίγνωσιν προσποιουμένους ὡς δὴ\n\nἐροῦντάς τι, οἷς εἶχον ὑποκολπιδίοις ξίφεσι φονεῦσαι.\nἅπερ πάντα προυχώρησεν ὡς ἐκέλευσεν. ἔτι γὰρ\nνυκτὸς οὔσης, ὥσπερ ἐκεῖνος εἰώθει πρὸ ἡμέρας\nπροϊέναι, ἐπέστησαν αὐτῷ ἰδιάζοντι, μηδὲ πολλοῦ\nπλήθους παρόντος: οἳ μὲν γὰρ οὐδὲ προεληλύθεσαν, οἳ δὲ προσαγορεύσαντες πρὸ ἡμέρας ἀνακεχωρήκεσαν.\nἡσυχίας τε οὖν οὔσης ὀλίγων τε πρὸ τοῦ οἰκίσκου,\nδηλώσαντες αὐτῷ τὰ προειρημένα ῥᾳδίως εἰσεδέχθησαν:\nἐπιδόντες δὲ τὰ γράμματα, ἐκείνου ταῖς σφραγῖσι\nτὰς ὄψεις ἐπιβάλλοντος προβαλόντες τὰ ξιφίδια\nκαὶ παίσαντες φονεύουσιν, ἔχοντές τε αὐτὰ πρόκωπα\nπροπηδῶσιν. οἱ δὲ παρόντες ἐκπλαγέντες ἀνεχώρησαν, οἰόμενοι Μαξιμίνου τὴν κέλευσιν εἶναι: καὶ γὰρ\nἐποίει τοῦτο πολλάκις καὶ περὶ τοὺς δοκοῦντας εἶναι\nφιλτάτους. κατελθόντες δὲ διὰ μέσης τῆς ἱερᾶς ὁδοῦ\nπροτιθέασι τὰ πρὸς τὸν δῆμον τοῦ Γορδιανοῦ γράμματα,\nτοῖς τε ὑπάτοις καὶ τοῖς λοιποῖς τὰ ἐπεσταλμένα\nδιδόασι: διασκεδάννυταί τε ὑπ̓ αὐτῶν φήμη ὡς ἄρα\nκαὶ Μαξιμῖνος εἴη ἀνῃρημένος. ὡς δὲ διεφοίτησε ταῦτα, εὐθέως πᾶς ὁ δῆμος ὥσπερ ἐνθουσιῶν διέθει\nπανταχοῦ: καὶ πάντες μὲν γὰρ ὄχλοι κοῦφοι πρὸς τὰ\nκαινοτομούμενα, ὁ δὲ Ῥωμαίων δῆμος ἐν πλήθει μεγίστῳ\nκαὶ ποικίλῳ συγκλύδων τε ἀνθρώπων πολὺ\nκαὶ ῥᾴδιον ἔχει τὸ τῆς γνώμης εὐκίνητον. ἀνδριάντες οὖν καὶ εἰκόνες τιμαί τε πᾶσαι τοῦ Μαξιμίνου\nκατεσπῶντο, καὶ τὸ κρυπτὸν πρότερον διὰ φόβον μῖσος\nἀδεὲς καὶ αὐτεξούσιον γενόμενον ἀκωλύτως ἐξεχεῖτο.\nἥ τε σύγκλητος συνελθοῦσα πρὶν τὸ ἀκριβὲς\nεἰδέναι περὶ τοῦ Μαξιμίνου, ἐκ τῆς παρούσης τύχης\nτὰ μέλλοντα πιστεύσαντες τὸν Γορδιανὸν ἅμα τῷ υἱῷ\nσεβαστοὺς ἀναγορεύουσι, τὰς δὲ τοῦ Μαξιμίνου τιμὰς\nἀνατρέπουσι. συκοφάνται τε οὖν καὶ οἱ γενόμενοι\nτινῶν κατήγοροι ἢ ἔφευγον ἢ ὑπὸ τῶν ἀδικηθέντων\nἀνῃροῦντο, ἐπίτροποί τε καὶ δικασταὶ οἱ τῆς\nἐκείνου ὠμότητος ὑπηρέται συρέντες ὑπὸ τοῦ ὄχλου\nἐς τοὺς ὀχετοὺς ἐρριπτοῦντο. φόνος τε οὐκ ὀλίγος\nἐγένετο καὶ μηδὲν ἀδικησάντων ἀνθρώπων: δανειστὰς γὰρ ἑαυτῶν ἢ καὶ ἀντιδίκους ἐν πράγμασιν ἀγοραίοις,\nκαὶ εἴ τις πρός τινα βραχεῖαν αἰτίαν εἶχε μίσους,\nἐπαναβαίνοντες ταῖς οἰκήσεσιν ἀπροσδοκήτως,\nἐπηρεάζοντες ὡς συκοφάντας ἐσύλησάν τε καὶ ἐφόνευσαν.\nἐν προσχήματι ἐλευθερίας ἀδείας τε εἰρηνικῆς ἔργα πολέμου ἐμφυλίου ἐγίνετο, ὡς καὶ τὸν τῆς\nπόλεως ἐπάρχοντα μετὰ πράξεις πολλὰς ὑπατικάς\nʽΣαβῖνος δὲ ἦν ὄνομα αὐτᾦ, βουλόμενον κωλῦσαι\nτὰ γινόμενα, ξύλῳ παισθέντα κατὰ τοῦ κρανίου\nτελευτῆσαι. καὶ ὁ μὲν δῆμος ἐν τούτοις ἦν, ἡ δὲ σύγκλητος\nἅπαξ ἀναρριφθέντος κινδύνου φόβῳ τοῦ Μαξιμίνου\nπάντα ἔπραττεν ἐς τὸ ἀποστῆσαι αὐτοῦ τὰ ἔθνη. πρεσβεῖαι\nτοίνυν πανταχοῦ πρὸς πάντας ἡγουμένους ἐξεπέμφθησαν,\nἐπιλεχθέντων ἀνδρῶν ἔκ τε τῆς συγκλήτου αὐτῆς καὶ τοῦ ἱππικοῦ τάγματος οὐκ ἀδοκίμων,\nγράμματά τε πρὸς πάντας τὴν Ῥωμαίων καὶ τῆς συγκλήτου\nγνώμην δηλοῦντα, προτρέποντά τε τοὺς μὲν\nἡγουμένους συναίρεσθαι τῇ κοινῇ πατρίδι καὶ συνεδρίῳ\nβουλεύουσι, τὰ δ̓ ἔθνη πείθεσθαι Ῥωμαίοις, ὧν δημόσιον ἄνωθεν τὸ κράτος ἐστίν, αὐτά τε φίλα\nκαὶ ὑπήκοα ἐκ προγόνων. οἱ πλεῖστοι μὲν οὖν προσήκαντο\nτὴν πρεσβείαν, καὶ τὰ ἔθνη ἀποστήσαντες\nῥᾳδίως μίσει τῆς Μαξιμίνου τυραννίδος, τούς τε\nἐκεῖσε πράττοντας, εἰ τὰ Μαξιμίνου φρονοῖεν, ἀποκτείναντες προσέθεντο Ῥωμαίοις: ὀλίγοι δέ τινες ἢ\nδιεχρήσαντο τοὺς ἐλθόντας πρέσβεις ἢ μετὰ φρουρᾶς\n\nπρὸς ἐκεῖνον παρέπεμψαν, οὓς συλλαμβάνων ὠμῶς\nἐκόλαζεν.\nτὰ μὲν κατὰ τὴν Ῥωμαίων πόλιν τε καὶ γνώμην\nτοιαῦτα ἦν: ὡς δ̓ ἀπηγγέλη τῷ Μαξιμίνῳ τὰ πεπραγμένα,\nσκυθρωπός τε ἦν καὶ ἐν μεγάλαις φροντίσι,\nπροσεποιεῖτό τε αὐτῶν καταφρονεῖν. τῆς μὲν οὖν\nπρώτης καὶ δευτέρας ἡμέρας ἔνδον ἔμεινεν ἡσυχάζων\nκαὶ τοῖς φίλοις περὶ τοῦ πρακτέου κοινούμενος. τὸ δὲ στρατόπεδον πᾶν τὸ σὺν αὐτῷ οἵ τε ἐπέκεινα πάντες\nἄνθρωποι ἔγνωσαν μὲν τὰ διαγγελθέντα, καὶ διοίδαινον\nπᾶσιν αἱ ψυχαὶ τηλικούτων ἔργων εὐτόλμῳ καινοτομίᾳ,\nοὐδέ τις πρός τινα ἔλεγέ τι οὔτ̓ εἰδέναι τι\nπροσεποιεῖτο: τοσοῦτος γὰρ ἦν ὁ Μαξιμίνου φόβος\nὡς μηδὲν αὐτὸν λανθάνειν, παραφυλάττεσθαι δὲ\nπάντων οὐ μόνον τὰ διὰ φωνῆς καὶ γλώττης προφερόμενα\nἀλλὰ καὶ τὰ δἰ ὄψεως νεύματα. ὁ μέντοι Μαξιμῖνος συγκαλέσας πάντα τὸν στρατὸν ἐς τὸ πρὸ\nτῆς πόλεως πεδίον, προελθών τε τῆς τρίτης ἡμέρας\nἀνελθών τε ἐπὶ τὸ βῆμα, ἐπιφερόμενος τὸ βιβλίον\nὅπερ ἦσαν αὐτῷ συντάξαντές τινες τῶν φίλων, ἐξ\nἀναγνώσεως ἔλεξε τοιάδε.\nἄπιστα μὲν οἶδα καὶ παράδοξα λέξων πρὸς ὑμᾶς, ὡς δὲ ἐγὼ οἴομαι, οὐ θαύματος ἀλλὰ χλεύης καὶ γέλωτος\nἄξια. ὅπλα ἐφ̓ ὑμᾶς καὶ τὴν ὑμετέραν ἀνδρείαν\nοὐ Γερμανοὶ αἴρονται, οὓς πολλάκις ἐνικήσαμεν,\nοὐ Σαυρομάται οἱ περὶ εἰρήνης ἑκάστοτε ἱκετεύοντες:\nΠέρσαι τε οἱ πάλαι Μεσοποταμίαν κατατρέχοντες\nνῦν ἡσυχάζουσιν, ἀγαπητῶς ἔχοντες τὰ\nἑαυτῶν, δόξης τε τῆς ὑμετέρας ἐν τοῖς ὅπλοις ἀρετῆς\nτε, πείρᾳ τῶν ἐμῶν πράξεων, ἃς ἔγνωσαν ὅτε τῶν\nἐπὶ ταῖς ὄχθαις στρατοπέδων ἡγούμην, ἀνεχούσης\nαὐτούς. ἀλλὰ γάρ ʽμή τι ἄρα καὶ καταγέλαστον εἰπεῖν̓\nΚαρχηδόνιοι μεμήνασι, καὶ πρεσβύτην ἄθλιον,\nἐν ἐσχάτῳ γήραι παραφρονοῦντα, πείσαντες ἢ βιασάμενοι\nὥσπερ ἐν πομπαῖς παίζουσι βασιλείαν, τίνι\nθαρροῦντες στρατῷ, παῤ οἷς ἐς τὴν τοῦ ἡγουμένου\nὑπηρεσίαν ἀρκοῦσι ῥαβδοῦχοι; ποῖα φέροντες ὅπλα, παῤ οἷς οὐδὲν πλὴν δορατίων οἷς πρὸς θηρία μονομαχοῦσι;\nτὰ πολεμικὰ αὐτοῖς γυμνάσια χοροὶ καὶ\nσκώμματα καὶ ῥυθμοί. μηδέ τινα ὑμῶν ἐκπληττέτω\nτὰ κατὰ Ῥώμην ἀγγελθέντα. ʽ??ʼιταλιανὸς μὲν ἀνῃρέθη\nδόλῳ καὶ ἀπάτῃ ληφθείς, τοῦ δὲ Ῥωμαίων δήμου τὸ κοῦφον καὶ εὐμετάβολον οὐκ ἀγνοεῖτε καὶ\nμέχρι βοῆς θρασύ: εἰ δύο ἢ τρεῖς ὁπλίτας ἴδοιεν μόνον,\nὑπ̓ ἀλλήλων ὠθούμενοί τε καὶ πατούμενοι,\nφεύγων ἕκαστος τὸν ἴδιον κίνδυνον τοῦ κοινοῦ ἀμελῶς\nἔχει. εἰ δὲ καὶ τὰ τῆς συγκλήτου τις ὑμῖν διήγγειλε, μὴ θαυμάζετε εἰ τὸ μὲν ἡμέτερον σῶφρον τραχὺ\nαὐτοῖς δοκεῖ, τὸ δ̓ ὁμότροπον ἐν ἀκολάστῳ βίῳ ἐκείνου\nπροτιμᾶται, καὶ τὰ μὲν ἀνδρεῖα καὶ σεμνὰ τῶν\nἔργων φοβερὰ προσαγορεύουσι, τὰ δ̓ ἀνειμένα καὶ\nἐκβεβακχευμένα ὡς ἥμερα δἰ ἡδονῆς ἔχουσι: διόπερ πρὸς τὴν ἐμὴν ἀρχὴν οὖσαν ἐπιστρεφῆ καὶ κόσμιον\nἀλλοτρίως διάκεινται, ἥσθησαν δὲ τῷ Γορδιανοῦ ὀνόματι,\nοὗ τὸν διαβεβλημένον βίον οὐκ ἀγνοεῖτε. πρὸς\nτούτους καὶ τοὺς τοιούτους ἡμῖν ὁ πόλεμος, εἴ τις οὕτως\nαὐτὸν καλεῖν βούλοιτο. ἐγὼ μὲν γὰρ ἡγοῦμαι ὡς οἱ πλεῖστοι καὶ σχεδὸν πάντες, εἰ μόνον Ἰταλίας ἐπιβαίημεν,\nἱκετηρίους θαλλοὺς καὶ τέκνα προτείναντες\nὑποστρώσουσιν αὑτοὺς τοῖς ἡμετέροις ποσίν, οἱ δὲ\nλοιποὶ διὰ δειλίαν καὶ φαυλότητα φεύξονται, ὡς ὑπάρξαι\nἐμοί τε ὑμῖν καὶ τὰ ἐκείνων πάντα δοῦναι, ὑμῖν τε ἀδεῶς λαβοῦσι καρποῦσθαι.\nτοιαῦτά τινα εἰπών, βλάσφημά τε πολλὰ ἐς τὴν\n\nῬώμην καὶ τὴν σύγκλητον δἰ ὧν παρεφθέγγετο ἀπορρίψας,\nταῖς τε διὰ χειρὸς ἀπειλαῖς καὶ τραχέσι προσώπου\nνεύμασιν ὡς πρὸς παρόντας ὀργισθείς, ἐπαγγέλλει\nτὴν ἐπ̓ Ἰταλίαν ἔξοδον. διανείμας τε αὐτοῖς\nπάμπλειστα χρήματα, μιᾶς ἡμέρας διαλιπών, τῆς ὁδοῦ\nεἴχετο, πολύ τι πλῆθος ἐπαγόμενος στρατοῦ, τήν τε\nὑπὸ Ῥωμαίοις δύναμιν. εἵπετο δὲ αὐτῷ καὶ Γερμανῶν οὐκ εὐκαταφρόνητος ἀριθμός, οὓς τοῖς ὅπλοις\nκεχείρωτο ἢ πείσας ἐς φιλίαν καὶ συμμαχίαν ἐπῆκτο,\nμηχαναί τε καὶ πολεμικὰ ὄργανα, καὶ ὅσα πρὸς τοὺς\nβαρβάρους ἰὼν ἐπεφέρετο. αὐτὸς μὲν σχολαιτέραν\nτὴν ὁδοιπορίαν ἐποιεῖτο διὰ τὴν τῶν ὀχημάτων καὶ\nἐπιτηδείων πανταχόθεν συγκομιδήν: αἰφνιδίου γὰρ γενομένης τῆς ἐπ̓ Ἰταλίαν ὁδοῦ, οὐκ ἐκ προνοίας,\nὥσπερ εἰώθει, ἀλλ̓ ἐξ αὐτοσχεδίου καὶ ἐπειγούσης\nὑπηρεσίας τὰ χρειώδη τῷ στρατῷ ἠθροίζετο. ἔδοξεν\nοὖν αὐτῷ προπέμψαι τὰς τῶν Παιόνων φάλαγγας:\nἐκείνοις γὰρ μάλιστα ἐπίστευεν, οἵπερ αὐτὸν καὶ πρῶτοι\nἀνεῖπον βασιλέα ἐθελονταί τε ὑπὲρ αὐτοῦ κινδυνεύειν\nὑπισχνοῦντο. ἐκέλευσεν οὖν αὐτοῖς φθάσαι\nτὴν λοιπὴν δύναμιν καὶ τὰ ἐν Ἰταλίᾳ χωρία προκαταλαβεῖν.\nκαὶ οἱ μὲν περὶ τὸν Μαξιμῖνον ὡδοιπόρουν, ἐν δὲ τῇ Καρχηδόνι οὐχ ὡς ἠλπίκεσαν τὰ πράγματα ἐχώρει.\nΚαπελλιανὸς γὰρ ἦν τις ὄνομα, τῶν ἀπὸ συγκλήτου,\nἡγεῖτο δὲ Μαυρουσίων τῶν ὑπὸ Ῥωμαίοις,\nΝομάδων δὲ καλουμένων. τὸ δὲ ἔθνος στρατοπέδοις\nπέφρακτο διὰ τὸ περικείμενον πλῆθος Μαυρουσίων\nτῶν βαρβάρων, ὡς ἂν ἐπέχοι αὐτῶν τὰς ἐξ ἐπιδρομῆς\nἁρπαγάς. εἶχεν οὖν ὑφ̓ ἑαυτῷ δύναμιν οὐκ εὐκαταφρόνητον στρατιωτικήν. πρὸς δὴ τὸν Καπελλιανὸν\nτοῦτον ὁ Γορδιανὸς ἀπεχθῶς διέκειτο ἄνωθεν\n\nἔκ τινος ἀγοραίου διαφορᾶς. τότε τοίνυν ἐν τῷ τῆς\nβασιλείας γενόμενος ὀνόματι διάδοχόν τε αὐτῷ ἔπεμψε\nκαὶ τοῦ ἔθνους ἐξελθεῖν ἐκέλευσεν. ὃ δὲ πρός τε\nταῦτα ἀγανακτήσας, τῷ τε Μαξιμίνῳ καθωσιωμένος,\nὑφ̓ οὗ καὶ τὴν ἡγεμονίαν πεπίστευτο, πάντα τὸν στρατὸν συναθροίσας ἀναπείσας τε Μαξιμίνῳ τηρεῖν\nτὴν πίστιν καὶ τὸν ὅρκον, κατῆλθεν ἐπὶ τὴν Καρχηδόνα\nδύναμιν ἄγων μεγίστην τε καὶ γενναίων ἀνδρῶν\nἡλικίαις ἀκμάζουσαν, καὶ παντοδαπῇ ὅπλων\nπαρασκευῇ ἐξηρτυμένην, ἐμπειρίᾳ τε πολεμικῇ καὶ τῆς πρὸς τοὺς βαρβάρους μάχης συνηθείᾳ ἑτοίμην\nπρὸς μάχας. ὡς δὲ ἀπηγγέλη τῷ Γορδιανῷ ὁ στρατὸς\nπροσιὼν τῇ πόλει, αὐτός τε ἐν ἐσχάτῳ δέει ἦν, οἵ\nτε Καρχηδόνιοι ταραχθέντες, οἰόμενοι ἐν πλήθει\nὄχλου, οὐκ ἐν εὐταξίᾳ στρατοῦ τὸ εὔελπι τῆς νίκης εἶναι, πανδημεὶ πάντες ἐξίασιν ὡς δὴ τῷ Καπελλιανῷ\nἀντιταξόμενοι. Γορδιανὸς μὲν οὖν ὁ πρεσβύτης,\nὥς τινές φασιν, ἅμα τῷ τῆς Καρχηδόνος ἐπιβῆναι ἐν\nἀπογνώσει γενόμενος, ἐννοῶν τὴν δύναμιν τοῦ Μαξιμίνου,\nοὐδὲν δὲ ὁρῶν ἐν Λιβύῃ ἀξιόμαχον ἰσόρροπον,\nἀνήρτησεν ἑαυτὸν βρόχῳ: κρυπτομένης δὲ αὐτοῦ\nτῆς τελευτῆς τὸν υἱὸν αὐτοῦ στρατηγήσοντα δὴ τοῦ\nπλήθους εἵλοντο. γενομένης δὲ συμβολῆς οἱ μὲν\nΚαρχηδόνιοι ὄχλῳ πλείους ἦσαν, ἄτακτοι δὲ καὶ πολεμικῶν\nἔργων ἀπαίδευτοι ἅτε ἐν εἰρήνῃ βαθείᾳ τεθραμμένοι ἑορταῖς τε καὶ τρυφαῖς σχολάζοντες ἀεί,\nγυμνοί τε ὅπλων καὶ ὀργάνων πολεμικῶν. ἕκαστος\nδὲ ἐπεφέρετο οἴκοθεν ἢ ξιφίδιον ἢ πέλεκυν δοράτιά\nτε ἐκ κυνηγεσίων: βύρσας τε τὰς ἐμπεσούσας περιτεμόντες\nκαὶ ξύλα καταπρίσαντες ἐς τὰ παρατυχόντα σχήματα, ὡς ἕκαστος ἐδύνατο, πρόβλημα τοῦ σώματος\nἐποιεῖτο. οἱ δὲ Νομάδες ἀκοντισταί τε εὔστοχοι\n\nκαὶ ἱππεῖς ἄριστοι, ὡς καὶ χαλινῶν ἄνευ ῥάβδῳ μόνῃ\nτὸν δρόμον τῶν ἵππων κυβερνᾶν. ῥᾷστα οὖν ἐτρέψαντο τῶν Καρχηδονίων τὸ πλῆθος, οἵπερ οὐχ ὑπομείναντες\nαὐτῶν τὴν ἐμβολήν, πάντα ῥίψαντες ἔφυγον:\nὠθούμενοι δὲ ὑπ̓ ἀλλήλων καὶ πατούμενοι,\nπλείους ὑπὸ τοῦ οἰκείου πλήθους ἐφθάρησαν ἢ πρὸς\nτῶν πολεμίων. ἔνθα καὶ ὁ τοῦ Γορδιανοῦ υἱὸς ἀπώλετο\nοἵ τε περὶ αὐτὸν πάντες, ὡς διὰ πλῆθος πτωμάτων\nμήτε νεκρῶν ἀναίρεσιν πρὸς ταφὴν γενέσθαι\nδυνηθῆναι μήτε τὸ τοῦ νέου Γορδιανοῦ σῶμα εὑρεθῆναι.\nοἱ μὲν γὰρ φεύγοντες, ὅσοι τε ἦσαν εἰσρυέντες ἐς τὴν Καρχηδόνα ὅσοι τε λαθεῖν ἠδυνήθησαν,\nσκεδασθέντες ἐς πᾶσαν τὴν πόλιν, οὖσαν μεγίστην τε\nκαὶ πολλήν, ὀλίγοι ἐκ πολλῶν ἐσώθησαν: τὸ δὲ λοιπὸν\nπλῆθος περὶ ταῖς πύλαις στενοχωρούμενον, παρεισδῦναι\nσπουδάζοντος ἑκάστου, βαλλόμενόν τε ὑπὸ\nτῶν ἀκοντιστῶν καὶ τιτρωσκόμενον ὑπὸ τῶν ὁπλιτῶν\nδιεφθείρετο. πολλὴ δὲ οἰμωγὴ κατὰ τὴν πόλιν γυναικῶν τε καὶ παιδίων, ὧν ἐν ὄψει οἱ φίλτατοι ἀπώλοντο.\nἕτεροι δέ φασιν, ὡς δὴ ταῦτα οἴκοι μεμενηκότι\nδιὰ γῆρας τῷ πρεσβύτῃ Γορδιανῷ ἀπηγγέλη ὅ\nτε Καπελλιανὸς εἰσελαύνων ἐς τὴν Καρχηδόνα ἐδηλώθη,\nἐν ἀπογνώσει δὲ πάντων γενόμενος, εἰσελθὼν\nμόνος ἐς τὸν οἰκίσκον ὡς δὴ καθευδήσων, ἐξαρτήσας\nἧς ἐπεφέρετο ζώνης τὸν τράχηλον ἐν βρόχῳ, τοῦ βίου ἀνεπαύσατο.\nτοιούτῳ μὲν δὴ τέλει Γορδιανὸς ἐχρήσατο, βιώσας τὰ πρῶτα εὐδαιμόνως, ἐν εἰκόνι τε βασιλείας τελευτήσας:\nὁ δὲ Καπελλιανὸς ἐς Καρχηδόνα εἰσελθὼν\nπάντας τε τοὺς πρωτεύοντας ἀπέκτεινεν, εἴ τινες καὶ\nἐσώθησαν ἐκ τῆς μάχης, ἐφείδετό τε οὔτε ἱερῶν συλήσεως\nοὔτε χρημάτων ἰδιωτικῶν τε καὶ δημοσίων ἁρπαγῆς.\nἐπιών τε τὰς λοιπὰς πόλεις ὅσαι τὰς Μαξιμίνου\nτιμὰς καθῃρήκεσαν, τοὺς μὲν ἐξέχοντας ἐφόνευε,\nτοὺς δὲ δημότας ἐφυγάδευεν, ἀγρούς τε καὶ\nκώμας ἐμπιπράναι λεηλατεῖν τε τοῖς στρατιώταις ἐπέτρεπε,\nπροσποιούμενος μὲν τιμωρίαν εἰσπράττειν ἐφ̓ οἷς ἐς Μαξιμῖνον ἡμαρτήκεσαν, λανθανόντως δὲ εὔνοιαν\nἑαυτῷ παρὰ τῶν στρατιωτῶν μνώμενος, ἵν̓ εἴ\nτι πταίσειεν τὰ Μαξιμίνου πράγματα, αὐτὸς ἔχων δύναμιν\nεὐνοοῦσαν τῆς ἀρχῆς ἀντιποιήσαιτο.\nτὰ μὲν δὴ κατὰ τὴν Λιβύην ἐν τούτοις ἦν: ὡς δὲ ἐς τὴν Ῥώμην ἐδηλώθη ἡ τοῦ πρεσβύτου τελευτή,\nἐν πολλῇ ταραχῇ καὶ ἀφασίᾳ ὅ τε δῆμος ἦν ἥ τε σύγκλητος\nμάλιστα, Γορδιανοῦ τετελευτηκότος ἐς ὃν\nἠλπίκεσαν: ᾔδεσαν γὰρ αὐτὸν οὔτε φεισόμενον\nτινός: ὃς γὰρ καὶ φύσει ἀλλοτρίως καὶ ἀπεχθῶς πρὸς αὐτοὺς διέκειτο, τότε καὶ ἐπ̓ εὐλόγοις αἰτίας ὡς ὁμολογουμένοις\nἐχθροῖς εἰκότως ὠργίζετο. ἔδοξεν οὖν\nσυνελθεῖν καὶ περὶ τῶν πρακτέων σκέψασθαι, ἅπαξ\nτε ἀναρρίψαντας κίνδυνον πόλεμον ἄρασθαι, προστησαμένους\nἑαυτῶν χειροτονηθέντας βασιλέας, οὓς ἠθέλησαν μερίσαι τὴν ἀρχήν, ὡς μὴ παῤ ἑνὶ οὖσα ἡ\nἐξουσία ἐς τυραννίδα πάλιν ἐξοκείλῃ. συνῆλθον οὖν\nοὐκ ἐς τὸ σύνηθες συνέδριον ἀλλ̓ ἐς τὸν τοῦ Διὸς\nνεὼν τοῦ Καπετωλίου, ὃν σέβουσι Ῥωμαῖοι ἐν ἀκροπόλει.\nσυγκλείσαντες οὖν αὑτοὺς ἐν τῷ σηκῷ μόνους, ὥσπερ ὑπὸ μάρτυρι τῷ Διὶ καὶ συνέδρῳ ἐπισκόπῳ\nτε τῶν πραττομένων, ἐπιλεξάμενοι τῶν ἐν ἡλικίᾳ\nκαὶ ἀξιώματι προυχόντων οὓς ἐδοκίμαζον κατὰ\nψηφοφορίαν, ἐχόντων καὶ ἄλλων ψήφους, διακριθεισῶν\nτε καὶ τοῦ πλείστου τῆς γνώμης Μάξιμόν τε καὶ\nΒαλβῖνον ἀνειπόντος αὐτοκράτορας ἐποίησαν. τούτων\nδ̓ ἦν ὁ μὲν Μάξιμος ἔν τε πολλαῖς στρατοπέδων ἀρχαῖς\n\nγενόμενος, τῆς τε Ῥωμαίων πόλεως ἔπαρχος καταστὰς\nἀνεπιστρόφως τε ἄρξας, καὶ ἐν ὑπολήψει παρὰ\nτοῖς ὄχλοις φρενῶν τε καὶ ἀγχινοίας καὶ βίου σώφρονος,\nὁ δὲ Βαλβῖνος γενόμενος μὲν εὐπατρίδης, ἐς δευτέραν\nδὲ ὑπατείαν ἐληλακὼς ἐθνῶν τε ἡγησάμενος\nἀμέμπτως, τὸ δ̓ ἦθος ἁπλούστερος. τῆς οὖν χειροτονίας ἐκείνους ἀνειπούσης σεβαστοί τε ἀνηγορεύθησαν,\nκαὶ πάσαις ταῖς βασιλικαῖς τιμαῖς ἡ σύγκλητος\nδιὰ δόγματος αὐτοὺς ἐκόσμησεν.\nὁ δὲ δῆμος τούτων ἐν τῷ Καπετωλίῳ πραττομένων,\nεἴτε ὑποβαλόντων τινῶν Γορδιανοῦ φίλων\nκαὶ οἰκείων εἴτε γνόντες ὑπὸ φήμης, παρειστήκεσαν̓\nταῖς πύλαις, φράξαντες πᾶσαν τὴν ἐς τὸ Καπετώλιον\nἄνοδον τῷ πλήθει τῶν ὄχλων, λίθους τε καὶ ξύλα\nἐπεφέροντο, ἀντιπράττοντες τοῖς ὑπὸ τῆς συγκλήτου\nἐψηφισμένοις, καὶ μάλιστα τὸν Μάξιμον παραιτούμενοι:\nἦρξέ τε γὰρ στερρότερον τῆς πόλεως, πολύ τε τὸ ἐπιστρεφὲς ἔσχε πρὸς τοὺς φαύλους καὶ κούφους\nτῶν ὄχλων. ὅθεν δεδιότες ἀπηρέσκοντο αὐτῷ, ἐβόων\nτε καὶ ἠπείλουν ἀποκτενεῖν αὐτούς: ἠξίουν γὰρ τοῦ\nΓορδιανοῦ γένους βασιλέα αἱρεθῆναι, τό τε τῆς αὐτοκρατορικῆς\nὄνομα ἀρχῆς ἐκείνῳ τῷ οἴκῳ καὶ ὀνόματι\nμεῖναι. ὁ δὲ Βαλβῖνος καὶ Μάξιμος ἐκ τοῦ ἱππικοῦ τάγματος τοὺς νεανίας πάντας, στρατιώτας τε\nοἳ ἐν Ῥώμῃ διέτριβον, περιστήσαντες ἑαυτοῖς ξιφηφόρους\nπροελθεῖν τοῦ Καπετωλίου ἐβιάζοντο, ὑπὸ δὲ\nπλήθους λίθων καὶ ξύλων ἐκωλύθησαν, ἔστε δὴ ὑποβαλόντος\nτινὸς αὐτοὶ τὸν δῆμον ἐσοφίσαντο. ἦν τι\nπαιδίον νήπιον, τῆς Γορδιανοῦ θυγατρὸς τέκνον, τῷ\nπάππῳ ὁμώνυμον. πέμψαντες τοίνυν τῶν σὺν αὑτοῖς τινὰς κελεύουσι τὸ παιδίον κομισθῆναι. οἳ δὲ\nεὑρόντες αὐτὸ ἀθῦρον οἴκοι, ἀράμενοι ἐπὶ τῶν ὤμων,\n\nδιὰ μέσου τοῦ πλήθους, δεικνύντες τοῖς ὄχλοις Γορδιανοῦ\nτε ἔγγονον λέγοντες καὶ τῇ αὐτοῦ προσηγορίᾳ\nἀποκαλοῦντες, ἀνάγουσιν ἐς τὸ Καπετώλιον εὐφημούμενον\nὑπὸ τοῦ δήμου καὶ φυλλοβολούμενον. τῆς\nτε συγκλήτου Καίσαρα αὐτὸ ἀποδειξάσης, ἐπειδὴ διὰ τὴν ἡλικίαν οὐχ οἷός τε ἦν προΐστασθαι τῶν πραγμάτων,\nτῆς τε ὀργῆς ὁ δῆμος ἐπαύσατο, ἠνέσχοντό τε\nπροελθεῖν ἐς τὴν βασίλειον αὐλήν.\nσυνέβη δὲ κατὰ τοὺς αὐτοὺς χρόνους πταῖσμα\nὀλέθριον τῇ Ῥωμαίων πόλει, ἀρχὴν καὶ πρόφασιν λαβὸν ἐξ εὐτόλμου θράσους δύο ἀνδρῶν τῶν ἀπὸ\nσυγκλήτου. συνεληλύθεσαν γὰρ ἐς τὸ βουλευτήριον\nπάντες σκεψόμενοι περὶ τῶν καθεστώτων: μαθόντες\nδ̓ οἱ στρατιῶται οὓς ἐν τῷ στρατοπέδῳ Μαξιμῖνος\nκαταλελοίπει ʽἤδη γὰρ πρὸς ἄφεσιν τῆς στρατείας ὄντες καὶ δἰ ἡλικίαν οἴκοι μεμενηκότεσ̓ ἦλθον μέχρι\nτῆς εἰσόδου τῆς συγκλήτου, βουλόμενοι τὸ πραττόμενον\nμαθεῖν, ὅπλων μὲν γυμνοί, ἐν λιταῖς δὲ ἐσθῆσι\nκαὶ ἐφεστρίσιν, ἑστήκεσαν δὲ μετὰ τοῦ λοιποῦ δήμου.\nκαὶ οἱ μὲν ἄλλοι πρὸ τῶν θυρῶν ἔμενον, δύο δέ τινες ἢ τρεῖς περιεργότερον ἐπακοῦσαι τῶν βουλευομένων\nθελήσαντες ἐς τὸ συνέδριον εἰσῆλθον, ὡς τὸν ἱδρυμένον\nβωμὸν τῆς νίκης ὑπερβῆναι τούτους. τῆς δὲ\nσυγκλήτου ἀνὴρ ἀπὸ ὑπατείας μὲν νεωστί, Γαλλικανὸς\nὄνομα, Καρχηδόνιος δὲ τὸ γένος, καὶ ἕτερος στρατηγικὸς τὸ ἀξίωμα, Μαικήνας καλούμενος, οὐδέν τι\nπροσδοκῶντας τοὺς στρατιώτας, ἔχοντας δὲ τὰς χεῖρας\nὑποκαθειμένας ταῖς ἐφεστρίσι, παίουσι πληγαῖς\nκατακαρδίοις, ξίφεσιν οἷς ἐπεφέροντο ὑποκολπίοις:\nπάντες γὰρ διὰ τὴν οὖσαν στάσιν τε καὶ ταραχήν, οἳ μὲν φανερῶς οἳ δὲ καὶ κρύβδην, ἐξιφηφόρουν, ἀμυντήρια\nδῆθεν φέροντες ἑαυτῶν διὰ τοὺς αἰφνιδίως\n\nἐπιβουλεύοντας ἐχθρούς. τότε δὴ οἱ στρατιῶται πληγέντες\nκαί πως ἀπροσδοκήτως προβαλεῖν οὐ δυνηθέντες\nπρὸ τοῦ βωμοῦ ἔκειντο. οἱ δὲ λοιποὶ στρατιῶται τοῦτο θεασάμενοι, ἐκπλαγέντες τῷ πάθει τῶν\nσυστρατιωτῶν, φοβηθέντες τοῦ δήμου τὸ πλῆθος ἄνευ\nτε ὅπλων ὄντες ἔφυγον. ὁ δὲ Γαλλικανὸς ἐκδραμὼν\nτῆς συγκλήτου ἐς τὸν δῆμον μέσον, δεικνύς τε τὸ\nξίφος καὶ τὴν χεῖρα ᾑμαγμένην, διεκελεύετο διώκειν\nκαὶ φονεύειν τοὺς ἐχθροὺς μὲν συγκλήτου καὶ Ῥωμαίων\nφίλους δὲ καὶ συμμάχους Μαξιμίνου. ὁ δὲ δῆμος ῥᾷστα πεισθεὶς τὸν μὲν Γαλλικανὸν εὐφήμει,\nτοὺς δὲ στρατιώτας ὡς ἐδύναντο διώκοντες ἔβαλλον\nλίθοις. οἳ δὲ φθάσαντες, ὀλίγων τινῶν καὶ τρωθέντων,\nἐς τὸ στρατόπεδον καταφυγόντες καὶ τὰς πύλας\nκλείσαντες, ὅπλα δὲ ἀναλαβόντες, ἐφρούρουν τὸ τεῖχος\nτοῦ στρατοπέδου. ὁ δὲ Γαλλικανὸς ἅπαξ τολμήσας\nἔργον τηλικοῦτον, ἐμφύλιον πόλεμον καὶ ὄλεθρον\nμέγαν ἤγειρε τῇ πόλει. τάς τε γὰρ δημοσίας ἀποθήκας τῶν ὅπλων, εἴ τινες ἦσαν πρὸς πομπὴν μᾶλλον\nἢ μάχην ἐπιτήδειοι, ἀναρρῆξαι τοὺς ὄχλους ἔπεισε,\nτό τε σῶμα ἕκαστον φράττεσθαι ὡς οἷός τε ἦν: τά τε\nτῶν μονομάχων καταγώγια ἀνοίξας ἐξήγαγε τοῖς οἰκείοις\nὅπλοις ἕκαστον ἐξηρτυμένον. ὅσα τε ἦν ἐν οἰκίαις\nἢ ἐργαστηρίοις δόρατα ἢ ξίφη πελέκεις τε, πάντα\nδιηρπάζετο. ὅ τε δῆμος ἐνθουσιῶν πᾶν τὸ ἐμπῖπτον ὕλης ἀξιομάχου ἐργαλεῖον ὅπλον ἐποιεῖτο. ἀθροισθέντες\nοὖν ἐπῆλθον τῷ στρατοπέδῳ, καὶ ὡς πολιορκήσοντες\nαὐτὸ δῆθεν προσέβαλλόν τε ταῖς πύλαις καὶ\nτοῖς τείχεσιν. οἱ δὲ στρατιῶται μετὰ πολλῆς ἐμπειρίας\nὡπλισμένοι .. τε τὰς ἐπάλξεις καὶ τὰς ἀσπίδας,\nτόξοις τε αὐτοὺς βάλλοντες καὶ δόρασι μακροῖς ἀπείργοντες\nτοῦ τείχους ἀπεδίωκον. ὡς δὲ καμὼν ὁ δῆμος\nοἵ τε μονομάχοι τιτρωσκόμενοι ἤδη καὶ ἑσπέρας προσιούσης\nἀπελθεῖν ἠθέλησαν, θεασάμενοι αὐτοὺς οἱ\nστρατιῶται ἀπεστραμμένους καὶ τὰ νῶτα δεδωκότας\nἀπιόντας τε ἀμελέστερον, οἰομένους μὴ τολμήσειν\nἐπεξελθεῖν ὀλίγους πλήθει τοσούτῳ, ἀνοίξαντες αἰφνιδίως τὰς πύλας ἐπέδραμον τῷ δήμῳ, καὶ τούς τε μονομάχους\nἀπέκτειναν, τοῦ τε δήμου μέγα τι πλῆθος\nἀπώλετο ὠθούμενον. οἳ δὲ τοσοῦτον διώξαντες ὅσον\nμὴ πολύ τι τοῦ στρατοπέδου ἀποστῆναι, πάλιν ἐπανῆλθον\nἐντός τε τοῦ τείχους ἔμενον.\nἐντεῦθεν μείζων ἡ ὀργὴ τοῦ τε δήμου καὶ τῆς\nσυγκλήτου ἐγένετο. στρατηγοί τε οὖν κατελέγοντο\nἔκ τε πάσης Ἰταλίας λογάδες, ἥ τε νεολαία πᾶσα\nἠθροίζετο, ὅπλοις τε αὐτοσχεδίοις καὶ τοῖς προστυχοῦσιν\nὡπλίζετο. τούτων δὴ τὸ μὲν πλεῖστον μέρος ὁ Μάξιμος σὺν αὑτῷ ἀπήγαγεν ὡς δὴ Μαξιμίνῳ πολεμήσων:\nοἱ δὲ λοιποὶ ἔμειναν, ὡς τὴν πόλιν φρουροῖέν\nτε καὶ προασπίζοιεν αὐτῆς. ἑκάστοτε οὖν τῷ\nτείχει τοῦ στρατοπέδου ἐγίνοντο προσβολαί, ἔπραττον\nδὲ οὐδὲν προμαχομένων ἄνωθεν τῶν στρατιωτῶν: οἳ δὲ βαλλόμενοι καὶ τιτρωσκόμενοι κακῶς\nἀπηλλάγησαν. ὁ δὲ Βαλβῖνος οἴκοι μένων διάταγμά\nτε προθεὶς ἱκέτευε τὸν δῆμον ἐς διαλλαγὰς χωρῆσαι,\nτοῖς τε στρατιώταις ὑπισχνεῖτο ἀμνηστίαν, ἄνεσίν τε\nπάντων ἐδίδου ἁμαρτημάτων. ἀλλ̓ οὐδετέρους ἔπειθε, τὸ δὲ δεινὸν ἑκάστοτε ηὔξετο, τοῦ μὲν τοσούτου δήμου\nἀπαξιοῦντος ὑπ̓ ὀλίγων καταφρονηθῆναι, τῶν\nδὲ στρατιωτῶν ἀγανακτούντων ὅτι δὴ ταῦτα ὑπὸ Ῥωμαίων\nὡς ὑπὸ βαρβάρων πάσχουσι.\nτὸ δὴ τελευταῖον, ἐπειδὴ τειχομαχοῦντες οὐδὲν ἔπραττον, ἔδοξε τοῖς στρατηγοῖς ἐκκόψαι πάντας τοὺς\nεἰσρέοντας ἐς τὸ στρατόπεδον ἀγωγοὺς ὕδατος, σπάνει\n\nτε ποτοῦ καὶ ἐνδείᾳ ῥείθρων αὐτοὺς παραστήσασθαι.\nπροσπεσόντες οὖν πᾶν τὸ ὕδωρ τοῦ στρατοπέδου ἐς ἕτερα ῥεῖθρα μετωχέτευον, ἐκκόπτοντες καὶ εἰσφράττοντες\nτὰς ἐς τὸ στρατόπεδον εἰσόδους αὐτοῦ. οἱ δὲ\nστρατιῶται ὁρῶντες τὸν κίνδυνον καὶ ἐν ἀπογνώσει\nγενόμενοι, τὰς πύλας ἀνοίξαντες ἐπεξῆλθον: μάχης τε\nκαρτερᾶς γενομένης καὶ φυγῆς τῶν δημοτῶν ἐπὶ πολὺ\nτῆς πόλεως διώκοντες οἱ στρατιῶται προύβησαν. ἐπεὶ δὲ οἱ ὄχλοι ταῖς συστάδην μάχαις ἡττώμενοι, ἀναπηδῶντες\nἐς τὰ δωμάτια τῷ τε κεράμῳ βάλλοντες αὐτοὺς\nκαὶ λίθων βολαῖς τῶν τε ἄλλων ὀστράκων ἐλυμαίνοντο,\nἐπαναβῆναι μὲν αὐτοῖς δἰ ἄγνοιαν τῶν οἰκήσεων\nοὐκ ἐτόλμησαν οἱ στρατιῶται, κεκλεισμένων\nδὲ τῶν οἰκιῶν καὶ τῶν ἐργαστηρίων ταῖς θύραις, καὶ\nεἴ τινες ἦσαν ξύλων ἐξοχαί ʽπολλαὶ δὲ αὗται κατὰ τὴν\nπόλιν̓, πῦρ προσετίθεσαν. ῥᾷστα δὲ διὰ πυκνότητα τῶν συνοικιῶν ξυλείας τε πλῆθος ἐπάλληλον μέγιστον\nμέρος τῆς πόλεως τὸ πῦρ ἐνεμήθη, ὡς πολλοὺς\nμὲν ἐκ πλουσίων ποιῆσαι πένητας, ἀποβαλόντας θαυμαστὰ\nκαὶ ἀμφιλαφῆ κτήματα, ἔν τε προσόδοις πλουσίαις\nκαὶ ἐν ποικίλῃ πολυτελείᾳ τίμια. πλῆθός τε ἀνθρώπων συγκατεφλέχθη, φυγεῖν μὴ δυνηθέντων διὰ\nτὸ τὰς ἐξόδους ὑπὸ τοῦ πυρὸς προκατειλῆφθαι. οὐσίαι\nτε ὅλαι πλουσίων ἀνδρῶν διηρπάγησαν, ἐγκαταμιξάντων\nἑαυτοὺς τοῖς στρατιώταις πρὸς τὸ ἁρπάζειν\nκακούργων καὶ εὐτελῶν δημοτῶν. τοσοῦτον δὲ μέρος\nτῆς πόλεως τὸ πῦρ ἐλυμήνατο ὡς μηδεμίαν τῶν μεγίστων\nπόλεων ὁλόκληρον δύνασθαι τῷ μέρει ἐξισωθῆναι.\nκαὶ τὰ μὲν κατὰ τὴν Ῥώμην τοιαῦτα ἦν, ὁ δὲ Μαξιμῖνος ἀνύσας τὴν ὁδοιπορίαν ἐπέστη τοῖς τῆς\nἸταλίας ὅροις, θύσας τε ἐπὶ τῶν μεθορίων βωμῶν\n\nτῆς ἐπ̓ Ἰταλίαν εἰσβολῆς εἴχετο, ἐκέλευσέ τε πάντα\nτὸν στρατὸν ἐν ὅπλοις εἶναι καὶ μετ̓ εὐταξίας\nπροχωρεῖν.\nτὴν μὲν οὖν Λιβύης ἀπόστασιν καὶ τὸν κατὰ\nτὴν Ῥώμην ἐμφύλιον πόλεμον, τά τε Μαξιμίνῳ πραχθέντα καὶ τὴν ἐς Ἰταλίαν ἄφιξιν αὐτοῦ ἐδηλώσαμεν:\nτὰ δὲ ἑπόμενα ἐν τοῖς ἑξῆς λεχθήσεται.\nΤὰ μὲν δὴ Μαξιμίνῳ πραχθέντα μετὰ τὴν Γορδιανοῦ\nτελευτήν, ἥ τε εἰς Ἰταλίαν ἄφιξις αὐτοῦ, Λιβύης\nτε ἀπόστασις καὶ ἡ ἐν Ῥώμῃ τῶν στρατιωτῶν\nπρὸς τὸν δῆμον διαφορὰ ἐν τοῖς πρὸ τούτων λέλεκται: ὁ δὲ Μαξιμῖνος ἐπιστὰς τοῖς ὅροις προύπεμψε\nσκοποὺς τοὺς ἐρευνήσοντας μή τινες ἐνέδραι ἐν κοιλάσιν\nὀρῶν ἢ λόχμαις ὕλαις τε κρύφιοι εἶεν. αὐτός τε\nκαταγαγὼν ἐς τὸ πεδίον τὸν στρατόν, τὰς μὲν τῶν\nὁπλιτῶν φάλαγγας ἐς τετράγωνα ἔταξε σχήματα, ἐπιμήκεις μᾶλλον ἢ βαθείας, ὡς ἂν πλεῖστον τοῦ πεδίου\nδιαλάβοιεν: τὰ δὲ σκευοφόρα πάντα κτήνη τε καὶ\nὀχήματα ἐν μέσῳ τάξας, αὐτὸς ἅμα τοῖς δορυφόροις\nὀπισθοφυλακῶν εἵπετο. ἑκατέρωθεν δὲ παρέθεον\nαἵ τε τῶν καταφράκτων ἱππέων ἶλαι καὶ Μαυρούσιοι ἀκοντισταὶ τοξόται τε οἱ ἀπὸ τῆς ἀνατολῆς. καὶ Γερμανῶν\nἱππέων μέγα τι πλῆθος ἐπήγετο συμμάχους:\nἐκείνους γὰρ μάλιστα προυβάλλετο, ἵν̓ ἐκδέχωνται\nτῶν πολεμίων τὰς πρώτας ἐμβολάς, θυμοειδεῖς ὄντες\nκαὶ εὔτολμοι ἐν ἀρχομένῃ μάχῃ, εἰ δ̓ ἄρα καὶ κινδυνεύειν\nδέοι, εὐκαταφρόνητοι ὡς βάρβαροι. ὡς δὲ πᾶν\nτὸ πεδίον διῆλθεν ὁ στρατὸς μετ̓ εὐκοσμίας τε καὶ\n\nεὐταξίας, ἐπέστησαν πρώτῃ Ἰταλίας πόλει ἣν καλοῦσιν\nἩμᾶν οἱ ἐπιχώριοι: πρόκειται δὲ αὕτη ἐπ̓ ἀκροτάτῳ\nπεδίῳ ἱδρυμένη πρὸ τῆς ὑπωρείας τῶν Ἄλπεων.\nἔνθα ὑπαντώμενοι τῷ Μαξιμίνῳ οἱ προφύλακες καὶ\nσκοποὶ τοῦ στρατοῦ ἤγγειλαν κενὴν ἀνθρώπων εἶναι\nτὴν πόλιν, πανδημεί τε πεφευγέναι ἐμπρήσαντας τὰς\nθύρας ἱερῶν τε καὶ οἰκιῶν, πάντα τε, ὅσα ἦν ἐν τῇ\nπόλει ἢ τοῖς ἀγροῖς, ἃ μὲν ἐκφορήσαντας ἃ δὲ καταπρήσαντας,\nκαὶ μήτε ὑποζυγίοις μήτε ἀνθρώποις καταλελεῖφθαι\nτροφάς. ὁ δὲ Μαξιμῖνος ἥσθη μὲν ἐπὶ τῇ τῶν Ἰταλιωτῶν εὐθὺς φυγῇ, ἐλπίζων πάντας τοὺς\nδήμους τοῦτο ποιήσειν οὐχ ὑπομένοντας τὴν ἔφοδον\nαὐτοῦ: ὁ δὲ στρατὸς ἤχθετο εὐθὺς ἐν ἀρχῇ λιμοῦ\nπειρώμενος. διανυκτερεύσαντες οὖν οἳ μὲν ἐν τῇ\nπόλει ἐν ἀθύροις καὶ κεναῖς πάντων οἰκίαις, οἳ δ̓ ἐν\nτῷ πεδίῳ, ἅμα ἡλίῳ ἀνίσχοντι ἐπὶ τὰς Ἄλπεις ἠπείγοντο,\nἅπερ ὄρη ὑπερμήκη ὥσπερ τεῖχος Ἰταλίας ἡ\nφύσις ἤγειρεν, ὑπερνεφῆ μὲν τὸ ὕψος, ἐπιμήκιστα\nδέ, ὡς πᾶσαν Ἰταλίαν διειληφότα καθήκειν ἐν μὲν\nτοῖς δεξιοῖς Ἰταλίας μέρεσιν ἐς τὸ Τυρρηναῖον πέλαγος,\nἐν δὲ τοῖς λαιοῖς ἐς τὸν Ἰόνιον κόλπον. σκέπεται δὲ ὕλαις δασείαις καὶ πυκναῖς, τὰς δὲ διεξόδους\nἐστένωται ἢ διὰ κρημνοὺς ἐς βάθος μέγιστον ἀπερρωγότας\nἢ διὰ πετρῶν τραχύτητα: στενωποὶ γάρ εἰσι\nχειροποίητοι, μετὰ πολλοῦ καμάτου τοῖς πάλαι Ἰταλιώταις\nεἰργασμένοι. μετὰ δέους οὖν πολλοῦ διῄει ὁ\nστρατός, ἐλπίζοντες τάς τε ἄκρας κατειλῆφθαι πεφράχθαι\nτε τὰς διόδους ἐς κωλύμην τῆς αὐτῶν διαβάσεως.\nἤλπιζον δὲ καὶ ἐδεδοίκεσαν εἰκότα, τῶν χωρίων\nτεκμαιρόμενοι τὴν φύσιν. ὡς δὲ διέβησαν ἀκωλύτως μηδενὸς ἐμποδὼν γενομένου, καταβαίνοντες ἐς\nτὸ ἰσόπεδον ἤδη ἀνεθάρρησάν τε καὶ ἐπαιάνισαν: ῥᾷστά\n\nτε αὑτῷ πάντα προχωρήσειν ὁ Μαξιμῖνος ἤλπισεν\nἸταλῶν μηδὲ ταῖς δυσχωρίαις τεθαρρηκότων,\nἔνθα ἢ κρύπτειν ἑαυτοὺς καὶ σώζειν ἠδύναντο ἢ δἰ\nἐνέδρας ἐπιβουλεῦσαι, μάχεσθαί τε ἄνωθεν ἐξ ὑπερκειμένων\nχωρίων. γενομένων δὲ αὐτῶν ἐν τῷ πεδίῳ, οἱ σκοποὶ ἀπήγγειλαν πόλιν Ἰταλίας τὴν μεγίστην,\nἈκυληίαν δὲ καλουμένην, κεκλεῖσθαι, τὰς δὲ\nπροπεμφθείσας φάλαγγας τῶν Παιόνων προθύμως\nμὲν τειχομαχῆσαι, πολλάκις δὲ προσβαλούσας ἀνύειν\nοὐδέν, ἀπαγορεύειν δὲ καὶ ἀναχωρεῖν βαλλομένους λίθοις τε καὶ δόρασι τόξων τε πλήθει. ὁ δὲ Μαξιμῖνος\nἀγανακτήσας πρὸς τοὺς στρατηγοὺς τῶν Παιόνων\nὡς ἀμελέστερον μαχομένους, αὐτὸς σὺν τῷ\nστρατῷ ἠπείγετο, ἐλπίζων ῥᾷστα αἱρήσειν τὴν πόλιν.\nἡ δὲ Ἀκυληία καὶ πρότερον μέν, ἅτε μεγίστη πόλις, ἰδίου δήμου πολυάνθρωπος ἦν, καὶ ὥσπερ τι\nἐμπόριον Ἰταλίας ἐπὶ θαλάττῃ προκειμένη καὶ πρὸ\nτῶν Ἰλλυρικῶν ἐθνῶν πάντων ἱδρυμένη τά τε ἀπὸ\nτῆς ἠπείρου διὰ γῆς ἢ ποταμῶν κατακομιζόμενα παρεῖχεν\nἐμπορεύεσθαι τοῖς πλέουσι, τά τε ἀπὸ θαλάττης τοῖς ἠπειρώταις ἀναγκαῖα, ὧν ἡ παῤ ἐκείνοις χώρα\nδιὰ χειμῶνος οὐκ ἦν εὔφορος, ἀνέπεμπεν ἐς τὴν ἄνω\nγῆν: πρὸς οἶνόν τε μάλιστα πολύγονον χώραν γεωργοῦντες\nἀφθονίαν ποτοῦ παρεῖχον τοῖς ἄμπελον μὴ\nγεωργοῦσιν. ἔνθεν πολύ τι πλῆθος ἐπεδήμει οὐ πολιτῶν μόνον ἀλλὰ ξένων τε καὶ ἐμπόρων. τότε δὲ\nμᾶλλον ἐπολυπλασιάσθη τὸ πλῆθος, τῶν ὄχλων πάντων\nἐξ ἀγρῶν ἐκεῖσε συρρεόντων, πολίχνας τε καὶ\nκώμας τὰς περικειμένας καταλιπόντων, πιστευσάντων\nδὲ αὑτοὺς τῷ τε μεγέθει τῆς πόλεως καὶ τῷ προβεβλημένῳ τείχει, ὃ παλαιότατον ἐκ τοῦ πλείστου\nμέρους πρότερον μὲν κατερήριπτο, ἅτε μετὰ τὴν Ῥωμαίων\n\nἀρχὴν μηκέτι τῶν ἐν Ἰταλίᾳ πόλεων ἢ τειχῶν\nἢ ὅπλων δεηθεισῶν, μετειληφυιῶν δὲ ἀντὶ πολέμων\nεἰρήνην βαθεῖαν καὶ τῆς παρὰ Ῥωμαίοις πολιτείας\nκοινωνίαν: πλὴν τότε ἡ χρεία ἤπειξε τὸ τεῖχος ἀνανεώσασθαι τά τ̓ ἐρείπια ἀνοικοδομῆσαι, πύργους τε\nκαὶ ἐπάλξεις ἐγεῖραι. τάχιστα οὖν φράξαντες τῷ τείχει\nτὴν πόλιν, τάς τε πύλας κλείσαντες, πανδημεὶ\nἐπὶ τῶν τειχῶν νύκτωρ τε καὶ μεθ̓ ἡμέραν ἱδρυμένοι\nτοῖς προσιοῦσιν ἀπεμάχοντο. ἐστρατήγουν δὲ αὐτῶν\nκαὶ πάντα εἶχον διὰ φροντίδος ἄνδρες δύο, ἀπὸ ὑπατείας\nμέν, ἐπιλεχθέντες δὲ ὑπὸ τῆς συγκλήτου: ὧν ὃ\nμὲν Κρισπῖνος ὃ δὲ Μηνίφιλος ἐκαλεῖτο. καὶ μετὰ πολλῆς προνοίας τά τε ἐπιτήδεια πάμπλειστα εἰσεκομίσαντο,\nὡς ἐκτένειαν εἶναι, εἰ καὶ ἐπιμηκεστέρα γένοιτο\nπολιορκία. ἦν δὲ καὶ ὕδατος ἀφθονία φρεατιαίου:\nπολλὰ γὰρ τὰ ὀρύγματα ἐν τῇ πόλει: ποταμός τε\nπαραρρεῖ τὸ τεῖχος, ὁμοῦ παρέχων τε προβολὴν τάφρου\nκαὶ χορηγίαν ὕδατος.\nτὰ μὲν οὖν ἐν τῇ πόλει οὕτω παρεσκεύαστο: τῷ δὲ Μαξιμίνῳ ἐπειδὴ ἀπηγγέλη φρουρουμένη καὶ κεκλεισμένη\nγενναίως ἡ πόλις, ἔδοξε πέμψαι ἐν σχήματι\nπρεσβείας τοὺς κάτωθεν διαλεξομένους, εἰ ἄρα πείσαιεν\nαὐτοὺς ἀνοῖξαι τὰς πύλας. ἦν δὲ ἐν τῷ στρατῷ\nχιλίαρχος ᾧ πατρὶς μὲν ἡ Ἀκυληία ἦν, τέκνα τε καὶ\nγυνὴ οἰκεῖοί τε πάντες ἔνδον ἀπεκέκλειντο. τοῦτον οὖν ἔπεμψε σὺν ἑτέροις ἑκατοντάρχαις, ἐλπίσας ῥᾷστα\nπείσειν ὡς πολίτην. ἀφικόμενοι δὲ οἱ πρέσβεις ἔλεγον\nὅτι ἄρα κελεύει Μαξιμῖνος ὁ κοινὸς βασιλεὺς ὅπλα\nμὲν αὐτοὺς καταθέσθαι ἐν εἰρήνῃ, φίλον δὲ ἀντὶ πολεμίου\nδέχεσθαι, σπονδαῖς δὲ μᾶλλον καὶ θυσίαις\nσχολάζειν ἢ φόνοις, μηδὲ περιορᾶν πατρίδα μέλλουσαν\nἄρδην καὶ ἐκ θεμελίων ἀπόλλυσθαι, ἐνὸν αὐτοῖς τε\n\nσώζεσθαι καὶ τὴν πατρίδα σώζειν, διδόντος αὐτοῖς\nχρηστοῦ βασιλέως ἀμνηστίαν συγγνώμην τε τῶν ἁμαρτηθέντων:\nοὐ γὰρ αὐτοὺς αἰτίους γεγενῆσθαι ἀλλ̓\nἄλλους. οἱ μὲν οὖν πρέσβεις τοιαῦτά τινα κάτω παρεστῶτες\nἐβόων, ὡς ἐξάκουστα εἴη: ὁ δὲ πλεῖστος δῆμος τῷ τείχει καὶ τοῖς πύργοις ἐφεστώς, πλὴν τῶν τὰ\nλοιπὰ μέρη φρουρούντων, ἐπήκουεν ἡσυχάζων τῶν\nλεγομένων. ὁ δὲ Κρισπῖνος φοβηθεὶς μή πως ἅτε\nὄχλος ταῖς ὑποσχέσεσιν ἀναπεισθείς, εἰρήνην τε ἀντὶ\nπολέμου ἑλόμενος, ἀνοίξῃ τὰς πύλας, περιθέων τὸ τεῖχος ἐδεῖτο καὶ ἐλιπάρει μένειν τε θαρραλέως καὶ\nἀντέχειν γενναίως, μηδὲ προδιδόναι τὴν πρὸς τὴν\nσύγκλητον καὶ Ῥωμαίων δῆμον πίστιν, σωτῆρας δὲ\nκαὶ προμάχους Ἰταλίας πάσης ἀναγραφῆναι, μὴ πιστεύειν\nδὲ ὑποσχέσεσι τυράννου ἐπιόρκου τε καὶ ἀπατεῶνος, μηδὲ χρηστοῖς λόγοις δελεασθέντας ὀλέθρῳ\nπρούπτῳ παραδοθῆναι, ἐνὸν πιστεῦσαι πολέμου\nἀμφιβόλῳ τύχῃ: πολλάκις γὰρ καὶ ὀλίγοι πλειόνων\nπεριεγένοντο, καὶ δοκοῦντες ἀσθενέστεροι καθεῖλον\nτοὺς ἐν ὑπολήψει ἀνδρείας μείζονος: μηδ̓ ἐκπλήττεσθαι τῷ πλήθει τοῦ στρατοῦ. οἱ μὲν γὰρ ὑπὲρ ἄλλου\nμαχόμενοι καὶ τῆς παῤ ἑτέρῳ ἐσομένης εὐδαιμονίας,\nεἴπερ γένοιτο, μετριάζουσιν ἐν τῷ προθύμῳ τῆς μάχης,\nεἰδότες ὡς τῶν μὲν κινδύνων αὐτοὶ μεθέξουσι,\nτὰ δὲ μέγιστα καὶ κορυφαῖα τῆς νίκης ἄλλος καρπώσεται:\nτοῖς δὲ ὑπὲρ τῆς πατρίδος μαχομένοις καὶ\nπαρὰ τῶν θεῶν ἐλπίδες κρείττους, ἐπειδὴ οὐ τὰ ἄλλων\nλαβεῖν ἀλλὰ τὰ αὑτῶν σώζειν εὔχονται. τό τε ἐς\nτὰς μάχας πρόθυμον οὐκ ἐξ ἄλλου κελεύσεως ἀλλ̓ ἐξ\nοἰκείας ἀνάγκης ἔχουσιν, ἐπεὶ καὶ τῆς νίκης πᾶς ὁ\nκαρπὸς αὐτοῖς περιγίνεται. τοιαῦτά τινα λέγων ὁ\nΚρισπῖνος καὶ πρὸς ἑκάστους καὶ κοινῇ, φύσει μὲν\n\nκαὶ ἄλλως αἰδέσιμος ὤν, ἔν τε τῇ Ῥωμαίων φωνῇ εὐπρόσφορος\nἐν λόγοις, ἐπιεικῶς τε αὐτῶν προεστώς,\nἔπεισε μένειν ἐν τοῖς προκειμένοις, τούς τε πρέσβεις\nἀπράκτους ἀπιέναι ἐκέλευσεν. ἐλέγετο δὲ τῇ ἐνστάσει\nτοῦ πολέμου ἐμμεμενηκέναι πολλῶν ἔνδον ὄντων\nπερὶ θυτικήν τε καὶ ἡπατοσκοπίαν ἐμπείρων, τά τε\nἱερὰ αἴσια ἀπαγγελλόντων: μάλιστα γὰρ τῇ σκέψει\nταύτῃ πιστεύουσιν Ἰταλιῶται. καὶ χρησμοὶ δέ τινες ἐδίδοντο ὡς δὴ τοῦ ἐπιχωρίου θεοῦ νίκην ὑπισχνουμένου:\nΒέλιν δὲ καλοῦσι τοῦτον, σέβουσί τε ὑπερφυῶς,\nἈπόλλωνα εἶναι ἐθέλοντες. οὗ καὶ τὴν εἰκόνα\nἔλεγόν τινες τῶν Μαξιμίνου στρατιωτῶν φανῆναι\nπολλάκις ἐν ἀέρι ὑπὲρ τῆς πόλεως μαχομένην. ὅπερ εἴτε ἀληθῶς ἐφαντάσθη τισίν, ἢ καὶ βουλομένοις μὴ\nἀσχημονεῖν τοσοῦτον στρατὸν πρὸς ὄχλον δημοτῶν\nπολὺ ἐλάττονα μὴ ἀντισχόντα, δοκεῖν δὲ ὑπὸ θεῶν\nἀλλὰ μὴ ὑπὸ ἀνθρώπων νενικῆσθαι, εἰπεῖν οὐχ\nἔχω: τὸ δὲ παράδοξον τῆς ἀποβάσεως ποιεῖ πάντα πιστεῦσαι.\nπλὴν τῶν πρέσβεων ἀπράκτων πρὸς Μαξιμῖνον ἐπανελθόντων, ὀργῇ καὶ θυμῷ χρώμενος πλείονι\nμᾶλλον ἠπείγετο. ἐπεὶ δὲ ἐγένετο πρός τινι ποταμῷ\nμεγίστῳ, ἀπέχοντι τῆς πόλεως σημεῖα ἑκκαίδεκα, τὸ\nῥεῖθρον εὗρε διά τε μεγίστου βάθους καὶ πλάτους\nφερόμενον: τῶν γὰρ ὑπερκειμένων ὀρῶν τὰς δἰ ὅλου τοῦ χειμῶνος παγείσας χιόνας λύουσα ἡ τοῦ\nἔτους ὥρα παμμεγέθη τὸν χειμάρρουν εἰργάζετο. ἄπορος\nοὖν ἦν ἡ διάβασις τῷ στρατῷ: τὴν γὰρ γέφυραν,\nἔργον μέγα καὶ κάλλιστον ὑπὸ τῶν πάλαι βασιλέων\nγεγενημένον ἐκ τετραπέδων λίθων, πυλίσι κατ̓ ὀλίγον\nαὐξανομέναις ὑπειλημμένον, διῃρήκεσαν καὶ\nκαταλελύκεσαν οἱ Ἀκυλήσιοι. οὔτε οὖν γεφύρας οὔσης\n\nοὔτε νεῶν ὁ στρατὸς ἐν ἀφασίᾳ καθειστήκει.\nΓερμανοὶ δέ τινες οὐκ εἰδότες τῶν Ἰταλιωτῶν ποταμῶν\nτὰ σφοδρὰ καὶ καταρρηγνύμενα ῥεύματα, οἰόμενοι\nδὲ σχολαίτερα ἐπινήχεσθαι τοῖς πεδίοις ὥσπερ\nπαῤ αὐτοῖς ʽδιὸ καὶ πήγνυται ῥᾳδίως, μὴ σφοδρῶς κινουμένου τοῦ ῥεύματοσ̓, ἐπεισπηδήσαντες ἅμα τοῖς\nἵπποις διανήχεσθαι εἰθισμένοις, παρενεχθέντες ἀπώλοντο.\nδύο μὲν οὖν ἢ τριῶν ἡμερῶν σκηνοποιησάμενος\nὁ Μαξιμῖνος, τάφρου τῷ στρατῷ περιβληθείσης μή τινες ἐπέλθοιεν, ἔμεινεν ἐπὶ τῇ καθ̓ αὑτὸν ὄχθῃ,\nσκεψόμενος ὅπως τὸν ποταμὸν γεφυρώσῃ. ἐπεὶ δὲ\nξύλων ἦν ἀπορία καὶ νεῶν, ἃς ἔδει ζευχθείσας γεφυρῶσαι\nτὸ ῥεῖθρον, ὑπέβαλόν τινες τῶν τεχνιτῶν\nπολλὰ εἶναι κενὰ οἰνοφόρα σκεύη περιφεροῦς ξύλου ἐν τοῖς ἐρήμοις ἀγροῖς, οἷς ἐχρῶντο μὲν πρότερον οἱ\nκατοικοῦντες ἐς ὑπηρεσίαν ἑαυτῶν, ὡς παραπέμπειν\nτὸν οἶνον ἀσφαλῶς τοῖς δεομένοις: ἅπερ ὄντα κοῖλα\nδίκην νεῶν, ἀλλήλοις συνδεθέντα ἐπινήξεσθαι μὲν\nἔμελλεν ὥσπερ σκάφη, μὴ παρενεχθήσεσθαι δὲ διά τε τοῦ δεσμοῦ τὸ ἐπάλληλον, φρυγάνων τε ἄνωθεν\nἐπιβληθέντων, χοῦ τε τῆς γῆς μετρίως ἐς αὐτὰ σωρευθέντος\nχειρὶ πολλῇ καὶ σπουδῇ. ἐφεστῶτος οὖν\nαὐτοῦ διαβὰς ὁ στρατὸς ἐπὶ τὴν πόλιν ἐχώρει. καὶ\nτὰ μὲν οἰκοδομήματα τῶν προαστείων ἔρημα εὕρισκον, ἀμπέλους μέντοι καὶ δένδρα πάντα ἐξέκοπτον,\nἃ δὲ ἐνεπίμπρασαν, καὶ τὴν πρότερον τοῖς χωρίοις\nὑπάρχουσαν ὥραν κατῄσχυνον. δένδρων γὰρ στοίχοις\nἴσοις ἀμπέλων τε πρὸς ἀλλήλας δέσει πανταχόθεν ἠρτημένων\nἐν ἑορτῆς σχήματι, στεφάνῳ ἄν τις τὴν χώραν κεκοσμῆσθαι ἐτεκμήρατο: ἅπερ πάντα ῥιζόθεν\nἐκκόψας ὁ στρατὸς ἐπὶ τὰ τείχη ἠπείγετο. κεκμηκότι\n\nδὲ αὐτῷ προσβαλεῖν εὐθέως οὐκ ἔδοξε: μείναντες δὲ\nἔξω τοξεύματος καὶ διαιρεθέντες κατὰ λόχους καὶ φάλαγγας\nπερὶ πᾶν τὸ τεῖχος, ὡς ἑκάστοις κατὰ μέρος\nπροστέτακτο, μιᾶς ἡμέρας ἀναπαυσάμενοι, τοῦ λοιποῦ\nεἴχοντο τῆς πολιορκίας.\nμηχανάς τε οὖν παντοίας προσέφερον, καὶ τειχομαχοῦντες\nπαντὶ σθένει οὐδὲν παρέλειπον εἶδος\nπολιορκίας. πολλῶν δὲ καὶ σχεδὸν ἑκάστης ἡμέρας γινομένων προσβολῶν, καὶ παντὸς τοῦ στρατοῦ ὥσπερ\nσαγηνεύσαντος τὴν πόλιν, μετὰ πολλῆς βίας καὶ προθύμου\nμάχης τειχομαχοῦντες ἀντεῖχον οἱ Ἀκυλήσιοι,\nνεὼς μὲν καὶ οἰκίας ἀποκλείσαντες, πανδημεὶ δὲ ἅμα\nπαισὶ καὶ γυναιξὶν ἄνωθεν ἐξ ἐπάλξεών τε καὶ πύργων\nἀπομαχόμενοι: οὐδέ τις οὕτως ἦν ἄχρηστος ἡλικία\nὡς μὴ μετέχειν τῆς ὑπὲρ τῆς πατρίδος μάχης. τὰ μὲν γὰρ προάστεια, καὶ εἴ τι τῶν πυλῶν ἔξωθεν ἦν,\nὑπὸ τοῦ Μαξιμίνου στρατοῦ κατέστραπτο, τῇ τε ξυλείᾳ\nτῶν οἰκοδομημάτων ἐς τὰς μηχανὰς κατεκέχρηντο.\nἐβιάζοντο δὲ τοῦ τείχους κἂν μέρος τι καθελεῖν,\nἵν̓ ἐπεισελθὼν ὁ στρατὸς πάντα τε διαρπάσῃ\nκαὶ κατασκάψας τὴν πόλιν μηλόβοτον καὶ ἔρημον τὴν\nχώραν καταλείπῃ: οὐδὲ γὰρ ἄλλως αὐτῷ τὴν ἐπὶ Ῥώμην\nὁδὸν εὐπρεπῆ καὶ ἔνδοξον ἔσεσθαι, μὴ τῆς πρώτης\nἐν Ἰταλίᾳ πόλεως ἀντιστάσης καθαιρεθείσης.\nὑποσχέσεσί τε οὖν δωρεῶν καὶ δεήσεσιν αὐτός τε καὶ ὁ υἱὸς αὐτοῦ, ὃν πεποιήκει Καίσαρα, περιθέοντες ἵπποις\nἐποχούμενοι, τὸν στρατὸν ἀνέπειθον λιπαροῦντες\nἐς προθυμίαν τε ἐγείροντες. οἱ δὲ Ἀκυλήσιοι λίθοις\nτε ἔβαλλον ἄνωθεν, καὶ κιρνῶντες θείῳ τε καὶ\nἀσφάλτῳ πίτταν ἔλαιόν τε, κοίλοις σκεύεσιν ἐμβαλόντες\nλαβὰς ἐπιμήκεις ἔχουσι καὶ πυρώσαντες, ἅμα\nτῷ προσπελάζειν τοῖς τείχεσι τὸν στρατὸν κατεσκεδάννυσαν,\nκαταχέοντες ὄμβρου δίκην ὁμοθυμαδόν. φερομένη\nδὲ ἡ πίσσα σὺν οἷς προείρηται, δυομένη τε\nδιὰ τῶν γεγυμνωμένων μερῶν τοῦ σώματος, ἐς πᾶν\nἐχεῖτο, ὥστε τοὺς θώρακας αὐτοὺς πεπυρωμένους\nἀπορρίπτειν καὶ τὰ λοιπὰ ὅπλα, ὧν ὁ σίδηρος ἐθερμαίνετο, τά τε ἐκ βυρσῶν τε καὶ ξύλων ἐφλέγετο καὶ\nσυνείλκετο. ἦν γοῦν ἰδεῖν γεγυμνωμένους τοὺς στρατιώτας\nαὐτοὺς ὑφ̓ ἑαυτῶν, καὶ σκύλων ὄψιν ὅπλα\nπαρεῖχεν ἐρριμμένα, σοφίᾳ τέχνης ἀλλ̓ οὐκ ἀνδρείᾳ\nμάχης περιῃρημένα. ἔκ τε τοῦ τοιούτου πάμπλειστον πλῆθος τοῦ στρατοῦ τάς τε ὄψεις ἐπηροῦτο καὶ τὸ\nπρόσωπον ἠκρωτηριάζετο, τὰς χεῖρας καὶ εἴ τι γυμνὸν\nἦν τοῦ σώματος. ἀλλὰ μὴν καὶ ταῖς μηχαναῖς\nπροσαγομέναις δᾷδας ἐπέβαλλον ὁμοίως πίσσῃ καὶ ῥητίνῃ\nδεδευμένας ἐπί τε τῷ ἄκρῳ βελῶν ἀκίδας ἐχούσας: αἳ ἀναφθεῖσαι φερόμεναι, ἐμπαγεῖσαι ταῖς μηχαναῖς\nκαὶ προσπεφυκυῖαι ῥᾳδίως αὐτὰς κατέφλεγον.\nτῶν μὲν οὖν πρώτων ἡμερῶν ἀντίπαλός πως\nκαὶ ἰσόρροπος ἔμενεν ἡ τύχη τῆς μάχης: χρόνου δὲ\nἐγγινομένου ὅ τε στρατὸς τοῦ Μαξιμίνου ὀκνηρὸς ἐγίνετο, καὶ πταίων τῆς ἐλπίδος ἀθύμως διέκειτο:\nοὓς γὰρ ἠλπίκεσαν μηδεμίαν ὑπομενεῖν προσβολήν,\nτούτους εὕρισκον οὐκ ἀντέχοντας μόνον ἀλλὰ καὶ ἀνθεστῶτας.\nοἱ δὲ Ἀκυλήσιοι ἐπερρώννυντό τε καὶ\nπάσης ἐνεπίμπλαντο προθυμίας, τῇ τε συνεχείᾳ τῆς μάχης πεῖραν καὶ θάρσος ὁμοῦ προσλαμβάνοντες κατεφρόνουν\nτῶν στρατιωτῶν, ὡς καὶ ἀποσκώπτειν ἐς\nαὐτούς, ἐνυβρίζειν τε τῷ Μαξιμίνῳ περινοστοῦντι,\nἔς τε αὐτὸν καὶ τὸν παῖδα ἀπορρίπτειν δυσφήμους\nκαὶ αἰσχρὰς βλασφημίας, ἐφ̓ αἷς ἐκεῖνος κινούμενος\nὀργῆς μᾶλλον ἐνεπίμπλατο. χρῆσθαι δὲ κατὰ τῶν\nπολεμίων οὐ δυνάμενος, ἐκόλαζε τοὺς πλείστους τῶν\n\nἡγουμένων τῶν ἰδίων στρατιωτῶν ὡς ἀνάνδρως καὶ\nῥᾳθύμως προσφερομένους τῇ τειχομαχίᾳ. ὅθεν αὐτῷ\nπεριεγένετο πρὸς μὲν τῶν οἰκείων μῖσός τε καὶ ὀργή,\nπαρὰ δὲ τῶν ἀντιπάλων πλείων ἡ καταφρόνησις.\nσυνέβαινε δὲ τοῖς Ἀκυλησίοις πάντα ὑπάρχειν\nἔκπλεα καὶ ἐπιτηδείων ἀφθονίαν, ἐκ πολλῆς παρασκευῆς\nἐς τὴν πόλιν πάντων σεσωρευμένων ὅσα ἦν\nἀνθρώποις καὶ κτήνεσιν ἐς τροφὰς καὶ ποτὰ ἐπιτήδεια:\nὁ δὲ στρατὸς πάντων ἦν ἐν σπάνει, τῶν τε\nκαρποφόρων δένδρων ἐκκεκομμένων καὶ τῆς γῆς ὑπ̓\nαὐτοῦ δεδῃωμένης. μένοντες δὲ ὑπὸ σκηναῖς αὐτοσχεδίοις, οἱ δὲ πλεῖστοι ὑπὸ γυμνῷ τῷ ἀέρι, ὄμβρων\nτε καὶ ἡλίου ἠνείχοντο, λιμῷ τε διεφθείροντο, μηδὲ\nἐπεισάκτου τροφῆς αὐτοῖς τε καὶ ὑποζυγίοις εἰσκομιζομένης.\nπανταχόθεν γὰρ τὰς τῆς Ἰταλίας ὁδοὺς παραφράξαντες\nἦσαν οἱ Ῥωμαῖοι τειχίων τε ἐγέρσεσι καὶ\nπυλίδων ἀσκήσεσιν. ἄνδρας τε ὑπατευκότας ἐξέπεμψεν ἡ σύγκλητος σὺν ἐπιλέκτοις καὶ λογάσιν ἀπ̓\nἸταλίας πάσης ἀνδράσιν, ἵν̓ αἰγιαλοί τε πάντες καὶ\nλιμένες φρουρῶνται καὶ μηδενὶ ἔκπλους συγχωρῆται,\nὡς ἄπυστα καὶ ἄγνωστα εἶναι Μαξιμίνῳ τὰ ἐν Ῥώμῃ\nπραττόμενα: αἵ τε λεωφόροι ὁδοὶ καὶ ἀτραποὶ πᾶσαι\nἐφυλάττοντο ὡς μηδένα διαβαίνειν. συνέβαινε δὲ τὸν\nστρατὸν δοκοῦντα πολιορκεῖν αὐτὸν πολιορκεῖσθαι,\nἐπεὶ μήτε τὴν Ἀκυληίαν ἑλεῖν ἐδύνατο, μήτε ἀποστὰς\nἐκεῖθεν ἐπὶ τὴν Ῥώμην χωρῆσαι διά τε νεῶν καὶ ὀχημάτων\nἀπορίαν: ἅπαντα γὰρ προκατείληπτο καὶ συνεκέκλειστο.\nφῆμαι δὲ μείζους ἐξ ὑποψίας ἀληθείας διεδίδοντο, ὅτι πᾶς ὁ δῆμος ὁ Ῥωμαίων ἐν ὅπλοις\nεἴη, Ἰταλία τε πᾶσα συμπεπνεύκοι, πάντα τε ἔθνη\nἸλλυρικὰ καὶ βάρβαρα τά τε ὑπ̓ ἀνατολαῖς καὶ μεσημβρίαις\nστρατὸν ἀγείροι, μιᾷ τε γνώμῃ καὶ ψυχῇ ὁμοίως\n\nΜαξιμῖνος μεμίσηται. ὅθεν ἐν ἀπογνώσει ἦσαν καὶ\nπάντων σπάνει οἱ στρατιῶται, σχεδὸν καὶ ὕδατος αὐτοῦ.\nὃ γὰρ ἦν μόνον ἐκ τοῦ παραρρέοντος ποταμοῦ\nποτόν, αἵματι καὶ φόνοις μεμιασμένον ἐπίνετο: οἵ τε\nγὰρ Ἀκυλήσιοι τοὺς ἐν τῇ πόλει τελευτῶντας οὐκ ἔχοντες ὅπως θάψωσιν, ἐς τὸν ποταμὸν ἀπερρίπτουν,\nοἵ τε ἐν τῷ στρατῷ φονευόμενοι ἢ διαφθειρόμενοι\nνόσῳ ἐδίδοντο τῷ ῥεύματι, οὐκ ἐχόντων αὐτῶν τὰ\nπρὸς ταφὰς ἐπιτήδεια.\nπαντοδαπῆς οὖν ἀπορίας καὶ δυσθυμίας τὸν στρατὸν κατεχούσης, αἰφνιδίως ἀναπαυομένου τοῦ\nΜαξιμίνου ἐν τῇ σκηνῇ, καὶ τῆς ἡμέρας ἐκείνης ἐν\nἀνέσει τοῦ πολέμου οὔσης, τῶν τε πλείστων ἐς τὰς\nσκηνὰς καὶ τὰ ἐγκεχειρισμένα τῆς φρουρᾶς χωρία\nἀνακεχωρηκότων, ἔδοξε τοῖς στρατιώταις οἳ πρὸς τῇ Ῥωμαίων πόλει στρατόπεδον εἶχον ὑπὸ τὸ καλούμενον\nὄρος Ἀλβανόν, ἔνθα παῖδας καὶ γυναῖκας καταλελοίπεσαν,\nφονεῦσαι τὸν Μαξιμῖνον, ὡς παύσαιντο\nμὲν χρονίου καὶ ἀπεράντου πολιορκίας, μηκέτι δὲ\nπορθοῖεν Ἰταλίαν ὑπὲρ τυράννου κατεγνωσμένου καὶ\nμεμισημένου. τολμήσαντες οὖν ἐπίασι τῇ σκηνῇ αὐτοῦ\nπερὶ μέσην ἡμέραν, συναραμένων δὲ αὐτοῖς καὶ\nτῶν φρουρούντων δορυφόρων τάς τε εἰκόνας ἐκ τῶν\nσημείων κατασπῶσι, καὶ αὐτὸν σὺν τῷ παιδὶ προελθόντα\nτῆς σκηνῆς, ὡς δὴ ἄρα διαλέξαιτο αὐτοῖς, οὐκ ἀνασχόμενοι ἀναιροῦσι. φονεύουσι δὲ καὶ τὸν ἔπαρχον\nτοῦ στρατοῦ πάντας τε τοὺς ἐκείνῳ θυμήρεις φίλους:\nῥίψαντές τε τὰ σώματα τοῖς βουλομένοις ἐνυβρίζειν\nκαὶ πατεῖν εἴασαν κυσί τε καὶ ὄρνισι βοράν.\nτοῦ δὲ Μαξιμίνου καὶ τοῦ παιδὸς τὰς κεφαλὰς ἐς τὴν Ῥώμην ἔπεμψαν.\nτοιούτῳ μὲν δὴ τέλει Μαξιμῖνος καὶ ὁ παῖς αὐτοῦ\nἐχρήσαντο, δίκας πονηρᾶς ἀρχῆς ὑποσχόντες: ὁ δὲ στρατὸς πᾶς ὡς ἐπύθετο τὰ γενόμενα, ἔν τε ἀφασίᾳ\nἦσαν καὶ οὐ πάνυ τι τῷ πραχθέντι πάντες ἠρέσκοντο,\nκαὶ μάλιστά γε οἱ Παίονες καὶ ὅσοι βάρβαροι\nΘρᾷκες, οἳ καὶ τὴν ἀρχὴν αὐτῷ ἐγκεχειρίκεσαν. πλὴν\nτοῦ ἔργου ἅπαξ γεγονότος ἄκοντες μέν, ἔφερον δέ:\nἀνάγκη τε ἦν συνήδεσθαι τοῖς πραχθεῖσιν ὑποκρινομένοις.\nκαταθέμενοί τε τὰ ὅπλα ἐν εἰρηνικῷ σχήματι προσῄεσαν τοῖς τείχεσι τοῖς Ἀκυλησίων, ἀγγέλλοντες\nτὸν φόνον τοῦ Μαξιμίνου: τὰς δὲ πύλας ἀνοίγειν\nἠξίουν, δέχεσθαί τε φίλους τοὺς χθὲς ἐχθρούς.\nοἱ δὲ τῶν Ἀκυλησίων στρατηγοὶ τὰς μὲν πύλας ἀνοῖξαι\nοὐκ ἐπέτρεψαν, προθέντες δὲ τὰς εἰκόνας Μαξίμου\nκαὶ Βαλβίνου Γορδιανοῦ τε Καίσαρος στεφάνοις\nκαὶ δάφναις κεκοσμημένας αὐτοί τε εὐφήμουν, καὶ\nτοὺς στρατιώτας ἠξίουν γνωρίσαι καὶ ἀνειπεῖν εὐφημῆσαί\nτε τοὺς ὑπὸ Ῥωμαίων καὶ συγκλήτου ἀναδειχθέντας\nαὐτοκράτορας. Γορδιανοὺς δὲ ἔλεγον ἐκείνους ἐς οὐρανὸν καὶ θεὸν ἀνακεχωρηκέναι. προύθεσάν\nτε ὑπὲρ τῶν τειχῶν ἀγοράν, ὤνιον παρέχοντες\nπάντων τῶν ἐπιτηδείων τροφῶν τε παντοδαπῶν καὶ\nποτῶν ἀφθονίαν, ἐσθῆτός τε καὶ ὑποδημάτων, καὶ\nὅσα ἐδύνατο παρέχειν ἐς χρῆσιν ἀνθρώποις πόλις εὐδαιμονοῦσα\nκαὶ ἀκμάζουσα. ὅθεν καὶ μᾶλλον ἐξεπλάγη ὁ στρατός, συνεὶς ὅτι τοῖς μὲν πάντα αὐτάρκη\nἦν, εἰ καὶ ἐπὶ πλέον πολιορκοῖντο, αὐτοὶ δὲ ἐν σπάνει\nπάντων τῶν ἐπιτηδείων θᾶττον ἂν διεφθάρησαν\nἢ εἷλον πάντα ἔχουσαν πόλιν. ὁ δὲ στρατὸς ἔμενε\nπαρὰ τοῖς τείχεσιν, ἔχων τὰ χρειώδη, ἅπερ ἀπὸ τῶν\nτειχῶν ἐλάμβανον, ὅσα ἕκαστος ἐβούλετο: διελέγοντό\nτε ἀλλήλοις. καὶ ἦν εἰρήνης μὲν καὶ φιλίας διάθεσις,\n\nσχῆμα δὲ ἔτι πολιορκίας, τῶν τειχῶν κεκλεισμένων\nκαὶ τοῦ στρατοῦ περὶ αὐτὰ διαιτωμένου.\nτὰ μὲν οὖν κατὰ τὴν Ἀκυληίαν ἐν τούτοις ἦν:\nοἱ δ̓ ἱππεῖς οἱ τὴν Μαξιμίνου κεφαλὴν κομίζοντες\nἀπὸ τῆς Ἀκυληίας ὡδοιπόρησάν τε μετὰ πάσης ἐπείξεως, καὶ ἐπιφοιτῶσιν αὐτοῖς τὰς λοιπὰς πόλεις αἱ πύλαι\nἀνοίγνυντο, καὶ δαφνηφοροῦντες αὐτοὺς οἱ δῆμοι\nὑπεδέχοντο. ὡς δὲ διέπλευσαν τάς τε λίμνας καὶ τὰ\nτενάγη μεταξὺ Ἀλτίνου καὶ Ῥἁ??ʼέννης, περιέτυχον\nΜαξίμῳ αὐτοκράτορι διατρίβοντι ἐν Ῥἁ??ʼέννῃ, ἔνθα τούς τε ἀπὸ Ῥώμης ἐπιλέκτους καὶ τοὺς ἀπὸ τῆς Ἰταλίας\nλογάδας ἤθροιζεν. ἀφῖκτο δὲ αὐτῷ καὶ Γερμανῶν\nοὐκ ὀλίγη συμμαχία, πεμφθεῖσα ὑπ̓ αὐτῶν\nκατ̓ εὔνοιαν ἣν εἶχον πρὸς αὐτὸν ἄνωθεν, ἐξ οὗπερ\nἦν αὐτῶν ἐπιμελῶς ἄρξας. παρασκευάζοντι οὖν αὐτῷ τὴν δύναμιν ὡς πολεμήσουσαν τῷ Μαξιμίνου\nστρατῷ προσίασιν οἱ ἱππεῖς τὴν κεφαλὴν τοῦ τε Μαξιμίνου\nκαὶ τοῦ παιδὸς φέροντες, νίκην τε καὶ εὐπραγίαν\nἀγγέλλοντες, ὅτι τε ἄρα ὁ στρατὸς τὰ Ῥωμαίων\nφρονεῖ, καὶ σέβει αὐτοκράτορας οὓς ἡ σύγκλητος\nἐποίησε. τούτων δὲ παῤ ἐλπίδα ἀγγελθέντων\nθυσίαι τε βωμοῖς εὐθὺς προσήγοντο, καὶ νίκην\nἐπαιώνιζον πάντες ἣν ἀκονιτὶ ἐνίκησαν: ὁ δὲ Μάξιμος\nκαλλιερήσας ἐκπέμπει τοὺς ἱππεῖς ἐς τὴν Ῥώμην\nἀγγελοῦντάς τε τὰ πραχθέντα τῷ δήμῳ καὶ τὴν κεφαλὴν κομίσοντας. ἐπεὶ δὲ ἀφίκοντο εἰσέπεσόν τε ἐς\nτὴν πόλιν δεικνύντες τὴν κεφαλὴν τοῦ πολεμίου\nἀνεσκολοπισμένην, ὡς πᾶσι περίοπτος εἴη, οὐδ̓ εἰπεῖν\nἔστι λόγῳ ἐκείνης τῆς ἡμέρας τὴν ἑορτήν. οὔτε\nγὰρ ἡλικία τις ἦν ἣ μὴ πρὸς τοὺς βωμούς τε καὶ τὰ ἱερὰ ἠπείγετο, οὔτε τις ἔμενεν οἴκοι, ἀλλ̓ ὥσπερ ἐνθουσιῶντες\nἐφέροντο συνηδόμενοί τε ἀλλήλοις καὶ ἐς\n\nτὸν ἱππόδρομον συνθέοντες ὥσπερ ἐκκλησιάζοντες\nχωρίῳ. ὁ δὲ Βαλβῖνος καὶ αὐτὸς ἑκατόμβας ἔθυεν,\nἀρχαί τε πᾶσαι καὶ σύγκλητος, ἕκαστός τε ὥσπερ ἀποσεισάμενος\nπέλεκυν τοῖς αὐχέσιν ἐπικείμενον ὑπερευφραίνοντο:\nἔς τε τὰ ἔθνη ἄγγελοι καὶ κήρυκες\nδαφνηφόροι διεπέμποντο.\nκαὶ τὰ μὲν κατὰ τὴν Ῥώμην ἑορτῆς εἶχεν οὕτως, ὁ δὲ Μάξιμος ἀπὸ τῆς Ῥἁ??ʼέννης ἄρας ἐπέστη\nἈκυληίᾳ, διαβὰς τὰ τενάγη, ἅ τε ὑπὸ Ἠριδανοῦ ποταμοῦ\nπληρούμενα καὶ τῶν περικειμένων ἑλῶν ἑπτὰ\nστόμασιν ἐς θάλατταν ἐκχεῖται: ἔνθεν καὶ τῇ φωνῇ\nκαλοῦσιν οἱ ἐπιχώριοι Ἑπτὰ πελάγη τὴν λίμνην ἐκείνην.\nεὐθὺς οὖν οἱ Ἀκυλήσιοι τὰς πύλας ἀνοίξαντες ὑπεδέχοντο, αἵ τε ἀπὸ Ἰταλίας πόλεις πρεσβείας ἔπεμπον\nτῶν πρωτευόντων παῤ αὐτοῖς ἀνδρῶν, οἳ λευχειμονοῦντες\nκαὶ δαφνηφόροι θεῶν πατρίων ἕκαστοι\nπροσεκόμιζον ἀγάλματα καὶ εἴ τινες ἦσαν στέφανοι\nχρυσοῦ ἐξ ἀναθημάτων, εὐφήμουν τε καὶ ἐφυλλοβόλουν\nτὸν Μάξιμον. ὁ δὲ στρατὸς ὁ τὴν Ἀκυληίαν πολιορκήσας\nπροσῄει καὶ αὐτὸς ἐν εἰρηνικῷ σχήματι\nδαφνηφόρος, οὐκ ἐξ ἀληθοῦς μὲν διαθέσεως πᾶς,\nπροσποιήτῳ δὲ εὐνοίᾳ καὶ τιμῇ διὰ τὴν παροῦσαν ἐξ\nἀνάγκης τῆς βασιλείας τύχην. οἱ πλεῖστοι γὰρ αὐτῶν ἠγανάκτουν καὶ λανθανόντως ἤλγουν τὸν μὲν\nὑπ̓ αὐτῶν ἐπιλεχθέντα βασιλέα καθῃρημένον, κρατοῦντας\nδὲ τοὺς ὑπὸ συγκλήτου ᾑρημένους. ὁ δὲ Μάξιμος\nἐν τῇ Ἀκυληίᾳ γενόμενος πρώτης μὲν καὶ δευτέρας\nἡμέρας ἱερουργίαις ἐσχόλαζε, τῇ δὲ τρίτῃ τῶν\nἡμερῶν συγκαλέσας ἐς τὸ πεδίον πάντα τὸν στρατόν,\nβήματός τε αὐτῷ κατασκευασθέντος, ἔλεξε τοιάδε.\nὅσον μὲν ὑμᾶς ὤνησε μεταγνόντας τε καὶ τὰ Ῥωμαίων φρονήσαντας, πείρᾳ μεμαθήκατε, ἀντὶ πολέμου\n\nμὲν εἰρήνην ἔχοντες πρὸς θεοὺς οὓς ὀμωμόκατε,\nκαὶ νῦν φυλάσσοντες τὸν στρατιωτικὸν ὅρκον,\nὅς ἐστι τῆς Ῥωμαίων ἀρχῆς σεμνὸν μυστήριον. χρὴ\nδὲ ὑμᾶς καὶ τοῦ λοιποῦ διὰ παντὸς τούτων ἀπολαύειν,\nτὰ πιστὰ τηροῦντας Ῥωμαίοις τε καὶ συγκλήτῳ καὶ αὐτοκράτορσιν ἡμῖν, οὓς ἐξ εὐγενείας καὶ πολλῶν\nπράξεων καὶ μακρᾶς διαδοχῆς ὥσπερ κατ̓ ἀκολουθίαν\nἐπὶ τοῦτο ἀναβάντας κρίναντες ὁ δῆμος καὶ ἡ\nσύγκλητος ἐπελέξατο. οὐ γὰρ ἑνὸς ἀνδρὸς ἴδιον\nκτῆμα ἡ ἀρχή, ἀλλὰ κοινὸν τοῦ Ῥωμαίων δήμου ἄνωθεν, καὶ ἐν ἐκείνῃ τῇ πόλει ἡ τῆς βασιλείας ἵδρυται\nτύχη: ἡμεῖς δὲ διοικεῖν καὶ διέπειν τὰ τῆς ἀρχῆς σὺν\nὑμῖν ἐγκεχειρίσμεθα. ταῦτα δὲ μετ̓ εὐταξίας τε καὶ\nκόσμου τοῦ πρέποντος, αἰδοῦς τε καὶ τιμῆς πρὸς τοὺς\nἄρχοντας, ὑμῖν μὲν εὐδαίμονα καὶ πάντων ἀνενδεῆ παρέξει βίον, τοῖς δ̓ ἄλλοις πᾶσιν ἀνθρώποις κατά\nτε ἔθνη καὶ κατὰ πόλεις εἰρήνην καὶ πρὸς τοὺς ἡγουμένους\nπειθώ. βιώσεσθέ τε καὶ κατὰ γνώμην ἐν τοῖς\nοἰκείοις, οὐκ ἐν ἀλλοδαπῇ κακοπαθοῦντες. ὑπὲρ δὲ\nτοῦ καὶ τὰ βάρβαρα ἡσυχάζειν ἔθνη, διὰ φροντίδος ἡμεῖς ἕξομεν. δύο μὲν γὰρ ὄντων βασιλέων εὐμαρέστερον\nκαὶ τὰ ἐν τῇ Ῥώμῃ διοικήσεται καὶ εἴ τι ἐπὶ\nτῆς ἀλλοδαπῆς ἐπείγοι, πρὸς τὴν χρείαν ἀεί του πρὸς\nτὰ καλοῦντα ῥᾳδίως παρόντος. μηδέ τις ὑμῶν οἰέσθω\nτῶν πεπραγμένων εἶναί τινα μνήμην, εἴτε ὑφ̓ ἡμῶν ʽἐκελεύεσθε γάῤ εἴτε ὑπὸ Ῥωμαίων ἢ τῶν ἄλλων\nἐθνῶν, οἳ ἀδικούμενοι ἀπέστησαν: ἀλλὰ γὰρ ἔστω\nπάντων ἀμνηστία, καὶ σπονδαὶ φιλίας βεβαίου, εὐνοίας\nτε καὶ εὐκοσμίας πίστις αἰώνιος.\nτοιαῦτά τινα εἰπὼν ὁ Μάξιμος, νομάς τε χρημάτων μεγαλοφρόνως αὐτοῖς ἐπαγγείλας, ὀλίγων ἡμερῶν\nδιατρίψας ἐν τῇ Ἀκυληίᾳ τὴν ἐς Ῥώμην ἐπάνοδον\n\nσυγκροτεῖ. καὶ τὸ μὲν ἄλλο στρατιωτικὸν ἀπέπεμψεν\nἔς τε τὰ ἔθνη καὶ τὰ οἰκεῖα στρατόπεδα, αὐτὸς δὲ\nἐπανῆλθεν ἐς τὴν Ῥώμην σύν τε τοῖς δορυφόροις, οἳ\nτὴν βασίλειον φρουροῦσιν αὐλήν, σύν τε τοῖς ὑπὸ\nΒαλβίνῳ στρατευομένοις. ἐπανῆλθον δὲ καὶ οἱ ἀπὸ Γερμανίας ἐληλυθότες σύμμαχοι: ἐθάρσει γὰρ αὐτῶν\nτῇ εὐνοίᾳ ἅτε καὶ τοῦ ἔθνους ἐπιεικῶς πρότερον ἄρξας,\nὅτε ἰδιώτευεν. εἰσιόντι δὲ αὐτῷ ἐς τὴν Ῥώμην ὅ\nτε Βαλβῖνος ὑπήντετο, ἐπαγόμενος Γορδιανὸν Καίσαρα,\nἥ τε σύγκλητος καὶ ὁ δῆμος εὐφημοῦντες ὥσπερ\nθριαμβεύοντας ὑπεδέχοντο.\nἦρχον δὲ τοῦ λοιποῦ τῆς πόλεως μετὰ πάσης εὐκοσμίας τε καὶ εὐταξίας, ἰδίᾳ τε καὶ δημοσίᾳ πανταχοῦ\nεὐφημούμενοι: ἔχαιρέ τε ὁ δῆμος αὐτοῖς, σεμνυνόμενος\nεὐπατρίδαις καὶ ἀξίοις τῆς βασιλείας αὐτοκράτορσιν.\nοἱ μέντοι στρατιῶται διοίδαινον τὰς\nψυχάς, καὶ οὔτε ταῖς εὐφημίαις τοῦ δήμου ἠρέσκοντο,\nἐβαροῦντό τε αὐτῶν αὐτὴν τὴν εὐγένειαν, καὶ ἠγανάκτουν\nὅτι ἄρα ἔχοιεν ἐκ συγκλήτου βασιλέας. ἐλύπουν δὲ αὐτοὺς καὶ οἱ Γερμανοὶ παρόντες τῷ Μαξίμῳ\nἔν τε τῇ Ῥώμῃ διατρίβοντες: ἀντιπάλους γὰρ ἕξειν\nἤλπιζον, εἴ τι τολμῷεν, καὶ ἐφεδρεύειν αὑτοῖς ὑπώπτευον,\nεἴ τινι δόλῳ ἀποζωσθεῖεν, ἐκεῖνοι δὲ ἅτε\nπαρόντες ῥᾳδίως ὑποκατασταῖεν: τό τε Σἑ??ʼήρου ὑπόδειγμα,\nὃς τοὺς Περτίνακα ἀποκτείναντας ἀπέζωσεν,\nεἰσῄει αὐτούς. ἐπιτελουμένου δὲ ἀγῶνος τοῦ τῶν Καπετωλίων, πάντων τε περὶ τὴν πανήγυριν καὶ τὰς\nθέας ἀσχολουμένων, αἰφνιδίως ἣν εἶχον γνώμην λανθάνουσαν\nἐξέφηναν, καὶ τοῦ θυμοῦ μὴ κρατήσαντες,\nὁρμῇ δὲ ἀλόγῳ χρησάμενοι, ἀνῆλθον ὁμοθυμαδὸν ἐς\nτὰ βασίλεια, τοῖς τε πρεσβύταις βασιλεῦσιν ἐπεισῆλθον.\nσυνέβαινε δὲ κἀκείνους μὴ πάνυ τι ἀλλήλοις\nὁμονοεῖν, ἀλλ̓ οἵα περ μοναρχίας ἐπιθυμία καὶ τὸ\nἀκοινώνητον ἐν ταῖς ἐξουσίαις, ἕκαστος πρὸς αὑτὸν\nτὴν δύναμιν ἀνθεῖλκεν, ὁ μὲν Βαλβῖνος κατ̓ εὐγένειαν\nκαὶ διπλῆν προάγουσαν ὑπατείαν πρωτεύειν\nἀξιῶν, ὁ δὲ Μάξιμος διά τε τὸ ἔπαρχος τῆς πόλεως γεγονέναι καὶ ἔχειν ὑπολήψεις ἐμπειρίας πραγμάτων:\nἑκατέρωθέν τε εὐγενεῖς καὶ εὐπατρίδαι καὶ γένους\nπλῆθος αὔταρκες ἐς ἐπιθυμίαν μοναρχίας ἔπειθεν.\nὅπερ αὐτοῖς καὶ μάλιστα γέγονεν ἀπωλείας αἴτιον. ὡς\nγὰρ ἐπύθετο ὁ Μάξιμος ἀφικνεῖσθαι ἐπ̓ ὀλέθρῳ αὐτῶν τοὺς πραιτωριανοὺς καλουμένους, ἐβούλετο μεταπέμψασθαι\nτοὺς Γερμανοὺς συμμάχους, ὄντας ἐν\nῬώμῃ, αὐτάρκεις ἐσομένους ἀντιστῆναι τοῖς ἐπιβουλεύουσιν.\nὁ δὲ Βαλβῖνος οἰόμενος δόλον τινὰ εἶναι\nκαθ̓ αὑτοῦ καὶ σόφισμα ʽᾔδει γὰρ τοὺς Γερμανοὺς τῷ Μαξίμῳ εὐνοοῦντασ̓ ἐκώλυε, φάσκων οὐκ ἐς κωλύμην\nοὐδ̓ ἐς ἀντίστασιν αὐτοὺς τῶν πραιτωριανῶν\nἀφίξεσθαι, ἀλλ̓ ἐς τὸ περιποιῆσαι τῷ Μαξίμῳ τὴν\nμοναρχίαν. ἐν ᾧ δὲ περὶ τούτων διαφέρονται, εἰσδραμόντες\nοἱ στρατιῶται ὁμοθυμαδὸν ἅπαντες, ἐκστάντων αὐτοῖς τῶν περὶ τὰς αὐλείους εἰσόδους φυλαττόντων,\nἁρπάζουσι τοὺς πρεσβύτας, περιρρήξαντες\nδὲ ἃς εἶχον περὶ τοῖς σώμασιν ἐσθῆτας λιτὰς ἅτ̓\nοἴκοι διατρίβοντες, γυμνοὺς τῆς βασιλείου αὐλῆς ἐξέλκουσι\nμετὰ πάσης αἰσχύνης καὶ ὕβρεως: παίοντές τε καὶ ἀποσκώπτοντες τοὺς ἀπὸ συγκλήτου βασιλέας, γενείων\nτε καὶ ὀφρύων σπαραγμοῖς καὶ πάσαις ταῖς τοῦ\nσώματος λώβαις ἐμπαροινοῦντες, διὰ μέσης τῆς πόλεως\nἐπὶ τὸ στρατόπεδον ἀπῆγον, οὐ θελήσαντες οὐδ̓\nἐν τοῖς βασιλείοις ἀποκτεῖναι ἀλλὰ ζῶσιν ἐνυβρίσαι,\nἵν̓ ἐπὶ πλέον ὧν πάσχουσιν αἴσθοιντο. ἐπεὶ δὲ ταῦτα\nπυθόμενοι οἱ Γερμανοί, λαβόντες ὅπλα, ἠπείγοντο ὡς\n\nἀμυνοῦντες αὐτοῖς, μαθόντες οἱ πραιτωριανοὶ ἀφικνουμένους\nφονεύουσιν ἤδη πᾶν τὸ σῶμα λελωβημένους\nτοὺς βασιλέας. καὶ καταλιπόντες τὰ σώματα ἐρριμμένα\nἐπὶ τῆς λεωφόρου, ἀράμενοι δὲ τὸν Γορδιανὸν\nΚαίσαρα ὄντα, αὐτοκράτορά τε ἀναγορεύσαντες,\nἐπειδὴ πρὸς τὸ παρὸν ἄλλον οὐχ εὗρον, βοῶντές τε\nπρὸς τὸν δῆμον ὅτι ἄρα εἴησαν ἀπεκτονότες οὓς ὁ δῆμος\nἐν ἀρχῇ οὐκ ἐβούλετο ἄρξαι, Γορδιανόν τε ἐπελέξαντο\nἐκείνου τε ἀπόγονον καὶ ὃν αὐτοὶ Ῥωμαῖοι ἐξεβιάσαντο,\nἔχοντες αὐτὸν ἀπελθόντες ἐς τὸ στρατόπεδον,\nσυγκλείσαντες τὰς πύλας ἡσύχαζον. οἱ δὲ Γερμανοὶ\nμαθόντες ἀνῃρημένους τε καὶ ἐρριμμένους ὧν\nχάριν ἠπείγοντο, οὐχ ἑλόμενοι πόλεμον μάταιον ὑπὲρ\nἀνδρῶν τεθνηκότων, ἐπανῆλθον ἐς τὸ ἑαυτῶν\nκαταγώγιον.\nτέλει μὲν δὴ τοιούτῳ ἐχρήσαντο ἀναξίῳ τε ἅμα καὶ ἀνοσίῳ σεμνοὶ καὶ λόγου ἄξιοι πρεσβῦται, εὐγενεῖς\nτε καὶ κατ̓ ἀξίαν ἐπὶ τὴν ἀρχὴν ἐληλυθότες: ὁ\nδὲ Γορδιανὸς περὶ ἔτη που γεγονὼς τρισκαίδεκα αὐτοκράτωρ\nτε ἀνεδείχθη καὶ τὴν Ῥωμαίων ἀρχὴν ἀνεδέξατο.\n"};
