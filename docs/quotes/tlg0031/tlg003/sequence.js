var sequence = {"name":"New Testament. Gospel according to Luke","data":"ΕΠΕΙΔΗΠΕΡ ΠΟΛΛΟΙ ἐπεχείρησαν ἀνατάξασθαι\n\nδιήγησιν περὶ τῶν πεπληροφορημένων ἐν ἡμῖν πραγμάτων,\nκαθὼς παρέδοσαν ἡμῖν οἱ ἀπʼ ἀρχῆς αὐτόπται καὶ ὑπηρέται\n\nγενόμενοι τοῦ λόγου,\nἔδοξε κἀμοὶ παρηκολουθηκότι\n\nἄνωθεν πᾶσιν ἀκριβῶς καθεξῆς σοι γράψαι, κράτιστε Θεόφιλε,\nἵνα ἐπιγνῷς περὶ ὧν κατηχήθης λόγων τὴν ἀσφάλειαν.\nΕΓΕΝΕΤΟ ἐν ταῖς ἡμέραις Ἡρῴδου βασιλέως τῆς\n\nἸουδαίας ἱερεύς τις ὀνόματι Ζαχαρίας ἐξ ἐφημερίας Ἀβιά,\n\nκαὶ γυνὴ αὐτῷ ἐκ τῶν θυγατέρων Ἀαρών, καὶ τὸ ὄνομα\n\nαὐτῆς Ἐλεισάβετ.\nἦσαν δὲ δίκαιοι ἀμφότεροι ἐναντίον τοῦ\n\nθεοῦ, πορευόμενοι ἐν πάσαις ταῖς ἐντολαῖς καὶ δικαιώμασιν\n\nτοῦ κυρίου ἄμεμπτοι.\nκαὶ οὐκ ἦν αὐτοῖς τέκνον, καθότι\n\nἦν [ἡ] Ἐλεισάβετ στεῖρα, καὶ ἀμφότεροι προβεβηκότες\n\nἐν ταῖς ἡμέραις αὐτῶν ἦσαν.\nἘγένετο δὲ ἐν\n\nτῷ ἱερατεύειν αὐτὸν ἐν τῇ τάξει τῆς ἐφημερίας αὐτοῦ\n\nἔναντι τοῦ θεοῦ\nκατὰ τὸ ἔθος τῆς ἱερατίας ἔλαχε τοῦ θυμιᾶσαι\n\nεἰσελθὼν εἰς τὸν ναὸν τοῦ κυρίου,\nκαὶ πᾶν τὸ\n\nπλῆθος ἦν τοῦ λαοῦ προσευχόμενον ἔξω τῇ ὥρᾳ τοῦ θυμιάματος·\nὤφθη δὲ αὐτῷ ἄγγελος Κυρίου ἑστὼς ἐκ δεξιῶν\n\nτοῦ θυσιαστηρίου τοῦ θυμιάματος.\nκαὶ ἐταράχθη Ζαχαρίας\n\nἰδών, καὶ φόβος ἐπέπεσεν ἐπʼ αὐτόν.\nεἶπεν δὲ πρὸς\n\nαὐτὸν ὁ ἄγγελος Μὴ φοβοῦ, Ζαχαρία, διότι εἰσηκούσθη\n\nἡ δέησίς σου, καὶ ἡ γυνή σου Ἐλεισάβετ γεννήσει υἱόν\n\nσοι, καὶ καλέσεις τὸ ὄνομα αὐτοῦ Ἰωάνην·\nκαὶ ἔσται χαρά\n\nσοι καὶ ἀγαλλίασις, καὶ πολλοὶ ἐπὶ τῇ γενέσει αὐτοῦ χαρήσονται·\nἔσται γὰρ μέγας ἐνώπιον Κυρίου,\n\nκαὶ\nοἶνον καὶ σίκερα οὐ μὴ πίῃ,\nκαὶ πνεύματος ἁγίου πλησθήσεται\n\nἔτι ἐκ κοιλίας μητρὸς αὐτοῦ,\nκαὶ πολλοὺς τῶν υἱῶν Ἰσραὴλ\n\nἐπιστρέψει ἐπὶ Κύριον τὸν θεὸν αὐτῶν·\nκαὶ αὐτὸς προελεύσεται\n\nἐνώπιον αὐτοῦ ἐν πνεύματι καὶ δυνάμει Ἠλεία,\nἐπιστρέψαι καρδίας πατέρων ἐπὶ τέκνα\nκαὶ ἀπειθεῖς ἐν\n\nφρονήσει δικαίων, ἑτοιμάσαι Κυρίῳ λαὸν κατεσκευασμένον.\nκαὶ εἶπεν Ζαχαρίας πρὸς τὸν ἄγγελον Κατὰ τί γνώσομαι\n\nτοῦτο; ἐγὼ γάρ εἰμι πρεσβύτης καὶ ἡ γυνή μου προβεβηκυῖα\n\nἐν ταῖς ἡμέραις αὐτῆς.\nκαὶ ἀποκριθεὶς ὁ ἄγγελος\n\nεἶπεν αὐτῷ Ἐγώ εἰμι Γαβριὴλ ὁ παρεστηκὼς ἐνώπιον\n\nτοῦ θεοῦ, καὶ ἀπεστάλην λαλῆσαι πρὸς σὲ καὶ εὐαγγελίσασθαί\n\nσοι ταῦτα·\nκαὶ ἰδοὺ ἔσῃ σιωπῶν καὶ μὴ δυνάμενος\n\nλαλῆσαι ἄχρι ἧς ἡμέρας γένηται ταῦτα, ἀνθʼ ὧν οὐκ ἐπίστευσας\n\nτοῖς λόγοις μου, οἵτινες πληρωθήσονται εἰς τὸν\n\nκαιρὸν αὐτῶν.\nκαὶ ἦν ὁ λαὸς προσδοκῶν τὸν Ζαχαρίαν,\n\nκαὶ ἐθαύμαζον ἐν τῷ χρονίζειν ἐν τῷ ναῷ αὐτόν.\nἐξελθὼν\n\nδὲ οὐκ ἐδύνατο λαλῆσαι αὐτοῖς, καὶ ἐπέγνωσαν ὅτι ὀπτασίαν\n\nἑώρακεν ἐν τῷ ναῷ· καὶ αὐτὸς ἦν διανεύων αὐτοῖς,\n\nκαὶ διέμενεν κωφός.\nΚαὶ ἐγένετο ὡς ἐπλήσθησαν αἱ\n\nἡμέραι τῆς λειτουργίας αὐτοῦ, ἀπῆλθεν εἰς τὸν οἶκον αὐτοῦ.\nΜετὰ δὲ ταύτας τὰς ἡμέρας συνέλαβεν\n\nἘλεισάβετ ἡ γυνὴ αὐτοῦ· καὶ περιέκρυβεν ἑαυτὴν μῆνας\n\nπέντε,\nλέγουσα ὅτι Οὕτως μοι πεποίηκεν Κύριος ἐν ἡμέραις\n\nαἷς ἐπεῖδεν ἀφελεῖν ὄνειδός μου ἐν ἀνθρώποις.\nἘν δὲ τῷ μηνὶ τῷ ἕκτῳ ἀπεστάλη ὁ ἄγγελος Γαβριὴλ\n\nἀπὸ τοῦ θεοῦ εἰς πόλιν τῆς Γαλιλαίας ᾗ ὄνομα Ναζαρὲτ\nπρὸς παρθένον ἐμνηστευμένην ἀνδρὶ ᾧ ὄνομα Ἰωσὴφ ἐξ\n\nοἴκου Δαυείδ, καὶ τὸ ὄνομα τῆς παρθένου Μαριάμ.\nκαὶ\n\nεἰσελθὼν πρὸς αὐτὴν εἶπεν Χαῖρε, κεχαριτωμένη, ὁ κύριος\n\n\n\nμετὰ σοῦ.\nἡ δὲ ἐπὶ τῷ λόγῳ διεταράχθη καὶ διελογίζετο\n\nποταπὸς εἴη ὁ ἀσπασμὸς οὗτος.\nκαὶ εἶπεν ὁ ἄγγελος\n\nαὐτῇ Μὴ φοβοῦ, Μαριάμ, εὗρες γὰρ χάριν παρὰ τῷ θεῷ·\nκαὶ ἰδοὺ συλλήμψῃ ἐν γαστρὶ καὶ τέξῃ υἱόν, καὶ καλέσεις\n\nτὸ ὄνομα αὐτοῦ Ἰησοῦν.\nοὗτος ἔσται μέγας καὶ υἱὸς\n\nὙψίστου κληθήσεται, καὶ δώσει αὐτῷ Κύριος ὁ θεὸς τὸν\n\nθρόνον Δαυεὶδ τοῦ πατρὸς αὐτοῦ,\nκαὶ βασιλεύσει ἐπὶ τὸν\n\nοἶκον Ἰακὼβ εἰς τοὺς αἰῶνας, καὶ τῆς βασιλείας αὐτοῦ\n\nοὐκ ἔσται τέλος.\nεἶπεν δὲ Μαριὰμ πρὸς τὸν ἄγγελον Πῶς\n\nἔσται τοῦτο,\n\nἐπεὶ ἄνδρα οὐ γινώσκω;\nκαὶ ἀποκριθεὶς ὁ\n\nἄγγελος εἶπεν αὐτῇ Πνεῦμα ἅγιον ἐπελεύσεται ἐπὶ σέ,\n\nκαὶ δύναμις Ὑψίστου ἐπισκιάσει σοι· διὸ καὶ τὸ γεννώμενον\nἅγιον κληθήσεται,\nυἱὸς θεοῦ·\nκαὶ ἰδοὺ Ἐλεισάβετ\n\nἡ συγγενίς σου καὶ αὐτὴ συνείληφεν υἱὸν ἐν γήρει αὐτῆς,\n\nκαὶ οὗτος μὴν ἕκτος ἐστὶν αὐτῇ τῇ καλουμένῃ στείρᾳ·\nὅτι\nοὐκ ἀδυνατήσει παρὰ τοῦ θεοῦ πᾶν ῥῆμα.\nεἶπεν δὲ\n\nΜαριάμ Ἰδοὺ ἡ δούλη Κυρίου· γένοιτό μοι κατὰ τὸ ῥῆμά\n\nσου.\n\nκαὶ ἀπῆλθεν ἀπʼ αὐτῆς ὁ ἄγγελος.\nἈναστᾶσα\n\nδὲ Μαριὰμ ἐν ταῖς ἡμέραις ταύταις ἐπορεύθη εἰς\n\nτὴν ὀρινὴν μετὰ σπουδῆς εἰς πόλιν Ἰούδα,\nκαὶ εἰσῆλθεν\n\nεἰς τὸν οἶκον Ζαχαρίου καὶ ἠσπάσατο τὴν Ἐλεισάβετ.\nκαὶ ἐγένετο ὡς ἤκουσεν τὸν ἀσπασμὸν τῆς Μαρίας ἡ\n\nἘλεισάβετ, ἐσκίρτησεν τὸ βρέφος ἐν τῇ κοιλίᾳ αὐτῆς, καὶ\n\nἐπλήσθη πνεύματος ἁγίου ἡ Ἐλεισάβετ,\nκαὶ ἀνεφώνησεν\n\nκραυγῇ μεγάλῃ καὶ εἶπεν Εὐλογημένη σὺ ἐν γυναιξίν,\n\nκαὶ εὐλογημένος ὁ καρπὸς τῆς κοιλίας σου.\nκαὶ πόθεν\n\nμοι τοῦτο ἵνα ἔλθῃ ἡ μήτηρ τοῦ κυρίου μου πρὸς ἐμέ;\nἰδοὺ γὰρ ὡς ἐγένετο ἡ φωνὴ τοῦ ἀσπασμοῦ σου εἰς τὰ\n\nὦτά μου, ἐσκίρτησεν ἐν ἀγαλλιάσει τὸ βρέφος ἐν τῇ\n\nκοιλίᾳ μου.\nκαὶ μακαρία ἡ πιστεύσασα ὅτι ἔσται τελείωσις\n\nτοῖς λελαλημένοις αὐτῇ παρὰ Κυρίου.\nΚαὶ εἶπεν Μαριάμ\n\nΜεγαλύνει\nἡ ψυχή μου τὸν κύριον,\nκαὶ\nἠγαλλίασεν\nτὸ πνεῦμά μου\nἐπὶ τῷ θεῷ τῷ σωτῆρί μου·\nὅτι\nἐπέβλεψεν ἐπὶ τὴν ταπείνωσιν τῆς δούλης αὐτοῦ,\n\nἰδοὺ γὰρ ἀπὸ τοῦ νῦν μακαριοῦσίν με πᾶσαι αἱ γενεαί·\nὅτι ἐποίησέν μοι μεγάλα ὁ δυνατός,\nκαὶ\nἅγιον τὸ ὄνομα αὐτοῦ,\nκαὶ\nτὸ ἔλεος αὐτοῦ εἰς γενεὰς καὶ γενεάς\nτοῖς φοβουμένοις αὐτόν.\nἘποίησεν κράτος ἐν βραχίονι αὐτοῦ,\nδιεσκόρπισεν ὑπερηφάνους διανοίᾳ καρδίας αὐτῶν·\nκαθεῖλεν δυνάστας\nἀπὸ θρόνων καὶ\nὕψωσεν ταπεινούς,\nπεινῶντας ἐνέπλησεν ἀγαθῶν\nκαὶ\nπλουτοῦντας\nἐξαπέστειλεν κενούς.\nἀντελάβετο Ἰσραὴλ παιδὸς αὐτοῦ,μνησθῆναι ἐλέους,\nκαθὼς ἐλάλησεν πρὸς τοὺς πατέρας ἡμῶν,τῷ Ἀβραὰμ καὶ τῷ σπέρματι αὐτοῦ εἰς τὸν αἰῶνα.\nἜμεινεν δὲ Μαριὰμ σὺν αὐτῇ ὡς μῆνας τρεῖς, καὶ ὑπέστρεψεν\n\nεἰς τὸν οἶκον αὐτῆς.\nΤῇ δὲ Ἐλεισάβετ ἐπλήσθη ὁ χρόνος τοῦ τεκεῖν αὐτήν,\n\nκαὶ ἐγέννησεν υἱόν.\nκαὶ ἤκουσαν οἱ περίοικοι καὶ οἱ συγγενεῖς\n\nαὐτῆς ὅτι ἐμεγάλυνεν Κύριος τὸ ἔλεος αὐτοῦ μετʼ αὐτῆς,\n\nκαὶ συνέχαιρον αὐτῇ.\nΚαὶ ἐγένετο ἐν τῇ ἡμέρᾳ τῇ\n\nὀγδόῃ ἦλθαν περιτεμεῖν τὸ παιδίον, καὶ ἐκάλουν αὐτὸ ἐπὶ\n\nτῷ ὀνόματι τοῦ πατρὸς αὐτοῦ Ζαχαρίαν.\nκαὶ ἀποκριθεῖσα\n\nἡ μήτηρ αὐτοῦ εἶπεν Οὐχί, ἀλλὰ κληθήσεται Ἰωάνης.\nκαὶ εἶπαν πρὸς αὐτὴν ὅτι Οὐδεὶς ἔστιν ἐκ τῆς συγγενείας\n\nσου ὃς καλεῖται τῷ ὀνόματι τούτῳ.\nἐνένευον δὲ τῷ\n\nπατρὶ αὐτοῦ τὸ τί ἂν θέλοι καλεῖσθαι αὐτό.\nκαὶ αἰτήσας\n\nπινακίδιον ἔγραψεν λέγων Ἰωάνης ἐστὶν ὄνομα αὐτοῦ.\nκαὶ ἐθαύμασαν πάντες. ἀνεῴχθη δὲ τὸ στόμα αὐτοῦ παραχρῆμα\n\nκαὶ ἡ γλῶσσα αὐτοῦ, καὶ· ἐλάλει εὐλογῶν τὸν θεόν.\nΚαὶ ἐγένετο ἐπὶ πάντας φόβος τοὺς περιοικοῦντας αὐτούς,\n\nκαὶ ἐν ὅλῃ τῇ ὀρινῇ τῆς Ἰουδαίας διελαλεῖτο πάντα\n\nτὰ ῥήματα ταῦτα,\nκαὶ ἔθεντο πάντες οἱ ἀκούσαντες ἐν τῇ\n\nκαρδίᾳ αὐτῶν, λέγοντες Τί ἄρα τὸ παιδίον τοῦτο ἔσται;\nκαὶ γὰρ χεὶρ Κυρίου ἦν μετʼ αὐτοῦ. Καὶ\n\nΖαχαρίας ὁ πατὴρ αὐτοῦ ἐπλήσθη πνεύματος ἁγίου καὶ\n\nἐπροφήτευσεν λέγων\nΕὐλογητὸς Κύριος ὁ θεὸς τοῦ Ἰσραήλ,\nὅτι ἐπεσκέψατο καὶ ἐποίησεν\nλύτρωσιν τῷ λαῷ αὐτοῦ,\nκαὶ\nἤγειρεν κέρας\nσωτηρίας ἡμῖν\n\nἐν οἴκῳ\nΔαυεὶδ\nπαιδὸς αὐτοῦ,\nκαθὼς ἐλάλησεν διὰ στόματος τῶν ἁγίων ἀπʼ αἰῶνος\nπροφητῶν αὐτοῦ,\nσωτηρίαν ἐξ ἐχθρῶν ἡμῶν καὶ ἐκ χειρὸς\nπάντων\nτῶν μισούντων ἡμᾶς,\nποιῆσαι\nἔλεος\nμετὰ τῶν πατέρων ἡμῶν\n\nκαὶ\nμνησθῆναι διαθήκης\nἁγίας\nαὐτοῦ,\nὅρκον\nὃν ὤμοσεν πρὸς Ἀβραὰμ τὸν πατέρα ἡμῶν,\nτοῦ δοῦναι ἡμῖν ἀφόβως ἐκ χειρὸς ἐχθρῶν ῥυσθέντας\nλατρεύειν αὐτῷ ἐν ὁσιότητι καὶ δικαιοσύνῃ\nἐνώπιον αὐτοῦ πάσαις ταῖς ἡμέραις ἡμῶν.\nΚαὶ σὺ δέ, παιδίον, προφήτης Ὑψίστου κληθήσῃ,\nπροπορεύσῃ γὰρ\nἐνώπιον Κυρίου ἑτοιμάσαι ὁδοὺς αὐτοῦ,\nτοῦ δοῦναι γνῶσιν σωτηρίας τῷ λαῷ αὐτοῦ\nἐν ἀφέσει ἁμαρτιῶν αὐτῶν,\nδιὰ σπλάγχνα ἐλέους θεοῦ ἡμῶν,\nἐν οἷς ἐπισκέψεται ἡμᾶς ἀνατολὴ ἐξ ὕψους,\nἐπιφᾶναι τοῖς ἐν σκότει καὶ σκιᾷ θανάτου καθημένοις,τοῦ κατευθῦναι τοὺς πόδας ἡμῶν εἰς ὁδὸν εἰρήνης.\nΤὸ δὲ παιδίον ηὔξανε καὶ ἐκραταιοῦτο πνεύματι, καὶ ἦν\n\nἐν ταῖς ἐρήμοις ἕως ὴμέρας ἀναδείξεως αὐτοῦ πρὸς τὸν\n\nἸσραήλ.\nἘγένετο δὲ ἐν ταῖς ἡμέραις ἐκείναις ἐξῆλθεν δόγμα\n\nπαρὰ Καίσαρος Αὐγούστου ἀπογράφεσθαι πᾶσαν τὴν οἰκουμένην·\n(αὕτη ἀπογραφὴ πρώτη ἐγένετο ἡγεμονεύοντος\n\nτῆς Συρίας Κυρηνίο·)\nκαὶ ἐπορεύοντο πάντες ἀπογράφεσθαι,\n\n\n\nἔκαστος εἰς τὴν ἑαυτοῦ πόλιν.\nἈνέβη δὲ καὶ\n\nἸωσὴφ ἀπὸ τῆς Γαλιλαίας ἐκ πόλεως Ναζαρὲτ εἰς τὴν\n\nἸουδαίαν εἰς πόλιν Δαυεὶδ ἥτις καλεῖται Βηθλεἐμ, διὰ τὸ\n\nεἶναι αὐτὸν ἐξ οἴκου καὶ πατριᾶς Δαυείδ,\nἀπογράψασθαι\n\nσὺν Μαριὰμ τῇ ἐμνηστευμένῃ αὐτῷ, οὔσῃ ἐνκύῳ.\nἘγένετο\n\nδὲ ἐν τῷ εἶναι αὐτοὺς ἐκεῖ ἐπλήσθησαν αἱ ἡμέραι τοῦ τεκεῖν\n\nαὐτήν,\nκαὶ ἔτεκεν τὸν υἱὸν αὐτῆς τὸν πρωτότοκον, καὶ\n\nἐσπαργάνωσεν αὐτὸν καὶ ἀνέκλινεν αὐτὸν ἐν φάτνῃ, διότι\n\nοὐκ ἦν αὐτοῖς τόπος ἐν τῷ καταλύματι.\nΚαὶ\n\nποιμένες ἦσαν ἐν τῇ χώρᾳ τῇ αὐτῇ ἀγραυλοῦντες καὶ φυλάσσοντες\n\nφυλακὰς τῆς νυκτὸς ἐπὶ τὴν ποίμνην αὐτῶν.\nκαὶ ἄγγελος Κυρίου ἐπέστη αὐτοῖς καὶ δόξα Κυρίου\n\nπεριέλαμψεν αὐτούς,\n\nκαὶ ἐφοβήθησαν φόβον μέγαν·\nκαὶ\n\nεἶπεν αὐτοῖς ὁ ἄγγελος Μὴ φοβεῖσθε, ἰδοὺ γὰρ εὐαγγελίζομαι\n\nὑμῖν χαρὰν μεγάλην ἥτις ἔσται παντὶ τῷ λαῷ,\nὅτι\n\nἐτέχθη ὑμῖν σήμερον σωτὴρ ὅς ἐστιν χριστὸς κύριος ἐν\n\nπόλει Δαυείδ·\nκαὶ τοῦτο ὑμῖν σημεῖον,\n\nεὑρήσετε βρέφος\n\nἐσπαργανωμένον καὶ κείμενον ἐν φάτνῃ.\nκαὶ ἐξέφνης ἐγένετο\n\nσὺν τῷ ἀγγέλῳ πλῆθος στρατιᾶς οὐρανίου αἰνούντων\n\nτὸν θεὸν καὶ λεγόντων\nΔόξα ἐν ὑψίστοις θεῷ καὶ ἐπὶ γῆς εἰρήνη ἐν ἀνθρώποις εὐδοκίας.\nΚαὶ ἐγένετο ὡς ἀπῆλθον ἀπʼ αὐτῶν εἰς τὸν οὐρανὸν οἱ ἄγγελοι,\n\nοἱ ποιμένες ἐλάλουν πρὸς ἀλλήλους Διέλθωμεν\n\nδὴ ἕως Βηθλεὲμ καὶ ἴδωμεν τὸ ῥῆμα τοῦτο τὸ γεγονὸς ὃ ὁ\n\nκύριος ἐγνώρισεν ἡμῖν.\nκαὶ ἦλθαν σπεύσαντες καὶ ἀνεῦραν\n\nτήν τε Μαριὰμ καὶ τὸν Ἰωσὴφ καὶ τὸ βρέφος κείμενον ἐν\n\nτῇ φάτνῃ·\nἰδόντες δὲ ἐγνώρισαν περὶ τοῦ ῥήματος τοῦ\n\nλαληθέντος αὐτοῖς περὶ τοῦ παιδίου τούτου.\nκαὶ πάντες\n\nοἱ ἀκούσαντες ἐθαύμασαν περὶ τῶν λαληθέντων ὑπὸ τῶν\n\n\n\nποιμένων πρὸς αὐτούς,\nἡ δὲ Μαρία πάντα συνετήρει τὰ\n\nῥήματα ταῦτα συνβάλλουσα ἐν τῇ καρδίᾳ αὐτῆς.\nκαὶ\n\nὑπέστρεψαν οἱ ποιμένες δοξάζοντες καὶ αἰνοῦντες τὸν θεὸν\n\nἐπὶ πᾶσιν οἷς ἤκουσαν καὶ εἶδον καθὼς ἐλαλήθη πρὸς\n\nαὐτούς.\nΚαὶ ὅτε ἐπλήσθησαν ἡμέραι ὀκτὼ τοῦ περιτεμεῖν αὐτόν,\n\nκαὶ ἐκλήθη τὸ ὄνομα αὐτοῦ Ἰησοῦς, τὸ κληθὲν ὑπὸ\n\nτοῦ ἀγγέλου πρὸ τοῦ συλλημφθῆναι αὐτὸν ἐν τῇ κοιλία.\nΚαὶ ὅτε\nἐπλήσθησαν αἱ ἡμέραι τοῦ καθαρισμοῦ\nαὐτῶν κατὰ τὸν νόμον Μωυσέως, ἀνήγαγον αὐτὸν εἰς Ἰεροσόλυμα\n\nπαραστῆσαι τῷ κυρίῳ,\nκαθὼς γέγραπται ἐν νόμῳ\n\nΚυρίου ὅτι\nΠᾶν ἄρσεν διανοῖγον μήτραν ἅγιον τῷ κυρίῳ κληθήσεται,\nκαὶ τοῦ δοῦναι θυσίαν κατὰ τὸ εἰρημένον\n\nἐν τῷ νόμῳ Κυρίου,\nζεῦγος τρυγόνων ἢ δύο νοσσοὺς περιστερῶν.\nΚαὶ ἰδοὺ ἄνθρωπος ἦν\n\nἐν Ἰερουσαλὴμ ᾧ ὄνομα Συμεών, καὶ ὁ ἄνθρωπος οὗτος\n\nδίκαιος καὶ εὐλαβής, προσδεχόμενος παράκλησιν τοῦ\n\nἸσραήλ,\n\nκαὶ πνεῦμα ἦν ἅγιον ἐπʼ αὐτόν·\nκαὶ ἦν αὐτῷ\n\nκεχρηματισμένον ὑπὸ τοῦ πνεύματος τοῦ ἁγίου μὴ ἰδεῖν\n\nθάνατον πρὶν [ἢ] ἂν ἴδῃ τὸν χριστὸν Κυρίου.\nκαὶ ἦλθεν ἐν\n\nτῷ πνεύματι εἰς τὸ ἱερόν· καὶ ἐν τῷ εἰσαγαγεῖν τοὺς γονεῖς\n\nτὸ παιδίον Ἰησοῦν τοῦ ποιῆσαι αὐτοὺς κατὰ τὸ εἰθισμένον\n\nτοῦ νόμου περὶ αὐτοῦ\nκαὶ αὐτὸς ἐδέξατο αὐτὸ εἰς τὰς\n\nἀγκάλας καὶ εὐλόγησεν τὸν θεὸν καὶ εἶπεν\nΝῦν ἀπολύεις τὸν δοῦλόν σου, δέσποτα,\nκατὰ τὸ ῥῆμά σου ἐν εἰρήνῃ·\nὅτι εἶδον οἱ ὀφθαλμοί μου τὸ σωτήριόν σου\nὃ ἡτοίμασας κατὰ πρόσωπον πάντων τῶν λαῶν,\nΦῶς\nεἰς\nἀποκάλυψιν ἐθνῶν\nκαὶ δόξαν λαοῦ σου Ἰσραήλ.\nκαὶ ἦν ὁ πατὴρ αὐτοῦ καὶ ἡ μήτηρ θαυμάζοντες ἐπὶ τοῖς\n\nλαλουμένοις περὶ αὐτοῦ.\nκαὶ εὐλόγησεν αὐτοὺς Συμεὼν\n\nκαὶ εἶπεν πρὸς Μαριὰμ τὴν μητέρα αὐτοῦ Ἰδοὺ οὗτος\n\nκεῖται εἰς πτῶσιν καὶ ἀνάστασιν πολλῶν ἐν τῷ Ἰσραὴλ\n\nκαὶ εἰς σημεῖον ἀντιλεγόμενον,\nκαὶ σοῦ αὐτῆς τὴν ψυχὴν\n\nδιελεύσεται ῥομφαία, ὅπως ἂν ἀποκαλυφθῶσιν ἐκ πολλῶν\n\nκαρδιῶν διαλογισμοί.\nΚαὶ ἦν Ἅννα προφῆτις,\n\nθυγάτηρ Φανουήλ, ἐκ φυλῆς Ἀσήρ, (αὕτη προβεβηκυῖα\n\nἐν ἡμέραις πολλαῖς, ζήσασα μετὰ ἀνδρὸς ἔτη ἑπτὰ ἀπὸ\n\nτῆς παρθενίας αὐτῆς,\nκαὶ αὐτὴ χήρα ἕως ἐτῶν ὀγδοήκοντα\n\nτεσσάρων,) ἣ οὐκ ἀφίστατο τοῦ ἱεροῦ νηστείαις καὶ δεήσεσιν\n\nλατρεύουσα νύκτα καὶ ἡμέραν.\nκαὶ αὐτῇ τῇ ὥρᾳ\n\nἐπιστᾶσα ἀνθωμολογεῖτο τῷ θεῷ καὶ ἐλάλει περὶ αὐτοῦ\n\nπᾶσιν τοῖς προσδεχομένοις λύτρωσιν Ἰερουσαλήμ.\nΚαὶ ὡς ἐτέλεσαν πάντα τὰ κατὰ τὸν νόμον Κυρίου,\n\nἐπέστρεψαν εἰς τὴν Γαλιλαίαν εἰς πόλιν ἑαυτῶν Ναζαρέτ.\nΤὸ δὲ παιδίον ηὔξανεν καὶ ἐκραταιοῦτο πληρούμενον\n\nσοφίᾳ, καὶ χάρις θεοῦ ἦν ἐπʼ αὐτό.\nΚαὶ ἐπορεύοντο οἱ γονεῖς αὐτοῦ κατʼ ἔτος εἰς Ἰερουσαλὴμ\n\nτῇ ἑορτῇ τοῦ πάσχα.\nΚαὶ ὅτε ἐγένετο ἐτῶν δώδεκα,\nἀναβαινόντων αὐτῶν κατὰ τὸ ἔθος τῆς ἑορτῆς καὶ τελειωσάντων\n\nτὰς ἡμέρας, ἐν τῷ ὑποστρέφειν αὐτοὺς ὑπέμεινεν\n\nἸησοῦς ὁ παῖς ἐν Ἰερουσαλήμ, καὶ οὐκ ἔγνωσαν οἱ γονεῖς\n\nαὐτοῦ.\nνομίσαντες δὲ αὐτὸν εἶναι ἐν τῇ συνοδίᾳ ἦλθον\n\nἡμέρας ὁδὸν καὶ ἀνεζήτουν αὐτὸν ἐν τοῖς συγγενεῦσιν καὶ\n\nτοῖς γνωστοῖς,\nκαὶ μὴ εὑρόντες ὑπέστρεψαν εἰς Ἰερουσαλὴμ\n\nἀναζητοῦντες αὐτόν.\nκαὶ ἐγένετο μετὰ ἡμέρας τρεῖς εὗρον\n\nαὐτὸν ἐν τῷ ἱερῷ καθεζόμενον ἐν μέσῳ τῶν διδασκάλων καὶ\n\nἀκούοντα αὐτῶν καὶ ἐπερωτῶντα αὐτούς·\nἐξίσταντο δὲ\n\nπάντες οἱ ἀκούοντες αὐτοῦ ἐπὶ τῇ συνέσει καὶ ταῖς ἀποκρίσεσιν\n\nαὐτοῦ.\nκαὶ ἰδόντες αὐτὸν ἐξεπλάγησαν, καὶ εἶπεν\n\nπρὸς αὐτὸν ἡ μήτηρ αὐτοῦ Τέκνον, τί ἐποίησας ἡμῖν\n\nοὕτως; ἰδοὺ ὁ πατήρ σου καὶ ἐγὼ ὀδυνώμενοι ζητοῦμέν\n\nσε.\nκαὶ εἶπεν πρὸς αὐτούς Τί ὅτι ἐζητεῖτέ με; οὐκ ᾔδειτε\n\nὅτι ἐν τοῖς τοῦ πατρός μου δεῖ εἶναί με;\nκαὶ αὐτοὶ οὐ\n\nσυνῆκαν τὸ ῥῆμα ὃ ἐλάλησεν αὐτοῖς.\nκαὶ κατέβη μετʼ αὐτῶν\n\nκαὶ ἦλθεν εἰς Ναζαρέτ, καὶ ἦν ὑποτασσόμενος αὐτοῖς.\n\nκαὶ ἡ μήτηρ αὐτοῦ διετήρει πάντα τὰ ῥήματα ἐν τῇ καρδίᾳ\n\nαὐτῆς.\nΚαὶ Ἰησοῦς\nπροέκοπτεν\nτῇ σοφίᾳ\n\nκαὶ ἡλικίᾳ\nκαὶ χάριτι παρὰ θεῷ καὶ ἀνθρώποις.\nΕΝ ΕΤΕΙ δὲ πεντεκαιδεκάτῳ τῆς ἡγεμονίας Τιβερίου\n\n\n\nΚαίσαρος, ἡγεμονεύοντος Ποντίου Πειλάτου τῆς Ἰουδαίας,\n\nκαὶ τετρααρχοῦντος τῆς Γαλιλαίας Ἡρῴδου, Φιλίππου δὲ\n\nτοῦ ἀδελφοῦ αὐτοῦ τετρααρχοῦντος τῆς Ἰτουραίας καὶ\n\nΤραχωνίτιδος χώρας, καὶ Λυσανίου τῆς Ἀβειληνῆς τετρααρχοῦντος,\nἐπὶ ἀρχιερέως Ἅννα καὶ Καιάφα,\n\nἐγένετο ῥῆμα\n\nθεοῦ ἐπὶ Ἰωάνην τὸν Ζαχαρίου υἱὸν ἐν τῇ ἐρήμῳ.\nκαὶ\n\nἦλθεν εἰς πᾶσαν περίχωρον τοῦ Ἰορδάνου κηρύσσων βάπτισμα\n\nμετανοίας εἰς ἄφεσιν ἁμαρτιῶν,\nὡς γέγραπται ἐν\n\nβίβλῳ λόγων Ἠσαίου τοῦ προφήτου\nφωνὴ βοῶντος ἐν τῇ ἐρήμῳἙτοιμάσατε τὴν ὁδὸν Κυρίου,\nεὐθείας ποιεῖτε τὰς τρίβους αὐτοῦ.\nπᾶσα φάραγξ πληρωθήσεταικαὶ πᾶν ὄρος καὶ βουνὸς ταπεινωθήσεται,καὶ ἔσται τὰ σκολιὰ εἰς εὐθείας\nκαὶ αἱ τραχεῖαι εἰς ὁδοὺς λείας·\nκαὶ ὄψεται πᾶσα σὰρξ τὸ σωτήριον τοῦ θεοῦ.\nἜλεγεν οὖν τοῖς ἐκπορευομένοις ὄχλοις βαπτισθῆναι ὑπʼ αὐτοῦ\n\nΓεννήματα ἐχιδνῶν, τίς ὑπέδειξεν ὑμῖν φυγεῖν ἀπὸ\n\nτῆς μελλούσης ὀργῆς;\nποιήσατε οὖν καρποὺς ἀξίους\n\nτῆς μετανοίας· καὶ μὴ ἄρξησθε λέγειν ἐν ἑαυτοῖς Πατέρα\n\nἔχομεν τὸν Ἀβραάμ, λέγω γὰρ ὑμῖν ὅτι δύναται ὁ θεὸς\n\nἐκ τῶν λίθων τούτων ἐγεῖραι τέκνα τῷ Ἀβραάμ.\nἤδη δὲ καὶ\n\nἡ ἀξίνη πρὸς τὴν ῥίζαν τῶν δένδρων κεῖται· πᾶν οὖν δένδρον\n\nμὴ ποιοῦν καρπὸν [καλὸν] ἐκκόπτεται καὶ εἰς πῦρ\n\nβάλλεται.\nκαὶ ἐπηρώτων αὐτὸν οἱ ὄχλοι λέγοντες Τί\n\nοὖν ποιήσωμεν;\nἀποκριθεὶς δὲ ἔλεγεν αὐτοῖς Ὁ ἔχων\n\nδύο χιτῶνας μεταδότω τῷ μὴ ἔχοντι, καὶ ὁ ἔχων βρώματα\n\nὁμοίως ποιείτω.\nἦλθον δὲ καὶ τελῶναι βαπτισθῆναι καὶ\n\nεἶπαν πρὸς αὐτόν Διδάσκαλε,\n\nτί ποιήσωμεν;\nὁ δὲ εἶπεν\n\nπρὸς αὐτούς Μηδὲν πλέον παρὰ τὸ διατεταγμένον ὑμῖν\n\nπράσσετε.\nἐπηρώτων δὲ αὐτὸν καὶ στρατευόμενοι λέγοντες\n\nΤί ποιήσωμεν καὶ ἡμεῖς; καὶ εἶπεν αὐτοῖς Μηδένα\n\nδιασείσητε μηδὲ συκοφαντήσητε, καὶ ἀρκεῖσθε\n\nτοῖς ὀψωνίοις ὑμῶν.\nΠροσδοκῶντος δὲ τοῦ λαοῦ\n\nκαὶ διαλογιζομένων πάντων ἐν ταῖς καρδίαις αὐτῶν\n\nπερὶ τοῦ Ἰωάνου,\n\nμή ποτε αὐτὸς εἴη ὁ χριστός,\nἀπεκρίνατο\n\nλέγων πᾶσιν ὁ Ἰωάνης Ἐγὼ μὲν ὕδατι βαπτίζω\n\nὑμᾶς· ἔρχεται δὲ ὁ ἰσχυρότερός μου, οὗ οὐκ εἰμὶ ἱκανὸς\n\nλῦσαι τὸν ἱμάντα τῶν ὑποδημάτων αὐτοῦ· αὐτὸς ὑμᾶς\n\nβαπτίσει ἐν πνεύματι ἁγίῳ καὶ πυρί·\nοὗ τὸ πτύον ἐν τῇ\n\nχειρὶ αὐτοῦ διακαθᾶραι τὴν ἅλωνα αὐτοῦ καὶ συναγαγεῖν\n\nτὸν σῖτον εἰς τὴν ἀποθήκην αὐτοῦ, τὸ δὲ ἄχυρον κατακαύσει\n\nπυρὶ ἀσβέστῳ.\nΠολλὰ μὲν οὖν καὶ\n\nἕτερα παρακαλῶν εὐηγγελίζετο τὸν λαόν·\nὁ δὲ Ἡρῴδης ὁ\n\nτετραάρχης, ἐλεγχόμενος ὑπʼ αὐτοῦ περὶ Ἡρῳδιάδος τῆς\n\nγυναικὸς τοῦ ἀδελφοῦ αὐτοῦ καὶ περὶ πάντων ὧν ἐποίησεν\n\nπονηρῶν ὁ Ἡρῴδης,\nπροσέθηκεν καὶ τοῦτο ἐπὶ πᾶσιν,\n\nκατέκλεισεν τὸν Ἰωάνην ἐν φυλακῇ.\nἘγένετο δὲ ἐν τῷ βαπτισθῆναι ἅπαντα τὸν λαὸν καὶ Ἰησοῦ\n\nβαπτισθέντος καὶ προσευχομένου ἀνεῳχθῆναι τὸν οὐρανὸν\nκαὶ καταβῆναι τὸ πνεῦμα τὸ ἅγιον σωματικῷ εἴδει ὡς\n\n\n\nπεριστερὰν ἐπʼ αὐτόν, καὶ φωνὴν ἐξ οὐρανοῦ γενέσθαι Σὺ\n\nεἶ ὁ υἱός μου ὁ ἀγαπητός, ἐν σοὶ εὐδόκησα.\nΚαὶ\n\nαὐτὸς ἦν Ἰησοῦς ἀρχόμενος ὡσεὶ ἐτῶν τριάκοντα, ὢν υἱός,\n\nὡς ἐνομίζετο, Ἰωσήφ\n\nτοῦ Ἡλεί\nτοῦ Ματθάτ\n\nτοῦ Λευεί\n\nτοῦ Μελχεί\n\nτοῦ Ἰανναί\n\nτοῦ Ἰωσήφ\nτοῦ Ματταθίου\n\nτοῦ Ἀμώς\n\nτοῦ Ναούμ\n\nτοῦ Ἐσλεί\n\nτοῦ Ναγγαί\nτοῦ Μαάθ\n\nτοῦ Ματταθίου\n\nτοῦ Σεμεείν\n\nτοῦ Ἰωσήχ\n\nτοῦ Ἰωδά\nτοῦ Ἰωανάν\n\nτοῦ Ῥησά\n\nτοῦ Ζοροβάβελ\n\nτοῦ Σαλαθιήλ\n\nτοῦ Νηρεί\nτοῦ Μελχεί\n\nτοῦ Ἀδδεί\n\nτοῦ Κωσάμ\n\nτοῦ Ἐλμαδάμ\n\nτοῦ Ἤρ\nτοῦ Ἰησοῦ\n\nτοῦ Ἐλιέζερ\n\nτοῦ Ἰωρείμ\n\nτοῦ Μαθθάτ\n\nτοῦ Λευεί\nτοῦ Συμεών\n\nτοῦ Ἰούδα\n\nτοῦ Ἰωσήφ\n\nτοῦ Ἰωνάμ\n\nτοῦ Ἐλιακείμ\nτοῦ Μελεά\n\nτοῦ Μεννά\n\nτοῦ Ματταθά\n\nτοῦ Ναθάμ\n\nτοῦ Δαυείδ\nτοῦ Ἰεσσαί\n\nτοῦ Ἰωβήλ\n\nτοῦ Βοός\n\nτοῦ Σαλά\n\nτοῦ Ναασσών\nτοῦ Ἀδμείν\n\nτοῦ Ἀρνεί\n\nτοῦ Ἑσρών\n\nτοῦ Φαρές\n\nτοῦ Ἰούδα\nτοῦ Ἰακώβ\n\nτοῦ Ἰσαάκ\n\nτοῦ Ἀβραάμ\n\n\nτοῦ Θαρά\n\nτοῦ Ναχώρ\nτοῦ Σερούχ\n\nτοῦ Ῥαγαύ\n\nτοῦ Φάλεκ\n\nτοῦ Ἔβερ\n\nτοῦ Σαλά\nτοῦ Καινάμ\n\nτοῦ Ἀρφαξάδ\n\nτοῦ Σήμ\n\nτοῦ Νῶε\n\nτοῦ Λάμεχ\nτοῦ Μαθουσαλά\n\nτοῦ Ἑνώχ\n\nτοῦ Ἰάρετ\n\nτοῦ Μαλελεήλ\n\nτοῦ Καινάμ\nτοῦ Ἐνώς\n\nτοῦ Σήθ\n\nτοῦ Ἀδάμ\n\nτοῦ θεοῦ.\nἸησοῦς δὲ πλήρης πνεύματος ἁγίου ὑπέστρεψεν ἀπὸ\n\nτοῦ Ἰορδάνου, καὶ ἤγετο ἐν τῷ πνεύματι ἐν τῇ ἐρήμῳ\nἡμέρας τεσσεράκοντα πειραζόμενος ὑπὸ τοῦ διαβόλου.\n\nΚαὶ οὐκ ἔφαγεν οὐδὲν ἐν ταῖς ἡμέραις ἐκείναις, καὶ συντελεσθεισῶν\n\nαὐτῶν ἐπείνασεν.\nεἶπεν δὲ αὐτῷ ὁ διάβολος\n\nΕἰ υἱὸς εἶ τοῦ θεοῦ, εἰπὲ τῷ λίθῳ τούτῳ ἵνα\n\nγένηται ἄρτος.\nκαὶ ἀπεκρίθη πρὸς αὐτὸν ὁ Ἰησοῦς Γέγραπται\n\nὅτι\nΟὐκ ἐπʼ ἄρτῳ μόνῳ ζήσεται ὁ ἄνθρωπος.\nΚαὶ ἀναγαγὼν αὐτὸν ἔδειξεν αὐτῷ πάσας τὰς\n\nβασιλείας τῆς οἰκουμένης ἐν στιγμῇ χρόνου·\nκαὶ εἶπεν\n\nαὐτῷ ὁ διάβολος Σοὶ δώσω τὴν ἐξουσίαν ταύτην ἅπασαν\n\nκαὶ τὴν δόξαν αὐτῶν, ὅτι ἐμοὶ παραδέδοται καὶ ᾧ ἂν θέλω\n\nδίδωμι αὐτήν·\nσὺ οὖν ἐὰν προσκυνήσῃς ἐνώπιον ἐμοῦ,\n\nἔσται σοῦ πᾶσα.\nκαὶ ἀποκριθεὶς ὁ Ἰησοῦς εἶπεν αὐτῷ\n\nΓέγραπται\nΚύριον τὸν θεόν σου προσκυνήσεις καὶ αὐτῷ μόνῳ λατρεύσεις.\nἬγαγεν δὲ αὐτὸν εἰς\n\nἸερουσαλὴμ καὶ ἔστησεν ἐπὶ τὸ πτερύγιον τοῦ ἱεροῦ, καὶ\n\nεἶπεν [αὐτῷ] Εἰ υἱὸς εἶ τοῦ θεοῦ, βάλε σεαυτὸν ἐντεῦθεν\n\nκάτω·\nγέγραπται γὰρ ὅτι\nτοῖς ἀγγέλοις αὐτοῦ ἐντελεῖται περὶ σοῦ τοῦ διαφυλάξαι σε,\nκαὶ ὅτι\nἐπὶ χειρῶν ἀροῦσίν σε μή ποτε προσκόψῃς πρὸς λίθον τὸν πόδα σου.\nκαὶ ἀποκριθεὶς εἶπεν αὐτῷ ὁ Ἰησοῦς ὅτι Εἴρηται\nΟὐκ ἐκπειράσεις Κύριον τὸν θεόν σου.\nΚαὶ συντελέσας\n\nπάντα πειρασμὸν ὁ διάβολος ἀπέστη ἀπʼ αὐτοῦ\n\nἄχρι καιροῦ.\nΚαὶ ὑπέστρεψεν ὁ Ἰησοῦς ἐν τῇ δυνάμει τοῦ πνεύματος\n\nεἰς τὴν Γαλιλαίαν. καὶ φήμη ἐξῆλθεν καθʼ ὅλης τῆς περιχώρου\n\nπερὶ αὐτοῦ.\nκαὶ αὐτὸς ἐδίδασκεν ἐν ταῖς συναγωγαῖς\n\nαὐτῶν, δοξαζόμενος ὑπὸ πάντων.\nΚαὶ ἦλθεν εἰς Ναζαρά, οὗ ἦν τεθραμμένος, καὶ εἰσῆλθεν\n\nκατὰ τὸ εἰωθὸς αὐτῷ ἐν τῇ ἡμέρᾳ τῶν σαββάτων\n\nεἰς τὴν συναγωγήν, καὶ ἀνέστη ἀναγνῶναι.\nκαὶ ἐπεδόθη\n\nαὐτῷ βιβλίον τοῦ προφήτου Ἠσαίου, καὶ ἀνοίξας τὸ βιβλίον\n\nεὗρεν [τὸν] τόπον οὗ ἦν γεγραμμένον\nΠνεῦμα Κυρίου ἐπʼ ἐμέ,οὗ εἵνεκεν ἔχρισέν με εὐαγγελίσασθαι πτωχοῖς,ἀπέσταλκέν με κηρύξαι αἰχμαλώτοις ἄφεσιν καὶτυφλοῖς ἀνάβλεψιν,\nἀποστεῖλαι τεθραυσμένους ἐν ἀφέσει,\nκηρύξαι ἐνιαυτὸν Κυρίου δεκτόν.\nκαὶ πτύξας τὸ βιβλίον ἀποδοὺς τῷ ὑπηρέτῃ ἐκάθισεν· καὶ\n\nπάντων οἱ ὀφθαλμοὶ ἐν τῇ συναγωγῇ ἦσαν ἀτενίζοντες\n\nαὐτῷ.\nἤρξατο δὲ λέγειν πρὸς αὐτοὺς ὅτι Σήμερον πεπλήρωται\n\nἡ γραφὴ αὕτη ἐν τοῖς ὠσὶν ὑμῶν.\nκαὶ πάντες\n\nἐμαρτύρουν αὐτῷ καὶ ἐθαύμαζον ἐπὶ τοῖς λόγοις τῆς χάριτος\n\nτοῖς ἐκπορευομένοις ἐκ τοῦ στόματος αὐτοῦ, καὶ\n\nἔλεγον Οὐχὶ υἱός ἐστιν Ἰωσὴφ οὗτος;\nκαὶ εἶπεν πρὸς\n\nαὐτούς Πάντως ἐρεῖτέ μοι τὴν παραβολὴν ταύτην Ἰατρέ,\n\nθεράπευσον σεαυτόν· ὅσα ἠκούσαμεν γενόμενα εἰς\n\nτὴν — Καφαρναοὺμ ποίησον καὶ ὧδε ἐν τῇ πατρίδι σου.\nεἶπεν δέ Ἀμὴν λέγω ὑμῖν ὅτι οὐδεὶς προφήτης δεκτός\n\nἐστιν ἐν τῇ πατρίδι αὐτοῦ.\nἐπʼ ἀληθείας δὲ λέγω ὑμῖν,\n\nπολλαὶ χῆραι ἦσαν ἐν ταῖς ἡμέραις Ἠλείου ἐν τῷ Ἰσραήλ,\n\n\n\nὅτε ἐκλείσθη ὁ οὐρανὸς ἔτη τρία καὶ μῆνας ἕξ, ὡς ἐγένετο\n\nλιμὸς μέγας ἐπὶ πᾶσαν τὴν γῆν,\nκαὶ πρὸς οὐδεμίαν αὐτῶν\n\nἐπέμφθη Ἠλείας εἰ μὴ\nεἰς Σάρεπτα τῆς Σιδωνίας πρὸς γυναῖκα χήραν.\nκαὶ πολλοὶ λεπροὶ ἦσαν ἐν τῷ Ἰσραὴλ\n\nἐπὶ Ἐλισαίου τοῦ προφήτου, καὶ οὐδεὶς αὐτῶν ἐκαθαρίσθη\n\nεἰ μὴ Ναιμὰν ὁ Σύρος.\nκαὶ ἐπλήσθησαν πάντες θυμοῦ\n\nἐν τῇ συναγωγῇ ἀκούοντες ταῦτα,\nκαὶ ἀναστάντες ἐξέβαλον\n\nαὐτὸν ἔξω τῆς πόλεως, καὶ ἤγαγον αὐτὸν ἕως ὀφρύος τοῦ\n\nὄρους ἐφʼ οὗ ἡ πόλις ᾠκοδόμητο αὐτῶν, ὥστε κατακρημνίσαι\n\nαὐτόν·\nαὐτὸς δὲ διελθὼν διὰ μέσου αὐτῶν ἐπορεύετο.\nΚαὶ κατῆλθεν εἰς Καφαρναοὺμ πόλιν τῆς Γαλιλαίας.\n\nΚαὶ ἦν διδάσκων αὐτοὺς ἐν τοῖς σάββασιν·\nκαὶ ἐξεπλήσσοντο\n\nἐπὶ τῇ διδαχῇ αὐτοῦ, ὅτι ἐν ἐξουσίᾳ ἦν ὁ λόγος\n\nαὐτοῦ.\nκαὶ ἐν τῇ συναγωγῇ ἦν ἄνθρωπος ἔχων πνεῦμα\n\nδαιμονίου ἀκαθάρτου,\n\nκαὶ ἀνέκραξεν φωνῇ μεγάλῃ\nἜα, τί\n\nἡμῖν καὶ σοί, Ἰησοῦ Ναζαρηνέ; ἦλθες ἀπολέσαι ἡμᾶς;\nοἶδά σε τίς εἶ, ὁ ἅγιος τοῦ θεοῦ. καὶ ἐπετίμησεν αὐτῷ\n\nὁ Ἰησοῦς λέγων Φιμώθητι καὶ ἔξελθε ἀπʼ αὐτοῦ. καὶ\n\nῥίψαν αὐτὸν τὸ δαιμόνιον εἰς τὸ μέσον ἐξῆλθεν ἀπʼ αὐτοῦ\n\nμηδὲν βλάψαν αὐτόν.\nκαὶ ἐγένετο θάμβος ἐπὶ πάντας,\n\nκαὶ συνελάλουν πρὸς ἀλλήλους λέγοντες Τίς ὁ λόγος οὗτος\n\nὅτι ἐν ἐξουσίᾳ καὶ δυνάμει ἐπιτάσσει τοῖς ἀκαθάρτοις\n\nπνεύμασιν,\nκαὶ ἐξέρχονται; Καὶ ἐξεπορεύετο ἦχος περὶ\n\nαὐτοῦ εἰς πάντα τόπον τῆς περιχώρου.\nἈναστὰς\n\nδὲ ἀπὸ τῆς συναγωγῆς εἰσῆλθεν εἰς τὴν οἰκίαν Σίμωνος.\n\nπενθερὰ δὲ τοῦ Σίμωνος ἦν συνεχομένη πυρετῷ μεγάλῳ,\n\nκαὶ ἠρώτησαν αὐτὸν περὶ αὐτῆς.\nκαὶ ἐπιστὰς ἐπάνω\n\nαὐτῆς ἐπετίμησεν τῷ πυρετῷ, καὶ ἀφῆκεν αὐτήν· παραχρῆμα\n\nδὲ ἀναστᾶσα διηκόνει αὐτοῖς.\nΔύνοντος\n\nδὲ τοῦ ἡλίου ἅπαντες ὅσοι εἶχον ἀσθενοῦντας νόσοις\n\nποικίλαις ἤγαγον αὐτοὺς πρὸς αὐτόν· ὁ δὲ ἑνὶ ἑκάστῳ\n\nαὐτῶν τὰς χεῖρας ἐπιτιθεὶς ἐθεράπευεν αὐτούς.\nἐξήρχετο\n\nδὲ καὶ δαιμόνια ἀπὸ πολλῶν, κράζοντα καὶ λέγοντα ὅτι\n\nΣὺ εἶ ὁ υἱὸς τοῦ θεοῦ· καὶ ἐπιτιμῶν οὐκ εἴα αὐτὰ λαλεῖν,\n\nὅτι ᾔδεισαν τὸν χριστὸν αὐτὸν εἶναι.\nΓενομένης δὲ ἡμέρας ἐξελθὼν ἐπορεύθη εἰς ἔρημον τόπον·\n\nκαὶ οἱ ὄχλοι ἐπεζήτουν αὐτόν, καὶ ἦλθον ἕως αὐτοῦ, καὶ\n\nκατεῖχον αὐτὸν τοῦ μὴ πορεύεσθαι ἀπʼ αὐτῶν.\nὁ δὲ\n\n\n\nεἶπεν πρὸς αὐτοὺς ὅτι Καὶ ταῖς ἑτέραις πόλεσιν εὐαγγελίσασθαί\n\nμε δεῖ τὴν βασιλείαν τοῦ θεοῦ, ὅτι ἐπὶ τοῦτο\n\nἀπεστάλην.\nΚαὶ ἦν κηρύσσων εἰς τὰς συναγωγὰς τῆς\n\n\n\nἸουδαίας.\nἘγένετο δὲ ἐν τῷ τὸν ὄχλον ἐπικεῖσθαι αὐτῷ καὶ\n\nἀκούειν τὸν λόγον τοῦ θεοῦ καὶ αὐτὸς ἦν ἑστὼς παρὰ τὴν\n\n\n\nλίμνην Γεννησαρέτ,\nκαὶ εἶδεν πλοῖα δύο ἑστῶτα παρὰ\n\n\n\nτὴν λίμνην, οἱ δὲ ἁλεεῖς ἀπʼ αὐτῶν ἀποβάντες ἔπλυνον\n\nτὰ δίκτυα.\nἐμβὰς δὲ εἰς ἓν τῶν πλοίων, ὃ ἦν Σίμωνος,\n\nἠρώτησεν αὐτὸν ἀπὸ τῆς γῆς ἐπαναγαγεῖν ὀλίγον, καθίσας\n\nδὲ ἐκ τοῦ πλοίου ἐδίδασκεν τοὺς ὄχλους.\nὡς δὲ ἐπαύσατο\n\nλαλῶν, εἶπεν πρὸς τὸν Σίμωνα Ἐπανάγαγε εἰς τὸ βάθος\n\nκαὶ χαλάσατε τὰ δίκτυα ὑμῶν εἰς ἄγραν.\nκαὶ ἀποκριθεὶς\n\nΣίμων εἶπεν Ἐπιστάτα, διʼ ὅλης νυκτὸς κοπιάσαντες\n\nοὐδὲν ἐλάβομεν, ἐπὶ δὲ τῷ ῥήματί σου χαλάσω τὰ δίκτυα.\nκαὶ τοῦτο ποιήσαντες συνέκλεισαν πλῆθος ἰχθύων πολύ,\n\nδιερήσσετο δὲ τὰ δίκτυα αὐτῶν.\nκαὶ κατένευσαν τοῖς\n\nμετόχοις ἐν τῷ ἑτέρῳ πλοίῳ τοῦ ἐλθόντας συλλαβέσθαι\n\nαὐτοῖς· καὶ ἦλθαν, καὶ ἔπλησαν ἀμφότερα τὰ πλοῖα\n\nὥστε βυθίζεσθαι αὐτά.\nἰδὼν δὲ Σίμων Πέτρος προσέπεσεν\n\nτοῖς γόνασιν Ἰησοῦ λέγων Ἔξελθε ἀπʼ ἐμοῦ, ὅτι\n\nἀνὴρ ἁμαρτωλός εἰμι,\n\nκύριε·\nθάμβος γὰρ περιέσχεν αὐτὸν\n\n\n\nκαὶ πάντας τοὺς σὺν αὐτῷ ἐπὶ τῇ ἄγρᾳ τῶν ἰχθύων ὧν\n\n\n\n\n\nσυνέλαβον,\nὁμοίως δὲ καὶ Ἰάκωβον καὶ Ἰωάνην υἱοὺς\n\nΖεβεδαίου, οἳ ἦσαν κοινωνοὶ τῷ Σίμωνι. καὶ εἶπεν πρὸς τὸν\n\nΣίμωνα Ἰησοῦς Μὴ φοβοῦ· ἀπὸ τοῦ νῦν ἀνθρώπους\n\nἔσῃ ζωγρῶν.\nκαὶ καταγαγόντες τὰ πλοῖα ἐπὶ τὴν γῆν\n\nἀφέντες πάντα ἠκολούθησαν αὐτῷ.\nΚαὶ ἐγένετο ἐν τῷ εἶναι αὐτὸν ἐν μιᾷ τῶν πόλεων καὶ\n\nἰδοὺ ἀνὴρ πλήρης λέπρας· ἰδὼν δὲ τὸν Ἰησοῦν πεσὼν ἐπὶ\n\nπρόσωπον ἐδεήθη αὐτοῦ λέγων Κύριε, ἐὰν θέλῃς δύνασαί\n\nμε καθαρίσαι.\nκαὶ ἐκτείνας τὴν χεῖρα ἥψατο αὐτοῦ λέγων\n\nΘέλω, καθαρίσθητι· καὶ εὐθέως ἡ λέπρα ἀπῆλθεν\n\nἀπʼ αὐτοῦ.\nκαὶ αὐτὸς παρήγγειλεν αὐτῷ μηδενὶ εἰπεῖν,\n\nἀλλὰ ἀπελθὼν\nδεῖξον\nσεαυτὸν\nτῷ ἱερεῖ,\nκαὶ προσένεγκε\n\nπερὶ τοῦ καθαρισμοῦ σου καθὼς προσέταξεν Μωυσῆς εἰς\n\nμαρτύριον αὐτοῖς.\nδιήρχετο δὲ μᾶλλον ὁ λόγος περὶ\n\nαὐτοῦ, καὶ συνήρχοντο ὄχλοι πολλοὶ ἀκούειν καὶ θεραπεύεσθαι\n\nἀπὸ τῶν ἀσθενειῶν αὐτῶν·\nαὐτὸς δὲ ἦν ὑποχωρῶν ἐν\n\nταῖς ἐρήμοις καὶ προσευχόμενος.\nΚαὶ ἐγένετο ἐν μιᾷ τῶν ἡμερῶν καὶ αὐτὸς ἦν διδάσκων,\n\nκαὶ ἦσαν καθήμενοι Φαρισαῖοι καὶ νομοδιδάσκαλοι οἳ ἦσαν\n\nἐληλυθότες ἐκ πάσης κώμης τῆς Γαλιλαίας καὶ Ἰουδαίας\n\nκαὶ Ἰερουσαλήμ· καὶ δύναμις Κυρίου ἦν εἰς τὸ ἰᾶσθαι\n\nαὐτόν.\nκαὶ ἰδοὺ ἄνδρες φέροντες ἐπὶ κλίνης ἄνθρωπον ὃς\n\nἦν παραλελυμένος, καὶ ἐζήτουν αὐτὸν εἰσενεγκεῖν καὶ\n\nθεῖναι [αὐτὸν] ἐνώπιον αὐτοῦ.\nκαὶ μὴ εὑρόντες ποίας\n\nεἰσενέγκωσιν αὐτὸν διὰ τὸν ὄχλον ἀναβάντες ἐπὶ τὸ δῶμα\n\nδιὰ τῶν κεράμων καθῆκαν αὐτὸν σὺν τῷ κλινιδίῳ εἰς τὸ\n\nμέσον ἔμπροσθεν τοῦ Ἰησοῦ.\nκαὶ ἰδὼν τὴν πίστιν αὐτῶν\n\nεἶπεν Ἄνθρωπε, ἀφέωνταί σοι αἱ ἁμαρτίαι σου.\nκαὶ\n\nἤρξαντο διαλογίζεσθαι οἱ γραμματεῖς καὶ οἱ Φαρισαῖοι\n\nλέγοντες Τίς ἐστιν οὗτος ὃς λαλεῖ βλασφημίας; τίς\n\nδύναται ἁμαρτίας ἀφεῖναι εἰ μὴ μόνος ὁ θεός;\nἐπιγνοὺς δὲ\n\nὁ Ἰησοῦς τοὺς διαλογισμοὺς αὐτῶν ἀποκριθεὶς εἶπεν πρὸς\n\nαὐτούς Τί διαλογίζεσθε ἐν ταῖς καρδίαις ὑμῶν;\nτί ἐστιν\n\nεὐκοπώτερον, εἰπεῖν Ἀφέωνταί σοι αἱ ἁμαρτίαι σου, ἢ\n\nεἰπεῖν Ἔγειρε καὶ περιπάτει;\nἵνα δὲ εἰδῆτε ὅτι ὁ υἱὸς\n\nτοῦ ἀνθρώπου ἐξουσίαν ἔχει ἐπὶ τῆς γῆς ἀφιέναι ἁμαρτίας\n\n— εἶπεν τῷ παραλελυμένῳ Σοὶ λέγω, ἔγειρε καὶ\n\nἄρας τὸ κλινίδιόν σου πορεύου εἰς τὸν οἶκόν σου.\nκαὶ\n\nπαραχρῆμα ἀναστὰς ἐνώπιον αὐτῶν, ἄρας ἐφʼ ὃ κατέκειτο,\n\nἀπῆλθεν εἰς τὸν οἶκον αὐτοῦ δοξάζων τὸν θεόν.\nΚαὶ ἔκστασις\n\nἔλαβεν ἅπαντας καὶ ἐδόξαζον τὸν θεόν, καὶ ἐπλήσθησαν\n\nφόβου λέγοντες ὅτι Εἴδαμεν παράδοξα σήμερον.\nΚαὶ μετὰ ταῦτα ἐξῆλθεν καὶ ἐθεάσατο τελώνην ὀνόματι\n\nΛευεὶν καθήμενον ἐπὶ τὸ τελώνιον, καὶ εἶπεν αὐτῷ\n\nἈκολούθει μοι.\nκαὶ καταλιπὼν πάντα ἀναστὰς ἠκολούθει\n\nαὐτῷ.\nΚαὶ ἐποίησεν δοχὴν μεγάλην Λευεὶς αὐτῷ\n\nἐν τῇ οἰκίᾳ αὐτοῦ· καὶ ἦν ὄχλος πολὺς τελωνῶν καὶ\n\n\n\nἄλλων οἳ ἦσαν μετʼ αὐτῶν κατακείμενοι.\nκαὶ ἐγόγγυζον\n\nοἱ Φαρισαῖοι καὶ οἱ γραμματεῖς αὐτῶν πρὸς τοὺς μαθητὰς\n\nαὐτοῦ λέγοντες Διὰ τί μετὰ τῶν τελωνῶν καὶ ἁμαρτωλῶν\n\nἐσθίετε καὶ πίνετε;\nκαὶ ἀποκριθεὶς [ὁ] Ἰησοῦς εἶπεν\n\nπρὸς αὐτούς Οὐ χρείαν ἔχουσιν οἱ ὑγιαίνοντες ἰατροῦ\n\nἀλλὰ οἱ κακῶς ἔχοντες·\nοὐκ ἐλήλυθα καλέσαι δικαίους\n\nἀλλὰ ἁμαρτωλοὺς εἰς μετάνοιαν.\nΟἱ δὲ εἶπαν πρὸς αὐτόν\n\nΟἱ μαθηταὶ Ἰωάνου νηστεύουσιν πυκνὰ καὶ δεήσεις\n\nποιοῦνται, ὁμοίως καὶ οἱ τῶν Φαρισαίων, οἱ δὲ σοὶ ἐσθίουσιν\n\nκαὶ πίνουσιν.\nὁ δὲ Ἰησοῦς εἶπεν πρὸς αὐτούς Μὴ\n\nδύνασθε τοὺς υἱοὺς τοῦ νυμφῶνος ἐν ᾧ ὁ νυμφίος μετʼ αὐτῶν\n\nἐστὶν ποιῆσαι νηστεῦσαι;\nἐλεύσονται δὲ ἡμέραι,\n\nκαὶ\n\nὅταν ἀπαρθῇ ἀπʼ αὐτῶν ὁ νυμφίος τότε νηστεύσουσιν ἐν\n\nἐκείναις ταῖς ἡμέραις.\nἜλεγεν δὲ καὶ παραβολὴν πρὸς\n\nαὐτοὺς ὅτι Οὐδεὶς ἐπίβλημα ἀπὸ ἱματίου καινοῦ σχίσας\n\nἐπιβάλλει ἐπὶ ἱμάτιον παλαιόν· εἰ δὲ μήγε, καὶ τὸ καινὸν\n\nσχίσει καὶ τῷ παλαιῷ οὐ συμφωνήσει τὸ ἐπίβλημα τὸ\n\nἀπὸ τοῦ καινοῦ.\nκαὶ οὐδεὶς βάλλει οἶνον νέον εἰς ἀσκοὺς\n\nπαλαιούς· εἰ δὲ μήγε, ῥήξει ὁ οἶνος ὁ νέος τοὺς ἀσκούς,\n\nκαὶ αὐτὸς ἐκχυθήσεται καὶ οἱ ἀσκοὶ ἀπολοῦνται·\nἀλλὰ οἶνον νέον εἰς ἀσκοὺς καινοὺς βλητέον.\n[Οὐδεὶς πιὼν\n\nπαλαιὸν θέλει νέον· λέγει γάρ Ὁ παλαιὸς χρηστός ἐστιν.]\nἘγένετο δὲ ἐν σαββάτῳ διαπορεύεσθαι αὐτὸν διὰ\n\nσπορίμων, καὶ ἔτιλλον οἱ μαθηταὶ αὐτοῦ καὶ ἤσθιον τοὺς\n\nστάχυας ψώχοντες ταῖς χερσίν.\nτινὲς δὲ τῶν Φαρισαίων\n\nεἶπαν Τί ποιεῖτε ὃ οὐκ ἔξεστιν τοῖς σάββασιν;\nκαὶ\n\nἀποκριθεὶς πρὸς αὐτοὺς εἶπεν [ὁ] Ἰησοῦς Οὐδὲ τοῦτο\n\nἀνέγνωτε ὃ ἐποίησεν Δαυεὶδ ὅτε ἐπείνασεν αὐτὸς καὶ οἱ\n\nμετʼ αὐτοῦ;\n[ὡς] εἰσῆλθεν εἰς τὸν οἶκον τοῦ θεοῦ καὶ\nτοὺς ἄρτους τῆς προθέσεως\nλαβὼν ἔφαγεν καὶ ἔδωκεν\n\nτοῖς μετʼ αὐτοῦ, οὓς οὐκ ἔξεστιν φαγεῖν εἰ μὴ μόνους τοὺς\n\nἱερεῖς;\nκαὶ ἔλεγεν αὐτοῖς Κύριός ἐστιν τοῦ σαββάτου\n\nὁ υἱὸς τοῦ ἀνθρώπου.\nἘγένετο δὲ ἐν ἑτέρῳ\n\nσαββάτῳ εἰσελθεῖν αὐτὸν εἰς τὴν συναγωγὴν καὶ διδάσκειν·\n\nκαὶ ἦν ἄνθρωπος ἐκεῖ καὶ ἡ χεὶρ αὐτοῦ ἡ δεξιὰ ἦν ξηρά·\nπαρετηροῦντο δὲ αὐτὸν οἱ γραμματεῖς καὶ οἱ Φαρισαῖοι εἰ\n\nἐν τῷ σαββάτῳ θεραπεύει, ἵνα εὕρωσιν κατηγορεῖν αὐτοῦ.\nαὐτὸς δὲ ᾔδει τοὺς διαλογισμοὺς αὐτῶν,\n\nεἶπεν δὲ τῷ ἀνδρὶ\n\nτῷ ξηρὰν ἔχοντι τὴν χεῖρα Ἔγειρε καὶ στῆθι εἰς τὸ\n\nμέσον· καὶ ἀναστὰς ἔστη.\nεἶπεν δὲ [ὁ] Ἰησοῦς πρὸς\n\nαὐτούς Ἐπερωτῶ ὑμᾶς, εἰ ἔξεστιν τῷ σαββάτῳ ἀγαθοποιῆσαι\n\nἢ κακοποιῆσαι,\n\nψυχὴν σῶσαι ἢ ἀπολέσαι;\nκαὶ\n\nπεριβλεψάμενος πάντας αὐτοὺς εἶπεν αὐτῷ Ἔκτεινον τὴν\n\nχεῖρά σου· ὁ δὲ ἐποίησεν, καὶ ἀπεκατεστάθη ἡ χεὶρ αὐτοῦ.\nΑὐτοὶ δὲ ἐπλήσθησαν ἀνοίας,\n\nκαὶ διελάλουν πρὸς\n\nἀλλήλους τί ἂν ποιήσαιεν τῷ Ἰησοῦ.\nἘγένετο δὲ ἐν ταῖς ἡμέραις ταύταις ἐξελθεῖν αὐτὸν εἰς\n\nτὸ ὄρος προσεύξασθαι, καὶ ἦν διανυκτερεύων ἐν τῇ προσευχῇ\n\nτοῦ θεοῦ.\nκαὶ ὅτε ἐγένετο ἡμέρα, προσεφώνησεν\n\nτοὺς μαθητὰς αὐτοῦ, καὶ ἐκλεξάμενος ἀπʼ αὐτῶν δώδεκα,\n\nοὓς καὶ ἀποστόλους ὠνόμασεν,\nΣίμωνα ὃν καὶ ὠνόμασεν\n\nΠέτρον καὶ Ἀνδρέαν τὸν ἀδελφὸν αὐτοῦ καὶ Ἰάκωβον καὶ\n\nἸωάνην καὶ Φίλιππον καὶ Βαρθολομαῖον\nκαὶ Μαθθαῖον\n\nκαὶ Θωμᾶν [καὶ] Ἰάκωβον Ἁλφαίου καὶ Σίμωνα τὸν καλούμενον\n\nΖηλωτὴν\nκαὶ Ἰούδαν Ἰακώβου καὶ Ἰούδαν Ἰσκαριὼθ\n\nὃς ἐγένετο προδότης,\nκαὶ καταβὰς μετʼ αὐτῶν ἔστη ἐπὶ\n\nτόπου πεδινοῦ, καὶ ὄχλος πολὺς μαθητῶν αὐτοῦ, καὶ πλῆθος\n\n\n\nπολὺ τοῦ λαοῦ ἀπὸ πάσης τῆς Ἰουδαίας καὶ Ἰερουσαλὴμ\n\nκαὶ τῆς παραλίου Τύρου καὶ Σιδῶνος,\nοἳ ἦλθαν ἀκοῦσαι\n\nαὐτοῦ καὶ ἰαθῆναι ἀπὸ τῶν νόσων αὐτῶν· καὶ οἱ ἐνοχλούμενοι\n\nἀπὸ πνευμάτων ἀκαθάρτων ἐθεραπεύοντο·\nκαὶ πᾶς ὁ\n\nὄχλος ἐζήτουν ἅπτεσθαι αὐτοῦ, ὅτι δύναμις παρʼ αὐτοῦ\n\nἐξήρχετο καὶ ἰᾶτο πάντας.\nΚαὶ αὐτὸς ἐπάρας τοὺς\n\nὀφθαλμοὺς αὐτοῦ εἰς τοὺς μαθητὰς αὐτοῦ ἔλεγεν\n\nΜακάριοι οἱ πτωχοί, ὅτι ὑμετέρα ἐστὶν ἡ βασιλεία τοῦ\n\nθεοῦ.\nμακάριοι οἱ πεινῶντες νῦν, ὅτι χορτασθήσεσθε.\n\nμακάριοι οἱ κλαίοντες νῦν, ὅτι γελάσετε.\nμακάριοί ἐστε ὅταν μισήσωσιν ὑμᾶς οἱ ἄνθρωποι, καὶ ὅταν\nἀφορίσωσιν ὑμᾶς καὶ ὀνειδίσωσιν καὶ ἐκβάλωσιν τὸ\nὄνομα ὑμῶν ὡς πονηρὸν ἕνεκα τοῦ υἱοῦ τοῦ ἀνθρώπου·\nχάρητε ἐν ἐκείνῃ τῇ ἡμέρᾳ καὶ σκιρτήσατε, ἰδοὺ γὰρ ὁμισθὸς ὑμῶν πολὺς ἐν τῷ οὐρανῷ· κατὰ τὰ αὐτὰ γὰρἐποίουν τοῖς προφήταις οἱ πατέρες αὐτῶν.\nΠλὴν οὐαὶ ὑμῖν τοῖς πλουσίοις, ὅτι ἀπέχετε τὴν παράκλησιν\n\nὑμῶν.\nοὐαὶ ὑμῖν, οἱ ἐμπεπλησμένοι νῦν, ὅτι πεινάσετε.\n\nοὐαί, οἱ γελῶντες νῦν, ὅτι πενθήσετε καὶ κλαύσετε.\nοὐαὶ ὅταν καλῶς ὑμᾶς εἴπωσιν πάντες οἱ ἄνθρωποι, κατὰ\n\nτὰ αὐτὰ γὰρ ἐποίουν τοῖς ψευδοπροφήταις οἱ πατέρες\n\nαὐτῶν.\nἈλλὰ ὑμῖν λέγω τοῖς ἀκούουσιν, ἀγαπᾶτε τοὺς ἐχθροὺς\n\nὑμῶν,\n\nκαλῶς ποιεῖτε τοῖς μισοῦσιν ὑμᾶς,\nεὐλογεῖτε τοὺς\n\nκαταρωμένους ὑμᾶς, προσεύχεσθε περὶ τῶν ἐπηρεαζόντων\n\nὑμᾶς.\nτῷ τύπτοντί σε ἐπὶ τὴν σιαγόνα πάρεχε καὶ τὴν\n\nἄλλην, καὶ ἀπὸ τοῦ αἴροντός σου τὸ ἱμάτιον καὶ τὸν\n\nχιτῶνα μὴ κωλύσῃς.\nπαντὶ αἰτοῦντί σε δίδου, καὶ ἀπὸ\n\nτοῦ αἴροντος τὰ σὰ μὴ ἀπαίτει.\nκαὶ καθὼς θέλετε ἵνα\n\n\n\nποιῶσιν ὑμῖν οἱ ἄνθρωποι, ποιεῖτε αὐτοῖς ὁμοίως.\nκαὶ\n\nεἰ ἀγαπᾶτε τοὺς ἀγαπῶντας ὑμᾶς, ποία ὑμῖν χάρις ἐστίν;\n\nκαὶ γὰρ οἱ ἁμαρτωλοὶ τοὺς ἀγαπῶντας αὐτοὺς ἀγαπῶσιν.\nκαὶ [γὰρ] ἐὰν ἀγαθοποιῆτε τοὺς ἀγαθοποιοῦντας ὑμᾶς,\n\nποία ὑμῖν χάρις ἐστίν; καὶ οἱ ἁμαρτωλοὶ τὸ αὐτὸ ποιοῦσιν.\nκαὶ ἐὰν δανίσητε παρʼ ὧν ἐλπίζετε λαβεῖν, ποία ὑμῖν χάρις\n\n[ἐστίν]; καὶ ἁμαρτωλοὶ ἁμαρτωλοῖς δανίζουσιν ἵνα ἀπολάβωσιν\n\nτὰ ἴσα.\nπλὴν ἀγαπᾶτε τοὺς ἐχθροὺς ὑμῶν καὶ\n\nἀγαθοποιεῖτε καὶ δανίζετε μηδὲν ἀπελπίζοντες· καὶ ἔσται\n\nὁ μισθὸς ὑμῶν πολύς, καὶ ἔσεσθε υἱοὶ Ὑψίστου, ὅτι αὐτὸς\n\nχρηστός ἐστιν ἐπὶ τοὺς ἀχαρίστους καὶ πονηρούς.\nΓίνεσθε\n\nοἰκτίρμονες καθὼς ὁ πατὴρ ὑμῶν οἰκτίρμων ἐστίν·\nκαὶ μὴ κρίνετε, καὶ οὐ μὴ κριθῆτε· καὶ μὴ καταδικάζετε,\n\nκαὶ οὐ μὴ καταδικασθῆτε. ἀπολύετε, καὶ ἀπολυθήσεσθε·\nδίδοτε, καὶ δοθήσεται ὑμῖν· μέτρον καλὸν πεπιεσμένον\n\nσεσαλευμένον ὑπερεκχυννόμενον δώσουσιν εἰς τὸν κόλπον\n\nὑμῶν· ᾧ γὰρ μέτρῳ μετρεῖτε ἀντιμετρηθήσεται\n\nὑμῖν.\nΕἶπεν δὲ καὶ παραβολὴν αὐτοῖς Μήτι\n\nδύναται τυφλὸς τυφλὸν ὁδηγεῖν; οὐχὶ ἀμφότεροι εἰς βόθυνον\n\nἐμπεσοῦνται;\nοὐκ ἔστιν μαθητὴς ὑπὲρ τὸν διδάσκαλον,\n\n\n\nκατηρτισμένος δὲ πᾶς ἔσται ὡς ὁ διδάσκαλος αὐτοῦ.\nΤί δὲ βλέπεις τὸ κάρφος τὸ ἐν τῷ ὀφθαλμῷ τοῦ\n\nἀδελφοῦ σου, τὴν δὲ δοκὸν τὴν ἐν τῷ ἰδίῳ ὀφθαλμῷ οὐ\n\nκατανοεῖς;\nπῶς δύνασαι λέγειν τῷ ἀδελφῷ σου Ἀδελφέ,\n\nἄφες ἐκβάλω τὸ κάρφος τὸ ἐν τῷ ὀφθαλμῷ σου, αὐτὸς τὴν\n\nἐν τῷ ὀφθαλμῷ σοῦ δοκὸν οὐ βλέπων; ὑποκριτά, ἔκβαλε\n\nπρῶτον τὴν δοκὸν ἐκ τοῦ ὀφθαλμοῦ σοῦ, καὶ τότε διαβλέψεις\n\nτὸ κάρφος τὸ ἐν τῷ ὀφθαλμῷ τοῦ ἀδελφοῦ σου ἐκβαλεῖν.\nΟὐ γὰρ ἔστιν δένδρον καλὸν ποιοῦν καρπὸν\n\nσαπρόν, οὐδὲ πάλιν δένδρον σαπρὸν ποιοῦν καρπὸν καλόν.\n\nἕκαστον γὰρ δένδρον ἐκ τοῦ ἰδίου καρποῦ γινώσκεται·\nοὐ\n\nγὰρ ἐξ ἀκανθῶν συλλέγουσιν σῦκα, οὐδὲ ἐκ βάτου σταφυλὴν\n\nτρυγῶσιν.\nὁ ἀγαθὸς ἄνθρωπος ἐκ τοῦ ἀγαθοῦ θησαυροῦ\n\nτῆς καρδίας προφέρει τὸ ἀγαθόν, καὶ ὁ πονηρὸς ἐκ τοῦ\n\nπονηροῦ προφέρει τὸ πονηρόν· ἐκ γὰρ περισσεύματος\n\nκαρδίας λαλεῖ τὸ στόμα αὐτοῦ.\nΤί δέ με καλεῖτε Κύριε κύριε,\n\nκαὶ οὐ ποιεῖτε ἃ λέγω;\nπᾶς ὁ ἐρχόμενος πρός\n\nμε καὶ ἀκούων μου τῶν λόγων καὶ ποιῶν αὐτούς, ὑποδείξω\n\nὑμῖν τίνι ἐστὶν ὅμοιος·\nὅμοιός ἐστιν ἀνθρώπῳ οἰκοδομοῦντι\n\nοἰκίαν ὃς ἔσκαψεν καὶ ἐβάθυνεν καὶ ἔθηκεν θεμέλιον ἐπὶ\n\nτὴν πέτραν· πλημμύρης δὲ γενομένης προσέρηξεν ὁ ποταμὸς\n\nτῇ οἰκίᾳ ἐκείνῃ, καὶ οὐκ ἴσχυσεν σαλεῦσαι αὐτὴν διὰ\n\nτὸ καλῶς οἰκοδομῆσθαι αὐτήν.\nὁ δὲ ἀκούσας καὶ μὴ\n\nποιήσας ὅμοιός ἐστιν ἀνθρώπῳ οἰκοδομήσαντι οἰκίαν ἐπὶ\n\nτὴν γῆν χωρὶς θεμελίου, ᾗ προσέρηξεν ὁ ποταμός, καὶ\n\nεὐθὺς συνέπεσεν, καὶ ἐγένετο τὸ ῥῆγμα τῆς οἰκίας ἐκείνης\n\n\n\nμέγα.\nΕπειδὴ ἐπλήρωσεν πάντα τὰ ῥήματα\n\nαὐτοῦ εἰς τὰς ἀκοὰς τοῦ λαοῦ, εἰσῆλθεν εἰς Καφαρναούμ.\nἙκατοντάρχου δέ τινος δοῦλος κακῶς ἔχων ἤμελλεν\n\nτελευτᾷν, ὃς ἦν αὐτῷ ἔντιμος.\nἀκούσας δὲ περὶ τοῦ Ἰησοῦ\n\nἀπέστειλεν πρὸς αὐτὸν πρεσβυτέρους τῶν Ἰουδαίων, ἐρωτῶν\n\nαὐτὸν ὅπως ἐλθὼν διασώσῃ τὸν δοῦλον αυτοῦ.\nοἱ δὲ\n\nπαραγενόμενοι πρὸς τὸν Ἰησοῦν παρεκάλουν αὐτὸν σπουδαίως\n\nλέγοντες ὅτι ἄξιός ἐστιν ᾧ παρέξῃ τοῦτο,\nἀγαπᾷ\n\nγὰρ τὸ ἔθνος ἡμῶν καὶ τὴν συναγωγὴν αὐτὸς ᾠκοδόμησεν\n\nἡμῖν.\nὁ δὲ Ἰησοῦς ἐπορεύετο σὺν αὐτοῖς. ἤδη δὲ αὐτοῦ\n\nοὐ μακρὰν ἀπέχοντος ἀπὸ τῆς οἰκίας ἔπεμψεν φίλους ὁ\n\nἑκατοντάρχης λέγων αὐτῷ Κύριε, μὴ σκύλλου, οὐ γὰρ\n\nἱκανός εἰμι ἵνα ὑπὸ τὴν στέγην μου εἰσέλθῃς·\nδιὸ οὐδὲ\n\nἐμαυτὸν ἠξίωσα πρὸς σὲ ἐλθεῖν· ἀλλὰ εἰπὲ λόγῳ, καὶ\n\nἰαθήτω ὁ παῖς μου·\nκαὶ γὰρ ἐγὼ ἄνθρωπός εἰμι ὑπὸ ἐξουσίαν\n\nτασσόμενος, ἔχων ὑπʼ ἐμαυτὸν στρατιώτας, καὶ λέγω\n\nτούτῳ Πορεύθητι, καὶ πορεύεται, καὶ ἄλλῳ Ἔρχου, καὶ\n\nἔρχεται, καὶ τῷ δούλῳ μου Ποίησον τοῦτο, καὶ ποιεῖ.\nἀκούσας δὲ ταῦτα ὁ Ἰησοῦς ἐθαύμασεν αὐτόν, καὶ στραφεὶς\n\nτῷ ἀκολουθοῦντι αὐτῷ ὄχλῳ εἶπεν Λέγω ὑμῖν, οὐδὲ\n\nἐν τῷ Ἰσραὴλ τοσαύτην πίστιν εὗρον.\nκαὶ ὑποστρέψαντες\n\nεἰς τὸν οἶκον οἱ πεμφθέντες εὗρον τὸν δοῦλον ὑγιαίνοντα.\nΚαὶ ἐγένετο ἐν τῷ ἑξῆς ἐπορεύθη εἰς\n\nπόλιν καλουμένην Ναίν, καὶ συνεπορεύοντο αὐτῷ οἱ μαθηταὶ\n\nαὐτοῦ καὶ ὄχλος πολύς.\nὡς δὲ ἤγγισεν τῇ πύλῃ τῆς\n\nπόλεως, καὶ ἰδοὺ ἐξεκομίζετο τεθνηκὼς μονογενὴς υἱὸς τῇ\n\nμητρὶ αὐτοῦ, καὶ αὐτὴ ῆν χήρα, καὶ ὄχλος τῆς πόλεως\n\nἱκανὸς ἦν σὺν αὐτῇ.\nκαὶ ἰδὼν αὐτὴν ὁ κύριος ἐσπλαγχνίσθη\n\nἐπʼ αὐτῇ καὶ εἶπεν αὐτῇ Μὴ κλαῖε.\nκαὶ προσελθὼν\n\nἥψατο τῆς σοροῦ, οἱ δὲ βαστάζοντες ἔστησαν, καὶ\n\nεἶπεν Νεανίσκε σοὶ λέγω, ἐγέρθητι.\nκαὶ ἀνεκάθισεν\n\nὁ νεκρὸς καὶ ἤρξατο λαλεῖν, καὶ ἔδωκεν αὐτὸν τῇ μητρὶ\n\nαὐτοῦ.\nἜλαβεν δὲ φόβος πάντας, καὶ ἐδόξαζον τὸν\n\nθεὸν λέγοντες ὅτι Προφήτης μέγας ἠγέρθη ἐν ἡμῖν, καὶ\n\nὅτι Ἐπεσκέψατο ὁ θεὸς τὸν λαὸν αὐτοῦ.\nκαὶ ἐξῆλθεν ὁ\n\nλόγος οὗτος ἐν ὅλῃ τῇ Ἰουδαίᾳ περὶ αὐτοῦ καὶ πάσῃ τῇ\n\nπεριχώρῳ.\nΚαὶ ἀπήγγειλαν Ἰωάνει οἱ μαθηταὶ αὐτοῦ περὶ πάντων\n\nτούτων. καὶ προσκαλεσάμενος δύο τινὰς τῶν μαθητῶν\n\nαὐτοῦ ὁ Ἰωάνης\nἔπεμψεν πρὸς τὸν κύριον λέγων Σὺ εἶ ὁ ἐρχόμενος ἢ ἕτερον προσδοκῶμεν;\nπαραγενόμενοι δὲ πρὸς\n\nαὐτὸν οἱ ἄνδρες εἶπαν Ἰωάνης ὁ βαπτιστὴς ἀπέστειλεν\n\nἡμᾶς πρὸς σὲ λέγων Σὺ εἶ ὁ ἐρχόμενος ἢ ἄλλον προσδοκῶμεν;\nἐν ἐκείνῃ τῇ ὥρᾳ ἐθεράπευσεν πολλοὺς ἀπὸ νόσων\n\nκαὶ μαστίγων καὶ πνευμάτων πονηρῶν, καὶ τυφλοῖς πολλοῖς\n\nἐχαρίσατο βλέπειν.\nκαὶ ἀποκριθεὶς εἶπεν αὐτοῖς Πορευθέντες\n\nἀπαγγείλατε Ἰωάνει ἃ εἴδετε καὶ ἠκούσατε·\nτυφλοὶ ἀναβλέπουσιν,\nχωλοὶ περιπατοῦσιν, λεπροὶ καθαρίζονται\n\nκαὶ κωφοὶ ἀκούουσιν, νεκροὶ ἐγείρονται,\nπτωχοὶ εὐαγγελίζονται·\nκαὶ μακάριός ἐστιν ὃς ἐὰν μὴ σκανδαλισθῇ\n\nἐν ἐμοί.\nἈπελθόντων δὲ τῶν ἀγγέλων\n\nἸωάνου ἤρξατο λέγειν πρὸς τοὺς ὄχλους περὶ Ἰωάνου Τί\n\nἐξήλθατε εἰς τὴν ἔρημον θεάσασθαι; κάλαμον ὑπὸ ἀνέμου\n\nσαλευόμενον;\nἀλλὰ τί ἐξήλθατε ἰδεῖν; ἄνθρωπον ἐν μαλακοῖς\n\nἱματίοις ἠμφιεσμένον; ἰδοὺ οἱ ἐν ἱματισμῷ ἐνδόξῳ καὶ\n\nτρυφῇ ὑπάρχοντες ἐν τοῖς βασιλείοις εἰσίν.\nἀλλὰ τί\n\nἐξήλθατε ἰδεῖν; προφήτην; ναί, λέγω ὑμῖν, καὶ περισσότερον\n\nπροφήτου.\nοὗτός ἐστιν περὶ οὗ γέγραπται\nἸδοὺ ἀποστέλλω τὸν ἄγγελόν μου πρὸ προσώπουσου,ὃς κατασκευάσει τὴν ὁδόν σου ἔμπροσθέν σου.\nλέγω ὑμῖν, μείζων ἐν γεννητοῖς γυναικῶν Ἰωάνου οὐδεὶς\n\nἔστιν· ὁ δὲ μικρότερος ἐν τῇ βασιλείᾳ τοῦ θεοῦ μείζων\n\nαὐτοῦ ἐστίν.\n— Καὶ πᾶς ὁ λαὸς ἀκούσας καὶ οἱ τελῶναι\n\nἐδικαίωσαν τὸν θεόν, βαπτισθέντες τὸ βάπτισμα Ἰωάνου·\nοἱ δὲ Φαρισαῖοι καὶ οἱ νομικοὶ τὴν βουλὴν τοῦ θεοῦ ἠθέτησαν\n\nεἰς ἑαυτούς,\n\nμὴ βαπτισθέντες ὑπʼ αὐτοῦ.—\nΤίνι οὖν\n\nὁμοιώσω τοὺς ἀνθρώπους τῆς γενεᾶς ταύτης, καὶ τίνι εἰσὶν\nὅμοιοι; ὅμοιοί εἰσιν παιδίοις τοῖς ἐν ἀγορᾷ καθημένοις καὶ\n\nπροσφωνοῦσιν ἀλλήλοις, ἃ λέγει\nΗὐλήσαμεν ὑμῖν καὶ οὐκ ὠρχήσασθε·ἐθρηνήσαμεν καὶ οὐκ ἐκλαύσατε·\nἐλήλυθεν γὰρ Ἰωάνης ὁ βαπτιστὴς μὴ ἔσθων ἄρτον μήτε\n\nπίνων οἶνον,\n\nκαὶ λέγετε Δαιμόνιον ἔχει·\nἐλήλυθεν ὁ υἱὸς\n\nτοῦ ἀνθρώπου ἔσθων καὶ πίνων, καὶ λέγετε Ἰδοὺ ἄνθρωπος\n\nφάγος καὶ οἰνοπότης, φίλος τελωνῶν καὶ ἁμαρτωλῶν.\nκαὶ ἐδικαιώθη ἡ σοφία ἀπὸ πάντων τῶν τέκνων αὐτῆς.\nἨρώτα δέ τις αὐτὸν τῶν Φαρισαίων ἵνα φάγῃ μετʼ αὐτοῦ·\n\nκαὶ εἰσελθὼν εἰς τὸν οἶκον τοῦ Φαρισαίου κατεκλίθη.\nΚαὶ ἰδοὺ γυνὴ ἥτις ἦν ἐν τῇ πόλει ἁμαρτωλός,\n\nκαὶ\n\nἐπιγνοῦσα ὅτι κατάκειται ἐν τῇ οἰκίᾳ τοῦ Φαρισαίου; κομίσασα\n\nἀλάβαστρον μύρου\nκαὶ στᾶσα ὀπίσω παρὰ τοὺς\n\nπόδας αὐτοῦ κλαίουσα, τοῖς δάκρυσιν ἤρξατο βρέχειν τοὺς\n\nπόδας αὐτοῦ καὶ ταῖς θριξὶν τῆς κεφαλῆς αὐτῆς ἐξέμασσεν,\n\nκαὶ κατεφίλει τοὺς πόδας αὐτοῦ καὶ ἤλειφεν τῷ\n\nμύρῳ.\nἸδὼν δὲ ὁ Φαρισαῖος ὁ καλέσας αὐτὸν εἶπεν ἐν\n\nἑαυτῷ λέγων Οὗτος εἰ ἦν [ὁ] προφήτης, ἐγίνωσκεν ἂν\n\nτίς καὶ ποταπὴ ἡ γυνὴ ἥτις ἅπτεται αὐτοῦ, ὅτι ἁμαρτωλός\n\nἐστιν.\nκαὶ ἀποκριθεὶς ὁ Ἰησοῦς εἶπεν πρὸς αὐτόν Σίμων,\n\nἔχω σοί τι εἰπεῖν. ὁ δέ Διδάσκαλε, εἰπέ, φησίν.\n\nδύο χρεοφιλέται ἦσαν δανιστῇ τινί·\nὁ εἷς ὤφειλεν δηνάρια\n\nπεντακόσια, ὁ δὲ ἕτερος πεντήκοντα.\nμὴ ἐχόντων αὐτῶν\n\nἀποδοῦναι ἀμφοτέροις ἐχαρίσατο. τίς οὖν αὐτῶν πλεῖον\n\nἀγαπήσει αὐτόν;\nἀποκριθεὶς Σίμων εἶπεν Ὑπολαμβάνω\n\nὅτι ᾧ τὸ πλεῖον ἐχαρίσατο. ὁ δὲ εἶπεν αὐτῷ Ὀρθῶς\n\nἔκρινας.\nκαὶ στραφεὶς πρὸς τὴν γυναῖκα τῷ Σίμωνι\n\nἔφη Βλέπεις ταύτην τὴν γυναῖκα; εἰσῆλθόν σου εἰς τὴν\n\nοἰκίαν, ὕδωρ μοι ἐπὶ πόδας οὐκ ἔδωκας· αὕτη δὲ τοῖς\n\nδάκρυσιν ἔβρεξέν μου τοὺς πόδας καὶ ταῖς θριξὶν αὐτῆς\n\nἐξέμαξεν.\nφίλημά μοι οὐκ ἔδωκας· αὕτη δὲ ἀφʼ ἧς εἰσῆλθον\n\nοὐ διέλιπεν καταφιλοῦσά μου τοὺς πόδας.\nἐλαίῳ τὴν\n\nκεφαλήν μου οὐκ ἤλειψας· αὕτη δὲ μύρῳ ἤλειψεν τοὺς\n\nπόδας μου.\nοὗ χάριν, λέγω σοι, ἀφέωνται αἱ ἁμαρτίαι αὐτῆς\n\nαἱ πολλαί, ὅτι ἠγάπησεν πολύ· ᾧ δὲ ὀλίγον ἀφίεται,\n\nὀλίγον ἀγαπᾷ.\nεἶπεν δὲ αὐτῇ Ἀφέωνταί σου αἱ ἁμαρτίαι.\nκαὶ ἤρξαντο οἱ συνανακείμενοι λέγειν ἐν ἑαυτοῖς Τίς\n\nοὗτός ἐστιν ὃς καὶ ἁμαρτίας ἀφίησιν;\nεἶπεν δὲ πρὸς τὴν\n\nγυναῖκα Ἡ πίστις σου σέσωκέν σε· πορεύου εἰς εἰρήνην.\nΚαὶ ἐγένετο ἐν τῷ καθεξῆς καὶ αὐτὸς διώδευεν κατὰ\n\nπόλιν καὶ κώμην κηρύσσων καὶ εὐαγγελιζόμενος τὴν βασιλείαν\n\nτοῦ θεοῦ,\n\nκαὶ οἱ δώδεκα σὺν αὐτῷ,\nκαὶ γυναῖκές τινες\n\nαἳ ἦσαν τεθεραπευμέναι ἀπὸ πνευμάτων πονηρῶν καὶ\n\nἀσθενειῶν, Μαρία ἡ καλουμένη Μαγδαληνή, ἀφʼ ἧς δαιμόνια\n\nἑπτὰ ἐξεληλύθει,\nκαὶ Ἰωάνα γυνὴ Χουζᾶ ἐπιτρόπου\n\nἩρῴδου καὶ Σουσάννα καὶ ἕτεραι πολλαί, αἵτινες διηκόνουν\n\nαὐτοῖς ἐκ τῶν ὑπαρχόντων αὐταῖς.\nΣυνιόντος\n\nδὲ ὄχλου πολλοῦ καὶ τῶν κατὰ πόλιν ἐπιπορευομένων\n\nπρὸς αὐτὸν εἶπεν διὰ παραβολῆς\nἘξῆλθεν ὁ σπείρων\n\nτοῦ σπεῖραι τὸν σπόρον αὐτοῦ. καὶ ἐν τῷ σπείρειν αὐτὸν\n\nὃ μὲν ἔπεσεν παρὰ τὴν ὁδόν, καὶ κατεπατήθη καὶ τὰ πετεινὰ\n\nτοῦ οὐρανοῦ κατέφαγεν αὐτό.\nκαὶ ἕτερον κατέπεσεν\n\nἐπὶ τὴν πέτραν, καὶ φυὲν ἐξηράνθη διὰ τὸ μὴ ἔχειν ἰκμάδα.\nκαὶ ἕτερον ἔπεσεν ἐν μέσῳ τῶν ἀκανθῶν, καὶ συνφυεῖσαι\n\nαἱ ἄκανθαι ἀπέπνιξαν αὐτό.\nκαὶ ἕτερον ἔπεσεν εἰς τὴν\n\nγῆν τὴν ἀγαθήν, καὶ φυὲν ἐποίησεν καρπὸν ἑκατονταπλασίονα.\n\nΤαῦτα λέγων ἐφώνει Ὁ ἔχων ὦτα ἀκούειν ἀκουέτω.\nἘπηρώτων δὲ αὐτὸν οἱ μαθηταὶ αὐτοῦ\n\nτίς αὕτη εἴη ἡ παραβολή.\nὁ δὲ εἶπεν Ὑμῖν δέδοται\n\nγνῶναι τὰ μυστήρια τῆς βασιλείας τοῦ θεοῦ, τοῖς δὲ λοιποῖς\n\nἐν παραβολαῖς, ἵνα\nβλέποντες μὴ βλέπωσιν καὶ ἀκούοντες μὴ συνίωσιν.\nἔστιν δὲ αὕτη ἡ παραβολή.\n\nὉ\n\nσπόρος ἐστὶν ὁ λόγος τοῦ θεοῦ.\nοἱ δὲ παρὰ τὴν ὁδόν\n\nεἰσιν οἱ ἀκούσαντες, εἶτα ἔρχεται ὁ διάβολος καὶ αἴρει τὸν\n\nλόγον ἀπὸ τῆς καρδίας αὐτῶν, ἵνα μὴ πιστεύσαντες σωθῶσιν.\nοἱ δὲ ἐπὶ τῆς πέτρας οἳ ὅταν ἀκούσωσιν μετὰ χαρᾶς\n\n\n\nδέχονται τὸν λόγον, καὶ οὗτοι ῥίζαν οὐκ ἔχουσιν, οἳ πρὸς\n\nκαιρὸν πιστεύουσιν καὶ ἐν καιρῷ πειρασμοῦ ἀφίστανται.\nτὸ δὲ εἰς τὰς ἀκάνθας πεσόν, οὗτοί εἰσιν οἱ ἀκούσαντες,\n\nκαὶ ὑπὸ μεριμνῶν καὶ πλούτου καὶ ἡδονῶν τοῦ βίου πορευόμενοι\n\nσυνπνίγονται καὶ οὐ τελεσφοροῦσιν.\nτὸ δὲ ἐν τῇ\n\nκαλῇ γῇ, οὗτοί εἰσιν οἵτινες ἐν καρδίᾳ καλῇ καὶ ἀγαθῇ\n\nἀκούσαντες τὸν λόγον κατέχουσιν καὶ καρποφοροῦσιν ἐν\n\nὑπομονῇ.\nΟὐδεὶς δὲ λύχνον ἅψας καλύπτει\n\nαὐτὸν σκεύει ἢ ὑποκάτω κλίνης τίθησιν, ἀλλʼ ἐπὶ λυχνίας\n\nτίθησιν, ἵνα οἱ εἰσπορευόμενοι βλέπωσιν τὸ φῶς.\nοὐ γὰρ\n\nἔστιν κρυπτὸν ὃ οὐ φανερὸν γενήσεται, οὐδὲ ἀπόκρυφον ὃ\n\nοὐ μὴ γνωσθῇ καὶ εἰς φανερὸν ἔλθῃ.\nΒλέπετε οὖν πῶς\n\nἀκούετε· ὃς ἂν γὰρ ἔχῃ, δοθήσεται αὐτῷ, καὶ ὃς ἂν μὴ ἔχῃ,\n\nκαὶ ὃ δοκεῖ ἔχειν ἀρθήσεται ἀπʼ αὐτοῦ.\nΠαρεγένετο δὲ πρὸς αὐτὸν ἡ μήτηρ καὶ οἱ ἀδελφοὶ\n\nαὐτοῦ, καὶ οὐκ ἠδύναντο συντυχεῖν αὐτῷ διὰ τὸν ὄχλον.\nἀπηγγέλη δὲ αὐτῷ Ἡ μήτηρ σου καὶ οἱ ἀδελφοί σου\n\nἑστήκασιν ἔξω ἰδεῖν θέλοντές σε.\nὁ δὲ ἀποκριθεὶς εἶπεν\n\nπρὸς αὐτούς Μήτηρ μου καὶ ἀδελφοί μου οὗτοί εἰσιν οἱ\n\nτὸν λόγον τοῦ θεοῦ ἀκούοντες καὶ ποιοῦντες.\nἘγένετο δὲ ἐν μιᾷ τῶν ἡμερῶν καὶ αὐτὸς ἐνέβη εἰς\n\nπλοῖον καὶ οἱ μαθηταὶ αὐτοῦ, καὶ εἶπεν πρὸς αὐτούς Διέλθωμεν\n\nεἰς τὸ πέραν τῆς λίμνης, καὶ ἀνήχθησαν.\nπλεόντων\n\nδὲ αὐτῶν ἀφύπνωσεν. καὶ κατέβη λαῖλαψ ἀνέμου\n\nεἰς τὴν λίμνην, καὶ συνεπληροῦντο καὶ ἐκινδύνευον.\nπροσελθόντες\n\nδὲ διήγειραν αὐτὸν λέγοντες Ἐπιστάτα ἐπιστάτα,\n\nἀπολλύμεθα· ὁ δὲ διεγερθεὶς ἐπετίμησεν τῷ ἀνέμῳ\n\nκαὶ τῷ κλύδωνι τοῦ ὕδατος, καὶ ἐπαύσαντο, καὶ ἐγένετο\n\nγαλήνη.\nεἶπεν δὲ αὐτοῖς Ποῦ ἡ πίστις ὑμῶν; φοβηθέντες\n\nδὲ ἐθαύμασαν, λέγοντες πρὸς ἀλλήλους Τίς ἄρα\n\nοὗτός ἐστιν ὅτι καὶ τοῖς ἀνέμοις ἐπιτάσσει καὶ τῷ ὕδατι,\n\nκαὶ ὑπακούουσιν αὐτῷ;\nΚαὶ κατέπλευσαν εἰς\n\nτὴν χώραν τῶν Γερασηνῶν, ἥτις ἐστὶν ἀντίπερα τῆς Γαλιλαίας.\nἐξελθόντι δὲ αὐτῷ ἐπὶ τὴν γῆν ὑπήντησεν ἀνήρ\n\nτις ἐκ τῆς πόλεως ἔχων δαιμόνια· καὶ χρόνῳ ἱκανῷ οὐκ ἐνεδύσατο\n\nἱμάτιον, καὶ ἐν οἰκίᾳ οὐκ ἔμενεν ἀλλʼ ἐν τοῖς μνήμασιν.\nἰδὼν δὲ τὸν Ἰησοῦν ἀνακράξας προσέπεσεν αὐτῷ\n\nκαὶ φωνῇ μεγάλῃ εἶπεν Τί ἐμοὶ καὶ σοί, Ἰησοῦ υἱὲ [τοῦ\n\nθεοῦ] τοῦ ὑψίστου; δέομαί σου,\n\nμή με βασανίσῃς·\nπαρήγγελλεν\n\nγὰρ τῷ πνεύματι τῷ ἀκαθάρτῳ ἐξελθεῖν ἀπὸ\n\nτοῦ ἀνθρώπου. πολλοῖς γὰρ χρόνοις συνηρπάκει αὐτόν,\n\nκαὶ ἐδεσμεύετο ἁλύσεσιν καὶ πέδαις φυλασσόμενος, καὶ\n\nδιαρήσσων τὰ δεσμὰ ἠλαύνέτο ἀπὸ τοῦ δαιμονίου εἰς τὰς\n\nἐρήμους.\nἐπηρώτησεν δὲ αὐτὸν ὁ Ἰησοῦς Τί σοὶ ὄνομά\n\nἐστιν; ὁ δὲ εἶπεν Λεγιών, ὅτι εἰσῆλθεν δαιμόνια πολλὰ\n\nεἰς αὐτόν.\nκαὶ παρεκάλουν αὐτὸν ἵνα μὴ ἐπιτάξῃ αὐτοῖς\n\nεἰς τὴν ἄβυσσον ἀπελθεῖν.\nἮν δὲ ἐκεῖ ἀγέλη χοίρων\n\nἱκανῶν βοσκομένη ἐν τῷ ὄρει· καὶ παρεκάλεσαν αὐτὸν\n\nἵνα ἐπιτρέψῃ αὐτοῖς εἰς ἐκείνους εἰσελθεῖν· καὶ ἐπέτρεψεν\n\nαὐτοῖς.\nἐξελθόντα δὲ τὰ δαιμόνια ἀπὸ τοῦ ἀνθρώπου\n\nεἰσῆλθον εἰς τοὺς χοίρους, καὶ ὥρμησεν ἡ ἀγέλη κατὰ τοῦ\n\nκρημνοῦ εἰς τὴν λίμνην καὶ ἀπεπνίγη.\nἸδόντες δὲ οἱ\n\nβόσκοντες τὸ γεγονὸς ἔφυγον καὶ ἀπήγγειλαν εἰς τὴν\n\nπόλιν καὶ εἰς τοὺς ἀγρούς.\nἐξῆλθον δὲ ἰδεῖν τὸ γεγονὸς\n\nκαὶ ἦλθαν πρὸς τὸν Ἰησοῦν, καὶ εὗραν καθήμενον τὸν ἄνθρωπον\n\nἀφʼ οὗ τὰ δαιμόνια ἐξῆλθεν ἱματισμένον καὶ σωφρονοῦντα\n\nπαρὰ τοὺς πόδας [τοῦ] Ἰησοῦ, καὶ ἐφοβήθησαν.\nἀπήγγειλαν δὲ αὐτοῖς οἱ ἰδόντες πῶς ἐσώθη ὁ δαιμονισθείς.\nκαὶ ἠρώτησεν αὐτὸν ἅπαν τὸ πλῆθος τῆς περιχώρου\n\nτῶν Γερασηνῶν ἀπελθεῖν ἀπʼ αὐτῶν, ὅτι φόβῳ\n\nμεγάλῳ συνείχοντο· αὐτὸς δὲ ἐμβὰς εἰς πλοῖον ὑπέστρεψεν.\nἐδεῖτο δὲ αὐτοῦ ὁ ἀνὴρ ἀφʼ οὗ ἐξεληλύθει\n\nτὰ δαιμόνια εἶναι σὺν αὐτῷ· ἀπέλυσεν δὲ αὐτὸν λέγων\nὙπόστρεφε εἰς τὸν οἶκόν σου,\n\nκαὶ διηγοῦ ὅσα σοι ἐποίησεν\n\nὁ θεός. καὶ ἀπῆλθεν καθʼ ὅλην τὴν πόλιν κηρύσσων ὅσα\n\nἐποίησεν αὐτῷ ὁ Ἰησοῦς.\nἘν δὲ τῷ ὑποστρέφειν τὸν Ἰησοῦν ἀπεδέξατο\n\nαὐτὸν ὁ ὄχλος, ἦσαν γὰρ πάντες προσδοκῶντες αὐτόν.\nΚαὶ ἰδοὺ ἦλθεν ἀνὴρ ᾧ ὄνομα Ἰάειρος, καὶ οὗτος\n\nἄρχων τῆς συναγωγῆς ὑπῆρχεν, καὶ πεσὼν παρὰ τοὺς\n\nπόδας Ἰησοῦ παρεκάλει αὐτὸν εἰσελθεῖν εἰς τὸν οἶκον\n\nαὐτοῦ,\nὅτι θυγάτηρ μονογενὴς ἦν αὐτῷ ὡς ἐτῶν\n\nδώδεκα καὶ αὐτὴ ἀπέθνησκεν. Ἐν δὲ τῷ ὑπάγειν\n\nαὐτὸν οἱ ὄχλοι συνέπνιγον αὐτόν.\nκαὶ γυνὴ οὖσα\n\nἐν ῥύσει αἵματος ἀπὸ ἐτῶν δώδεκα, ἥτις οὐκ ἴσχυσεν\n\nἀπʼ οὐδενὸς θεραπευθῆναι,\nπροσελθοῦσα ὄπισθεν ἥψατο\n\nτοῦ κρασπέδου τοῦ ἱματίου αὐτοῦ, καὶ παραχρῆμα\n\nἔστη ἡ ῥύσις τοῦ αἵματος αὐτῆς.\nκαὶ εἶπεν ὁ Ἰησοῦς\n\nΤίς ὁ ἁψάμενός μου; ἀρνουμένων δὲ πάντων εἶπεν ὁ\n\nΠέτρος Ἐπιστάτα, οἱ ὄχλοι συνέχουσίν σε καὶ ἀποθλίβουσιν.\nὁ δὲ Ἰησοῦς εἶπεν Ἥψατό μού τις,\n\nἐγὼ\n\nγὰρ ἔγνων δύναμιν ἐξεληλυθυῖαν ἀπʼ ἐμοῦ.\nἰδοῦσα δὲ ἡ\n\nγυνὴ ὅτι οὐκ ἔλαθεν τρέμουσα ἦλθεν καὶ προσπεσοῦσα\n\nαὐτῷ διʼ ἣν αἰτίαν ἥψατο αὐτοῦ ἀπήγγειλεν ἐνώπιον\n\nπαντὸς τοῦ λαοῦ καὶ ὡς ἰάθη παραχρῆμα.\nὁ δὲ\n\nεἶπεν αὐτῇ Θυγάτηρ, ἡ πίστις σου σέσωκέν σε· πορεύου\n\nεἰς εἰρήνην.\nἜτι αὐτοῦ λαλοῦντος ἔρχεταί τις παρὰ τοῦ\n\nἀρχισυναγώγου λέγων ὅτι Τέθνηκεν ἡ θυγάτηρ σου,\n\nμηκέτι σκύλλε τὸν διδάσκαλον.\nὁ δὲ Ἰησοῦς ἀκούσας\n\nἀπεκρίθη αὐτῷ Μὴ φοβοῦ, μόνον πίστευσον, καὶ σωθήσεται.\nἐλθὼν δὲ εἰς τὴν οἰκίαν οὐκ ἀφῆκεν εἰσελθεῖν τινὰ\n\nσὺν αὐτῷ εἰ μὴ Πέτρον καὶ Ἰωάνην καὶ Ἰάκωβον καὶ τὸν\n\nπατέρα τῆς παιδὸς καὶ τὴν μητέρα.\nἔκλαιον δὲ πάντες καὶ\n\nἐκόπτοντο αὐτήν. ὁ δὲ εἶπεν Μὴ κλαίετε, οὐ γὰρ ἀπέθανεν\n\nἀλλὰ καθεύδει.\nκαὶ κατεγέλων αὐτοῦ, εἰδότες ὅτι\n\nἀπέθανεν.\nαὐτὸς δὲ κρατήσας τῆς χειρὸς αὐτῆς ἐφώνησεν\n\nλέγων Ἡ παῖς, ἔγειρε.\nκαὶ ἐπέστρεψεν τὸ πνεῦμα αὐτῆς,\n\nκαὶ ἀνέστη παραχρῆμα, καὶ διέταξεν αὐτῇ δοθῆναι\n\nφαγεῖν.\nκαὶ ἐξέστησαν οἱ γονεῖς αὐτῆς· ὁ δὲ παρήγγειλεν\n\nαὐτοῖς μηδενὶ εἰπεῖν τὸ γεγονός.\nΣυνκαλεσάμενος δὲ τοὺς δώδεκα ἔδωκεν αὐτοῖς δύναμιν\n\nκαὶ ἐξουσίαν ἐπὶ πάντα τὰ δαιμόνια καὶ νόσους\n\nθεραπεύειν,\nκαὶ ἀπέστειλεν αὐτοὺς κηρύσσειν τὴν βασιλείαν\n\nτοῦ θεοῦ καὶ ἰᾶσθαι,\nκαὶ εἶπεν πρὸς αὐτούς\n\nΜηδὲν αἴρετε εἰς τὴν ὁδόν, μήτε ῥάβδον μήτε πήραν\n\nμήτε ἄρτον μήτε ἀργύριον, μήτε δύο χιτῶνας ἔχειν.\nκαὶ εἰς ἣν ἂν οἰκίαν εἰσέλθητε, ἐκεῖ μένετε καὶ ἐκεῖθεν\n\nἐξέρχεσθε.\nκαὶ ὅσοι ἂν μὴ δέχωνται ὑμᾶς, ἐξερχόμενοι\n\nἀπὸ τῆς πόλεως ἐκείνης τὸν κονιορτὸν ἀπὸ τῶν ποδῶν\n\nὑμῶν ἀποτινάσσετε εἰς μαρτύριον ἐπʼ αὐτούς.\nἘξερχόμενοι\n\nδὲ διήρχοντο κατὰ τὰς κώμας εὐαγγελιζόμενοι καὶ θεραπεύοντες\n\nπανταχοῦ.\nἬκουσεν δὲ Ἡρῴδης\n\nὁ τετραάρχης τὰ γινόμενα πάντα, καὶ διηπόρει διὰ τὸ λέγεσθαι\n\nὑπὸ τινῶν ὅτι Ἰωάνης ἠγέρθη ἐκ νεκρῶν,\nὑπὸ\n\nτινῶν δὲ ὅτι Ἠλείας ἐφάνη, ἄλλων δὲ ὅτι προφήτης τις\n\nτῶν ἀρχαίων ἀνέστη.\nεἶπεν δὲ [ὁ] Ἡρῴδης Ἰωάνην ἐγὼ\n\nἀπεκεφάλισα· τίς δέ ἐστιν οὗτος περὶ οὗ ἀκούω τοιαῦτα;\n\nκαὶ ἐζήτει ἰδεῖν αὐτόν.\nΚαὶ ὑποστρέψαντες\n\nοἱ ἀπόστολοι διηγήσαντο αὐτῷ ὅσα ἐποίησαν. Καὶ\n\nπαραλαβὼν αὐτοὺς ὑπεχώρησεν κατʼ ἰδίαν εἰς πόλιν καλουμένην\n\nΒηθσαιδά.\nοἱ δὲ ὄχλοι γνόντες ἠκολούθησαν αὐτῷ.\n\nκαὶ ἀποδεξάμενος αὐτοὺς ἐλάλει αὐτοῖς περὶ τῆς βασιλείας\n\nτοῦ θεοῦ, καὶ τοὺς χρείαν ἔχοντας θεραπείας ἰᾶτο.\nἩ δὲ\n\nἡμέρα ἤρξατο κλίνειν· προσελθόντες δὲ οἱ δώδεκα εἶπαν\n\nαὐτῷ Ἀπόλυσον τὸν ὄχλον, ἵνα πορευθέντες εἰς τὰς κύκλῳ\n\nκώμας καὶ ἀγροὺς καταλύσωσιν καὶ εὕρωσιν ἐπισιτισμόν,\n\nὅτι ὧδε ἐν ἐρήμῳ τόπῳ ἐσμέν.\nεἶπεν δὲ πρὸς\n\n\n\nαὐτούς Δότε αὐτοῖς φαγεῖν ὑμεῖς. οἱ δὲ εἶπαν Οὐκ εἰσὶν ἡμῖν πλεῖον ἢ ἄρτοι πέντε καὶ ἰχθύες δύο, εἰ μήτι\n\nπορευθέντες ἡμεῖς ἀγοράσωμεν εἰς πάντα τὸν λαὸν τοῦτον\n\nβρώματα.\nἦσαν γὰρ ὡσεὶ ἄνδρες πεντακισχίλιοι. εἶπεν\n\nδὲ πρὸς τοὺς μαθητὰς αὐτοῦ Κατακλίνατε αὐτοὺς κλισίας\n\nὡσεὶ ἀνὰ πεντήκοντα.\nκαὶ ἐποίησαν οὕτως καὶ κατέκλιναν\n\n\n\nἅπαντας.\nλαβὼν δὲ τοὺς πέντε ἄρτους καὶ τοὺς δύο\n\nἰχθύας ἀναβλέψας εἰς τὸν οὐρανὸν εὐλόγησεν αὐτοὺς καὶ\n\nκατέκλασεν καὶ ἐδίδου τοῖς μαθηταῖς παραθεῖναι τῷ ὄχλῳ.\nκαὶ ἔφαγον καὶ ἐχορτάσθησαν πάντες, καὶ ἤρθη τὸ περισσεῦσαν\n\nαὐτοῖς κλασμάτων κόφινοι δώδεκα.\nΚαὶ ἐγένετο ἐν τῷ εἶναι αὐτὸν προσευχόμενον κατὰ\n\n\n\nμόνας συνῆσαν αὐτῷ οἱ μαθηταί, καὶ ἐπηρώτησεν αὐτοὺς\n\nλέγων Τίνα με οἱ ὄχλοι λέγουσιν εἶναι;\nοἱ δὲ ἀποκριθέντες\n\nεἶπαν Ἰωάνην τὸν βαπτιστήν, ἄλλοι δὲ Ἠλείαν,\n\nἄλλοι δὲ ὅτι προφήτης τις τῶν ἀρχαίων ἀνέστη.\nεἶπεν\n\nδὲ αὐτοῖς Ὑμεῖς δὲ τίνα με λέγετε εἶναι; Πέτρος δὲ\n\nἀποκριθεὶς εἶπεν Τὸν χριστὸν τοῦ θεοῦ.\nὁ δὲ ἐπιτιμήσας\n\nαὐτοῖς παρήγγειλεν μηδενὶ λέγειν τοῦτο,\nεἰπὼν ὅτι\n\nΔεῖ τὸν υἱὸν τοῦ ἀνθρώπου πολλὰ παθεῖν καὶ ἀποδοκιμασθῆναι\n\nἀπὸ τῶν πρεσβυτέρων καὶ ἀρχιερέων καὶ γραμματέων καὶ ἀποκτανθῆναι καὶ τῇ τρίτῃ ἡμέρᾳ ἐγερθῆναι.\nἜλεγεν δὲ πρὸς πάντας Εἴ τις θέλει ὀπίσω\n\nμου ἔρχεσθαι, ἀρνησάσθω ἑαυτὸν καὶ ἀράτω τὸν σταυρὸν\n\nαὐτοῦ καθʼ ἡμέραν, καὶ ἀκολουθείτω μοι.\nὃς γὰρ ἂν\n\nθέλῃ τὴν ψυχὴν αὐτοῦ σῶσαι, ἀπολέσει αὐτήν· ὃς δʼ ἂν\n\nἀπολέσῃ τὴν ψυχὴν αὐτοῦ ἕνεκεν ἐμοῦ, οὗτος σώσει αὐτήν.\nτί γὰρ ὠφελεῖται ἄνθρωπος κερδήσας τὸν κόσμον ὅλον\n\nἑαυτὸν δὲ ἀπολέσας ἢ ζημιωθείς;\nὃς γὰρ ἂν ἐπαισχυνθῇ\n\nμε καὶ τοὺς ἐμοὺς λόγους, τοῦτον ὁ υἱὸς τοῦ ἀνθρώπου\n\nἐπαισχυνθήσεται, ὅταν ἔλθῃ ἐν τῇ δόξῃ αὐτοῦ καὶ τοῦ\n\nπατρὸς καὶ τῶν ἁγίων ἀγγέλων.\nΛέγω δὲ ὑμῖν ἀληθῶς,\n\nεἰσίν τινες τῶν αὐτοῦ ἑστηκότων οἳ οὐ μὴ γεύσωνται θανάτου\n\nἕως ἂν ἴδωσιν τὴν βασιλείαν τοῦ θεοῦ.\nἘγένετο δὲ μετὰ τοὺς λόγους τούτους ὡσεὶ ἡμέραι\n\nὀκτὼ παραλαβὼν Πέτρον καὶ Ἰωάνην καὶ Ἰάκωβον ἀνέβη\n\nεἰς τὸ ὄρος προσεύξασθαι.\nκαὶ ἐγένετο ἐν τῷ προσεύχεσθαι\n\nαὐτὸν τὸ εἶδος τοῦ προσώπου αὐτοῦ ἕτερον καὶ\n\nὁ ἱματισμὸς αὐτοῦ λευκὸς ἐξαστράπτων.\nκαὶ ἰδοὺ ἄνδρες\n\nδύο συνελάλουν αὐτῷ, οἵτινες ἦσαν Μωυσῆς καὶ\n\nἨλείας,\nοἳ ὀφθέντες ἐν δόξῃ ἔλεγον τὴν ἔξοδον αὐτοῦ ἣν\n\nἤμελλεν πληροῦν ἐν Ἰερουσαλήμ.\nὁ δὲ Πέτρος καὶ οἱ\n\nσὺν αὐτῷ ἦσαν βεβαρημένοι ὕπνῳ· διαγρηγορήσαντες δὲ\n\nεἶδαν τὴν δόξαν αὐτοῦ καὶ τοὺς δύο ἄνδρας τοὺς συνεστῶτας\n\nαὐτῷ.\nκαὶ ἐγένετο ἐν τῷ διαχωρίζεσθαι αὐτοὺς\n\nἀπʼ αὐτοῦ εἶπεν ὁ Πέτρος πρὸς τὸν Ἰησοῦν Ἐπιστάτα,\n\nκαλόν ἐστιν ἡμᾶς ὧδε εἶναι, καὶ ποιήσωμεν σκηνὰς τρεῖς,\n\nμίαν σοὶ καὶ μίαν Μωυσεῖ καὶ μίαν Ἠλείᾳ, μὴ εἰδὼς ὃ\n\nλέγει.\nταῦτα δὲ αὐτοῦ λέγοντος ἐγένετο νεφέλη καὶ ἐπεσκίαζεν\n\nαὐτούς· ἐφοβήθησαν δὲ ἐν τῷ εἰσελθεῖν αὐτοὺς\n\nεἰς τὴν νεφέλην.\nκαὶ φωνὴ ἐγένετο ἐκ τῆς νεφέλης λέγουσα\n\nΟὗτός ἐστιν ὁ υἱός μου ὁ ἐκλελεγμένος, αὐτοῦ\n\nἀκούετε.\nκαὶ ἐν τῷ γενέσθαι τὴν φωνὴν εὑρέθη Ἰησοῦς\n\nμόνος. καὶ αὐτοὶ ἐσίγησαν καὶ οὐδενὶ ἀπήγγειλαν ἐν ἐκείναις\n\nταῖς ἡμέραις οὐδὲν ὧν ἑώρακαν.\nἘγένετο δὲ τῇ ἑξῆς ἡμέρᾳ κατελθόντων αὐτῶν ἀπὸ\n\nτοῦ ὄρους συνήντησεν αὐτῷ ὄχλος πολύς.\nκαὶ ἰδοὺ ἀνὴρ\n\nἀπὸ τοῦ ὄχλου ἐβόησεν λέγων Διδάσκαλε, δέομαί σου\n\nἐπιβλέψαι ἐπὶ τὸν υἱόν μου, ὅτι μονογενής μοί ἐστιν,\nκαὶ ἰδοὺ πνεῦμα λαμβάνει αὐτόν,\n\nκαὶ ἐξέφνης κράζει,\n\nκαὶ σπαράσσει αὐτὸν μετὰ ἀφροῦ καὶ μόλις ἀποχωρεῖ\n\nἀπʼ αὐτοῦ συντρῖβον αὐτόν·\nκαὶ ἐδεήθην τῶν μαθητῶν\n\nσου ἵνα ἐκβάλωσιν αὐτό, καὶ οὐκ ἠδυνήθησαν.\nἀποκριθεὶς\n\nδὲ ὁ Ἰησοῦς εἶπεν Ὦ γενεὰ ἄπιστος καὶ διεστραμμένη,\n\nἕως πότε ἔσομαι πρὸς ὑμᾶς καὶ ἀνέξομαι\n\nὑμῶν; προσάγαγε ὧδε τὸν υἱόν σου.\nἔτι δὲ προσερχομένου\n\nαὐτοῦ ἔρρηξεν αὐτὸν τὸ δαιμόνιον καὶ συνεσπάραξεν·\n\nἐπετίμησεν δὲ ὁ Ἰησοῦς τῷ πνεύματι τῷ ἀκαθάρτῳ,\n\nκαὶ ἰάσατο τὸν παῖδα καὶ ἀπέδωκεν αὐτὸν τῷ πατρὶ\n\nαὐτοῦ.\nἐξεπλήσσοντο δὲ πάντες ἐπὶ τῇ μεγαλειότητι τοῦ\n\nθεοῦ.\n\nΠάντων δὲ θαυμαζόντων ἐπὶ πᾶσιν οἷς ἐποίει εἶπεν\n\nπρὸς τοὺς μαθητὰς αὐτοῦ\nΘέσθε ὑμεῖς εἰς τὰ ὦτα ὑμῶν\n\nτοὺς λόγους τούτους, ὁ γὰρ υἱὸς τοῦ ἀνθρώπου μέλλει\n\nπαραδίδοσθαι εἰς χεῖρας ἀνθρώπων.\nοἱ δὲ ἠγνόουν τὸ\n\nῥῆμα τοῦτο, καὶ ἦν παρακεκαλυμμένον ἀπʼ αὐτῶν ἵνα μὴ\n\nαἴσθωνται αὐτό, καὶ ἐφοβοῦντο ἐρωτῆσαι αὐτὸν περὶ τοῦ\n\nῥήματος τούτου.\nΕἰσῆλθεν δὲ διαλογισμὸς ἐν\n\n\n\nαὐτοῖς, τὸ τίς ἂν εἴη μείζων αὐτῶν.\nὁ δὲ Ἰησοῦς εἰδὼς\n\nτὸν διαλογισμὸν τῆς καρδίας αὐτῶν ἐπιλαβόμενος παιδίον\n\nἔστησεν αὐτὸ παρʼ ἑαυτῷ,\nκαὶ εἶπεν αὐτοῖς Ὃς ἂν\n\nδέξηται τοῦτο τὸ παιδίον ἐπὶ τῷ ὀνόματί μου ἐμὲ δέχεται,\n\nκαὶ ὃς ἂν ἐμὲ δέξηται δέχεται τὸν ἀποστείλαντά με·\n\nὁ γὰρ μικρότερος ἐν πᾶσιν ὑμῖν ὑπάρχων οὗτός ἐστιν\n\nμέγας.\nἈποκριθεὶς δὲ Ἰωάνης εἶπεν Ἐπιστάτα,\n\nεἴδαμέν τινα ἐν τῷ ὀνόματί σου ἐκβάλλοντα δαιμόνια,\n\nκαὶ ἐκωλύομεν αὐτὸν ὅτι οὐκ ἀκολουθεῖ μεθʼ ἡμῶν.\nεἶπεν δὲ πρὸς αὐτὸν Ἰησοῦς Μὴ κωλύετε, ὃς γὰρ οὐκ ἔστιν\n\nκαθʼ ὑμῶν ὑπὲρ ὑμῶν ἐστίν.\nἘγένετο δὲ ἐν τῷ συμπληροῦσθαι τὰς ἡμέρας τῆς ἀναλήμψεως\n\nαὐτοῦ καὶ αὐτὸς τὸ πρόσωπον ἐστήρισεν τοῦ\n\nπορεύεσθαι εἰς Ἰερουσαλήμ,\nκαὶ ἀπέστειλεν ἀγγέλους πρὸ\n\nπροσώπου αὐτοῦ. Καὶ πορευθέντες εἰσῆλθον εἰς κώμην\n\nΣαμαρειτῶν,\n\nὡς ἑτοιμάσαι αὐτῷ·\nκαὶ οὐκ ἐδέξαντο αὐτόν,\n\nὅτι τὸ πρόσωπον αὐτοῦ ἦν πορευόμενον εἰς Ἰερουσαλήμ.\nἰδόντες δὲ οἱ μαθηταὶ Ἰάκωβος καὶ Ἰωάνης εἶπαν Κύριε,\n\nθέλεις εἴπωμεν\nπῦρ καταβῆναι ἀπὸ τοῦ οὐρανοῦ καὶ ἀναλῶσαι\nαὐτούς;\nστραφεὶς δὲ ἐπετίμησεν αὐτοῖς.\nκαὶ ἐπορεύθησαν εἰς ἑτέραν κώμην.\nΚαὶ πορευομένων αὐτῶν ἐν τῇ ὁδῷ εἶπέν τις πρὸς\n\nαὐτόν Ἀκολουθήσω σοι ὅπου ἐὰν ἀπέρχῃ.\nκαὶ εἶπεν\n\nαὐτῷ [ὁ] Ἰησοῦς Αἱ ἀλώπεκες φωλεοὺς ἔχουσιν καὶ τὰ\n\nπετεινὰ τοῦ οὐρανοῦ κατασκηνώσεις, ὁ δὲ υἱὸς τοῦ ἀνθρώπου\n\nοὐκ ἔχει ποῦ τὴν κεφαλὴν κλίνῃ.\nΕἶπεν δὲ πρὸς\n\nἕτερον Ἀκολούθει μοι. ὁ δὲ εἶπεν Ἐπίτρεψόν μοι πρῶτον\n\nἀπελθόντι θάψαι τὸν πατέρα μου.\nεἶπεν δὲ αὐτῷ\n\nἌφες τοὺς νεκροὺς θάψαι τοὺς ἑαυτῶν νεκρούς, σὺ δὲ ἀπελθὼν\n\nδιάγγελλε τὴν βασιλείαν τοῦ θεοῦ.\nεἶπεν δὲ καὶ ἕτερος\n\nἈκολουθήσω σοι, κύριε· πρῶτον δὲ ἐπίτρεψόν μοι ἀποτάξασθαι\n\nτοῖς εἰς τὸν οἶκόν μου.\nεἶπεν δὲ [πρὸς αὐτὸν]\n\nὁ Ἰησοῦς Οὐδεὶς ἐπιβαλὼν τὴν χεῖρα ἐπʼ ἄροτρον καὶ\n\nβλέπων εἰς τὰ ὀπίσω εὔθετός ἐστιν τῇ βασιλείᾳ τοῦ θεοῦ.\nΜετὰ δὲ ταῦτα ἀνέδειξεν ὁ κύριος ἑτέρους ἑβδομήκοντα\n\n[δύο] καὶ ἀπέστειλεν αὐτοὺς ἀνὰ δύο [δύο] πρὸ προσώπου\n\nαὐτοῦ εἰς πᾶσαν πόλιν καὶ τόπον οὗ ἤμελλεν αὐτὸς ἔρχεσθαι.\nἔλεγεν δὲ πρὸς αὐτούς Ὁ μὲν θερισμὸς πολύς,\n\nοἱ\n\nδὲ ἐργάται ὀλίγοι· δεήθητε οὖν τοῦ κυρίου τοῦ θερισμοῦ\n\nὅπως ἐργάτας ἐκβάλῃ εἰς τὸν θερισμὸν αὐτοῦ.\nὑπάγετε.\n\nἰδοὺ ἀποστέλλω ὑμᾶς ὡς ἄρνας ἐν μέσῳ λύκων.\nμὴ βαστάζετε\n\nβαλλάντιον, μὴ πήραν, μὴ ὑποδήματα, καὶ\n\nμηδένα κατὰ τὴν ὁδὸν ἀσπάσησθε.\nεἰς ἣν δʼ ἂν εἰσέλθητε\n\nοἰκίαν πρῶτον λέγετε Εἰρήνη τῷ οἴκῳ τούτῳ.\nκαὶ\n\n\n\nἐὰν ἐκεῖ ᾖ υἱὸς εἰρήνης, ἐπαναπαήσεται ἐπʼ αὐτὸν ἡ\n\nεἰρήνη ὑμῶν· εἰ δὲ μήγε, ἐφʼ ὑμᾶς ἀνακάμψει.\nἐν αὐτῇ\n\nδὲ τῇ οἰκίᾳ μένετε, ἔσθοντες καὶ πίνοντες τὰ παρʼ αὐτῶν,\n\nἄξιος γὰρ ὁ ἐργάτης τοῦ μισθοῦ αὐτοῦ. μὴ μεταβαίνετε ἐξ\n\nοἰκίας εἰς οἰκίαν.\nκαὶ εἰς ἣν ἂν πόλιν εἰσέρχησθε καὶ\n\nδέχωνται ὑμᾶς,\nἐσθίετε τὰ παρατιθέμενα ὑμῖν, καὶ θεραπεύετε\n\nτοὺς ἐν αὐτῇ ἀσθενεῖς, καὶ λέγετε αὐτοῖς Ἤγγικεν\n\nἐφʼ ὑμᾶς ἡ βασιλεία τοῦ θεοῦ.\nεἰς ἣν δʼ ἂν πόλιν εἰσέλθητε\n\nκαὶ μὴ δέχωνται ὑμᾶς, ἐξελθόντες εἰς τὰς πλατείας\n\nαὐτῆς εἴπατε\nΚαὶ τὸν κονιορτὸν τὸν κολληθέντα ἡμῖν\n\nἐκ τῆς πόλεως ὑμῶν εἰς τοὺς πόδας ἀπομασσόμεθα ὑμῖν·\n\nπλὴν τοῦτο γινώσκετε ὅτι ἤγγικεν ἡ βασιλεία τοῦ θεοῦ.\nλέγω ὑμῖν ὅτι Σοδόμοις ἐν τῇ ἡμέρᾳ ἐκείνῃ ἀνεκτότερον\n\nἔσται ἢ τῇ πόλει ἐκείνῃ.\nΟὐαί σοι, Χοραζείν· οὐαί σοι,\n\nΒηθσαιδά· ὅτι εἰ ἐν Τύρῳ καὶ Σιδῶνι ἐγενήθησαν αἱ\n\nδυνάμεις αἱ γενόμεναι ἐν ὑμῖν, πάλαι ἂν ἐν σάκκῳ καὶ\n\nσποδῷ καθήμενοι μετενόησαν.\nπλὴν Τύρῳ καὶ Σιδῶνι\n\nἀνεκτότερον ἔσται ἐν τῇ κρίσει ἢ ὑμῖν.\nΚαὶ σύ, Καφαρναούμ,\n\nμὴ\nἕως οὐρανοῦ ὑψωθήσῃ; ἕως τοῦ ᾄδου\nκαταβήσῃ.\nὉ ἀκούων ὑμῶν ἐμοῦ ἀκούει,\n\nκαὶ ὁ ἀθετῶν\n\nὑμᾶς ἐμὲ ἀθετεῖ· ὁ δὲ ἐμὲ ἀθετῶν ἀθετεῖ τὸν ἀποστείλαντά\n\nμε.\nὙπέστρεψαν δὲ οἱ ἑβδομήκοντα\n\n[δύο] μετὰ χαρᾶς λέγοντες Κύριε, καὶ τὰ δαιμόνια\n\nὑποτάσσεται ἡμῖν ἐν τῷ ὀνόματί σου.\nεἶπεν δὲ αὐτοῖς Ἐθεώρουν τὸν Σατανᾶν ὡς ἀστραπὴν ἐκ τοῦ οὐρανοῦ\n\nπεσόντα.\nἰδοὺ δέδωκα ὑμῖν τὴν ἐξουσίαν τοῦ\nπατεῖν ἐπάνω ὄφεων\nκαὶ σκορπίων, καὶ ἐπὶ πᾶσαν τὴν\n\n\n\nδύναμιν τοῦ ἐχθροῦ, καὶ οὐδὲν ὑμᾶς οὐ μὴ ἀδικήσει.\nπλὴν ἐν τούτῳ μὴ χαίρετε ὅτι τὰ πνεύματα ὑμῖν ὑποτάσσεται,\n\nχαίρετε δὲ ὅτι τὰ ὀνόματα ὑμῶν ἐνγέγραπται ἐν\n\nτοῖς οὐρανοῖς.\nἘν αὐτῇ τῇ ὥρᾳ ἠγαλλιάσατο\n\nτῷ πνεύματι τῷ ἁγίῳ καὶ εἶπεν Ἐξομολογοῦμαί σοι,\n\nπάτερ κύριε τοῦ οὐρανοῦ καὶ τῆς γῆς, ὅτι ἀπέκρυψας\n\nταῦτα ἀπὸ σοφῶν καὶ συνετῶν, καὶ ἀπεκάλυψας αὐτὰ νηπίοις·\n\nναί, ὁ πατήρ, ὅτι οὕτως εὐδοκία ἐγένετο ἔμπροσθέν\n\nσου.\nΠάντα μοι παρεδόθη ὑπὸ τοῦ πατρός, μου, καὶ\n\nοὐδεὶς γινώσκει τίς ἐστιν ὁ υἱὸς εἰ μὴ ὁ πατήρ, καὶ τίς\n\nἐστιν ὁ πατὴρ εἰ μὴ ὁ υἱὸς καὶ ᾧ ἂν βούληται ὁ υἱὸς\n\nἀποκαλύψαι.\nΚαὶ στραφεὶς πρὸς τοὺς μαθητὰς κατʼ ἰδίαν\n\nεἶπεν Μακάριοι οἱ ὀφθαλμοὶ οἱ βλέποντες ἃ βλέπετε.\nλέγω γὰρ ὑμῖν ὅτι πολλοὶ προφῆται καὶ βασιλεῖς ἠθέλησαν\n\nἰδεῖν ἃ ὑμεῖς βλέπετε καὶ οὐκ εἶδαν, καὶ ἀκοῦσαι ἃ\n\nἀκούετε καὶ οὐκ ἤκουσαν.\nΚαὶ ἰδοὺ νομικός τις ἀνέστη ἐκπειράζων αὐτὸν λέγων\n\nΔιδάσκαλε, τί ποιήσας ζωὴν αἰώνιον κληρονομήσω;\nὁ δὲ εἶπεν πρὸς αὐτόν Ἐν τῷ νόμῳ τί γέγραπται; πῶς\n\nἀναγινώσκεις;\nὁ δὲ ἀποκριθεὶς εἶπεν\n\nἈγαπήσεις Κύριον\n\nτὸν θεόν σου ἐξ ὅλης καρδίας σου καὶ ἐν ὅλη τῇ\n\nψυχῇ σου καὶ ἐν ὅλῃ τῇ ἰσχύι σου καὶ ἐν ὅλῃ τῇ διανοίᾳ\n\nσου,\n\nκαὶ\nτὸν πλησίον σου ὡς σεαυτόν.\nεἶπεν δὲ\n\nαὐτῷ Ὀρθῶς ἀπεκρίθης·\nτοῦτο ποίει καὶ ζήσῃ.\nὉ δὲ\n\nθέλων δικαιῶσαι ἑαυτὸν εἶπεν πρὸς τὸν Ἰησοῦν Καὶ τίς\n\nἐστίν μου πλησίον;\nὑπολαβὼν ὁ Ἰησοῦς εἶπεν Ἄνθρωπός\n\nτις κατέβαινεν ἀπὸ Ἰερουσαλὴμ εἰς Ἰερειχὼ καὶ λῃσταῖς\n\nπεριέπεσεν, οἳ καὶ ἐκδύσαντες αὐτὸν καὶ πληγὰς\n\nἐπιθέντες ἀπῆλθον ἀφέντες ἡμιθανῆ.\nκατὰ συγκυρίαν δὲ\n\nἱερεύς τις κατέβαινεν [ἐν] τῇ ὁδῷ ἐκείνῃ, καὶ ἰδὼν αὐτὸν\n\nἀντιπαρῆλθεν·\nὁμοίως δὲ καὶ Λευείτης κατὰ τὸν τόπον\n\nἐλθὼν καὶ ἰδὼν ἀντιπαρῆλθεν.\nΣαμαρείτης δέ τις ὁδεύων\n\nἦλθεν κατʼ αὐτὸν καὶ ἰδὼν ἐσπλαγχνίσθη,\nκαὶ προσελθὼν\n\nκατέδησεν τὰ τραύματα αὐτοῦ ἐπιχέων ἔλαιον καὶ οἶνον,\n\nἐπιβιβάσας δὲ αὐτὸν ἐπὶ τὸ ἴδιον κτῆνος ἤγαγεν αὐτὸν εἰς\n\nπανδοχεῖον καὶ ἐπεμελήθη αὐτοῦ.\nκαὶ ἐπὶ τὴν αὔριον ἐκβαλὼν δύο δηνάρια ἔδωκεν τῷ πανδοχεῖ καὶ εἶπεν Ἐπιμελήθητι\n\nαὐτοῦ, καὶ ὅτι ἂν προσδαπανήσῃς ἐγὼ ἐν τῷ\n\nἐπανέρχεσθαί με ἀποδώσω σοι.\nτίς τούτων τῶν τριῶν\n\nπλησίον δοκεῖ σοι γεγονέναι τοῦ ἐμπεσόντος εἰς τοὺς λῃστάς;\nὁ δὲ εἶπεν Ὁ ποιήσας τὸ ἔλεος μετʼ αὐτοῦ.\n\nεἶπεν\n\nδὲ αὐτῷ [ὁ] Ἰησοῦς Πορεύου καὶ σὺ ποίει ὁμοίως.\nἘν δὲ τῷ πορεύεσθαι αὐτοὺς αὐτὸς εἰσῆλθεν εἰς κώμην\n\n\n\nτινά· γυνὴ δέ τις ὀνόματι Μάρθα ὑπεδέξατο αὐτὸν εἰς τὴν\n\nοἰκίαν.\nκαὶ τῇδε ἦν ἀδελφὴ καλουμένη Μαριάμ, [ἣ] καὶ\n\nπαρακαθεσθεῖσα πρὸς τοὺς πόδας τοῦ κυρίου ἤκουεν τὸν λόγον\n\nαὐτοῦ.\nἡ δὲ Μάρθα περιεσπᾶτο περὶ πολλὴν διακονίαν·\n\nἐπιστᾶσα δὲ εἶπεν Κύριε, οὐ μέλει σοι ὅτι ἡ ἀδελφή\n\nμου μόνην με κατέλειπεν διακονεῖν; εἰπὸν οὖν αὐτῇ ἵνα\n\nμοι συναντιλάβηται.\nἀποκριθεὶς δὲ εἶπεν αὐτῇ ὁ κύριος\n\n\n\nΜάρθα Μάρθα, μεριμνᾷς καὶ θορυβάζῃ περὶ πολλά, ὀλίγων\n\nδέ ἐστιν χρεία ἢ ἑνός·\nΜαριὰμ γὰρ τὴν ἀγαθὴν\n\nμερίδα ἐξελέξατο ἥτις οὐκ ἀφαιρεθήσεται αὐτῆς.\nΚαὶ ἐγένετο ἐν τῷ εἶναι αὐτὸν ἐν τόπῳ τινὶ προσευχόμενον,\n\nὡς ἐπαύσατο, εἶπέν τις τῶν μαθητῶν αὐτοῦ πρὸς\n\nαὐτόν Κύριε, δίδαξον ἡμᾶς προσεύχεσθαι, καθὼς καὶ\n\nἸωάνης ἐδίδαξεν τοὺς μαθητὰς αὐτοῦ.\nεἶπεν δὲ αὐτοῖς\n\nὍταν προσεύχησθε, λέγετε Πάτερ, ἁγιασθήτω τὸ ὄνομά\n\n\n\nσου· ἐλθάτω ἡ βασιλεία σου·\nτὸν ἄρτον ἡμῶν τὸν ἐπιούσιον\n\nδίδου ἡμῖν τὸ καθʼ ἡμέραν·\nκαὶ ἄφες ἡμῖν τὰς ἁμαρτίας\n\nἡμῶν, καὶ γὰρ αὐτοὶ ἀφίομεν παντὶ ὀφείλοντι ἡμῖν·\n\nκαὶ μὴ εἰσενέγκῃς ἡμᾶς εἰς πειρασμόν.\nΚαὶ\n\nεἶπεν πρὸς αὐτούς Τίς ἐξ ὑμῶν ἕξει φίλον καὶ πορεύσεται\n\nπρὸς αὐτὸν μεσονυκτίου καὶ εἴπῃ αὐτῷ Φίλε, χρῆσόν\n\nμοι τρεῖς ἄρτους,\nἐπειδὴ φίλος μου παρεγένετο ἐξ ὁδοὺ\n\nπρός με καὶ οὐκ ἔχω ὃ παραθήσω αὐτῷ·\nκἀκεῖνος ἔσωθεν\n\nἀποκριθεὶς εἴπῃ Μή μοι κόπους πάρεχε· ἤδη ἡ θύρα\n\nκέκλεισται, καὶ τὰ παιδία μου μετʼ ἐμοῦ εἰς τὴν κοίτην\n\nεἰσίν· οὐ δύναμαι ἀναστὰς δοῦναί σοι.\nλέγω ὑμῖν, εἰ καὶ\n\nοὐ δώσει αὐτῷ ἀναστὰς διὰ τὸ εἶναι φίλον αὐτοῦ, διά γε\n\nτὴν ἀναιδίαν αὐτοῦ ἐγερθεὶς δώσει αὐτῷ ὅσων χρῄζει.\nΚἀγὼ ὑμῖν λέγω, αἰτεῖτε, καὶ δοθήσεται ὑμῖν· ζητεῖτε,\n\nκαὶ εὑρήσετε· κρούετε, καὶ ἀνοιγήσεται ὑμῖν.\nπᾶς γὰρ\n\nὁ αἰτῶν λαμβάνει, καὶ ὁ ζητῶν εὑρίσκει, καὶ τῷ κρούοντι\n\n\n\nἀνοιγήσεται.\nτίνα δὲ ἐξ ὑμῶν τὸν πατέρα αἰτήσει ὁ\n\nυἱὸς ἰχθύν,\n\nμὴ ἀντὶ ἰχθύος ὄφιν αὐτῷ ἐπιδώσει;\nἢ καὶ\n\nαἰτήσει ᾠόν,\n\nἐπιδώσει αὐτῷ σκορπίον;\nεἰ οὖν ὑμεῖς πονηροὶ\n\nὑπάρχοντες οἴδατε δόματα ἀγαθὰ διδόναι τοῖς τέκνοις\n\nὑμῶν, πόσῳ μᾶλλον ὁ πατὴρ [ὁ] ἐξ οὐρανοῦ δώσει πνεῦμα\n\nἅγιον τοῖς αἰτοῦσιν αὐτόν.\nΚαὶ ἦν ἐκβάλλων δαιμόνιον κωφόν· ἐγένετο δὲ τοῦ\n\nδαιμονίου ἐξελθόντος ἐλάλησεν ὁ κωφός. Καὶ ἐθαύμασαν\n\nοἱ ὄχλοι·\nτινὲς δὲ ἐξ αὐτῶν εἶπαν Ἐν Βεεζεβοὺλ τῷ\n\nἄρχοντι τῶν δαιμονίων ἐκβάλλει τὰ δαιμόνια·\nἕτεροι δὲ\n\nπειράζοντες σημεῖον ἐξ οὐρανοῦ ἐζήτουν παρʼ αὐτοῦ.\nαὐτὸς\n\nδὲ εἰδὼς αὐτῶν τὰ διανοήματα εἶπεν αὐτοῖς Πᾶσα\n\nβασιλεία ἐφʼ ἑαυτὴν διαμερισθεῖσα ἐρημοῦται, καὶ οἶκος\n\nἐπὶ οἶκον πίπτει.\nεἰ δὲ καὶ ὁ Σατανᾶς ἐφʼ ἑαυτὸν διεμερίσθη,\n\nπῶς σταθήσεται ἡ βασιλεία αὐτοῦ; ὅτι λέγετε ἐν\n\nΒεεζεβοὺλ ἐκβάλλειν με τὰ δαιμόνια.\nεἰ δὲ ἐγὼ ἐν Βεεζεβοὺλ\n\nἐκβάλλω τὰ δαιμόνια, οἱ υἱοὶ ὑμῶν ἐν τίνι ἐκβάλλουσιν;\n\nδιὰ τοῦτο αὐτοὶ ὑμῶν κριταὶ ἔσονται.\nεἰ δὲ ἐν\n\nδακτύλῳ θεοῦ [ἐγὼ] ἐκβάλλω τὰ δαιμόνια, ἄρα ἔφθασεν\n\nἐφʼ ὑμᾶς ἡ βασιλεία τοῦ θεοῦ.\nὅταν ὁ ἰσχυρὸς καθωπλισμένος\n\nφυλάσσῃ τὴν ἑαυτοῦ αὐλήν, ἐν εἰρήνῃ ἐστὶν τὰ\n\nὑπάρχοντα αὐτοῦ·\nἐπὰν δὲ ἰσχυρότερος αὐτοῦ ἐπελθὼν\n\nνικήσῃ αὐτόν, τὴν πανοπλίαν αὐτοῦ αἴρει ἐφʼ ᾗ ἐπεποίθει,\n\nκαὶ τὰ σκῦλα αὐτοῦ διαδίδωσιν.\nὁ μὴ ὢν μετʼ ἐμοῦ\n\nκατʼ ἐμοῦ ἐστίν, καὶ ὁ μὴ συνάγων μετʼ ἐμοῦ σκορπίζει.\nὍταν τὸ ἀκάθαρτον πνεῦμα ἐξέλθῃ ἀπὸ τοῦ ἀνθρώπου, διέρχεται διʼ ἀνύδρων τόπων ζητοῦν ἀνάπαυσιν,\n\nκαὶ μὴ εὑρίσκον [τότε] λέγει Ὑποστρέψω εἰς τὸν οἶκόν\n\nμου ὅθεν ἐξῆλθον·\nκαὶ ἐλθὸν εὑρίσκει [σχολάζοντα,] σεσαρωμένον\n\nκαὶ κεκοσμημένον.\nτότε πορεύεται καὶ παραλαμβάνει\n\nἕτερα πνεύματα πονηρότερα ἑαυτοῦ ἑπτά, καὶ εἰσελθόντα\n\nκατοικεῖ ἐκεῖ, καὶ γίνεται τὰ ἔσχατα τοῦ ἀνθρώπου\n\nἐκείνου χείρονα τῶν πρώτων.\nἘγένετο δὲ ἐν τῷ\n\nλέγειν αὐτὸν ταῦτα ἐπάρασά τις φωνὴν γυνὴ ἐκ τοῦ ὄχλου\n\nεἶπεν αὐτῷ Μακαρία ἡ κοιλία ἡ βαστάσασά σε καὶ\n\nμαστοὶ οὓς ἐθήλασας·\nαὐτὸς δὲ εἶπεν Μενοῦν μακάριοι\n\nοἱ ἀκούοντες τὸν λόγον τοῦ θεοῦ καὶ φυλάσσοντες.\nΤῶν δὲ ὄχλων ἐπαθροιζομένων ἤρξατο λέγειν Ἡ\n\nγενεὰ αὕτη γενεὰ πονηρά ἐστιν· σημεῖον ζητεῖ, καὶ σημεῖον\n\nοὐ δοθήσεται αὐτῇ εἰ μὴ τὸ σημεῖον Ἰωνᾶ.\nκαθὼς γὰρ\n\nἐγένετο [ὁ] Ἰωνᾶς τοῖς Νινευείταις σημεῖον, οὕτως ἔσται\n\nκαὶ ὁ υἱὸς τοῦ ἀνθρώπου τῇ γενεᾷ ταύτῃ.\nβασίλισσα\n\nνότου ἐγερθήσεται ἐν τῇ κρίσει μετὰ τῶν ἀνδρῶν τῆς\n\nγενεᾶς ταύτης καὶ κατακρινεῖ αὐτούς· ὅτι ἦλθεν ἐκ τῶν\n\nπεράτων τῆς γῆς ἀκοῦσαι τὴν σοφίαν Σολομῶνος, καὶ ἰδοὺ\n\nπλεῖον Σολομῶνος ὧδε.\nἄνδρες Νινευεῖται ἀναστήσονται\n\nἐν τῇ κρίσει μετὰ τῆς γενεᾶς ταύτης καὶ κατακρινοῦσιν\n\nαὐτήν· ὅτι μετενόησαν εἰς τὸ κήρυγμα Ἰωνᾶ, καὶ ἰδοὺ\n\nπλεῖον Ἰωνᾶ ὧδε.\nΟὐδεὶς λύχνον ἅψας εἰς κρύπτην τίθησιν\n\nοὐδὲ ὑπὸ τὸν μόδιον ἀλλʼ ἐπὶ τὴν λυχνίαν, ἵνα οἱ\n\nεἰσπορευόμενοι τὸ φῶς βλέπωσιν.\nὉ λύχνος τοῦ σώματός\n\nἐστιν ὁ ὀφθαλμός σου. ὅταν ὁ ὀφθαλμός σου ἁπλοῦς\n\nᾖ, καὶ ὅλον τὸ σῶμά σου φωτινόν ἐστιν· ἐπὰν δὲ πονηρὸς\n\n\n\nᾖ, καὶ τὸ σῶμά σου σκοτινόν.\nσκόπει οὖν μὴ τὸ φῶς τὸ\n\nἐν σοὶ σκότος ἐστίν.\nεἰ οὖν τὸ σῶμά σου ὅλον φωτινόν,\n\n\n\nμὴ ἔχον μέρος τι σκοτινόν, ἔσται φωτινὸν ὅλον ὡς ὅταν\n\n\n\nὁ λύχνος τῇ ἀστραπῇ φωτίζῃ σε.\nἘν δὲ τῷ λαλῆσαι ἐρωτᾷ αὐτὸν Φαρισαῖος ὅπως ἀριστήσῃ\n\nπαρʼ αὐτῷ· εἰσελθὼν δὲ ἀνέπεσεν.\nὁ δὲ Φαρισαῖος\n\nἰδὼν ἐθαύμασεν ὅτι οὐ πρῶτον ἐβαπτίσθη πρὸ τοῦ ἀρίστου.\nεἶπεν δὲ ὁ κύριος πρὸς αὐτόν Νῦν ὑμεῖς οἱ Φαρισαῖοι\n\nτὸ ἔσωθεν τοῦ ποτηρίου καὶ τοῦ πίνακος καθαρίζετε,\n\nτὸ δὲ ἔσωθεν ὑμῶν γέμει ἁρπαγῆς καὶ πονηρίας.\nἄφρονες,\n\nοὐχ ὁ ποιήσας τὸ ἔξωθεν καὶ τὸ ἔσωθεν ἐποίησεν;\nπλὴν\n\nτὰ ἐνόντα δότε ἐλεημοσύνην, καὶ ἰδοὺ πάντα καθαρὰ ὑμῖν\n\nἐστίν.\nἀλλὰ οὐαὶ ὑμῖν τοῖς Φαρισαίοις, ὅτι ἀποδεκατοῦτε\n\nτὸ ἡδύοσμον καὶ τὸ πήγανον καὶ πᾶν λάχανον, καὶ παρέρχεσθε\n\nτὴν κρίσιν καὶ τὴν ἀγάπην τοῦ θεοῦ· ταῦτα δὲ ἔδει\n\nποιῆσαι κἀκεῖνα μὴ παρεῖναι.\nοὐαὶ ὑμῖν τοῖς Φαρισαίοις,\n\nὅτι ἀγαπᾶτε τὴν πρωτοκαθεδρίαν ἐν ταῖς συναγωγαῖς καὶ\n\nτοὺς ἀσπασμοὺς ἐν ταῖς ἀγοραῖς.\nοὐαὶ ὑμῖν, ὅτι ἐστὲ ὡς\n\nτὰ μνημεῖα τὰ ἄδηλα, καὶ οἱ ἄνθρωποι οἱ περιπατοῦντες\n\nἐπάνω οὐκ οἴδασιν.\nἈποκριθεὶς δέ τις τῶν νομικῶν λέγει\n\nαὐτῷ Διδάσκαλε, ταῦτα λέγων καὶ ἡμᾶς ὑβρίζεις.\nὁ δὲ\n\nεἶπεν Καὶ ὑμῖν τοῖς νομικοῖς οὐαί, ὅτι φορτίζετε τοὺς\n\nἀνθρώπους φορτία δυσβάστακτα, καὶ αὐτοὶ ἑνὶ τῶν δακτύλων\n\nὑμῶν οὐ προσψαύετε τοῖς φορτίοις.\nοὐαὶ ὑμῖν, ὅτι\n\nοἰκοδομεῖτε τὰ μνημεῖα τῶν προφητῶν οἱ δὲ πατέρες ὑμῶν\n\nἀπέκτειναν αὐτούς.\nἄρα μάρτυρές ἐστε καὶ συνευδοκεῖτε\n\nτοῖς ἔργοις τῶν πατέρων ὑμῶν, ὅτι αὐτοὶ μὲν ἀπέκτειναν\n\nαὐτοὺς ὑμεῖς δὲ οἰκοδομεῖτε.\nδιὰ τοῦτο καὶ ἡ σοφία τοῦ\n\nθεοῦ εἶπεν Ἀποστελῶ εἰς αὐτοὺς προφήτας καὶ ἀποστόλους,\n\nκαὶ ἐξ αὐτῶν ἀποκτενοῦσιν καὶ διώξουσιν,\nἵνα ἐκζητηθῇ\n\nτὸ αἷμα πάντων τῶν προφητῶν τὸ ἐκκεχυμένον ἀπὸ\n\nκαταβολῆς κόσμου ἀπὸ τῆς γενεᾶς ταύτης,\nἀπὸ αἵματος\n\nἍβελ ἕως αἵματος Ζαχαρίου τοῦ ἀπολομένου μεταξὺ τοῦ\n\nθυσιαστηρίου καὶ τοῦ οἴκου· ναί, λέγω ὑμῖν, ἐκζητηθήσεται\n\nἀπὸ τῆς γενεᾶς ταύτης.\nοὐαὶ ὑμῖν τοῖς νομικοῖς, ὅτι\n\n\n\nἤρατε τὴν κλεῖδα τῆς γνώσεως· αὐτοὶ οὐκ εἰσήλθατε\n\nκαὶ τοὺς εἰσερχομένους ἐκωλύσατε.\nΚἀκεῖθεν\n\nἐξελθόντος αὐτοῦ ἤρξαντο οἱ γραμματεῖς καὶ οἱ Φαρισαῖοι\n\nδεινῶς ἐνέχειν καὶ ἀποστοματίζειν αὐτὸν περὶ πλειόνων,\nἐνεδρεύοντες αὐτὸν θηρεῦσαί τι ἐκ τοῦ στόματος αὐτοῦ.\nἘν οἷς ἐπισυναχθεισῶν τῶν μυριάδων τοῦ ὄχλου, ὥστε\n\nκαταπατεῖν ἀλλήλους, ἤρξατο λέγειν πρὸς τοὺς μαθητὰς\n\nαὐτοῦ πρῶτον Προσέχετε ἑαυτοῖς ἀπὸ τῆς ζύμης, ἥτις\n\nἐστὶν ὑπόκρισις, τῶν Φαρισαίων.\nΟὐδὲν δὲ συγκεκαλυμμένον\n\nἐστὶν ὃ οὐκ ἀποκαλυφθήσεται, καὶ κρυπτὸν ὃ οὐ\n\nγνωσθήσεται.\nἀνθʼ ὧν ὅσα ἐν τῇ σκοτίᾳ εἴπατε ἐν τῷ\n\nφωτὶ ἀκουσθήσεται, καὶ ὃ πρὸς τὸ οὖς ἐλαλήσατε ἐν τοῖς\n\nταμείοις κηρυχθήσεται ἐπὶ τῶν δωμάτων.\nΛέγω δὲ ὑμῖν\n\nτοῖς φίλοις μου, μὴ φοβηθῆτε ἀπὸ τῶν ἀποκτεινόντων τὸ\n\nσῶμα καὶ μετὰ ταῦτα μὴ ἐχόντων περισσότερόν τι ποιῆσαι.\n\nὑποδείξω δὲ ὑμῖν τίνα φοβηθῆτε·\nφοβήθητε τὸν\n\nμετὰ τὸ ἀποκτεῖναι ἔχοντα ἐξουσίαν ἐμβαλεῖν εἰς τὴν\n\nγέενναν· ναί, λέγω ὑμῖν, τοῦτον φοβήθητε.\nοὐχὶ πέντε\n\nστρουθία πωλοῦνται ἀσσαρίων δύο; καὶ ἓν ἐξ αὐτῶν\n\nοὐκ ἔστιν ἐπιλελησμένον ἐνώπιον τοῦ θεοῦ.\nἀλλὰ καὶ αἱ\n\nτρίχες τῆς κεφαλῆς ὑμῶν πᾶσαι ἠρίθμηνται· μὴ φοβεῖσθε·\n\nπολλῶν στρουθίων διαφέρετε.\nΛέγω δὲ ὑμῖν, πᾶς\n\nὃς ἂν ὁμολογήσει ἐν ἐμοὶ ἔμπροσθεν τῶν ἀνθρώπων, καὶ ὁ\n\nυἱὸς τοῦ ἀνθρώπου ὁμολογήσει ἐν αὐτῷ ἔμπροσθεν τῶν\n\nἀγγέλων τοῦ θεοῦ·\nὁ δὲ ἀρνησάμενός με ἐνώπιον τῶν\n\nἀνθρώπων ἀπαρνηθήσεται ἐνώπιον τῶν ἀγγέλων τοῦ\n\nθεοῦ.\nΚαὶ πᾶς ὃς ἐρεῖ λόγον εἰς τὸν υἱὸν τοῦ ἀνθρώπου,\n\nἀφεθήσεται αὐτῷ· τῷ δὲ εἰς τὸ ἅγιον πνεῦμα βλασφημήσαντι\n\nοὐκ ἀφεθήσεται.\nὍταν δὲ εἰσφέρωσιν ὑμᾶς ἐπὶ\n\nτὰς συναγωγὰς καὶ τὰς ἀρχὰς καὶ τὰς ἐξουσίας, μὴ μεριμνήσητε\n\nπῶς [ἢ τί] ἀπολογήσησθε ἢ τί εἴπητε·\nτὸ\n\nγὰρ ἅγιον πνεῦμα διδάξει ὑμᾶς ἐν αὐτῇ τῇ ὥρᾳ ἃ δεῖ εἰπεῖν.\nΕἶπεν δέ τις ἐκ τοῦ ὄχλου αὐτῷ Διδάσκαλε,\n\nεἰπὲ τῷ ἀδελφῷ μου μερίσασθαι μετʼ ἐμοῦ τὴν\n\nκληρονομίαν.\nὁ δὲ εἶπεν αὐτῷ Ἄνθρωπε, τίς με κατέστησεν\n\nκριτὴν ἢ μεριστὴν ἐφʼ ὑμᾶς;\nεἶπεν δὲ πρὸς αὐτούς Ὁρᾶτε καὶ φυλάσσεσθε ἀπὸ πάσης πλεονεξίας, ὅτι\n\nοὐκ ἐν τῷ περισσεύειν τινὶ ἡ ζωὴ αὐτοῦ ἐστὶν ἐκ τῶν\n\nὑπαρχόντων αὐτῷ.\nΕἶπεν δὲ παραβολὴν πρὸς αὐτοὺς\n\nλέγων Ἀνθρώπου τινὸς πλουσίου εὐφόρησεν ἡ χώρα.\nκαὶ διελογίζετο ἐν αὑτῷ λέγων Τί ποιήσω, ὅτι οὐκ ἔχω\n\nποῦ συνάξω τοὺς καρπούς μου;\nκαὶ εἶπεν Τοῦτο ποιήσω·\n\nκαθελῶ μου τὰς ἀποθήκας καὶ μείζονας οἰκοδομήσω, καὶ\n\nσυνάξω ἐκεῖ πάντα τὸν σῖτον καὶ τὰ ἀγαθά μου,\nκαὶ\n\nἐρῶ τῇ ψυχῇ μου Ψυχή, ἔχεις πολλὰ ἀγαθὰ [κείμενα εἰς\n\nἔτη πολλά· ἀναπαύου, φάγε, πίε], εὐφραίνου.\nεἶπεν δὲ\n\nαὐτῷ ὁ θεός Ἄφρων, ταύτῃ τῇ νυκτὶ τὴν ψυχήν σου αἰτοῦσιν\n\nἀπὸ σοῦ· ἃ δὲ ἡτοίμασας,\n\nτίνι ἔσται;\n[Οὕτως ὁ θησαυρίζων\n\nαὑτῷ καὶ μὴ εἰς θεὸν πλουτῶν.]\nΕἶπεν\n\nδὲ πρὸς τοὺς μαθητὰς [αὐτοῦ] Διὰ τοῦτο λέγω ὑμῖν,\n\nμὴ μεριμνᾶτε τῇ ψυχῇ τί φάγητε, μηδὲ τῷ σώματι [ὑμῶν]\n\nτί ἐνδύσησθε.\nἡ γὰρ ψυχὴ πλεῖόν ἐστιν τῆς τροφῆς καὶ\n\nτὸ σῶμα τοῦ ἐνδύματος.\nκατανοήσατε τοὺς κόρακας ὅτι\n\n\n\nοὐ σπείρουσιν οὐδὲ θερίζουσιν, οἷς οὐκ ἔστιν ταμεῖον\n\nοὐδὲ ἀποθήκη, καὶ ὁ θεὸς τρέφει αὐτούς· πόσῳ μᾶλλον\n\nὑμεῖς διαφέρετε τῶν πετεινῶν.\nτίς δὲ ἐξ ὑμῶν μεριμνῶν\n\nδύναται ἐπὶ τὴν ἡλικίαν αὐτοῦ προσθεῖναι πῆχυν;\nεἰ οὖν\n\nοὐδὲ ἐλάχιστον δύνασθε, τί περὶ τῶν λοιπῶν μεριμνᾶτε;\n\nκατανοήσατε τὰ κρίνα πῶς αὐξάνει·\nοὐ κοπιᾷ οὐδὲ νήθει.\n\nλέγω δὲ ὑμῖν, οὐδὲ Σολομὼν ἐν πάσῃ τῇ δόξῃ αὐτοῦ περιεβάλετο\n\nὡς ἓν τούτων.\nεἰ δὲ ἐν ἀγρῷ τὸν χόρτον ὄντα\n\nσήμερον καὶ αὔριον εἰς κλίβανον βαλλόμενον ὁ θεὸς οὕτως\n\nἀμφιάζει, πόσῳ μᾶλλον ὑμᾶς, ὀλιγόπιστοι.\nκαὶ ὑμεῖς μὴ\n\nζητεῖτε τί φάγητε καὶ τί πίητε,\n\nκαὶ μὴ μετεωρίζεσθε,\nταῦτα\n\nγὰρ πάντα τὰ ἔθνη τοῦ κόσμου ἐπιζητοῦσιν, ὑμῶν δὲ ὁ\n\nπατὴρ οἶδεν ὅτι χρῄζετε τούτων·\nπλὴν ζητεῖτε τὴν βασιλείαν\n\nαὐτοῦ, καὶ ταῦτα προστεθήσεται ὑμῖν.\nμὴ φοβοῦ,\n\nτὸ μικρὸν ποίμνιον, ὅτι εὐδόκησεν ὁ πατὴρ ὑμῶν δοῦναι\n\nὑμῖν τὴν βασιλείαν.\nΠωλήσατε τὰ ὑπάρχοντα ὑμῶν\n\nκαὶ δότε ἐλεημοσύνην· ποιήσατε ἑαυτοῖς βαλλάντια μὴ\n\nπαλαιούμενα, θησαυρὸν ἀνέκλειπτον ἐν τοῖς οὐρανοῖς,\nὅπου κλέπτης οὐκ ἐγγίζει οὐδὲ σὴς διαφθείρει· ὅπου γάρ\n\nἐστιν ὁ θησαυρὸς ὑμῶν, ἐκεῖ καὶ ἡ καρδία ὑμῶν ἔσται.\nἜστωσαν ὑμῶν αἱ ὀσφύες περιεζωσμέναι καὶ οἱ λύχνοι\n\nκαιόμενοι,\nκαὶ ὑμεῖς ὅμοιοι ἀνθρώποις προσδεχομένοις\n\nτὸν κύριον ἑαυτῶν πότε ἀναλύσῃ ἐκ τῶν γάμων, ἵνα ἐλθόντος\n\nκαὶ κρούσαντος εὐθέως ἀνοίξωσιν αὐτῷ.\nμακάριοι οἱ\n\nδοῦλοι ἐκεῖνοι, οὓς ἐλθὼν ὁ κύριος εὑρήσει γρηγοροῦντας·\n\nἀμὴν λέγω ὑμῖν ὅτι περιζώσεται καὶ ἀνακλινεῖ αὐτοὺς καὶ\n\n\n\nπαρελθὼν διακονήσει αὐτοῖς.\nκἂν ἐν τῇ\n\nδευτέρᾳ κἂν ἐν\n\nτῇ τρίτῃ φυλακῇ ἔλθῃ καὶ εὕρῃ οὕτως, μακάριοί εἰσιν\n\nἐκεῖνοι.\nτοῦτο δὲ γινώσκετε ὅτι εἰ ᾔδει ὁ οἰκοδεσπότης\n\n\n\nποίᾳ ὥρᾳ ὁ κλεπτης ἔρχεται, ἐγρηγόρησεν ἂν καὶ οὐκ ἀφῆκεν\n\nδιορυχθῆναι τὸν οἶκον αὐτοῦ.\nκαὶ ὑμεῖς γίνεσθε\n\nἕτοιμοι, ὅτι ᾗ ὥρᾳ οὐ δοκεῖτε ὁ υἱὸς τοῦ ἀνθρώπου ἔρχεται.\n\nΕἶπεν δὲ ὁ Πέτρος Κύριε,\nπρὸς ἡμᾶς τὴν παραβολὴν\n\nταύτην λέγεις ἢ καὶ πρὸς πάντας;\nκαὶ εἶπεν ὁ\n\nκύριος Τίς ἄρα ἐστὶν ὁ πιστὸς οἰκονόμος, ὁ φρόνιμος, ὃν\n\nκαταστήσει ὁ κύριος ἐπὶ τῆς θεραπείας αὐτοῦ τοῦ διδόναι\n\nἐν καιρῷ [τὸ] σιτομέτριον;\nμακάριος ὁ δοῦλος ἐκεῖνος,\n\nὃν\n\nἐλθὼν ὁ κύριος αὐτοῦ εὑρήσει ποιοῦντα οὕτως·\nἀληθῶς\n\nλέγω ὑμῖν ὅτι ἐπὶ πᾶσιν τοῖς ὑπάρχουσιν αὐτοῦ καταστήσει\n\nαὐτόν.\nἐὰν δὲ εἴπῃ ὁ δοῦλος ἐκεῖνος ἐν τῇ καρδίᾳ\n\nαὐτοῦ Χρονίζει ὁ κύριός μου ἔρχεσθαι, καὶ ἄρξηται τύπτειν\n\nτοὺς παῖδας καὶ τὰς παιδίσκας, ἐσθίειν τε καὶ πίνειν\n\nκαὶ μεθύσκεσθαι,\nἥξει ὁ κύριος τοῦ δούλου ἐκείνου ἐν\n\nἡμέρᾳ ᾗ οὐ προσδοκᾷ καὶ ἐν ὥρᾳ ᾗ οὐ γινώσκει, καὶ διχοτομήσει\n\nαὐτὸν καὶ τὸ μέρος αὐτοῦ μετὰ τῶν ἀπίστων\n\nθήσει.\nἐκεῖνος δὲ ὁ δοῦλος ὁ γνοὺς τὸ θέλημα τοῦ κυρίου\n\nαὐτοῦ καὶ μὴ ἑτοιμάσας ἢ ποιήσας πρὸς τὸ θέλημα αὐτοῦ\n\nδαρήσεται πολλάς·\nὁ δὲ μὴ γνοὺς ποιήσας δὲ ἄξια\n\nπληγῶν δαρήσεται ὀλίγας. παντὶ δὲ ᾧ ἐδόθη πολύ, πολὺ\n\nζητηθήσεται παρʼ αὐτοῦ, καὶ ᾧ παρέθεντο πολύ, περισσότερον\n\nαἰτήσουσιν αὐτόν.\nΠῦρ ἦλθον βαλεῖν ἐπὶ τὴν γῆν,\n\nκαὶ τί θέλω εἰ ἤδη ἀνήφθη;\nβάπτισμα δὲ ἔχω βαπτισθῆναι,\n\nκαὶ πῶς συνέχομαι ἕως ὅτου τελεσθῇ.\nδοκεῖτε ὅτι\n\nεἰρήνην παρεγενόμην δοῦναι ἐν τῇ γῇ; οὐχί, λέγω ὑμῖν,\n\nἀλλʼ ἢ διαμερισμόν.\nἔσονται γὰρ ἀπὸ τοῦ νῦν πέντε ἐν\n\nἑνὶ οἴκῳ διαμεμερισμένοι, τρεῖς ἐπὶ δυσὶν καὶ δύο ἐπὶ\n\nτρισίν,\nδιαμερισθήσονται πατὴρ ἐπὶ υἱῷ καὶ\nυἱὸς ἐπὶ πατρί,\nμήτηρ ἐπὶ θυγατέρα καὶ\nθυγάτηρ ἐπὶ τὴν μητέρα,\nπενθερὰ ἐπὶ τὴν νύμφην αὐτῆς καὶ\nνύμφη ἐπὶ τὴν πενθεράν.\nἜλεγεν δὲ καὶ τοῖς ὄχλοις Ὅταν\n\nἴδητε νεφέλην ἀνατέλλουσαν ἐπὶ δυσμῶν, εὐθέως λέγετε\n\nὅτι Ὄμβρος ἔρχεται,\n\nκαὶ γίνεται οὕτως·\nκαὶ ὅταν\n\nνότον πνέοντα, λέγετε ὅτι Καύσων ἔσται, καὶ γίνεται.\nὑποκριταί, τὸ πρόσωπον τῆς γῆς καὶ τοῦ οὐρανοῦ οἴδατε\n\nδοκιμάζειν, τὸν καιρὸν δὲ τοῦτον πῶς οὐκ οἴδατε δοκιμάζειν;\nΤί δὲ καὶ ἀφʼ ἑαυτῶν οὐ κρίνετε τὸ δίκαιον;\nὡς\n\nγὰρ ὑπάγεις μετὰ τοῦ ἀντιδίκου σου ἐπʼ ἄρχοντα,\n\nἐν τῇ\n\nὁδῷ δὸς ἐργασίαν ἀπηλλάχθαι [ἀπʼ] αὐτοῦ, μή ποτε κατασύρῃ\n\nσε πρὸς τὸν κριτήν, καὶ ὁ κριτής σε παραδώσει τῷ\n\nπράκτορι, καὶ ὁ πράκτωρ σε βαλεῖ εἰς φυλακήν.\nλέγω\n\nσοι, οὐ μὴ ἐξέλθῃς ἐκεῖθεν ἕως καὶ τὸ ἔσχατον λεπτὸν\n\nἀποδῷς.\nΠαρῆσαν δέ τινες ἐν αὐτῷ τῷ καιρῷ ἀπαγγέλλοντες\n\nαὐτῷ περὶ τῶν Γαλιλαίων ὧν τὸ αἷμα Πειλᾶτος ἔμιξεν\n\nμετὰ τῶν θυσιῶν αὐτῶν.\nκαὶ ἀποκριθεὶς εἶπεν αὐτοῖς\n\nΔοκεῖτε ὅτι οἱ Γαλιλαῖοι οὗτοι ἁμαρτωλοὶ παρὰ πάντας\n\nτοὺς Γαλιλαίους ἐγένοντο, ὅτι ταῦτα πεπόνθασιν;\nοὐχί, λέγω ὑμῖν, ἀλλʼ ἐὰν μὴ μετανοῆτε πάντες ὁμοίως\n\nἀπολεῖσθε.\nἢ ἐκεῖνοι οἱ δέκα ὀκτὼ ἐφʼ οὓς ἔπεσεν ὁ\n\nπύργος ἐν τῷ Σιλωὰμ καὶ ἀπέκτεινεν αὐτούς, δοκεῖτε ὅτι αὐτοὶ\n\nὀφειλέται ἐγένοντο παρὰ πάντας τοὺς ἀνθρώπους τοὺς\n\nκατοικοῦντας Ἰερουσαλήμ;\nοὐχί,\n\nλέγω ὑμῖν, ἀλλʼ ἐὰν μὴ\n\n\n\nμετανοήσητε πάντες ὡσαύτως ἀπολεῖσθε.\nἜλεγεν\n\nδὲ ταύτην τὴν παραβολήν. Συκῆν εἶχέν τις πεφυτευμένην\n\nἐν τῷ ἀμπελῶνι αὐτοῦ, καὶ ἦλθεν ζητῶν καρπὸν\n\nἐν αὐτῇ καὶ οὐχ εὗρεν.\nεἶπεν δὲ πρὸς τὸν ἀμπελουργόν\n\nἸδοὺ τρία ἔτη ἀφʼ οὗ ἔρχομαι ζητῶν καρπὸν ἐν τῇ\n\nσυκῇ ταύτῃ καὶ οὐχ εὑρίσκω· ἔκκοψον αὐτήν· ἵνα τί καὶ\n\nτὴν γῆν καταργεῖ;\nὁ δὲ ἀποκριθεὶς λέγει αὐτῷ Κύριε,\n\nἄφες αὐτὴν καὶ τοῦτο τὸ ἔτος, ἕως ὅτου σκάψω περὶ αὐτὴν\nκαὶ βάλω κόπρια· κἂν μὲν ποιήσῃ καρπὸν εἰς τὸ μέλλον—\n\nεἰ δὲ μήγε, ἐκκόψεις αὐτήν.\nἮν δὲ διδάσκων ἐν μιᾷ τῶν συναγωγῶν ἐν τοῖς σάββασιν.\nκαὶ ἰδοὺ γυνὴ πνεῦμα ἔχουσα ἀσθενείας ἔτη δέκα\n\nὀκτώ, καὶ ἦν συνκύπτουσα καὶ μὴ δυναμένη ἀνακύψαι εἰς\n\nτὸ παντελές.\nἰδὼν δὲ αὐτὴν ὁ Ἰησοῦς προσεφώνησεν καὶ\n\nεἶπεν αὐτῇ Γύναι,\n\nἀπολέλυσαι τῆς ἀσθενείας σου\n, καὶ\n\nἐπέθηκεν αὐτῇ τὰς χεῖρας· καὶ παραχρῆμα ἀνωρθώθη, καὶ\n\nἐδόξαζεν τὸν θεόν.\nἀποκριθεὶς δὲ ὁ ἀρχισυνάγωγος, ἀγανακτῶν\n\nὅτι τῷ σαββάτῳ ἐθεράπευσεν ὁ Ἰησοῦς, ἔλεγεν τῷ\n\nὄχλῳ ὅτι Ἓξ ἡμέραι εἰσὶν ἐν αἷς δεῖ ἐργάζεσθαι· ἐν αὐταῖς\n\nοὖν ἐρχόμενοι θεραπεύεσθε καὶ μὴ τῇ ἡμέρᾳ τοῦ σαββάτου.\nἀπεκρίθη δὲ αὐτῷ ὁ κύριος καὶ εἶπεν Ὑποκριται,\n\nἕκαστος ὑμῶν τῷ σαββάτῳ οὐ λύει τὸν βοῦν αὐτοῦ ἢ τὸν\n\n\n\nὄνον ἀπὸ τῆς φάτνης καὶ ἀπάγων ποτίζει;\nταύτην δὲ\n\nθυγατέρα Ἀβραὰμ οὖσαν, ἣν ἔδησεν ὁ Σατανᾶς ἰδοὺ δέκα\n\nκαὶ ὀκτὼ ἔτη, οὐκ ἔδει λυθῆναι ἀπὸ τοῦ δεσμοῦ τούτου τῇ\n\nἡμέρᾳ τοῦ σαββάτου;\nΚαὶ ταῦτα λέγοντος αὐτοῦ κατῃσχύνοντο\n\nπάντες οἱ ἀντικείμενοι αὐτῷ, καὶ πᾶς ὁ ὄχλος\n\nἔχαιρεν ἐπὶ πᾶσιν τοῖς ἐνδόξοις τοῖς γινομένοις ὑπʼ αὐτοῦ.\nἜλεγεν οὖν Τίνι ὁμοία ἐστὶν ἡ βασιλεία\n\nτοῦ θεοῦ,\n\nκαὶ τίνι ὁμοιώσω αὐτήν;\nὁμοία ἐστὶν κόκκῳ\n\nσινάπεως, ὃν λαβὼν ἄνθρωπος ἔβαλεν εἰς κῆπον ἑαυτοῦ,\n\nκαὶ ηὔξησεν καὶ ἐγένετο εἰς δένδρον, καὶ\nτὰ πετεινὰ τοῦ οὐρανοῦ κατεσκήνωσεν ἐν τοῖς κλάδοις αὐτοῦ.\nΚαὶ πάλιν εἶπεν Τίνι ὁμοιώσω τὴν βασιλείαν τοῦ θεοῦ;\nὁμοία ἐστὶν ζύμῃ, ἣν λαβοῦσα γυνὴ ἔκρυψεν εἰς ἀλεύρου\n\nσάτα τρία ἕως οὗ ἐζυμώθη ὅλον.\nΚαὶ διεπορεύετο κατὰ πόλεις καὶ κώμας διδάσκων καὶ\n\nπορείαν ποιούμενος εἰς Ἰεροσόλυμα.\nΕἶπεν δέ τις αὐτῷ\n\nΚύριε, εἰ ὀλίγοι οἱ σωζόμενοι; ὁ δὲ εἶπεν πρὸς αὐτούς\n\nἈγωνίζεσθε εἰσελθεῖν διὰ τῆς στενῆς θύρας,\nὅτι πολλοί,\n\nλέγω ὑμῖν, ζητήσουσιν εἰσελθεῖν καὶ οὐκ ἰσχύσουσιν,\nἀφʼ οὗ ἂν ἐγερθῇ ὁ οἰκοδεσπότης καὶ ἀποκλείσῃ τὴν θύραν,\n\nκαὶ ἄρξησθε ἔξω ἑστάναι καὶ κρούειν τὴν θύραν λέγοντες\n\nΚύριε, ἄνοιξον ἡμῖν· καὶ ἀποκριθεὶς ἐρεῖ ὑμῖν Οὐκ οἶδα\n\nὑμᾶς πόθεν ἐστέ.\nτότε ἄρξεσθε λέγειν Ἐφάγομεν\n\nἐνώπιόν σου καὶ ἐπίομεν, καὶ ἐν ταῖς πλατείαις ἡμῶν ἐδίδαξας·\nκαὶ ἐρεῖ λέγων ὑμῖν Οὐκ οἶδα πόθεν ἐστέ·\nἀπόστητε ἀπʼ ἐμοῦ, πάντες ἐργάται ἀδικίας.\nἘκεῖ ἔσται\n\nὁ κλαυθμὸς καὶ ὁ βρυγμὸς τῶν ὀδόντων, ὅταν ὄψησθε\n\nἈβραὰμ καὶ Ἰσαὰκ καὶ Ἰακὼβ καὶ πάντας τοὺς προφήτας\n\nἐν τῇ βασιλείᾳ τοῦ θεοῦ, ὑμᾶς δὲ ἐκβαλλομένους ἔξω.\nκαὶ ἥξουσιν\nἀπὸ ἀνατολῶν καὶ δυσμῶν\nκαὶ ἀπὸ βορρᾶ καὶ\n\nνότου καὶ ἀνακλιθήσονται ἐν τῇ βασιλείᾳ τοῦ θεοῦ.\nκαὶ\n\nἰδοὺ εἰσὶν ἔσχατοι οἳ ἔσονται πρῶτοι, καὶ εἰσὶν πρῶτοι οἳ\n\nἔσονται ἔσχατοι.\nἘν αὐτῇ τῇ ὥρᾳ προσῆλθάν\n\nτινες Φαρισαῖοι λέγοντες αὐτῷ Ἔξελθε καὶ πορεύου\n\nἐντεῦθεν, ὅτι Ἡρῴδης θέλει σε ἀποκτεῖναι.\nκαὶ εἶπεν\n\nαὐτοῖς Πορευθέντες εἴπατε τῇ ἀλώπεκι ταύτῃ Ἰδοὺ\n\nἐκβάλλω δαιμόνια καὶ ἰάσεις ἀποτελῶ σήμερον καὶ αὔριον,\n\nκαὶ τῇ τρίτῃ τελειοῦμαι.\nπλὴν δεῖ με σήμερον καὶ αὔριον\n\nκαὶ τῇ ἐχομένῃ πορεύεσθαι, ὅτι οὐκ ἐνδέχεται προφήτην\n\nἀπολέσθαι ἔξω Ἰερουσαλήμ.\nἸερουσαλήμ Ἰερουσαλήμ,\n\nἡ ἀποκτείνουσα τοὺς προφήτας καὶ λιθοβολοῦσα τοὺς\n\nἀπεσταλμένους πρὸς αὐτήν,— ποσάκις ἠθέλησα ἐπισυνάξαι\n\nτὰ τέκνα σου ὃν τρόπον ὄρνις τὴν ἑαυτῆς νοσσιὰν ὑπὸ τὰς\n\nπτέρυγας, καὶ οὐκ ἠθελήσατε.\nἰδοὺ\nἀφίεται ὑμῖν ὁ οἶκος ὑμῶν.\nλέγω [δὲ] ὑμῖν, οὐ μὴ ἴδητέ με ἕως εἴπητε\nΕὐλογημένος ὁ ἐρχόμενος ἐν ὀνόματι Κυρίου.\nΚαὶ ἐγένετο ἐν τῷ ἐλθεῖν αὐτὸν εἰς οἶκόν τινος τῶν ἀρχόντων\n\n[τῶν] Φαρισαίων σαββάτῳ φαγεῖν ἄρτον καὶ αὐτοὶ ἦσαν\n\nπαρατηρούμενοι αὐτόν.\nκαὶ ἰδοὺ ἄνθρωπός τις ἦν ὑδρωπικὸς\n\nἔμπροσθεν αὐτοῦ.\nκαὶ ἀποκριθεὶς ὁ Ἰησοῦς εἶπεν πρὸς τοὺς\n\nνομικοὺς καὶ Φαρισαίους λέγων Ἔξεστιν τῷ σαββάτῳ\n\nθεραπεῦσαι ἢ οὔ; οἱ δὲ ἡσύχασαν.\nκαὶ ἐπιλαβόμενος\n\nἰάσατο αὐτὸν καὶ ἀπέλυσεν.\nκαὶ πρὸς αὐτοὺς εἶπεν Τίνος ὑμῶν υἱὸς ἢ βοῦς εἰς φρέαρ πεσεῖται, καὶ οὐκ εὐθέως\n\nἀνασπάσει αὐτὸν ἐν ἡμέρᾳ τοῦ σαββάτου;\nκαὶ οὐκ ἴσχυσαν\n\nἀνταποκριθῆναι πρὸς ταῦτα.\nἜλεγεν δὲ\n\nπρὸς τοὺς κεκλημένους παραβολήν, ἐπέχων πῶς τὰς πρωτοκλισίας\n\nἐξελέγοντο,\nλέγων πρὸς αὐτούς Ὅταν κληθῇς\n\nὑπό τινος εἰς γάμους, μὴ κατακλιθῇς εἰς τὴν πρωτοκλισίαν,\n\nμή ποτε ἐντιμότερός σου ᾖ κεκλημένος ὑπʼ αὐτοῦ,\nκαὶ\n\nἐλθὼν ὁ σὲ καὶ αὐτὸν καλέσας ἐρεῖ σοι Δὸς τούτῳ τόπον,\n\nκαὶ τότε ἄρξῃ μετὰ αἰσχύνης τὸν ἔσχατον τόπον κατέχειν.\nἀλλʼ ὅταν κληθῇς πορευθεὶς ἀνάπεσε εἰς τὸν ἔσχατον τόπον,\n\nἵνα ὅταν ἔλθῃ ὁ κεκληκώς σε ἐρεῖ σοι Φίλε, προσανάβηθι\n\nἀνώτερον· τότε ἔσται σοι δόξα ἐνώπιον πάντων\n\nτῶν συνανακειμένων σοι.\nὅτι πᾶς ὁ ὑψῶν ἑαυτὸν ταπεινωθήσεται\n\nκαὶ ὁ ταπεινῶν ἑαυτὸν ὑψωθήσεται.\nἜλεγεν\n\nδὲ καὶ τῷ κεκληκότι αὐτόν Ὅταν ποιῇς ἄριστον\n\nἢ δεῖπνον, μὴ φώνει τοὺς φίλους σου μηδὲ τοὺς ἀδελφούς\n\nσου μηδὲ τοὺς συγγενεῖς σου μηδὲ γείτονας πλουσίους,\n\nμή ποτε καὶ αὐτοὶ ἀντικαλέσωσίν σε καὶ γένηται ἀνταπόδομά\n\nσοι.\nἀλλʼ ὅταν δοχὴν ποιῇς, κάλει πτωχούς, ἀναπείρους,\n\nχωλούς,\n\nτυφλούς·\nκαὶ μακάριος ἔσῃ, ὅτι οὐκ ἔχουσιν\n\nἀνταποδοῦναί σοι, ἀνταποδοθήσεται γάρ σοι ἐν τῇ ἀναστάσει\n\nτῶν δικαίων.\nἈκούσας δέ τις τῶν συνανακειμένων\n\nταῦτα εἶπεν αὐτῷ Μακάριος ὅστις φάγεται\n\nἄρτον ἐν τῇ βασιλείᾳ τοῦ θεοῦ.\nὁ δὲ εἶπεν αὐτῷ Ἄνθρωπός\n\nτις ἐποίει δεῖπνον μέγα, καὶ ἐκάλεσεν πολλούς,\nκαὶ ἀπέστειλεν τὸν δοῦλον αὐτοῦ τῇ ὥρᾳ τοῦ δείπνου εἰπεῖν\n\nτοῖς κεκλημένοις Ἔρχεσθε ὅτι ἤδη ἕτοιμά ἐστιν.\nκαὶ ἤρξαντο ἀπὸ μιᾶς πάντες παραιτεῖσθαι.\n\nὁ πρῶτος\n\nεἶπεν αὐτῷ Ἀγρὸν ἠγόρασα καὶ ἔχω ἀνάγκην ἐξελθὼν\n\nἰδεῖν αὐτόν· ἐρωτῶ σε, ἔχε με παρῃτημένον.\nκαὶ ἕτερος\n\nεἶπεν Ζεύγη βοῶν ἠγόρασα πέντε καὶ πορεύομαι δοκιμάσαι\n\nαὐτά· ἐρωτῶ σε, ἔχε με παρῃτημένον.\nκαὶ ἕτερος\n\nεἶπεν Γυναῖκα ἔγημα καὶ διὰ τοῦτο οὐ δύναμαι ἐλθεῖν.\nκαὶ παραγενόμενος ὁ δοῦλος ἀπήγγειλεν τῷ κυρίῳ αὐτοῦ\n\nταῦτα. τότε ὀργισθεὶς ὁ οἰκοδεσπότης εἶπεν τῷ δούλῳ\n\nαὐτοῦ Ἔξελθε ταχέως εἰς τὰς πλατείας καὶ ῥύμας τῆς\n\nπόλεως, καὶ τοὺς πτωχοὺς καὶ ἀναπείρους καὶ τυφλοὺς καὶ\n\nχωλοὺς εἰσάγαγε ὧδε.\nκαὶ εἶπεν ὁ δοῦλος Κύριε, γέγονεν\n\nὃ ἐπέταξας, καὶ ἔτι τόπος ἐστίν.\nκαὶ εἶπεν ὁ κύριος\n\nπρὸς τὸν δοῦλον Ἔξελθε εἰς τὰς ὁδοὺς καὶ φραγμοὺς καὶ\n\nἀνάγκασον εἰσελθεῖν,\n\nἵνα γεμισθῇ μου ὁ οἶκος·\nλέγω γὰρ\n\nὑμῖν ὅτι οὐδεὶς τῶν ἀνδρῶν ἐκείνων τῶν κεκλημένων γεύσεταί\n\nμου τοῦ δείπνου.\nΣυνεπορεύοντο δὲ αὐτῷ ὄχλοι πολλοί, καὶ στραφεὶς\n\nεἶπεν πρὸς αὐτούς\nΕἴ τις ἔρχεται πρός με καὶ οὐ μισεῖ\n\nτὸν πατέρα ἑαυτοῦ καὶ τὴν μητέρα καὶ τὴν γυναῖκα καὶ τὰ\n\nτέκνα καὶ τοὺς ἀδελφοὺς καὶ τὰς ἀδελφάς, ἔτι τε καὶ τὴν\n\nψυχὴν ἑαυτοῦ, οὐ δύναται εἶναί μου μαθητής.\nὅστις\n\nοὐ βαστάζει τὸν σταυρὸν ἑαυτοῦ καὶ ἔρχεται ὀπίσω μου,\n\nοὐ δύναται εἶναί μου μαθητής.\nτίς γὰρ ἐξ ὑμῶν θέλων\n\nπύργον οἰκοδομῆσαι οὐχὶ πρῶτον καθίσας ψηφίζει τὴν\n\nδαπάνην,\n\nεἰ ἔχει εἰς ἀπαρτισμόν;\nἵνα μή ποτε θέντος αὐτοῦ\n\nθεμέλιον καὶ μὴ ἰσχύοντος ἐκτελέσαι πάντες οἱ θεωροῦντες\n\nἄρξωνται αὐτῷ ἐμπαίζειν\nλέγοντες ὅτι Οὗτος ὁ ἄνθρωπος\n\nἤρξατο οἰκοδομεῖν καὶ οὐκ ἴσχυσεν ἐκτελέσαι.\nἢ τίς\n\nβασιλεὺς πορευόμενος ἑτέρῳ βασιλεῖ συνβαλεῖν εἰς πόλεμον\n\nοὐχὶ καθίσας πρῶτον βουλεύσεται εἰ δυνατός ἐστιν ἐν\n\nδέκα χιλιάσιν ὑπαντῆσαι τῷ μετὰ εἴκοσι χιλιάδων ἐρχομένῳ\n\nἐπʼ αὐτόν;\nεἰ δὲ μήγε,\n\nἔτι αὐτοῦ πόρρω ὄντος πρεσβείαν ἀποστείλας ἐρωτᾷ πρὸς εἰρήνην.\nοὕτως οὖν πᾶς ἐξ\n\nὑμῶν ὃς οὐκ ἀποτάσσεται πᾶσιν τοῖς ἑαυτοῦ ὑπάρχουσιν\n\nοὐ δύναται εἶναί μου μαθητής.\nΚαλὸν οὖν τὸ ἅλας· ἐὰν\n\nδὲ καὶ τὸ ἅλας μωρανθῇ,\n\nἐν τίνι ἀρτυθήσεται;\nοὔτε εἰς γῆν\n\nοὔτε εἰς κοπρίαν εὔθετόν ἐστιν· ἔξω βάλλουσιν αὐτό. Ὁ\n\nἔχων ὦτα ἀκούειν ἀκουέτω.\nἮσαν δὲ αὐτῷ ἐγγίζοντες πάντες οἱ τελῶναι καὶ οἱ ἁμαρτωλοὶ\n\nἀκούειν αὐτοῦ.\nκαὶ διεγόγγυζον οἵ τε Φαρισαῖοι καὶ\n\nοἱ γραμματεῖς λέγοντες ὅτι Οὗτος ἁμαρτωλοὺς προσδέχεται\n\nκαὶ συνεσθίει αὐτοῖς.\nεἶπεν δὲ πρὸς αὐτοὺς τὴν\n\nπαραβολὴν ταύτην λέγων\nΤίς ἄνθρωπος ἐξ ὑμῶν ἔχων\n\nἑκατὸν πρόβατα καὶ ἀπολέσας ἐξ αὐτῶν ἓν οὐ καταλείπει\n\nτὰ ἐνενήκοντα ἐννέα ἐν τῇ ἐρήμῳ καὶ πορεύεται ἐπὶ τὸ\n\n\n\nἀπολωλὸς ἕως εὕρῃ αὐτό;\nκαὶ εὑρὼν ἐπιτίθησιν ἐπὶ τοὺς\n\nὤμους αὐτοῦ χαίρων,\nκαὶ ἐλθὼν εἰς τὸν οἶκον συνκαλεῖ\n\nτοὺς φίλους καὶ τοὺς γείτονας, λέγων αὐτοῖς Συνχάρητέ\n\nμοι ὅτι εὗρον τὸ πρόβατόν μου τὸ ἀπολωλός.\nλέγω ὑμῖν\n\nὅτι οὕτως χαρὰ ἐν τῷ οὐρανῷ ἔσται ἐπὶ ἑνὶ ἁμαρτωλῷ\n\nμετανοοῦντι ἢ ἐπὶ ἐνενήκοντα ἐννέα δικαίοις οἵτινες οὐ χρείαν\n\nἔχουσιν μετανοίας.\nἫ τίς γυνὴ δραχμὰς ἔχουσα δέκα, ἐὰν\n\nἀπολέσῃ δραχμὴν μίαν, οὐχὶ ἅπτει λύχνον καὶ σαροῖ τὴν\n\nοἰκίαν καὶ ζητεῖ ἐπιμελῶς ἕως οὗ εὕρῃ;\nκαὶ εὑροῦσα συνκαλεῖ\n\nτὰς φίλας καὶ γείτονας λέγουσα Συνχάρητέ μοι\n\nὅτι εὗρον τὴν δραχμὴν ἣν ἀπώλεσα.\nοὕτως, λέγω ὑμῖν,\n\nγίνεται χαρὰ ἐνώπιον τῶν ἀγγέλων τοῦ θεοῦ ἐπὶ ἑνὶ ἁμαρτωλῷ\n\nμετανοοῦντι.\nΕἶπεν δέ Ἄνθρωπός τις\n\nεῖχεν δύο υἱούς.\nκαὶ εἶπεν ὁ νεώτερος αὐτῶν τῷ πατρί\n\nΠάτερ, δός μοι τὸ ἐπιβάλλον μέρος τῆς οὐσίας· ὁ δὲ διεῖλεν\n\nαὐτοῖς τὸν βίον.\nκαὶ μετʼ οὐ πολλὰς ἡμέρας συναγαγὼν\n\n\n\nπάντα ὁ νεώτερος υἱὸς ἀπεδήμησεν εἰς χώραν μακράν, καὶ\n\nἐκεῖ διεσκόρπισεν τὴν οὐσίαν αὐτοῦ ζῶν ἀσώτως.\nδαπανήσαντος\n\nδὲ αὐτοῦ πάντα ἐγένετο λιμὸς ἰσχυρὰ κατὰ τὴν\n\nχώραν ἐκείνην, καὶ αὐτὸς ἤρξατο ὑστερεῖσθαι.\nκαὶ πορευθεὶς\n\nἐκολλήθη ἑνὶ τῶν πολιτῶν τῆς χώρας ἐκείνης,\nκαὶ\n\nἔπεμψεν αὐτὸν εἰς τοὺς ἀγροὺς αὐτοῦ βόσκειν χοίρους· καὶ\n\nἐπεθύμει χορτασθῆναι ἐκ τῶν κερατίων ὧν ἤσθιον οἱ χοῖροι,\n\nκαὶ οὐδεὶς ἐδίδου αὐτῷ.\nεἰς ἑαυτὸν δὲ ἐλθὼν ἔφη Πόσοι\n\nμίσθιοι τοῦ πατρός μου περισσεύονται ἄρτων, ἐγὼ δὲ λιμῷ\n\nὧδε ἀπόλλυμαι·\nἀναστὰς πορεύσομαι πρὸς τὸν πατέρα\n\nμου καὶ ἐρῶ αὐτῷ Πάτερ, ἥμαρτον εἰς τὸν οὐρανὸν καὶ\n\nἐνώπιόν σου,\n\nοὐκέτι εἰμὶ ἄξιος κληθῆναι υἱός σου·\nποίησόν\n\nμε ὡς ἕνα τῶν μισθίων σου.\nΚαὶ ἀναστὰς ἦλθεν πρὸς τὸν\n\nπατέρα ἑαυτοῦ. ἔτι δὲ αὐτοῦ μακρὰν ἀπέχοντος εἶδεν\n\nαὐτὸν ὁ πατὴρ αὐτοῦ καὶ ἐσπλαγχνίσθη καὶ δραμὼν ἐπέπεσεν\n\nἐπὶ τὸν τράχηλον αὐτοῦ καὶ κατεφίλησεν αὐτόν.\nεἶπεν δὲ ὁ υἱὸς αὐτῷ Πάτερ, ἥμαρτον εἰς τὸν οὐρανὸν\n\nκαὶ ἐνώπιόν σου, οὐκέτι εἰμὶ ἄξιος κληθῆναι υἱός σου [· ποίησόν\n\nμε ὡς ἕνα τῶν μισθίων σου].\nεἶπεν δὲ ὁ πατὴρ\n\nπρὸς τοὺς δούλους αὐτοῦ Ταχὺ ἐξενέγκατε στολὴν τὴν\n\nπρώτην καὶ ἐνδύσατε αὐτόν, καὶ δότε δακτύλιον εἰς τὴν\n\nχεῖρα αὐτοῦ καὶ ὑποδήματα εἰς τοὺς πόδας,\nκαὶ φέρετε τὸν\n\nμόσχον τὸν σιτευτόν, θύσατε καὶ φαγόντες εὐφρανθῶμεν,\nὅτι οὗτος ὁ υἱός μου νεκρὸς ἦν καὶ ἀνέζησεν,\n\nἦν ἀπολωλὼς\n\nκαὶ εὑρέθη.\n\nΚαὶ ἤρξαντο εὐφραίνεσθαι.\nἦν δὲ ὁ υἱὸς αὐτοῦ\n\nὁ πρεσβύτερος ἐν ἀγρῷ· καὶ ὡς ἐρχόμενος ἤγγισεν τῇ οἰκίᾳ,\n\nἤκουσεν συμφωνίας καὶ χορῶν,\nκαὶ προσκαλεσάμενος ἕνα\n\nτῶν παίδων ἐπυνθάνετο τί ἂν εἴη ταῦτα·\nὁ δὲ εἶπεν αὐτῷ\n\nὅτι Ὁ ἀδελφός σου ἥκει, καὶ ἔθυσεν ὁ πατήρ σου τὸν\n\nμόσχον τὸν σιτευτόν, ὅτι ὑγιαίνοντα αὐτὸν ἀπέλαβεν.\n\nὠργίσθη\n\nδὲ καὶ οὐκ ἤθελεν εἰσελθεῖν.\nὁ δὲ πατὴρ αὐτοῦ\n\nἐξελθὼν παρεκάλει αὐτόν.\nὁ δὲ ἀποκριθεὶς εἶπεν τῷ πατρὶ\n\nαὐτοῦ Ἰδοὺ τοσαῦτα ἔτη δουλεύω σοι καὶ οὐδέποτε ἐντολήν σου παρῆλθον, καὶ ἐμοὶ οὐδέποτε ἔδωκας ἔριφον\n\nἵνα μετὰ τῶν φίλων μου εὐφρανθῶ·\nὅτε δὲ ὁ υἱός σου\n\n\n\nοὗτος ὁ καταφαγών σου τὸν βίον μετὰ πορνῶν ἦλθεν,\n\nἔθυσας αὐτῷ τὸν σιτευτὸν μόσχον.\nὁ δὲ εἶπεν αὐτῷ\n\nΤέκνον, σὺ πάντοτε μετʼ ἐμοῦ εἶ, καὶ πάντα τὰ ἐμὰ σά\n\nἐστιν· εὐφρανθῆναι δὲ καὶ χαρῆναι ἔδει,\nὅτι ὁ ἀδελφός\n\nσου οὗτος νεκρὸς ἦν καὶ ἔζησεν, καὶ ἀπολωλὼς καὶ εὑρέθη.\nἜλεγεν δὲ καὶ πρὸς τοὺς μαθητὰς Ἄνθρωπός τις ἦν\n\nπλούσιος ὃς εἶχεν οἰκονόμον, καὶ οὗτος διεβλήθη αὐτῷ ὡς\n\nδιασκορπίζων τὰ ὑπάρχοντα αὐτοῦ.\nκαὶ φωνήσας αὐτὸν\n\nεἶπεν αὐτῷ Τί τοῦτο ἀκούω περὶ σοῦ; ἀπόδος τὸν λόγον\n\nτῆς οἰκονομίας σου, οὐ γὰρ δύνῃ ἔτι οἰκονομεῖν.\nεἶπεν\n\nδὲ ἐν ἑαυτῷ ὁ οἰκονόμος Τί ποιήσω ὅτι ὁ κύριός μου\n\nἀφαιρεῖται τὴν οἰκονομίαν ἀπʼ ἐμοῦ; σκάπτειν οὐκ ἰσχύω,\n\nἐπαιτεῖν αἰσχύνομαι·\nἔγνων τί ποιήσω,\n\nἵνα ὅταν μετασταθῶ\n\nἐκ τῆς οἰκονομίας δέξωνταί με εἰς τοὺς οἴκους ἑαυτῶν.\nκαὶ προσκαλεσάμενος ἕνα ἕκαστον τῶν χρεοφιλετῶν τοῦ\n\nκυρίου ἑαυτοῦ ἔλεγεν τῷ πρώτῳ Πόσον ὀφείλεις τῷ\n\nκυρίῳ μου;\nὁ δὲ εἶπεν Ἑκατὸν βάτους ἐλαίου· ὁ δὲ\n\n\n\nεἶπεν αὐτῷ Δέξαι σου τὰ γράμματα καὶ καθίσας ταχέως\n\nγράψον πεντήκοντα.\nἔπειτα ἑτέρῳ εἶπεν Σὺ δὲ πόσον\n\nὀφείλεις; ὁ δὲ εἶπεν Ἑκατὸν κόρους σίτου· λέγει αὐτῷ\n\nΔέξαι σου τὰ γράμματα καὶ γράψον ὀγδοήκοντα.\nκαὶ ἐπῄνεσεν ὁ κύριος τὸν οἰκονόμον τῆς ἀδικίας ὅτι φρονίμως\n\nἐποίησεν· ὅτι οἱ υἱοὶ τοῦ αἰῶνος τούτου φρονιμώτεροι\n\nὑπὲρ τοὺς υἱοὺς τοῦ φωτὸς εἰς τὴν γενεὰν τὴν ἑαυτῶν\n\nεἰσίν.\nΚαὶ ἐγὼ ὑμῖν λέγω, ἑαυτοῖς ποιήσατε φίλους\n\nἐκ τοῦ μαμωνᾶ τῆς ἀδικίας, ἵνα ὅταν ἐκλίπῃ δέξωνται ὑμᾶς\n\nεἰς τὰς αἰωνίους σκηνάς.\nὁ πιστὸς ἐν ἐλαχίστῳ καὶ ἐν\n\nπολλῷ πιστός ἐστιν, καὶ ὁ ἐν ἐλαχίστῳ ἄδικος καὶ ἐν πολλῷ\n\nἄδικός ἐστιν.\nεἰ οὖν ἐν τῷ ἀδίκῳ μαμωνᾷ πιστοὶ\n\nοὐκ ἐγένεσθε,\n\nτὸ ἀληθινὸν τίς ὑμῖν πιστεύσει;\nκαὶ εἰ ἐν\n\nτῷ ἀλλοτρίῳ πιστοὶ οὐκ ἐγένεσθε, τὸ ἡμέτερον τίς δώσει\n\nὑμῖν;\nΟὐδεὶς οἰκέτης δύναται δυσὶ κυρίοις δουλεύειν· ἢ\n\nγὰρ τὸν ἕνα μισήσει καὶ τὸν ἕτερον ἀγαπήσει, ἢ ἑνὸς ἀνθέξεται\n\nκαὶ τοῦ ἑτέρου καταφρονήσει. οὐ δύνασθε θεῷ\n\nδουλεύειν καὶ μαμωνᾷ.\nἬκουον δὲ ταῦτα πάντα\n\nοἱ Φαρισαῖοι φιλάργυροι ὑπάρχοντες, καὶ ἐξεμυκτήριζον\n\nαὐτόν.\nκαὶ εἶπεν αὐτοῖς Ὑμεῖς ἐστὲ οἱ δικαιοῦντες\n\nἑαυτοὺς ἐνώπιον τῶν ἀνθρώπων, ὁ δὲ θεὸς γινώσκει τὰς\n\nκαρδίας ὑμῶν· ὅτι τὸ ἐν ἀνθρώποις ὑψηλὸν βδέλυγμα ἐνώπιον\n\nτοῦ θεοῦ.\nὉ νόμος καὶ οἱ προφῆται μέχρι Ἰωάνου·\n\nἀπὸ τότε ἡ βασιλεία τοῦ θεοῦ εὐαγγελίζεται καὶ πᾶς εἰς\n\nαὐτὴν βιάζεται.\nΕὐκοπώτερον δέ ἐστιν τὸν οὐρανὸν καὶ\n\nτὴν γῆν παρελθεῖν ἢ τοῦ νόμου μίαν κερέαν πεσεῖν.\nΠᾶς ὁ ἀπολύων τὴν γυναῖκα αὐτοῦ καὶ γαμῶν ἑτέραν\n\nμοιχεύει, καὶ ὁ ἀπολελυμένην ἀπὸ ἀνδρὸς γαμῶν μοιχεύει.\nἌνθρωπος δέ τις ἦν πλούσιος,\n\nκαὶ ἐνεδιδύσκετο\n\nπορφύραν καὶ βύσσον εὐφραινόμενος καθʼ ἡμέραν\n\nλαμπρῶς.\nπτωχὸς δέ τις ὀνόματι Λάζαρος ἐβέβλητο\n\nπρὸς τὸν πυλῶνα αὐτοῦ εἱλκωμένος\nκαὶ ἐπιθυμῶν χορτασθῆναι\n\nἀπὸ τῶν πιπτόντων ἀπὸ τῆς τραπέζης τοῦ πλουσίου·\n\nἀλλὰ καὶ οἱ κύνες ἐρχόμενοι ἐπέλειχον τὰ ἕλκη\n\nαὐτοῦ.\nἐγένετο δὲ ἀποθανεῖν τὸν πτωχὸν καὶ ἀπενεχθῆναι\n\nαὐτὸν ὑπὸ τῶν ἀγγέλων εἰς τὸν κόλπον Ἀβραάμ· ἀπέθανεν\n\nδὲ καὶ ὁ πλούσιος καὶ ἐτάφη.\nκαὶ ἐν τῷ ᾄδῃ\n\nἐπάρας τοὺς ὀφθαλμοὺς αὐτοῦ, ὑπάρχων ἐν βασάνοις,\n\nὁρᾷ Ἀβραὰμ ἀπὸ μακρόθεν καὶ Λάζαρον ἐν τοῖς κόλποις\n\nαὐτοῦ.\nκαὶ αὐτὸς φωνήσας εἶπεν Πάτερ Ἀβραάμ,\n\nἐλέησόν με καὶ πέμψον Λάζαρον ἴνα βάψῃ τὸ ἄκρον τοῦ\n\nδακτύλου αὐτοῦ ὕδατος καὶ καταψύξῃ τὴν γλῶσσάν μου,\n\nὅτι ὀδυνῶμαι ἐν τῇ φλογὶ ταύτῃ.\nεἶπεν δὲ Ἀβραάμ Τέκνον,\n\nμνήσθητι ὅτι ἀπέλαβες τὰ ἀγαθά σου ἐν τῇ ζωῇ\n\nσου, καὶ Λάζαρος ὁμοίως τὰ κακά· νῦν δὲ ὧδε παρακαλεῖται\n\nσὺ δὲ ὀδυνᾶσαι.\nκαὶ ἐν πᾶσι τούτοις μεταξὺ ἡμῶν\n\nκαὶ ὑμῶν χάσμα μέγα ἐστήρικται, ὅπως οἱ θέλοντες διαβῆναι\n\nἔνθεν πρὸς ὑμᾶς μὴ δύνωνται, μηδὲ ἐκεῖθεν πρὸς\n\nἡμᾶς διαπερῶσιν.\nεἶπεν δέ Ἐρωτῶ σε οὖν, πάτερ, ἵνα\n\nπέμψῃς αὐτὸν εἰς τὸν οἶκον τοῦ πατρός μου,\nἔχω γὰρ πέντε\n\nἀδελφούς, ὅπως διαμαρτύρηται αὐτοῖς, ἵνα μὴ καὶ αὐτοὶ\n\nἔλθωσιν εἰς τὸν τόπον τοῦτον τῆς βασάνου.\nλέγει δὲ\n\nἈβραάμ Ἔχουσι Μωυσέα καὶ τοὺς προφήτας· ἀκουσάτωσαν\n\nαὐτῶν.\nὁ δὲ εἶπεν Οὐχί, πάτερ Ἀβραάμ,\n\nἀλλʼ ἐάν τις ἀπὸ νεκρῶν πορευθῇ πρὸς αὐτοὺς μετανοήσουσιν.\nεἶπεν δὲ αὐτῷ Εἰ Μωυσέως καὶ τῶν προφητῶν\n\nοὐκ ἀκούουσιν, οὐδʼ ἐάν τις ἐκ νεκρῶν ἀναστῇ πεισθήσονται.\nΕἶπεν δὲ πρὸς τοὺς μαθητὰς αὐτοῦ Ἀνένδεκτόν ἐστιν\n\nτοῦ τὰ σκάνδαλα μὴ ἐλθεῖν, πλὴν οὐαὶ διʼ οὗ ἔρχεται·\nλυσιτελεῖ αὐτῷ εἰ λίθος μυλικὸς περίκειται περὶ τὸν τράχηλον\n\nαὐτοῦ καὶ ἔρριπται εἰς τὴν θάλασσαν ἢ ἵνα σκανδαλίσῃ\n\nτῶν μικρῶν τούτων ἕνα.\nπροσέχετε ἑαυτοῖς. ἐὰν\n\nἁμάρτῃ ὁ ἀδελφός σου ἐπιτίμησον αὐτῷ, καὶ ἐὰν μετανοήσῃ\n\nἄφες αὐτῷ·\nκαὶ ἐὰν ἑπτάκις τῆς ἡμέρας ἁμαρτήσῃ εἰς\n\nσὲ καὶ ἑπτάκις ἐπιστρέψῃ πρὸς σὲ λέγων Μετανοῶ, ἀφήσεις\n\nαὐτῷ.\nΚαὶ εἶπαν οἱ ἀπόστολοι τῷ κυρίῳ\n\nΠρόσθες ἡμῖν πίστιν.\nεἶπεν δὲ ὁ κύριος Εἰ ἔχετε πίστιν ὡς\n\nκόκκον σινάπεως, ἐλέγετε ἂν τῆ συκαμίνῳ [ταύτῃ] Ἐκριζώθητι\n\nκαὶ φυτεύθητι ἐν τῇ θαλάσσῃ· καὶ ὑπήκουσεν ἂν\n\nὑμῖν.\nΤίς δὲ ἐξ ὑμῶν δοῦλον ἔχων ἀροτριῶντα\n\nἢ ποιμαίνοντα, ὃς εἰσελθόντι ἐκ τοῦ ἀγροῦ ἐρεῖ αὐτῷ Εὐθέως\n\nπαρελθὼν ἀνάπεσε,\nἀλλʼ οὐχὶ ἐρεῖ αὐτῷ Ἑτοίμασον\n\nτί δειπνήσω, καὶ περιζωσάμενος διακόνει μοι ἕως\n\nφάγω καὶ πίω, καὶ μετὰ ταῦτα φάγεσαι καὶ πίεσαι σύ;\nμὴ ἔχει χάριν τῷ δούλῳ ὅτι ἐποίησεν τὰ διαταχθέντα;\nοὕτως καὶ ὑμεῖς, ὅταν ποιήσητε πάντα τὰ διαταχθέντα\n\nὑμῖν, λέγετε ὅτι Δοῦλοι ἀχρεῖοί ἐσμεν, ὃ ὠφείλομεν\n\nποιῆσαι πεποιήκαμεν.\nΚαὶ ἐγένετο ἐν τῷ πορεύεσθαι εἰς Ἰερουσαλὴμ καὶ\n\nαὐτὸς διήρχετο διὰ μέσον Σαμαρίας καὶ Γαλιλαίας.\nΚαὶ\n\nεἰσερχομένου αὐτοῦ εἴς τινα κώμην ἀπήντησαν δέκα\n\nλεπροὶ ἄνδρες,\n\nοἳ ἀνέστησαν πόρρωθεν,\nκαὶ αὐτοὶ ἦραν\n\nφωνὴν λέγοντες Ἰησοῦ ἐπιστάτα, ἐλέησον ἡμᾶς.\nκαὶ\n\nἰδὼν εἶπεν αὐτοῖς Πορευθέντες\nἐπιδείξατε\nἑαυτοὺς\nτοῖς ἱερεῦσιν.\nκαὶ ἐγένετο ἐν τῷ ὑπάγειν αὐτοὺς ἐκαθαρίσθησαν.\nεἷς δὲ ἐξ αὐτῶν,\n\nἰδὼν ὅτι ἰάθη, ὑπέστρεψεν μετὰ\n\nφωνῆς μεγάλης δοξάζων τὸν θεόν,\nκαὶ ἔπεσεν ἐπὶ πρόσωπον\n\nπαρὰ τοὺς πόδας αὐτοῦ εὐχαριστῶν αὐτῷ· καὶ αὐτὸς ἦν\n\nΣαμαρείτης.\nἀποκριθεὶς δὲ ὁ Ἰησοῦς εἶπεν Οὐχ οἱ δέκα\n\nἐκαθαρίσθησαν; οἱ [δὲ] ἐννέα ποῦ;\nοὐχ εὑρέθησαν ὑποστρέψαντες\n\nδοῦναι δόξαν τῷ θεῷ εἰ μὴ ὁ ἀλλογενὴς οὗτος;\nκαὶ εἶπεν αὐτῷ Ἀναστὰς πορεύου· ἡ πίστις σου σέσωκέν\n\nσε.\nἘπερωτηθεὶς δὲ ὑπὸ τῶν Φαρισαίων πότε ἔρχεται ἡ\n\nβασιλεία τοῦ θεοῦ ἀπεκρίθη αὐτοῖς καὶ εἶπεν Οὐκ ἔρχεται\n\nἡ βασιλεία τοῦ θεοῦ μετὰ παρατηρήσεως,\nοὐδὲ ἐροῦσιν\n\nἸδοὺ ὧδε ἤ Ἐκεῖ· ἰδοὺ γὰρ ἡ βασιλεία τοῦ θεοῦ\n\nἐντὸς ὑμῶν ἐστίν.\nΕἶπεν δὲ πρὸς τοὺς μαθητάς\n\nἘλεύσονται ἡμέραι ὅτε ἐπιθυμήσετε μίαν τῶν ἡμερῶν τοῦ\n\nυἱοῦ τοῦ ἀνθρώπου ἰδεῖν καὶ οὐκ ὄψεσθε.\nκαὶ ἐροῦσιν\n\nὑμῖν Ἰδοὺ ἐκεῖ ἤ Ἰδοὺ ὧδε· μὴ [ἀπέλθητε μηδὲ] διώξητε.\nὥσπερ γὰρ ἡ ἀστραπὴ ἀστράπτουσα ἐκ τῆς ὑπὸ τὸν οὐρανὸν\n\nεἰς τὴν ὑπʼ οὐρανὸν λάμπει, οὕτως ἔσται ὁ υἱὸς τοῦ\n\nἀνθρώπου .\nπρῶτον δὲ δεῖ αὐτὸν πολλὰ παθεῖν καὶ ἀποδοκιμασθῆναι\n\nἀπὸ τῆς γενεᾶς ταύτης.\nκαὶ καθὼς ἐγένετο\n\nἐν ταῖς ἡμέραις Νῶε, οὕτως ἔσται καὶ ἐν ταῖς ἡμέραις τοῦ\n\nυἱοῦ τοῦ ἀνθρώπου·\nἤσθιον,\n\nἔπινον, ἐγάμουν, ἐγαμίζοντο,\n\nἄχρι ἧς ἡμέρας\nεἰσῆλθεν Νῶε εἰς τὴν κιβωτόν,\nκαὶ\n\nἦλθεν ὁ κατακλυσμὸς καὶ ἀπώλεσεν πάντας.\nὁμοίως\n\nκαθὼς ἐγένετο ἐν ταῖς ἡμέραις Λώτ· ἤσθιον, ἔπινον, ἠγόραζον,\n\nἐπώλουν,\nἐφύτευον, ᾠκοδόμουν· ᾗ δὲ ἡμέρᾳ ἐξῆλθεν\n\nΛὼτ ἀπὸ Σοδόμων,\nἔβρεξεν πῦρ καὶ θεῖον ἀπʼ οὐρανοῦ\nκαὶ ἀπώλεσεν πάντας.\nκατὰ τὰ αὐτὰ ἔσται ᾗ ἡμέρᾳ ὁ\n\nυἱὸς τοῦ ἀνθρώπου ἀποκαλύπτεται.\nἐν ἐκείνῃ τῇ ἡμέρᾳ\n\nὃς ἔσται ἐπὶ τοῦ δώματος καὶ τὰ σκεύη αὐτοῦ ἐν τῇ οἰκίᾳ,\n\nμὴ καταβάτω ἆραι αὐτά, καὶ ὁ ἐν ἀγρῷ ὁμοίως μὴ\nἐπιστρεψάτω εἰς τὰ ὀπίσω.\nμνημονεύετε τῆς γυναικὸς Λώτ.\nὃς ἐὰν ζητήσῃ τὴν ψυχὴν αὐτοῦ περιποιήσασθαι ἀπολέσει\n\nαὐτήν, ὃς δʼ ἂν ἀπολέσει ζωογονήσει αὐτήν.\nλέγω ὑμῖν,\n\nταύτῃ τῇ νυκτὶ ἔσονται δύο ἐπὶ κλίνης [μιᾶς], ὁ εἷς παραλημφθήσεται\n\nκαὶ ὁ ἕτερος ἀφεθήσεται·\nἔσονται δύο ἀλήθουσαι\n\nἐπὶ τὸ αὐτό, ἡ μία παραλημφθήσεται ἡ δὲ ἑτέρα\n\nἀφεθήσεται.\n\nκαὶ ἀποκριθέντες λέγουσιν αὐτῷ Ποῦ, κύριε;\n\nὁ δὲ εἶπεν αὐτοῖς Ὅπου τὸ σῶμα, ἐκεῖ καὶ οἱ ἀετοὶ\n\nἐπισυναχθήσονται.\nἜλεγεν δὲ παραβολὴν αὐτοῖς πρὸς τὸ δεῖν πάντοτε\n\nπροσεύχεσθαι αὐτοὺς καὶ μὴ ἐνκακεῖν,\nλέγων Κριτής τις\n\nἦν ἔν τινι πόλει τὸν θεὸν μὴ φοβούμενος καὶ ἄνθρωπον\n\nμὴ ἐντρεπόμενος.\nχήρα δὲ ἦν ἐν τῇ πόλει ἐκείνῃ καὶ\n\nἤρχετο πρὸς αὐτὸν λέγουσα Ἐκδίκησόν με ἀπὸ τοῦ ἀντιδίκου\n\nμου.\nκαὶ οὐκ ἤθελεν ἐπὶ χρόνον, μετὰ ταῦτα δὲ\n\nεἶπεν ἐν ἑαυτῷ Εἰ καὶ τὸν θεὸν οὐ φοβοῦμαι οὐδὲ ἄνθρωπον\n\nἐντρέπομαι,\nδιά γε τὸ παρέχειν μοι κόπον τὴν\n\nχήραν ταύτην ἐκδικήσω αὐτήν, ἵνα μὴ εἰς τέλος ἐρχομένη\n\nὑπωπιάζῃ με.\nΕἶπεν δὲ ὁ κύριος Ἀκούσατε τί ὁ κριτὴς\n\nτῆς ἀδικίας λέγει·\nὁ δὲ θεὸς οὐ μὴ ποιήσῃ τὴν ἐκδίκησιν\n\nτῶν ἐκλεκτῶν αὐτοῦ τῶν βοώντων αὐτῷ ἡμέρας καὶ νυκτός,\n\nκαὶ μακροθυμεῖ ἐπʼ αὐτοῖς;\nλέγω ὑμῖν ὅτι ποιήσει τὴν ἐκδίκησιν\n\nαὐτῶν ἐν τάχει. πλὴν ὁ υἱὸς τοῦ ἀνθρώπου ἐλθὼν\n\nἆρα εὑρήσει τὴν πίστιν ἐπὶ τῆς γῆς;\nΕἶπεν δὲ καὶ πρός τινας τοὺς πεποιθότας ἐφʼ ἑαυτοῖς\n\nὅτι εἰσὶν δίκαιοι καὶ ἐξουθενοῦντας τοὺς λοιποὺς τὴν παραβολὴν\n\nταύτην.\nἌνθρωποι δύο ἀνέβησαν εἰς τὸ ἱερὸν\n\nπροσεύξασθαι, εἷς Φαρισαῖος καὶ ὁ ἕτερος τελώνης.\nὁ\n\nΦαρισαῖος σταθεὶς ταῦτα πρὸς ἑαυτὸν προσηύχετο Ὁ\n\nθεός, εὐχαριστῶ σοι ὅτι οὐκ εἰμὶ ὥσπερ οἱ λοιποὶ τῶν\n\nἀνθρώπων, ἅρπαγες, ἄδικοι, μοιχοί, ἢ καὶ ὡς οὗτος ὁ τελώνης·\nνηστεύω δὶς τοῦ σαββάτου,\n\nἀποδεκατεύω πάντα\n\nὅσα κτῶμαι.\nὁ δὲ τελώνης μακρόθεν ἑστὼς οὐκ ἤθελεν\n\nοὐδὲ τοὺς ὀφθαλμοὺς ἐπᾶραι εἰς τὸν οὐρανόν, ἀλλʼ ἔτυπτε\n\nτὸ στῆθος ἑαυτοῦ λέγων Ὁ θεός, ἱλάσθητί μοι τῷ ἁμαρτωλῷ.\nλέγω ὑμῖν,\n\nκατέβη οὗτος δεδικαιωμένος εἰς τὸν\n\nοἶκον αὐτοῦ παρʼ ἐκεῖνον· ὅτι πᾶς ὁ ὑψῶν ἑαυτὸν ταπεινωθήσεται,\n\nὁ δὲ ταπεινῶν ἑαυτὸν ὑψωθήσεται.\nΠροσέφερον δὲ αὐτῷ καὶ τὰ βρέφη ἵνα αὐτῶν ἅπτηται·\n\nἰδόντες δὲ οἱ μαθηταὶ ἐπετίμων αὐτοῖς.\nὁ δὲ Ἰησοῦς προσεκαλέσατο\n\n[αὐτὰ] λέγων Ἄφετε τὰ παιδία ἔρχεσθαι πρός\n\nμε καὶ μὴ κωλύετε αὐτά, τῶν γὰρ τοιούτων ἐστὶν ἡ βασιλεία\n\nτοῦ θεοῦ.\nἀμὴν λέγω ὑμῖν, ὃς ἂν μὴ δέξηται τὴν\n\nβασιλείαν τοῦ θεοῦ ὡς παιδίον, οὐ μὴ εἰσέλθῃ εἰς αὐτήν.\nΚαὶ ἐπηρώτησέν τις αὐτὸν ἄρχων λέγων Διδάσκαλε\n\nἀγαθέ,\n\nτί ποιήσας ζωὴν αἰώνιον κληρονομήσω;\nεἶπεν δὲ\n\nαὐτῷ ὁ Ἰησοῦς Τί με λέγεις ἀγαθόν; οὐδεὶς ἀγαθὸς εἰ\n\nμὴ εἷς [ὁ] θεός.\nτὰς ἐντολὰς οἶδας\n\nΜὴ μοιχεύσῃς, Μὴ\n\nφονεύσῃς, Μὴ κλέψῃς, Μὴ ψευδομαρτυρήσῃς,\n\nΤίμα τὸν πατέρα σου καὶ τὴν μητέρα.\nὁ δὲ\n\nεἶπεν Ταῦτα πάντα ἐφύλαξα ἐκ νεότητος.\nἀκούσας δὲ ὁ\n\nἸησοῦς εἶπεν αὐτῷ Ἔτι ἕν σοι λείπει· πάντα ὅσα ἔχεις\n\nπώλησον καὶ διάδος πτωχοῖς, καὶ ἕξεις θησαυρὸν ἐν [τοῖς]\n\nοὐρανοῖς, καὶ δεῦρο ἀκολούθει μοι.\nὁ δὲ ἀκούσας ταῦτα\n\nπερίλυπος ἐγενηθη, ἦν γὰρ πλούσιος σφόδρα.\nἸδὼν δὲ\n\nαὐτὸν [ὁ] Ἰησοῦς εἶπεν Πῶς δυσκόλως οἱ τὰ χρήματα\n\nἔχοντες εἰς τὴν βασιλείαν τοῦ θεοῦ εἰσπορεύονται·\nεὐκοπώτερον\n\nγάρ ἐστιν κάμηλον διὰ τρήματος βελόνης εἰσελθεῖν\n\nἢ πλούσιον εἰς τὴν βασιλείαν τοῦ θεοῦ εἰσελθεῖν.\nεἶπαν δὲ οἱ ἀκούσαντες Καὶ τίς δύναται σωθῆναι;\nὁ δὲ\n\nεἶπεν Τὰ ἀδύνατα παρὰ ἀνθρώποις δυνατὰ παρὰ τῷ θεῷ\n\nἐστίν.\nΕἶπεν δὲ ὁ Πέτρος Ἰδοὺ ἡμεῖς ἀφέντες\n\nτὰ ἴδια ἠκολουθήσαμέν σοι.\nὁ δὲ εἶπεν αὐτοῖς Ἀμὴν\n\nλέγω ὑμῖν ὅτι οὐδεὶς ἔστιν ὃς ἀφῆκεν οἰκίαν ἢ γυναῖκα ἢ\n\nἀδελφοὺς ἢ γονεῖς ἢ τέκνα εἵνεκεν τῆς βασιλείας τοῦ θεοῦ,\nὃς οὐχὶ μὴ λάβῃ πολλαπλασίονα ἐν τῷ καιρῷ τούτῳ\n\nκαὶ ἐν τῷ αἰῶνι τῷ ἐρχομένῳ ζωὴν αἰώνιον.\nΠαραλαβὼν δὲ τοὺς δώδεκα εἶπεν πρὸς αὐτούς Ἰδοὺ\n\nἀναβαίνομεν εἰς Ἰερουσαλήμ, καὶ τελεσθήσεται πάντα τὰ\n\nγεγραμμένα διὰ τῶν προφητῶν τῷ υἱῷ τοῦ ἀνθρώπου·\nπαραδοθήσεται γὰρ τοῖς ἔθνεσιν καὶ ἐμπαιχθήσεται καὶ\n\nὑβρισθήσεται καὶ ἐμπτυσθήσεται,\nκαὶ μαστιγώσαντες\n\nἀποκτενοῦσιν αὐτόν, καὶ τῇ ἡμέρᾳ τῇ τρίτῃ ἀναστήσεται.\nΚαὶ αὐτοὶ οὐδὲν τούτων συνῆκαν,\n\nκαὶ ἦν τὸ ῥῆμα\n\nτοῦτο κεκρυμμένον ἀπʼ αὐτῶν, καὶ οὐκ ἐγίνωσκον τὰ λεγόμενα.\nἘγένετο δὲ ἐν τῷ ἐγγίζειν αὐτὸν εἰς Ἰερειχὼ τυφλός\n\nτις ἐκάθητο παρὰ τὴν ὁδὸν ἐπαιτῶν.\nἀκούσας δὲ ὄχλου\n\n\n\nδιαπορευομένου ἐπυνθάνετο τί εἴη τοῦτο·\nἀπήγγειλαν δὲ\n\nαὐτῷ ὅτι Ἰησοῦς ὁ Ναζωραῖος παρέρχεται.\nκαὶ ἐβόησεν\n\nλέγων Ἰησοῦ υἱὲ Δαυείδ, ἐλέησόν με.\nκαὶ οἱ προάγοντες\n\nἐπετίμων αὐτῷ ἵνα σιγήσῃ· αὐτὸς δὲ πολλῷ μᾶλλον ἔκραζεν\n\nΥἱὲ Δαυείδ, ἐλέησόν με.\nσταθεὶς δὲ Ἰησοῦς ἐκέλευσεν\n\nαὐτὸν ἀχθῆναι πρὸς αὐτόν. ἐγγίσαντος δὲ αὐτοῦ\n\nἐπηρώτησεν αὐτόν\nΤί σοι θέλεις ποιήσω; ὁ δὲ εἶπεν\n\nΚύριε, ἵνα ἀναβλέψω.\nκαὶ ὁ Ἰησοῦς εἶπεν αὐτῷ\n\nἈνάβλεψον· ἡ πίστις σου σέσωκέν σε.\nκαὶ παραχρῆμα\n\nἀνέβλεψεν, καὶ ἠκολούθει αὐτῷ δοξάζων τὸν θεόν.\n\nΚαὶ πᾶς ὁ λαὸς ἰδὼν ἔδωκεν αἶνον τῷ θεῷ.\nΚαὶ εἰσελθὼν διήρχετο τὴν Ἰερειχώ.\nΚαὶ ἰδοὺ ἀνὴρ\n\nὀνόματι καλούμενος Ζακχαῖος,\n\nκαὶ αὐτὸς ἦν ἀρχιτελώνης\n\n\n\nκαὶ αὐτὸς πλούσιος·\nκαὶ ἐζήτει ἰδεῖν τὸν Ἰησοῦν τίς ἐστιν,\n\nκαὶ οὐκ ἠδύνατο ἀπὸ τοῦ ὄχλου ὅτι τῇ ἡλικίᾳ μικρὸς ἦν.\nκαὶ προδραμὼν εἰς τὸ ἔμπροσθεν ἀνέβη ἐπὶ συκομορέαν\n\nἵνα ἴδῃ αὐτόν, ὅτι ἐκείνης ἤμελλεν διέρχεσθαι.\nκαὶ ὡς\n\nἦλθεν ἐπὶ τὸν τόπον, ἀναβλέψας [ὁ] Ἰησοῦς εἶπεν πρὸς\n\nαὐτόν Ζακχαῖε, σπεύσας κατάβηθι, σήμερον γὰρ ἐν τῷ\n\nοἴκῳ σου δεῖ με μεῖναι.\nκαὶ σπεύσας κατέβη, καὶ ὑπεδέξατο\n\nαὐτὸν χαίρων.\nκαὶ ἰδόντες πάντες διεγόγγυζον λέγοντες\n\nὅτι Παρὰ ἁμαρτωλῷ ἀνδρὶ εἰσῆλθεν καταλῦσαι.\nσταθεὶς δὲ Ζακχαῖος εἶπεν πρὸς τὸν κύριον Ἰδοὺ τὰ\n\nἡμίσιά μου τῶν ὑπαρχόντων, κύριε, [τοῖς] πτωχοῖς δίδωμι,\n\nκαὶ εἴ τινός τι ἐσυκοφάντησα ἀποδίδωμι τετραπλοῦν.\nεἶπεν\n\nδὲ πρὸς αὐτὸν [ὁ] Ἰησοῦς ὅτι Σήμερον σωτηρία τῷ οἴκῳ\n\nτούτῳ ἐγένετο, καθότι καὶ αὐτὸς υἱὸς Ἀβραάμ [ἐστιν]·\nἦλθεν γὰρ ὁ υἱὸς τοῦ ἀνθρώπου ζητῆσαι καὶ σῶσαι τὸ\n\nἀπολωλός.\nἈκουόντων δὲ αὐτῶν ταῦτα προσθεὶς εἶπεν παραβολὴν\n\nδιὰ τὸ ἐγγὺς εἶναι Ἰερουσαλὴμ αὐτὸν καὶ δοκεῖν αὐτοὺς ὅτι\n\nπαραχρῆμα μέλλει ἡ βασιλεία τοῦ θεοῦ ἀναφαίνεσθαι·\nεἶπεν οὖν Ἄνθρωπός τις εὐγενὴς ἐπορεύθη εἰς χώραν\n\nμακρὰν λαβεῖν ἑαυτῷ βασιλείαν καὶ ὑποστρέψαι.\nκαλέσας\n\nδὲ δέκα δούλους ἑαυτοῦ ἔδωκεν αὐτοῖς δέκα μνᾶς καὶ εἶπεν\n\nπρὸς αὐτοὺς πραγματεύσασθαι ἐν ᾧ ἔρχομαι.\nΟἱ δὲ πολῖται\n\nαὐτοῦ ἐμίσουν αὐτόν, καὶ ἀπέστειλαν πρεσβείαν\n\nὀπίσω αὐτοῦ λέγοντες Οὐ θέλομεν τοῦτον βασιλεῦσαι\n\nἐφʼ ἡμᾶς.\nΚαὶ ἐγένετο ἐν τῷ ἐπανελθεῖν αὐτὸν λαβόντα\n\nτὴν βασιλείαν καὶ εἶπεν φωνηθῆναι αὐτῷ τοὺς δούλους\n\nτούτους οἷς δεδώκει τὸ ἀργύριον, ἵνα γνοῖ τί διεπραγματεύσαντο.\nπαρεγένετο δὲ ὁ πρῶτος λέγων Κύριε,\n\nἡ μνᾶ\n\nσου δέκα προσηργάσατο μνᾶς.\nκαὶ εἶπεν αὐτῷ Εὖγε,\n\nἀγαθὲ δοῦλε, ὅτι ἐν ἐλαχίστῳ πιστὸς ἐγένου, ἴσθι ἐξουσίαν\n\nἔχων ἐπάνω δέκα πόλεων.\nκαὶ ἦλθεν ὁ δεύτερος λέγων Ἡ\n\nμνᾶ σου, κύριε, ἐποίησεν πέντε μνᾶς.\nεἶπεν δὲ καὶ τούτῳ\n\nΚαὶ σὺ ἐπάνω γίνου πέντε πόλεων.\nκαὶ ὁ ἕτερος\n\nἦλθεν λέγων Κύριε, ἰδοὺ ἡ μνᾶ σου ἣν εἶχον ἀποκειμένην\n\nἐν σουδαρίῳ·\nἐφοβούμην γάρ σε ὅτι ἄνθρωπος αὐστηρὸς\n\nεἶ, αἴρεις ὃ οὐκ ἔθηκας καὶ θερίζεις ὃ οὐκ ἔσπειρας.\nλέγει αὐτῷ Ἐκ τοῦ στόματός σου κρίνω σε,\n\nπονηρὲ δοῦλε· ᾔδεις ὅτι ἐγὼ ἄνθρωπος αὐστηρός εἰμι,\n\nαἴρων ὃ οὐκ ἔθηκα καὶ θερίζων ὃ οὐκ ἔσπειρα;\nκαὶ διὰ τί\n\nοὐκ ἔδωκάς μου τὸ ἀργύριον ἐπὶ τράπεζαν; κἀγὼ ἐλθὼν\n\nσὺν τόκῳ ἂν αὐτὸ ἔπραξα.\nκαὶ τοῖς παρεστῶσιν εἶπεν\n\nἌρατε ἀπʼ αὐτοῦ τὴν μνᾶν καὶ δότε τῷ τὰς δέκα μνᾶς\n\nἔχοντι—\nκαὶ εἶπαν αὐτῷ Κύριε,\n\nἔχει δέκα μνᾶς·—\nλέγω\n\nὑμῖν ὅτι παντὶ τῷ ἔχοντι δοθήσεται, ἀπὸ δὲ τοῦ μὴ\n\nἔχοντος καὶ ὃ ἔχει ἀρθήσεται.\nΠλὴν τοὺς ἐχθρούς μου\n\nτούτους τοὺς μὴ θελήσαντάς με βασιλεῦσαι ἐπʼ αὐτοὺς\n\nἀγάγετε ὧδε καὶ κατασφάξατε αὐτοὺς ἔμπροσθέν μου.\nΚαὶ\n\nεἰπὼν ταῦτα ἐπορεύετο ἔμπροσθεν ἀναβαίνων εἰς Ἰεροσόλυμα.\nΚαὶ ἐγένετο ὡς ἤγγισεν εἰς Βηθφαγὴ καὶ Βηθανιὰ\n\nπρὸς τὸ ὄρος τὸ καλούμενον Ἐλαιῶν, ἀπέστειλεν δύο τῶν\n\nμαθητῶν\nλέγων Ὑπάγετε εἰς τὴν κατέναντι κώμην,\n\nἐν ᾗ\n\nεἰσπορευόμενοι εὑρήσετε πῶλον δεδεμένον, ἐφʼ ὃν οὐδεὶς\n\nπώποτε ἀνθρώπων ἐκάθισεν, καὶ λύσαντες αὐτὸν ἀγάγετε.\nκαὶ ἐάν τις ὑμᾶς ἐρωτᾷ Διὰ τί λύετε; οὕτως ἐρεῖτε\n\nὅτι Ὁ κύριος αὐτοῦ χρείαν ἔχει.\nἀπελθόντες δὲ οἱ ἀπεσταλμένοι\n\nεὗρον καθὼς εἶπεν αὐτοῖς.\nλυόντων δὲ αὐτῶν\n\nτὸν πῶλον εἶπαν οἱ κύριοι αὐτοῦ πρὸς αὐτούς Τί λύετε\n\nτὸν πῶλον;\nοἱ δὲ εἶπαν ὅτι Ὁ κύριος αὐτοῦ χρείαν ἔχει.\nκαὶ ἤγαγον αὐτὸν πρὸς τὸν Ἰησοῦν, καὶ ἐπιρίψαντες αὐτῶν\n\nτὰ ἱμάτια ἐπὶ τὸν πῶλον ἐπεβίβασαν τὸν Ἰησοῦν·\nπορευομένου\n\nδὲ αὐτοῦ ὑπεστρώννυον τὰ ἱμάτια ἑαυτῶν ἐν τῇ\n\nὁδῷ.\nἐγγίζοντος δὲ αὐτοῦ ἤδη πρὸς τῇ καταβάσει τοῦ\n\nὌρους τῶν Ἐλαιῶν ἤρξαντο ἅπαν τὸ πλῆθος τῶν μαθητῶν\n\nχαίροντες αἰνεῖν τὸν θεὸν φωνῇ μεγάλῃ περὶ πασῶν ὧν\n\nεἶδον δυνάμεων,\nλέγοντες\n\nΕὐλογημένος ὁ ἐρχόμενος,\nὁ βασιλεύς,\nἐν ὀνόματι Κυρίου·\nἐν οὐρανῷ εἰρήνηκαὶ δόξα ἐν ὑψίστοις.\nΚαί τινες τῶν Φαρισαίων ἀπὸ τοῦ ὄχλου εἶπαν πρὸς αὐτόν\n\nΔιδάσκαλε, ἐπιτίμησον τοῖς μαθηταῖς σου.\nκαὶ\n\nἀποκριθεὶς εἶπεν Λέγω ὑμῖν, ἐὰν οὗτοι σιωπήσουσιν,\n\nοἱ λίθοι κράξουσιν.\nΚαὶ ὡς ἤγγισεν, ἰδὼν τὴν\n\nπόλιν ἔκλαυσεν ἐπʼ αὐτήν,\nλέγων ὅτι Εἰ ἔγνως ἐν τῇ\n\nἡμέρᾳ ταύτῃ καὶ σὺ τὰ πρὸς εἰρήνην— νῦν δὲ ἐκρύβη\n\nἀπὸ ὀφθαλμῶν σου.\nὅτι ἥξουσιν ἡμέραι ἐπὶ σε καὶ\n\n\n\nπαρεμβαλοῦσιν οἱ ἐχθροί σου χάρακά σοι καὶ περικυκλώσουσίν\n\nσε καὶ συνέξουσίν σε πάντοθεν,\nκαὶ\nἐδαφιοῦσίν\nσε\n\nκαὶ\nτὰ τέκνα σου\nἐν σοί, καὶ οὐκ ἀφήσουσιν λίθον ἐπὶ\n\nλίθον ἐν σοί, ἀνθʼ ὧν οὐκ ἔγνως τὸν καιρὸν τῆς ἐπισκοπῆς\n\nσου.\nΚαὶ εἰσελθὼν εἰς τὸ ἱερὸν ἤρξατο ἐκβάλλειν\n\nτοὺς πωλοῦντας,\nλέγων αὐτοῖς Γέγραπται\nΚαὶ ἔσται ὁ οἶκός μου οἶκος προσευχῆς,\nὑμεῖς δὲ αὐτὸν ἐποιήσατε\nσπήλαιον λῃστῶν.\nΚαὶ ἦν διδάσκων τὸ καθʼ ἡμέραν ἐν τῷ ἱερῷ· οἱ δὲ\n\nἀρχιερεῖς καὶ οἱ γραμματεῖς ἐζήτουν αὐτὸν ἀπολέσαι καὶ οἱ\n\nπρῶτοι τοῦ λαοῦ,\nκαὶ οὐχ ηὕρισκον τὸ τί ποιήσωσιν, ὁ\n\nλαὸς γὰρ ἅπας ἐξεκρέμετο αὐτοῦ ἀκούων.\nΚαὶ ἐγένετο ἐν μιᾷ τῶν ἡμερῶν διδάσκοντος αὐτοῦ τὸν\n\nλαὸν ἐν τῷ ἱερῷ καὶ εὐαγγελιζομένου ἐπέστησαν οἱ ἀρχιερεῖς\n\nκαὶ οἱ γραμματεῖς σὺν τοῖς πρεσβυτέροις,\nκαὶ εἶπαν λέγοντες\n\nπρὸς αὐτόν Εἰπὸν ἡμῖν ἐν ποίᾳ ἐξουσίᾳ ταῦτα ποιεῖς,\n\nἢ τίς ἐστιν ὁ δούς σοι τὴν ἐξουσίαν ταύτην.\nἀποκριθεὶς\n\nδὲ εἶπεν πρὸς αὐτούς Ἐρωτήσω ὑμᾶς κἀγὼ λόγον, καὶ\n\nεἴπατέ μοι\nΤὸ βάπτισμα Ἰωάνου ἐξ οὐρανοῦ ἦν ἢ ἐξ\n\nἀνθρώπων;\nοἱ δὲ συνελογίσαντο πρὸς ἑαυτοὺς λέγοντες\n\nὅτι Ἐὰν εἴπωμεν Ἐξ οὐρανοῦ, ἐρεῖ Διὰ τί οὐκ ἐπιστεύσατε\n\nαὐτῷ;\nἐὰν δὲ εἴπωμεν Ἐξ ἀνθρώπων,\n\nὁ λαὸς\n\nἅπας καταλιθάσει ἡμᾶς,\n\nπεπεισμένος γάρ ἐστιν Ἰωάνην\n\nπροφήτην εἶναι·\nκαὶ ἀπεκρίθησαν μὴ εἰδέναι πόθεν.\nκαὶ\n\nὁ Ἰησοῦς εἶπεν αὐτοῖς Οὐδὲ ἐγὼ λέγω ὑμῖν ἐν ποίᾳ ἐξουσίᾳ\n\nταῦτα ποιῶ.\nἬρξατο δὲ πρὸς τὸν λαὸν\n\nλέγειν τὴν παραβαλὴν ταύτην Ἄνθρωπος\nἐφύτευσεν ἀμπελῶνα,\nκαὶ ἐξέδετο αὐτὸν γεωργοῖς, καὶ ἀπεδήμησεν\n\nχρόνους ἱκανούς.\nκαὶ καιρῷ ἀπέστειλεν πρὸς τοὺς γεωργοὺς\n\nδοῦλον, ἵνα ἀπὸ τοῦ καρποῦ τοῦ ἀμπελῶνος δώσουσιν αὐτῷ·\n\nοἱ δὲ γεωργοὶ ἐξαπέστειλαν αὐτὸν δείραντες κενόν.\nκαὶ\n\nπροσέθετο ἕτερον πέμψαι δοῦλον· οἱ δὲ κἀκεῖνον δείραντες\n\nκαὶ ἀτιμάσαντες ἐξαπέστειλαν κενόν.\nκαὶ προσέθετο τρίτον\n\nπέμψαι· οἱ δὲ καὶ τοῦτον τραυματίσαντες ἐξέβαλον.\nεἶπεν\n\nδὲ ὁ κύριος τοῦ ἀμπελῶνος Τί ποιήσω; πέμψω τὸν υἱόν\n\nμου τὸν ἀγαπητόν· ἴσως τοῦτον ἐντραπήσονται.\nἰδόντες\n\nδὲ αὐτὸν οἱ γεωργοὶ διελογίζοντο πρὸς ἀλλήλους λέγοντες\n\nΟὗτός ἐστιν ὁ κληρονόμος· ἀποκτείνωμεν αὐτόν, ἵνα\n\nἡμῶν γένηται ἡ κληρονομία·\nκαὶ ἐκβαλόντες αὐτὸν ἔξω τοῦ\n\nἀμπελῶνος ἀπέκτειναν. τί οὖν ποιήσει αὐτοῖς ὁ κύριος\n\nτοῦ ἀμπελῶνος;\nἐλεύσεται καὶ ἀπολέσει τοὺς γεωργοὺς\n\nτούτους, καὶ δώσει τὸν ἀμπελῶνα ἄλλοις. ἀκούσαντες δὲ\n\nεἶπαν Μὴ γένοιτο.\nὁ δὲ ἐμβλέψας αὐτοῖς εἶπεν Τί\n\nοὖν ἐστὶν τὸ γεγραμμένον τοῦτο\nΛίθον ὃν ἀπεδοκίμασαν οἱ οἰκοδομοῦντες,οὗτος ἐγενήθη εἰς κεφαλὴν γωνίας;\nπᾶς ὁ πεσὼν ἐπʼ ἐκεῖνον τὸν λίθον συνθλασθήσεται· ἐφʼ ὃν\n\nδʼ ἂν πέσῃ, λικμήσει αὐτόν.\nΚαὶ ἐζήτησαν\n\nοἱ γραμματεῖς καὶ οἱ ἀρχιερεῖς ἐπιβαλεῖν ἐπʼ αὐτὸν τὰς\n\nχεῖρας ἐν αὐτῇ τῇ ὥρᾳ, καὶ ἐφοβήθησαν τὸν λαόν, ἔγνωσαν\n\nγὰρ ὅτι πρὸς αὐτοὺς εἶπεν τὴν παραβολὴν ταύτην.\nΚαὶ παρατηρήσαντες ἀπέστειλαν ἐνκαθέτους ὑποκρινομένους\n\nἑαυτοὺς δικαίους εἶναι, ἵνα ἐπιλάβωνται αὐτοῦ\n\nλόγου, ὥστε παραδοῦναι αὐτὸν τῇ ἀρχῇ καὶ τῇ ἐξουσίᾳ τοῦ\n\nἡγεμόνος.\nκαὶ ἐπηρώτησαν αὐτὸν λέγοντες Διδάσκαλε,\n\nοἴδαμεν ὅτι ὀρθῶς λέγεις καὶ διδάσκεις καὶ οὐ λαμβάνεις\n\nπρόσωπον,\n\nἀλλʼ ἐπʼ ἀληθείας τὴν ὁδὸν τοῦ θεοῦ διδάσκεις·\nἔξεστιν ἡμᾶς Καίσαρι φόρον δοῦναι ἢ οὔ;\nκατανοήσας δὲ\n\nαὐτῶν τὴν πανουργίαν εἶπεν πρὸς αὐτούς\nΔείξατέ μοι δηνάριον·\n\nτίνος ἔχει εἰκόνα καὶ ἐπιγραφήν; οἱ δὲ εἶπαν Καίσαρος.\nὁ δὲ εἶπεν πρὸς αὐτούς Τοίνυν ἀπόδοτε τὰ Καίσαρος\n\nΚαίσαρι καὶ τὰ τοῦ θεοῦ τῷ θεῷ.\nκαὶ οὐκ ἴσχυσαν\n\nἐπιλαβέσθαι τοῦ ῥήματος ἐναντίον τοῦ λαοῦ, καὶ θαυμάσαντες\n\nἐπὶ τῇ ἀποκρίσει αὐτοῦ ἐσίγησαν.\nΠροσελθόντες δέ τινες τῶν Σαδδουκαίων, οἱ λέγοντες\n\nἀνάστασιν μὴ εἶναι, ἐπηρώτησαν αὐτὸν λέγοντες\nΔιδάσκαλε,\n\nΜωυσῆς ἔγραψεν ἡμῖν,\nἐάν τινος ἀδελφὸς ἀποθάνῃ\nἔχων γυναῖκα,\nκαὶ οὗτος ἄτεκνος ᾖ,\nἵνα\n\nλάβῃ ὁ\n\nἀδελφὸς αὐτοῦ τὴν γυναῖκα καὶ ἐξαναστήσῃ σπέρμα\n\nτῷ ἀδελφῷ αὐτοῦ.\nἑπτὰ οὖν ἀδελφοὶ ἦσαν· καὶ ὁ πρῶτος\n\nλαβὼν γυναῖκα ἀπέθανεν ἄτεκνος·\nκαὶ ὁ δεύτερος\n\nκαὶ ὁ τρίτος ἔλαβεν αὐτήν,\nὡσαύτως δὲ καὶ οἱ ἑπτὰ οὐ\n\nκατέλιπον τέκνα καὶ ἀπέθανον·\nὕστερον καὶ ἡ γυνὴ ἀπέθανεν.\nἡ γυνὴ οὖν ἐν τῇ ἀναστάσει τίνος αὐτῶν γίνεται\n\nγυνή; οἱ γὰρ ἑπτὰ ἔσχον αὐτὴν γυναῖκα.\nκαὶ εἶπεν αὐτοῖς\n\nὁ Ἰησοῦς Οἱ υἱοὶ τοῦ αἰῶνος τούτου γαμοῦσιν καὶ\n\nγαμίσκονται,\nοἱ δὲ καταξιωθέντες τοῦ αἰῶνος ἐκείνου τυχεῖν\n\nκαὶ τῆς ἀναστάσεως τῆς ἐκ νεκρῶν οὔτε γαμοῦσιν οὔτε\n\n\n\nγαμίζονται·\nοὐδὲ γὰρ ἀποθανεῖν ἔτι δύνανται,\n\nἰσάγγελοι\n\nγάρ εἰσιν, καὶ υἱοί εἰσιν θεοῦ τῆς ἀναστάσεως υἱοὶ ὄντες.\nὅτι δὲ ἐγείρονται οἱ νεκροὶ καὶ Μωυσῆς ἐμήνυσεν ἐπὶ τῆς\n\nβάτου, ὡς λέγει\nΚύριον τὸν θεὸν Ἀβραὰμ καὶ θεὸν Ἰσαὰκ καὶ θεὸν Ἰακώβ·\nθεὸς δὲ οὐκ ἔστιν νεκρῶν ἀλλὰ\n\nζώντων, πάντες γὰρ αὐτῷ ζῶσιν.\nἀποκριθέντες δέ τινες\n\nτῶν γραμματέων εἶπαν Διδάσκαλε,\n\nκαλῶς εἶπας·\nοὐκέτι\n\nγὰρ ἐτόλμων ἐπερωτᾷν αὐτὸν οὐδέν.\nΕἶπεν δὲ\n\nπρὸς αὐτούς Πῶς λέγουσιν τὸν χριστὸν εἶναι Δαυεὶδ\n\nυἱόν;\nαὐτὸς γὰρ Δαυεὶδ λέγει ἐν Βίβλῳ Ψαλμῶν\n\nΕἶπεν Κύριος τῷ κυρίῳ μου Κάθου ἐκ δεξιῶν μου\nἕως ἂν θῶ τοὺς ἐχθρούς σου ὑποπόδιον τῶν ποδῶν σου·\nΔαυεὶδ οὖν αὐτὸν κύριον καλεῖ, καὶ πῶς αὐτοῦ υἱός ἐστιν;\nἈκούοντος δὲ παντὸς τοῦ λαοῦ εἶπεν τοῖς μαθηταῖς\nΠροσέχετε ἀπὸ τῶν γραμματέων τῶν θελόντων περιπατεῖν\n\nἐν στολαῖς καὶ φιλούντων ἀσπασμοὺς ἐν ταῖς ἀγοραῖς\n\nκαὶ πρωτοκαθεδρίας ἐν ταῖς συναγωγαῖς καὶ πρωτοκλισίας\n\nἐν τοῖς δείπνοις,\nοἳ κατεσθίουσιν τὰς οἰκίας τῶν χηρῶν\n\nκαὶ προφάσει μακρὰ προσεύχονται· οὗτοι λήμψονται\n\nπερισσότερον κρίμα.\nἈναβλέψας δὲ εἶδεν τοὺς\n\nβάλλοντας εἰς τὸ γαζοφυλάκιον τὰ δῶρα αὐτῶν πλουσίους.\nεἶδεν δέ τινα χήραν πενιχρὰν βάλλουσαν ἐκεῖ λεπτὰ δύο,\nκαὶ εἶπεν Ἀληθῶς λέγω ὑμῖν ὅτι ἡ χήρα αὕτη ἡ πτωχὴ\n\nπλεῖον πάντων ἔβαλεν·\nπάντες γὰρ οὗτοι ἐκ τοῦ περισσεύοντος\n\nαὐτοῖς ἔβαλον εἰς τὰ δῶρα, αὕτη δὲ ἐκ τοῦ ὑστερήματος\n\nαὐτῆς πάντα τὸν βίον ὃν εἶχεν ἔβαλεν.\nΚαί τινων λεγόντων περὶ τοῦ ἱεροῦ, ὅτι λίθοις καλοῖς\n\nκαὶ ἀναθήμασιν κεκόσμηται,\nεἶπεν Ταῦτα ἃ θεωρεῖτε,\n\nἐλεύσονται ἡμέραι ἐν αἷς οὐκ ἀφεθήσεται λίθος ἐπὶ λίθῳ\n\nὧδε ὃς οὐ καταλυθήσεται.\nἐπηρώτησαν δὲ αὐτὸν λέγοντες\n\nΔιδάσκαλε, πότε οὖν ταῦτα ἔσται, καὶ τί τὸ σημεῖον\n\nὅταν μέλλῃ ταῦτα γίνεσθαι;\nὁ δὲ εἶπεν Βλέπετε\n\nμὴ πλανηθῆτε· πολλοὶ γὰρ ἐλεύσονται ἐπὶ τῷ ὀνόματί\n\nμου λέγοντες Ἐγώ εἰμι καί Ὁ καιρὸς ἤγγικεν· μὴ πορευθῆτε\n\nὀπίσω αὐτῶν.\nὅταν δὲ ἀκούσητε πολέμους καὶ\n\nἀκαταστασίας, μὴ πτοηθῆτε·\nδεῖ\nγὰρ ταῦτα\nγενέσθαι\nπρῶτον, ἀλλʼ οὐκ εὐθέως τὸ τέλος.\nΤότε ἔλεγεν αὐτοῖς\nἘγερθήσεται ἔθνος ἐπʼ ἔθνος καὶ βασιλεία ἐπὶ\nβασιλείαν,\nσεισμοί τε μεγάλοι καὶ κατὰ τόπους λοιμοὶ καὶ\n\n\n\nλιμοὶ ἔσονται, φόβηθρά τε καὶ ἀπʼ οὐρανοῦ σημεῖα μεγάλα ἔσται.\nπρὸ δὲ τούτων πάντων ἐπιβαλοῦσιν ἐφʼ ὑμᾶς\n\nτὰς χεῖρας αὐτῶν καὶ διώξουσιν, παραδιδόντες εἰς τὰς συναγωγὰς\n\nκαὶ φυλακάς, ἀπαγομένους ἐπὶ βασιλεῖς καὶ ἡγεμόνας\n\nἕνεκεν τοῦ ὀνόματός μου·\nἀποβήσεται ὑμῖν εἰς\n\nμαρτύριον.\nθέτε οὖν ἐν ταῖς καρδίαις ὑμῶν μὴ προμελετᾷν\n\nἀπολογηθῆναι,\nἐγὼ γὰρ δώσω ὑμῖν στόμα καὶ σοφίαν ᾗ οὐ\n\nδυνήσονται ἀντιστῆναι ἢ ἀντειπεῖν ἅπαντες οἱ ἀντικείμενοι\n\nὑμῖν.\nπαραδοθήσεσθε δὲ καὶ ὑπὸ γονέων καὶ ἀδελφῶν\n\nκαὶ συγγενῶν καὶ φίλων,\n\nκαὶ θανατώσουσιν ἐξ ὑμῶν,\nκαὶ ἔσεσθε μισούμενοι ὑπὸ πάντων διὰ τὸ ὄνομά μου.\nκαὶ\n\nθρὶξ ἐκ τῆς κεφαλῆς ὑμῶν οὐ μὴ ἀπόληται.\nἐν τῇ ὑπομονῇ\n\nὑμῶν κτήσεσθε τὰς ψυχὰς ὑμῶν.\nὍταν δὲ ἴδητε\n\nκυκλουμένην ὑπὸ στρατοπέδων Ἰερουσαλήμ, τότε γνῶτε\n\nὅτι ἤγγικεν ἡ ἐρήμωσις αὐτῆς.\nτότε οἱ ἐν τῇ Ἰουδαίᾳ\n\nφευγέτωσαν εἰς τὰ ὄρη, καὶ οἱ ἐν μέσῳ αὐτῆς ἐκχωρείτωσαν,\n\nκαὶ οἱ ἐν ταῖς χώραις μὴ εἰσερχέσθωσαν εἰς αὐτήν,\nὅτι\nἡμέραι ἐκδικήσεως\nαὗταί εἰσιν τοῦ πλησθῆναι πάντα\n\nτὰ γεγραμμένα.\nοὐαὶ ταῖς ἐν γαστρὶ ἐχούσαις καὶ ταῖς\n\nθηλαζούσαις ἐν ἐκείναις ταῖς ἡμέραις· ἔσται γὰρ ἀνάγκη\n\nμεγάλη ἐπὶ τῆς γῆς καὶ ὀργὴ τῷ λαῷ τούτῳ,\nκαὶ πεσοῦνται\n\nστόματι μαχαίρης καὶ αἰχμαλωτισθήσονται εἰς τὰ ἔθνη\n\nπάντα, καὶ\nἸερουσαλὴμ\nἔσται\nπατουμένη ὑπὸ ἐθνῶν,\nἄχρι οὗ πληρωθῶσιν [καὶ ἔσονται] καιροὶ ἐθνῶν.\nκαὶ\n\nἔσονται σημεῖα ἐν ἡλίῳ καὶ σελήνῃ καὶ ἄστροις, καὶ ἐπὶ\n\nτῆς γῆς συνοχὴ ἐθνῶν ἐν ἀπορίᾳ ἠχοῦς θαλάσσης καὶ\n\nσάλου,\nἀποψυχόντων ἀνθρώπων ἀπὸ φόβου καὶ προσδοκίας\n\nτῶν ἐπερχομένων τῇ οἰκουμένῃ,\nαἱ\nγὰρ\nδυνάμεις τῶν οὐρανῶν σαλευθήσονται.\nκαὶ τότε ὄψονται\nτὸν υἱὸν τοῦ ἀνθρώπου ἐρχόμενον ἐν νεφέλῃ\nμετὰ δυνάμεως καὶ δόξης\n\nπολλῆς.\nἈρχομένων δὲ τούτων γίνεσθαι ἀνακύψατε καὶ\n\nἐπάρατε τὰς κεφαλὰς ὑμῶν, διότι. ἐγγίζει ἡ ἀπολύτρωσις\n\nὑμῶν.\nΚαὶ εἶπεν παραβολὴν αὐτοῖς Ἴδετε\n\nτὴν συκῆν καὶ πάντα τὰ δένδρα·\nὅταν προβάλωσιν ἤδη,\n\nβλέποντες ἀφʼ ἑαυτῶν γινώσκετε ὅτι ἤδη ἐγγὺς τὸ θέρος\n\nἐστίν·\nοὕτως καὶ ὑμεῖς,\n\nὅταν ἴδητε ταῦτα γινόμενα, γινώσκετε\n\nὅτι ἐγγύς ἐστιν ἡ βασιλεία τοῦ θεοῦ.\nἀμὴν λέγω\n\nὑμῖν ὅτι οὐ μὴ παρέλθῃ ἡ γενεὰ αὕτη ἕως [ἂν] πάντα γένηται.\nὁ οὐρανὸς καὶ ἡ γῆ παρελεύσονται,\n\nοἱ δὲ λόγοι μου\n\nοὐ μὴ παρελεύσονται.\nΠροσέχετε δὲ ἑαυτοῖς μή ποτε\n\nβαρηθῶσιν αἱ καρδίαι ὑμῶν ἐν κρεπάλῃ καὶ μέθῃ καὶ μερίμναις\n\nβιωτικαῖς, καὶ ἐπιστῇ ἐφʼ ὑμᾶς ἐφνίδιος ἡ ἡμέρα\n\nἐκείνη ὡς\nπαγίς·\nἐπεισελεύσεται γὰρ\nἐπὶ\nπάντας\nτοὺς καθημένους ἐπὶ\nπρόσωπον πάσης\nτῆς γῆς.\nἀγρυπνεῖτε\n\nδὲ ἐν παντὶ καιρῷ δεόμενοι ἵνα κατισχύσητε ἐκφυγεῖν ταῦτα\n\nπάντα τὰ μέλλοντα γίνεσθαι, καὶ σταθῆναι ἔμπροσθεν τοῦ\n\nυἱοῦ τοῦ ἀνθρώπου.\nἮν δὲ τὰς ἡμέρας ἐν τῷ ἱερῷ διδάσκων, τὰς δὲ νύκτας\n\nἐξερχόμενος ηὐλίζετο εἰς τὸ ὄρος τὸ καλούμενον Ἐλαιῶν·\nκαὶ πᾶς ὁ λαὸς ὤρθριζεν πρὸς αὐτὸν ἐν τῷ ἱερῷ ἀκούειν\n\n\n\nαὐτοῦ.\nΗΓΓΙΖΕΝ δὲ ἡ ἑορτὴ τῶν ἀζύμων ἡ λεγομένη Πάσχα.\nΚαὶ ἐζήτουν οἱ ἀρχιερεῖς καὶ οἱ γραμματεῖς τὸ πῶς\n\nἀνέλωσιν αὐτόν, ἐφοβοῦντο γὰρ τὸν λαόν.\nΕἰσῆλθεν\n\nδὲ Σατανᾶς εἰς Ἰούδαν τὸν καλούμενον Ἰσκαριώτην,\n\nὄντα ἐκ τοῦ ἀριθμοῦ τῶν δώδεκα·\nκαὶ ἀπελθὼν συνελάλησεν\n\nτοῖς ἀρχιερεῦσιν καὶ στρατηγοῖς τὸ πῶς αὐτοῖς παραδῷ\n\nαὐτόν.\nκαὶ ἐχάρησαν καὶ συνέθεντο αὐτῷ ἀργύριον δοῦναι.\nκαὶ ἐξωμολόγησεν, καὶ ἐζήτει εὐκαιρίαν τοῦ παραδοῦναι\n\nαὐτὸν ἄτερ ὄχλου αὐτοῖς.\nἮλθεν δὲ ἡ ἡμέρα τῶν ἀζύμων, ᾗ ἔδει θύεσθαι τὸ\n\nπάσχα·\nκαὶ ἀπέστειλεν Πέτρον καὶ Ἰωάνην εἰπών Πορευθέντες\n\nἑτοιμάσατε ἡμῖν τὸ πάσχα ἵνα φάγωμεν.\nοἱ δὲ\n\nεἶπαν αὐτῷ Ποῦ θέλεις ἑτοιμάσωμεν;\nὁ δὲ εἶπεν αὐτοῖς\n\nἸδοὺ εἰσελθόντων ὑμῶν εἰς τὴν πόλιν συναντήσει\n\nὑμῖν ἄνθρωπος κεράμιον ὕδατος βαστάζων· ἀκολουθήσατε\n\nαὐτῷ εἰς τὴν οἰκίαν εἰς ἣν εἰσπορεύεται.\nκαὶ ἐρεῖτε τῷ οἰκοδεσπότῃ\n\nτῆς οἰκίας Λέγει σοι ὁ διδάσκαλος Ποῦ ἐστὶν\n\nτὸ κατάλυμα ὅπου τὸ πάσχα μετὰ τῶν μαθητῶν μου φάγω;\nκἀκεῖνος ὑμῖν δείξει ἀνάγαιον μέγα ἐστρωμένον· ἐκεῖ ἑτοιμάσατε.\nἀπελθόντες δὲ εὗρον καθὼς εἰρήκει αὐτοῖς,\n\nκαὶ\n\nἡτοίμασαν τὸ πάσχα.\nΚαὶ ὅτε ἐγένετο ἡ ὥρα,\n\nἀνέπεσεν καὶ οἱ ἀπόστολοι σὺν αὐτῷ.\nκαὶ εἶπεν πρὸς\n\nαὐτούς Ἐπιθυμίᾳ ἐπεθύμησα τοῦτο τὸ πάσχα φαγεῖν\n\nμεθʼ ὑμῶν πρὸ τοῦ με παθεῖν·\nλέγω γὰρ ὑμῖν ὅτι οὐ\n\nμὴ φάγω αὐτὸ ἕως ὅτου πληρωθῇ ἐν τῇ βασιλείᾳ τοῦ θεοῦ.\nκαὶ δεξάμενος ποτήριον εὐχαριστήσας εἶπεν Λάβετε\n\nτοῦτο καὶ διαμερίσατε εἰς ἑαυτούς·\nλέγω γὰρ ὑμῖν,\n\nοὐ μὴ\n\nπίω ἀπὸ τοῦ νῦν ἀπὸ τοῦ γενήματος τῆς ἀμπέλου ἕως οὗ ἡ\n\nβασιλεία τοῦ θεοῦ ἔλθῃ.\nκαὶ λαβὼν ἄρτον εὐχαριστήσας\n\nἔκλασεν καὶ ἔδωκεν αὐτοῖς λέγων Τοῦτό ἐστιν τὸ σῶμά\n\nμου ⟦τὸ ὑπὲρ ὑμῶν διδόμενον· τοῦτο ποιεῖτε εἰς τὴν ἐμὴν\n\nἀνάμνησιν.\nκαὶ τὸ ποτήριον ὡσαύτως μετὰ τὸ δειπνῆσαι,\n\nλέγων Τοῦτο τὸ ποτήριον ἡ καινὴ\nδιαθήκη\nἐν\nτῷ αἵματί\nμου, τὸ ὑπὲρ ὑμῶν ἐκχυννόμενον⟧.\nπλὴν ἰδοὺ ἡ χεὶρ τοῦ\n\nπαραδιδόντος με μετʼ ἐμοῦ ἐπὶ τῆς τραπέζης·\nὅτι ὁ υἱὸς\n\nμὲν τοῦ ἀνθρώπου κατὰ τὸ ὡρισμένον πορεύεται, πλὴν οὐαὶ\n\nτῷ ἀνθρώπῳ ἐκείνῳ διʼ οὗ παραδίδοται.\nκαὶ αὐτοὶ ἤρξαντο\n\nσυνζητεῖν πρὸς ἑαυτοὺς τὸ τίς ἄρα εἴη ἐξ αὐτῶν ὁ τοῦτο\n\nμέλλων πράσσειν.\nἘγένετο δὲ καὶ φιλονεικία\n\nἐν αὐτοῖς, τὸ τίς αὐτῶν δοκεῖ εἶναι μείζων.\nὁ δὲ εἶπεν αὐτοῖς\n\nΟἱ βασιλεῖς τῶν ἐθνῶν κυριεύουσιν αὐτῶν καὶ οἱ\n\nἐξουσιάζοντες αὐτῶν εὐεργέται καλοῦνται.\nὑμεῖς δὲ οὐχ οὕτως,\n\nἀλλʼ ὁ μείζων ἐν ὑμῖν γινέσθω ὡς ὁ νεώτερος, καὶ ὁ\n\nἡγούμενος ὡς ὁ διακονῶν·\nτίς γὰρ μείζων,\n\nὁ ἀνακείμενος ἢ\n\nὁ διακονῶν; οὐχὶ ὁ ἀνακείμενος; ἐγὼ δὲ ἐν μέσῳ ὑμῶν\n\nεἰμὶ ὡς ὁ διακονῶν.\nὙμεῖς δέ ἐστε οἱ διαμεμενηκότες\n\nμετʼ ἐμοῦ ἐν τοῖς πειρασμοῖς μου·\nκἀγὼ διατίθεμαι ὑμῖν,\n\nκαθὼς διέθετό μοι ὁ πατήρ μου βασιλείαν,\nἵνα ἔσθητε καὶ\n\nπίνητε ἐπὶ τῆς τραπέζης μου ἐν τῇ βασιλείᾳ μου, καὶ\n\n\n\nκαθῆσθε ἐπὶ θρόνων τὰς δώδεκα φυλὰς κρίνοντες τοῦ\n\nἸσραήλ.\nΣίμων Σίμων, ἰδοὺ ὁ Σατανᾶς ἐξῃτήσατο ὑμᾶς\n\nτοῦ σινιάσαι ὡς τὸν σῖτον·\nἐγὼ δὲ ἐδεήθην περὶ σοῦ ἵνα\n\nμὴ ἐκλίπῃ ἡ πίστις σου· καὶ σύ ποτε ἐπιστρέψας στήρισον\n\nτοὺς ἀδελφούς σου.\nὁ δὲ εἶπεν αὐτῷ Κύριε, μετὰ σοῦ\n\nἕτοιμός εἰμι καὶ εἰς φυλακὴν καὶ εἰς θάνατον πορεύεσθαι.\nὁ δὲ εἶπεν Λέγω σοι, Πέτρε, οὐ φωνήσει σήμερον ἀλέκτωρ\n\nἕως τρίς με ἀπαρνήσῃ εἰδέναι.\nΚαὶ\n\nεἶπεν αὐτοῖς Ὅτε ἀπέστειλα ὑμᾶς ἄτερ βαλλαντίου καὶ\n\nπήρας καὶ ὑποδημάτων, μή τινος ὑστερήσατε; οἱ δὲ εἶπαν\n\nΟὐθενός.\nεἶπεν δὲ αὐτοῖς Ἀλλὰ νῦν ὁ ἔχων βαλλάντιον\n\nἀράτω, ὁμοίως καὶ πήραν, καὶ ὁ μὴ ἔχων πωλησάτω τὸ\n\nἱμάτιον αὐτοῦ καὶ ἀγορασάτω μάχαιραν.\nλέγω γὰρ ὑμῖν\n\nὅτι τοῦτο τὸ γεγραμμένον δεῖ τελεσθῆναι ἐν ἐμοί, τό\nΚαὶ μετὰ ἀνόμων ἐλογίσθη·\nκαὶ γὰρ τὸ περὶ ἐμοῦ τέλος\n\nἔχει.\nοἱ δὲ εἶπαν Κύριε, ἰδοὺ μάχαιραι ὧδε δύο. ὁ δὲ\n\nεἶπεν αὐτοῖς Ἱκανόν ἐστιν.\nΚαὶ ἐξελθὼν ἐπορεύθη κατὰ τὸ ἔθος εἰς τὸ Ὄρος τῶν\n\nἘλαιῶν· ἠκολούθησαν δὲ αὐτῷ [καὶ] οἱ μαθηταί.\nγενόμενος\n\nδὲ ἐπὶ τοῦ τόπου εἶπεν αὐτοῖς Προσεύχεσθε μὴ\n\nεἰσελθεῖν εἰς πειρασμόν.\nκαὶ αὐτὸς ἀπεσπάσθη ἀπʼ αὐτῶν\n\nὡσεὶ λίθου βολήν, καὶ θεὶς τὰ γόνατα προσηύχετο\n\n\n\nλέγων Πάτερ,\nεἰ βούλει παρένεγκε τοῦτο τὸ ποτήριον\n\nἀπʼ ἐμοῦ· πλὴν μὴ τὸ θέλημά μου ἀλλὰ τὸ σὸν γινέσθω.\n⟦ὤφθη δὲ αὐτῷ ἄγγελος ἀπὸ τοῦ οὐρανοῦ ἐνισχύων αὐτόν.\nκαὶ γενόμενος ἐν ἀγωνίᾳ ἐκτενέστερον προσηύχετο· καὶ\n\nἐγένετο ὁ ἱδρὼς αὐτοῦ ὡσεὶ θρόμβοι αἵματος καταβαίνοντες\n\nἐπὶ τὴν γῆν.⟧\nκαὶ ἀναστὰς ἀπὸ τῆς προσευχῆς ἐλθὼν\n\nπρὸς τοὺς μαθητὰς εὗρεν κοιμωμένους αὐτοὺς ἀπὸ τῆς\n\nλύπης,\n\nκαὶ εἶπεν αὐτοῖς Τί καθεύδετε;\nἀναστάντες προσεύχεσθε,\n\nἵνα μὴ εἰσέλθητε εἰς πειρασμόν.\nἜτι\n\nαὐτοῦ λαλοῦντος ἰδοὺ ὄχλος, καὶ ὁ λεγόμενος Ἰούδας εἷς\n\nτῶν δώδεκα προήρχετο αὐτούς, καὶ ἤγγισεν τῷ Ἰησοῦ\n\nφιλῆσαι αὐτόν.\nἸησοῦς δὲ εἶπεν αὐτῷ Ἰούδα, φιλήματι\n\nτὸν υἱὸν τοῦ ἀνθρώπου παραδίδως;\nἰδόντες δὲ οἱ περὶ αὐτὸν\n\nτὸ ἐσόμενον εἶπαν Κύριε, εἰ πατάξομεν ἐν μαχαίρῃ;\nκαὶ ἐπάταξεν εἷς τις ἐξ αὐτῶν τοῦ ἀρχιερέως τὸν δοῦλον καὶ\n\nἀφεῖλεν τὸ οὖς αὐτοῦ τὸ δεξιόν.\nἀποκριθεὶς δὲ [ὁ] Ἰησοῦς\n\nεἶπεν Ἐᾶτε ἕως τούτου· καὶ ἁψάμενος τοῦ ὠτίου ἰάσατο\n\nαὐτόν.\nεἶπεν δὲ Ἰησοῦς πρὸς τοὺς παραγενομένους ἐπʼ αὐτὸν\n\nἀρχιερεῖς καὶ στρατηγοὺς τοῦ ἱεροῦ καὶ πρεσβυτέρους\n\nὩς ἐπὶ λῃστὴν ἐξήλθατε μετὰ μαχαιρῶν καὶ ξύλων;\nκαθʼ ἡμέραν ὄντος μου μεθʼ ὑμῶν ἐν τῷ ἱερῷ οὐκ\n\nἐξετείνατε τὰς χεῖρας ἐπʼ ἐμέ· ἀλλʼ αὕτη ἐστὶν ὑμῶν\n\nἡ ὥρα καὶ ἡ ἐξουσία τοῦ σκότους.\nΣυλλαβόντες δὲ αὐτὸν ἤγαγον καὶ εἰσήγαγον εἰς τὴν\n\nοἰκίαν τοῦ ἀρχιερέως· ὁ δὲ Πέτρος ἠκολούθει μακρόθεν.\nπεριαψάντων δὲ πῦρ ἐν μέσῳ τῆς αὐλῆς καὶ συνκαθισάντων\n\nἐκάθητο ὁ Πέτρος μέσος αὐτῶν.\nἰδοῦσα δὲ αὐτὸν\n\nπαιδίσκη τις καθήμενον πρὸς τὸ φῶς καὶ ἀτενίσασα αὐτῷ\n\nεἶπεν Καὶ οὗτος σὺν αὐτῷ ἦν·\nὁ δὲ ἠρνήσατο λέγων\n\nΟὐκ οἶδα αὐτόν, γύναι.\nκαὶ μετὰ βραχὺ ἕτερος\n\nἰδὼν αὐτὸν ἔφη Καὶ σὺ ἐξ αὐτῶν εἶ· ὁ δὲ Πέτρος\n\nἔφη Ἄνθρωπε, οὐκ εἰμί.\nκαὶ διαστάσης ὡσεὶ ὥρας μιᾶς\n\nἄλλος τις διισχυρίζετο λέγων Ἐπʼ ἀληθείας καὶ οὗτος\n\nμετʼ αὐτοῦ ἦν,\n\nκαὶ γὰρ Γαλιλαῖός ἐστιν·\nεἶπεν δὲ ὁ Πέτρος\n\nἌνθρωπε, οὐκ οἶδα ὃ λέγεις. καὶ παραχρῆμα ἔτι\n\nλαλοῦντος αὐτοῦ ἐφώνησεν ἀλέκτωρ.\nκαὶ στραφεὶς ὁ\n\nκύριος ἐνέβλεψεν τῷ Πέτρῳ, καὶ ὑπεμνήσθη ὁ Πέτρος τοῦ\n\nῥήματος τοῦ κυρίου ὡς εἶπεν αὐτῷ ὅτι Πρὶν ἀλέκτορα\n\nφωνῆσαι σήμερον ἀπαρνήσῃ με τρίς.\n[καὶ ἐξελθὼν ἔξω\n\n\n\nἔκλαυσεν πικρῶς.]\nΚαὶ οἱ ἄνδρες οἱ συνέχοντες\n\nαὐτὸν ἐνέπαιζον αὐτῷ δέροντες,\nκαὶ περικαλύψαντες αὐτὸν\n\nἐπηρώτων λέγοντες Προφήτευσον, τίς ἐστιν ὁ παίσας\n\nσε;\nκαὶ ἕτερα πολλὰ βλασφημοῦντες ἔλεγον εἰς αὐτόν.\nΚαὶ ὡς ἐγένετο ἡμέρα, συνήχθη τὸ πρεσβυτέριον τοῦ\n\nλαοῦ, ἀρχιερεῖς τε καὶ γραμματεῖς, καὶ ἀπήγαγον αὐτὸν εἰς\n\nτὸ συνέδριον αὐτῶν,\nλέγοντες Εἰ σὺ εἶ ὁ χριστός, εἰπὸν\n\nἡμῖν.\n\nεἶπεν δὲ αὐτοῖς Ἐὰν ὑμῖν εἴπω οὐ μὴ πιστεύσητε·\nἐὰν δὲ ἐρωτήσω οὐ μὴ ἀποκριθῆτε.\nἀπὸ τοῦ νῦν δὲ\n\nἔσται\nὁ υἱὸς τοῦ ἀνθρώπου καθήμενος ἐκ δεξιῶν τῆς δυνάμεως τοῦ θεοῦ.\nεἶπαν δὲ πάντες Σὺ οὖν εἶ ὁ υἱὸς\n\nτοῦ θεοῦ; ὁ δὲ πρὸς αὐτοὺς ἔφη Ὑμεῖς λέγετε ὅτι ἐγώ\n\n\n\nεἰμι.\nοἱ δὲ εἶπαν Τί ἔτι ἔχομεν μαρτυρίας χρείαν; αὐτοὶ\n\nγὰρ ἠκούσαμεν ἀπὸ τοῦ στόματος αὐτοῦ.\nΚαὶ\n\nἀναστὰν ἅπαν τὸ πλῆθος αὐτῶν ἤγαγον αὐτὸν ἐπὶ τὸν\n\nΠειλᾶτον.\nἤρξαντο δὲ κατηγορεῖν αὐτοῦ λέγοντες Τοῦτον εὕραμεν διαστρέφοντα τὸ ἔθνος ἡμῶν καὶ κωλύοντα\n\nφόρους Καίσαρι διδόναι καὶ λέγοντα ἑαυτὸν χριστὸν βασιλέα\n\nεἶναι.\nὁ δὲ Πειλᾶτος ἠρώτησεν αὐτὸν λέγων Σὺ\n\nεἶ ὁ βασιλεὺς τῶν Ἰουδαίων; ὁ δὲ ἀποκριθεὶς αὐτῷ ἔφη\n\n\n\nΣὺ λέγεις.\nὁ δὲ Πειλᾶτος εἶπεν πρὸς τοὺς ἀρχιερεῖς\n\nκαὶ τοὺς ὄχλους Οὐδὲν εὑρίσκω αἴτιον ἐν τῷ ἀνθρώπῳ\n\nτούτῳ.\nοἱ δὲ ἐπίσχυον λέγοντες ὅτι Ἀνασείει τὸν λαὸν\n\nδιδάσκων καθʼ ὅλης τῆς Ἰουδαίας, καὶ ἀρξάμενος ἀπὸ τῆς\n\n\n\nΓαλιλαίας ἕως ὧδε.\nΠειλᾶτος δὲ ἀκούσας ἐπηρώτησεν εἰ\n\n[ὁ] ἄνθρωπος Γαλιλαῖός ἐστιν,\nκαὶ ἐπιγνοὺς ὅτι ἐκ τῆς\n\nἐξουσίας Ἡρῴδου ἐστὶν ἀνέπεμψεν αὐτὸν πρὸς Ἡρῴδην,\n\nὄντα καὶ αὐτὸν ἐν Ἰεροσολύμοις ἐν ταύταις ταῖς ἡμέραις.\nὉ δὲ Ἡρῴδης ἰδὼν τὸν Ἰησοῦν ἐχάρη λίαν,\n\nἦν\n\nγὰρ ἐξ ἱκανῶν χρόνων θέλων ἰδεῖν αὐτὸν διὰ τὸ ἀκούειν\n\nπερὶ αὐτοῦ, καὶ ἤλπιζέν τι σημεῖον ἰδεῖν ὑπʼ αὐτοῦ γινόμενον.\nἐπηρώτα δὲ αὐτὸν ἐν λόγοις ἱκανοῖς· αὐτὸς δὲ\n\nοὐδὲν ἀπεκρίνατο αὐτῷ.\nἱστήκεισαν δὲ οἱ ἀρχιερεῖς καὶ\n\nοἱ γραμματεῖς εὐτόνως κατηγοροῦντες αὐτοῦ.\nἐξουθενήσας\n\n\n\nδὲ αὐτὸν ὁ Ἡρῴδης σὺν τοῖς στρατεύμασιν αὐτοῦ καὶ ἐμπαίξας\n\nπεριβαλὼν ἐσθῆτα λαμπρὰν ἀνέπεμψεν αὐτὸν τῷ\n\nΠειλάτῳ.\nἘγένοντο δὲ φίλοι ὅ τε Ἡρῴδης καὶ ὁ Πειλᾶτος\n\nἐν αὐτῇ τῇ ἡμέρᾳ μετʼ ἀλλήλων· προϋπῆρχον γὰρ ἐν\n\nἔχθρᾳ ὄντες πρὸς αὑτούς.\nΠειλᾶτος δὲ συνκαλεσάμενος\n\nτοὺς ἀρχιερεῖς καὶ τοὺς ἄρχοντας καὶ τὸν λαὸν\nεἶπεν πρὸς αὐτούς Προσηνέγκατέ μοι τὸν ἄνθρωπον τοῦτον\n\nὡς ἀποστρέφοντα τὸν λαόν, καὶ ἰδοὺ ἐγὼ ἐνώπιον ὑμῶν\n\nἀνακρίνας οὐθὲν εὗρον ἐν τῷ ἀνθρώπῳ τούτῳ αἴτιον ὧν\n\nκατηγορεῖτε κατʼ αὐτοῦ.\nἀλλʼ οὐδὲ Ἡρῴδης,\n\nἀνέπεμψεν\n\nγὰρ αὐτὸν πρὸς ἡμᾶς· καὶ ἰδοὺ οὐδὲν ἄξιον θανάτου ἐστὶν\n\nπεπραγμένον αὐτῷ·\nπαιδεύσας οὖν αὐτὸν ἀπολύσω.\n\nἀνέκραγον\n\nδὲ πανπληθεὶ λέγοντες Αἶρε τοῦτον, ἀπόλυσον\n\nδὲ ἡμῖν τὸν Βαραββᾶν·\nὅστις ἦν διὰ στάσιν τινὰ γενομένην\n\nἐν τῇ πόλει καὶ φόνον βληθεὶς ἐν τῇ φυλακῇ.\nπάλιν δὲ ὁ Πειλᾶτος προσεφώνησεν αὐτοῖς, θέλων ἀπολῦσαι\n\nτὸν Ἰησοῦν.\nοἱ δὲ ἐπεφώνουν λέγοντες Σταύρου\n\nσταύρου αὐτόν.\nὁ δὲ τρίτον εἶπεν πρὸς αὐτούς Τί γὰρ\n\nκακὸν ἐποίησεν οὗτος; οὐδὲν αἴτιον θανάτου εὗρον ἐν\n\nαὐτῷ· παιδεύσας οὖν αὐτὸν ἀπολύσω.\nοἱ δὲ ἐπέκειντο\n\nφωναῖς μεγάλαις αἰτούμενοι αὐτὸν σταυρωθῆναι, καὶ\n\nκατίσχυον αἱ φωναὶ αὐτῶν.\nκαὶ Πειλᾶτος ἐπέκρινεν γενέσθαι\n\nτὸ αἴτημα αὐτῶν·\nἀπέλυσεν δὲ τὸν διὰ στάσιν καὶ\n\nφόνον βεβλημένον εἰς φυλακὴν ὃν ᾐτοῦντο, τὸν δὲ Ἰησοῦν\n\nπαρέδωκεν τῷ θελήματι αὐτῶν.\nΚαὶ ὡς ἀπήγαγον αὐτόν, ἐπιλαβόμενοι Σίμωνά τινα\n\nΚυρηναῖον ἐρχόμενον ἀπʼ ἀγροῦ ἐπέθηκαν αὐτῷ τὸν σταυρὸν\n\nφέρειν ὄπισθεν τοῦ Ἰησοῦ.\nἨκολούθει δὲ αὐτῷ πολὺ\n\nπλῆθος τοῦ λαοῦ καὶ γυναικῶν αἳ ἐκόπτοντο καὶ ἐθρήνουν\n\nαὐτόν.\nστραφεὶς δὲ πρὸς αὐτὰς Ἰησοῦς εἶπεν Θυγατέρες\n\nἸερουσαλήμ, μὴ κλαίετε ἐπʼ ἐμέ· πλὴν ἐφʼ ἑαυτὰς\n\nκλαίετε καὶ ἐπὶ τὰ τέκνα ὑμῶν,\nὅτι ἰδοὺ ἔρχονται ἡμέραι\n\nἐν αἷς ἐροῦσιν Μακάριαι αἱ στεῖραι καὶ αἱ κοιλίαι αἳ\n\nοὐκ ἐγέννησαν καὶ μαστοὶ οἳ οὐκ ἔθρεψαν.\nτότε ἄρξονται\n\nλέγειν τοῖς ὄρεσιν Πέσατε ἐφʼ ἡμᾶς, καὶ τοῖς βουνοῖς Καλύψατε ἡμᾶς·\nὅτι εἰ ἐν ὑγρῷ ξύλῳ ταῦτα\n\nποιοῦσιν,\n\nἐν τῷ ξηρῷ τί γένηται;\nἬγοντο δὲ καὶ ἕτεροι\n\nκακοῦργοι δύο σὺν αὐτῷ ἀναιρεθῆναι.\nΚαὶ ὅτε\n\nἦλθαν ἐπὶ τὸν τόπον τὸν καλούμενον Κρανίον, ἐκεῖ ἐσταύρωσαν\n\nαὐτὸν καὶ τοὺς κακούργους, ὃν μὲν ἐκ δεξιῶν ὃν δὲ\n\nἐξ ἀριστερῶν.\n⟦ὁ δὲ Ἰησοῦς ἔλεγεν Πάτερ, ἄφες αὐτοῖς,\n\nοὐ γὰρ οἴδασιν τί ποιοῦσιν.⟧\nδιαμεριζόμενοι\nδὲ\nτὰ ἱμάτια αὐτοῦ ἔβαλον κλῆρον.\nκαὶ ἱστήκει ὁ λαὸς\nθεωρῶν. ἐξεμυκτήριζον\nδὲ καὶ οἱ ἄρχοντες λέγοντες Ἄλλους\n\nἔσωσεν, σωσάτω ἑαυτόν, εἰ οὗτός ἐστιν ὁ χριστὸς τοῦ\n\nθεοῦ, ὁ ἐκλεκτός.\nἐνέπαιξαν δὲ αὐτῷ καὶ οἱ στρατιῶται\n\nπροσερχόμενοι,\nὄξος\nπροσφέροντες αὐτῷ\nκαὶ λέγοντες Εἰ\n\nσὺ εἶ ὁ βασιλεὺς τῶν Ἰουδαίων, σῶσον σεαυτόν.\nἦν δὲ\n\nκαὶ ἐπιγραφὴ ἐπʼ αὐτῷ Ο ΒΑΣΙΛΕΥΣ ΤΩΝ ΙΟΥΔΑΙΩΝ\n\nΟΥΤΟΣ.\nΕἷς δὲ τῶν κρεμασθέντων κακούργων\n\nἐβλασφήμει αὐτόν Οὐχὶ σὺ εἶ ὁ χριστός; σῶσον σεαυτὸν\n\nκαὶ ἡμᾶς.\nἀποκριθεὶς δὲ ὁ ἕτερος ἐπιτιμῶν αὐτῷ\n\nἔφη Οὐδὲ φοβῇ σὺ τὸν θεόν, ὅτι ἐν τῷ αὐτῷ κρίματι εἶ;\n\nκαὶ ἡμεῖς μὲν δικαίως,\nἄξια γὰρ ὧν ἐπράξαμεν ἀπολαμβάνομεν·\n\nοὗτος δὲ οὐδὲν ἄτοπον ἔπραξεν.\nκαὶ ἔλεγεν Ἰησοῦ, μνήσθητί μου ὅταν ἔλθῃς εἰς τὴν βασιλείαν σου.\nκαὶ εἶπεν αὐτῷ Ἀμήν σοι λέγω, σήμερον μετʼ ἐμοῦ ἔσῃ\n\nἐν τῷ παραδείσῳ.\nΚαὶ ἦν ἤδη ὡσεὶ ὥρα ἕκτη καὶ σκότος\n\n\n\nἐγένετο ἐφʼ ὅλην τὴν γῆν\n\nἕως ὥρας ἐνάτης\nτοῦ ἡλίου ἐκλείποντος,\n\nἐσχίσθη δὲ τὸ καταπέτασμα τοῦ ναοῦ μέσον.\nκαὶ\n\nφωνήσας φωνῇ μεγάλῃ ὁ Ἰησοῦς εἶπεν Πάτερ,\nεἰς χεῖράς σου παρατίθεμαι τὸ πνεῦμά μου·\nτοῦτο δὲ εἰπὼν ἐξέπνευσεν.\nἸδὼν δὲ ὁ ἑκατοντάρχης τὸ γενόμενον ἐδόξαζεν\n\nτὸν θεὸν λέγων Ὄντως ὁ ἄνθρωπος οὗτος δίκαιος ἦν.\nκαὶ\n\nπάντες οἱ συνπαραγενόμενοι ὄχλοι ἐπὶ τὴν θεωρίαν ταύτην,\n\n\n\nθεωρήσαντες τὰ γενόμενα, τύπτοντες τὰ στήθη ὑπέστρεφον.\nἱστήκεισαν\nδὲ πάντες\nοἱ γνωστοὶ\nαὐτῷ\nἀπὸ μακρόθεν,\n\nκαὶ γυναῖκες αἱ συνακολουθοῦσαι αὐτῷ ἀπὸ τῆς Γαλιλαίας,\n\nὁρῶσαι ταῦτα.\nΚαὶ ἰδοὺ ἀνὴρ ὀνόματι Ἰωσὴφ βουλευτὴς ὑπάρχων,\n\nἀνὴρ ἀγαθὸς καὶ δίκαιος,\n— οὗτος οὐκ ἦν συνκατατεθειμένος\n\nτῇ βουλῇ καὶ τῇ πράξει αὐτῶν,— ἀπὸ Ἁριμαθαίας\n\nπόλεως τῶν Ἰουδαίων, ὃς προσεδέχετο τὴν βασιλείαν τοῦ\n\nθεοῦ,\nοὗτος προσελθὼν τῷ Πειλάτῳ ᾐτήσατο τὸ σῶμα τοῦ\n\nἸησοῦ,\nκαὶ καθελὼν ἐνετύλιξεν αὐτὸ σινδόνι, καὶ ἔθηκεν\n\nαὐτὸν ἐν μνήματι λαξευτῷ οὗ οὐκ ἦν οὐδεὶς οὔπω κείμενος.\nΚαὶ ἡμέρα ἦν παρασκευῆς, καὶ σάββατον ἐπέφωσκεν.\nΚατακολουθήσασαι δὲ αἱ γυναῖκες,\n\nαἳτινες ἦσαν\n\nσυνεληλυθυῖαι ἐκ τῆς Γαλιλαίας αὐτῷ, ἐθεάσαντο τὸ μνημεῖον\n\nκαὶ ὡς ἐτέθη τὸ σῶμα αὐτοῦ,\nὑποστρέψασαι δὲ ἡτοίμασαν\n\nἀρώματα καὶ μύρα.\n\nΚαὶ τὸ μὲν σάββατον ἡσύχασαν κατὰ τὴν ἐντολήν,\nτῇ δὲ μιᾷ τῶν σαββάτων ὄρθρου βαθέως ἐπὶ τὸ μνῆμα\n\nἦλθαν φέρουσαι ἃ ἡτοίμασαν ἀρώματα.\nεὗρον δὲ τὸν\n\nλίθον ἀποκεκυλισμένον ἀπὸ τοῦ μνημείου,\nεἰσελθοῦσαι δὲ\n\nοὐχ εὗρον τὸ σῶμα ⟦τοῦ κυρίου Ἰησοῦ⟧.\nκαὶ ἐγένετο ἐν\n\nτῷ ἀπορεῖσθαι αὐτὰς περὶ τούτου καὶ ἰδοὺ ἄνδρες δύο\n\nἐπέστησαν αὐταῖς ἐν ἐσθῆτι ἀστραπτούσῃ.\nἐμφόβων δὲ\n\nγενομένων αὐτῶν καὶ κλινουσῶν τὰ πρόσωπα εἰς τὴν γῆν\n\nεἶπαν πρὸς αὐτάς\nΤί ζητεῖτε τὸν ζῶντα μετὰ τῶν νεκρῶν;\n⟦\nοὐκ ἔστιν ὧδε,\n\nἀλλὰ ἠγέρθη.⟧ μνήσθητε ὡς\n\nἐλάλησεν ὑμῖν ἔτι ὢν ἐν τῇ Γαλιλαίᾳ,\nλέγων τὸν υἱὸν τοῦ\n\nἀνθρώπου ὅτι δεῖ παραδοθῆναι εἰς χεῖρας ἀνθρώπων ἁμαρτωλῶν\n\nκαὶ σταυρωθῆναι καὶ τῇ τρίτῃ ἡμέρᾳ ἀναστῆναι.\nκαὶ ἐμνήσθησαν τῶν ῥημάτων αὐτοῦ,\nκαὶ ὑποστρέψασαι\n\n[ἀπὸ τοῦ μνημείου] ἀπήγγειλαν ταῦτα πάντα τοῖς ἕνδεκα\n\nκαὶ πᾶσιν τοῖς λοιποῖς.\nἦσαν δὲ ἡ Μαγδαληνὴ Μαρία\n\nκαὶ Ἰωάνα καὶ Μαρία ἡ Ἰακώβου· καὶ αἱ λοιπαὶ σὺν αὐταῖς\n\nἔλεγον πρὸς τοὺς ἀποστόλους ταῦτα.\nκαὶ ἐφάνησαν\n\nἐνώπιον αὐτῶν ὡσεὶ λῆρος τὰ ῥήματα ταῦτα, καὶ ἠπίστουν\n\nαὐταῖς.\n⟦Ὁ δὲ Πέτρος ἀναστὰς ἔδραμεν ἐπὶ τὸ\n\nμνημεῖον· καὶ παρακύψας βλέπει τὰ ὀθόνια μόνα· καὶ\n\nἀπῆλθεν πρὸς αὑτὸν θαυμάζων τὸ γεγονός.⟧\nΚαὶ ἰδοὺ δύο ἐξ αὐτῶν ἐν αὐτῇ τῇ ἡμέρᾳ ἦσαν πορευόμενοι εἰς κώμην ἀπέχουσαν σταδίους ἑξήκοντα ἀπὸ Ἰερουσαλήμ,\n\nᾗ ὄνομα Ἐμμαούς,\nκαὶ αὐτοὶ ὡμίλουν πρὸς ἀλλήλους\n\nπερὶ πάντων τῶν συμβεβηκότων τούτων.\nκαὶ ἐγένετο\n\nἐν τῷ ὁμιλεῖν αὐτοὺς καὶ συνζητεῖν [καὶ] αὐτὸς Ἰησοῦς\n\nἐγγίσας συνεπορεύετο αὐτοῖς,\nοἱ δὲ ὀφθαλμοὶ αὐτῶν ἐκρατοῦντο\n\nτοῦ μὴ ἐπιγνῶναι αὐτόν.\nεἶπεν δὲ πρὸς αὐτούς\n\nΤίνες οἱ λόγοι οὗτοι οὓς ἀντιβάλλετε πρὸς ἀλλήλους\n\nπεριπατοῦντες; καὶ ἐστάθησαν σκυθρωποί.\nἀποκριθεὶς\n\nδὲ εἷς ὀνόματι Κλεόπας εἶπεν πρὸς αὐτόν Σὺ μόνος\n\nπαροικεῖς Ἰερουσαλὴμ καὶ οὐκ ἔγνως τὰ γενόμενα ἐν\n\nαὐτῇ ἐν ταῖς ἡμέραις ταύταις;\nκαὶ εἶπεν αὐτοῖς Ποῖα;\n\nοἱ δὲ εἶπαν αὐτῷ Τὰ περὶ Ἰησοῦ τοῦ Ναζαρηνοῦ, ὃς\n\nἐγένετο ἀνὴρ προφήτης δυνατὸς ἐν ἔργῳ καὶ λόγῳ ἐναντίον\n\nτοῦ θεοῦ καὶ παντὸς τοῦ λαοῦ,\nὅπως τε παρέδωκαν αὐτὸν οἱ\n\nἀρχιερεῖς καὶ οἱ ἄρχοντες ἡμῶν εἰς κρίμα θανάτου καὶ\n\nἐσταύρωσαν αὐτόν.\nἡμεῖς δὲ ἠλπίζομεν ὅτι αὐτός ἐστιν ὁ\n\nμέλλων λυτροῦσθαι τὸν Ἰσραήλ· ἀλλά γε καὶ σὺν πᾶσιν\n\nτούτοις τρίτην ταύτην ἡμέραν ἄγει ἀφʼ οὗ ταῦτα ἐγένετο.\nἀλλὰ καὶ γυναῖκές τινες ἐξ ἡμῶν ἐξέστησαν ἡμᾶς, γενόμεναι\n\nὀρθριναὶ ἐπὶ τὸ μνημεῖον\nκαὶ μὴ εὑροῦσαι τὸ σῶμα\n\nαὐτοῦ ἦλθαν λέγουσαι καὶ ὀπτασίαν ἀγγέλων ἑωρακέναι, οἳ\n\nλέγουσιν αὐτὸν ζῇν.\nκαὶ ἀπῆλθάν τινες τῶν σὺν ἡμῖν\n\nἐπὶ τὸ μνημεῖον, καὶ εὗρον οὕτως καθὼς αἱ γυναῖκες εἶπον,\n\nαὐτὸν δὲ οὐκ εἶδον.\nκαὶ αὐτὸς εἶπεν πρὸς αὐτούς Ὦ\n\nἀνόητοι καὶ βραδεῖς τῇ καρδίᾳ τοῦ πιστεύειν ἐπὶ πᾶσιν οἷς\n\nἐλάλησαν οἱ προφῆται·\nοὐχὶ ταῦτα ἔδει παθεῖν τὸν χριστὸν καὶ εἰσελθεῖν εἰς τὴν δόξαν αὐτοῦ;\nκαὶ ἀρξάμενος\n\nἀπὸ Μωυσέως καὶ ἀπὸ πάντων τῶν προφητῶν διερμήνευσεν\n\nαὐτοῖς ἐν πάσαις ταῖς γραφαῖς τὰ περὶ ἑαυτοῦ.\nΚαὶ\n\nἤγγισαν εἰς τὴν κώμην οὗ ἐπορεύοντο, καὶ αὐτὸς προσεποιήσατο\n\nπορρώτερον πορεύεσθαι.\nκαὶ παρεβιάσαντο\n\nαὐτὸν λέγοντες Μεῖνον μεθʼ ἡμῶν, ὅτι πρὸς ἑσπέραν\n\nἐστὶν καὶ κέκλικεν ἤδη ἡ ἡμέρα. καὶ εἰσῆλθεν τοῦ μεῖναι\n\nσὺν αὐτοῖς.\nΚαὶ ἐγένετο ἐν τῷ κατακλιθῆναι αὐτὸν\n\nμετʼ αὐτῶν λαβὼν τὸν ἄρτον εὐλόγησεν καὶ κλάσας ἐπεδίδου\n\nαὐτοῖς·\nαὐτῶν δὲ διηνοίχθησαν οἱ ὀφθαλμοὶ καὶ\n\nἐπέγνωσαν αὐτόν· καὶ αὐτὸς ἄφαντος ἐγένετο ἀπʼ αὐτῶν.\nκαὶ εἶπαν πρὸς ἀλλήλους Οὐχὶ ἡ καρδία ἡμῶν καιομένη\n\nἦν ὡς ἐλάλει ἡμῖν ἐν τῇ ὁδῷ, ὡς διήνοιγεν ἡμῖν τὰς\n\nγραφάς;\nΚαὶ ἀναστάντες αὐτῇ τῇ ὥρᾳ ὑπέστρεψαν\n\nεἰς Ἰερουσαλήμ, καὶ εὗρον ἠθροισμένους τοὺς\n\nἕνδεκα καὶ τοὺς σὺν αὐτοῖς,\nλέγοντας ὅτι ὄντως ἠγέρθη\n\nὁ κύριος καὶ ὤφθη Σίμωνι.\nκαὶ αὐτοὶ ἐξηγοῦντο τὰ ἐν\n\nτῇ ὁδῷ καὶ ὡς ἐγνώσθη αὐτοῖς ἐν τῇ κλάσει τοῦ ἄρτου.\nΤαῦτα δὲ αὐτῶν λαλούντων αὐτὸς ἔστη ἐν\n\nμέσῳ αὐτῶν ⟦καὶ λέγει αὐτοῖς Εἰρήνη ὑμῖν⟧.\nπτοηθέντες\n\nδὲ καὶ ἔμφοβοι γενόμενοι ἐδόκουν πνεῦμα θεωρεῖν.\nκαὶ\n\nεἶπεν αὐτοῖς Τί τεταραγμένοι ἐστέ, καὶ διὰ τί διαλογισμοὶ\n\nἀναβαίνουσιν ἐν τῇ καρδίᾳ ὑμῶν;\nἴδετε τὰς χεῖράς\n\nμου καὶ τοὺς πόδας μου ὅτι ἐγώ εἰμι αὐτός· ψηλαφήσατέ\n\nμε καὶ ἴδετε, ὅτι πνεῦμα σάρκα καὶ ὀστέα οὐκ ἔχει καθὼς\n\nἐμὲ θεωρεῖτε ἔχοντα.\n⟦καὶ τοῦτο εἰπὼν ἔδειξεν αὐτοῖς τὰς\n\nχεῖρας καὶ τοὺς πόδας.⟧\nἜτι δὲ ἀπιστούντων αὐτῶν ἀπὸ\n\nτῆς χαρᾶς καὶ θαυμαζόντων εἶπεν αὐτοῖς Ἔχετέ τι βρώσιμον\n\nἐνθάδε;\nοἱ δὲ ἐπέδωκαν αὐτῷ ἰχθύος ὀπτοῦ μέρος·\nκαὶ λαβὼν ἐνώπιον αὐτῶν ἔφαγεν.\nΕἶπεν δὲ\n\nπρὸς αὐτούς Οὗτοι οἱ λόγοι μου οὓς ἐλάλησα πρὸς ὑμᾶς\n\nἔτι ὢν σὺν ὑμῖν, ὅτι δεῖ πληρωθῆναι πάντα τὰ γεγραμμένα\n\nἐν τῷ νόμῳ Μωυσέως καὶ τοῖς προφήταις καὶ Ψαλμοῖς\n\nπερὶ ἐμοῦ.\nτότε διήνοιξεν αὐτῶν τὸν νοῦν τοῦ συνιέναι\n\nτὰς γραφάς,\nκαὶ εἶπεν αὐτοῖς ὅτι οὕτως γέγραπται παθεῖν\n\nτὸν χριστὸν καὶ ἀναστῆναι ἐκ νεκρῶν τῇ τρίτῃ ἡμέρᾳ,\nκαὶ κηρυχθῆναι ἐπὶ τῷ ὀνόματι αὐτοῦ μετάνοιαν εἰς ἄφεσιν ἁμαρτιῶν εἰς πάντα τὰ ἔθνὴ, — ἀρξάμενοι ἀπὸ Ἰερουσαλήμ·\nὑμεῖς μάρτυρες τούτων.\nκαὶ ἰδοὺ ἐγὼ ἐξαποστέλλω\n\nτὴν ἐπαγγελίαν τοῦ πατρός μου ἐφʼ ὑμᾶς· ὑμεῖς δὲ καθίσατε\n\nἐν τῇ πόλει ἕως οὗ ἐνδύσησθε ἐξ ὕψους δύναμιν.\nἘξήγαγεν δὲ αὐτοὺς ἕως πρὸς Βηθανίαν, καὶ ἐπάρας\n\nτὰς χεῖρας αὐτοῦ εὐλόγησεν αὐτούς.\nκαὶ ἐγένετο ἐν τῷ\n\nεὐλογεῖν αὐτὸν αὐτοὺς διέστη ἀπʼ αὐτῶν ⟦καὶ ἀνεφέρετο εἰς\n\nτὸν οὐρανόν⟧.\nκαὶ αὐτοὶ ⟦προσκυνήσαντες αὐτὸν⟧ ὑπέστρεψαν\n\nεἰς Ἰερουσαλὴμ μετὰ χαρᾶς μεγάλης,\nκαὶ ἦσαν\n\n\n\nδιὰ παντὸς ἐν τῷ ἱερῷ εὐλογοῦντες τὸν θεόν.\n"};
