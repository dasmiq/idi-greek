var sequence = {"name":"New Testament. Gospel of John","data":"ΕΝ ΑΡΧΗ ἦν ὁ λόγος, καὶ ὁ λόγος ἦν πρὸς τὸν θεόν,\n\nκαὶ θεὸς ἦν ὁ λόγος.\nΟὗτος ἦν ἐν ἀρχῇ\n\nπρὸς τὸν θεόν.\nπάντα διʼ αὐτοῦ ἐγένετο, καὶ χωρὶς αὐτοῦ\n\nἐγένετο οὐδὲ ἕν.\nὃ γέγονεν ἐν αὐτῷ ζωὴ ἦν, καὶ ἡ ζωὴ\n\nἦν τὸ φῶς τῶν ἀνθρώπων·\nκαὶ τὸ φῶς ἐν τῇ σκοτίᾳ φαίνει,\n\nκαὶ ἡ σκοτία αὐτὸ οὐ κατέλαβεν.\nἘγένετο ἄνθρωπος\n\nἀπεσταλμένος παρὰ θεοῦ,\n\nὄνομα αὐτῷ Ἰωάνης·\nοὗτος ἦλθεν\n\nεἰς μαρτυρίαν, ἵνα μαρτυρήσῃ περὶ τοῦ φωτός, ἵνα πάντες\n\nπιστεύσωσιν διʼ αὐτοῦ.\nοὐκ ἦν ἐκεῖνος τὸ φῶς, ἀλλʼ ἵνα\n\nμαρτυρήσῃ περὶ τοῦ φωτός.\nἮν τὸ φῶς τὸ ἀληθινὸν ὃ\n\nφωτίζει πάντα ἄνθρωπον ἐρχόμενον εἰς τὸν κόσμον.\nἐν\n\nτῷ κόσμῳ ἦν, καὶ ὁ κόσμος διʼ αὐτοῦ ἐγένετο, καὶ ὁ κόσμος\n\nαὐτὸν οὐκ ἔγνω.\nΕἰς τὰ ἴδια ἦλθεν, καὶ οἱ ἴδιοι αὐτὸν οὐ\n\nπαρέλαβον.\nὅσοι δὲ ἔλαβον αὐτόν, ἔδωκεν αὐτοῖς ἐξουσίαν\n\nτέκνα θεοῦ γενέσθαι, τοῖς πιστεύουσιν εἰς τὸ ὄνομα αὐτοῦ,\nοἳ οὐκ ἐξ αἱμάτων οὐδὲ ἐκ θελήματος σαρκὸς οὐδὲ ἐκ θελήματος\n\nἀνδρὸς ἀλλʼ ἐκ θεοῦ ἐγεννήθησαν.\nΚαὶ\n\nὁ λόγος σὰρξ ἐγένετο καὶ ἐσκήνωσεν ἐν ἡμῖν, καὶ ἐθεασάμεθα\n\nτὴν δόξαν αὐτοῦ, δόξαν ὡς μονογενοῦς παρὰ πατρός,\n\nπλήρης χάριτος καὶ ἀληθείας·\n(Ἰωάνης μαρτυρεῖ περὶ\n\nαὐτοῦ καὶ κέκραγεν λέγων — οὗτος ἦν ὁ εἰπών — Ὁ ὀπίσω\n\nμου ἐρχόμενος ἔμπροσθέν μου γέγονεν, ὅτι πρῶτός μου\n\nἦν)·\nὅτι ἐκ τοῦ πληρώματος αὐτοῦ ἡμεῖς πάντες ἐλάβομεν,\n\nκαὶ χάριν ἀντὶ χάριτος·\nὅτι ὁ νόμος διὰ Μωυσέως\n\nἐδόθη, ἡ χάρις καὶ ἡ ἀλήθεια διὰ Ἰησοῦ Χριστοῦ ἐγένετο.\nθεὸν οὐδεὶς ἑώρακεν πώποτε· μονογενὴς θεὸς ὁ ὢν\n\nεἰς τὸν κόλπον τοῦ πατρὸς ἐκεῖνος ἐξηγήσατο.\nΚαὶ αὕτη ἐστὶν ἡ μαρτυρία τοῦ Ἰωάνου ὅτε ἀπέστειλαν\n\nπρὸς αὐτὸν οἱ Ἰουδαῖοι ἐξ Ἰεροσολύμων ἱερεῖς καὶ\n\nΛευείτας ἵνα ἐρωτήσωσιν αὐτόν Σὺ τίς εἶ;\nκαὶ ὡμολόγησεν\n\nκαὶ οὐκ ἠρνήσατο, καὶ ὡμολόγησεν ὅτι Ἐγὼ\n\n\n\nοὐκ εἰμὶ ὁ χριστός.\nκαὶ ἠρώτησαν αὐτόν Τί οὖν; [σὺ]\n\nἨλείας εἶ; καὶ λέγει Οὐκ εἰμί. Ὁ προφήτης εἶ σύ; καὶ\n\nἀπεκρίθη Οὔ.\nεἶπαν οὖν αὐτῷ Τίς εἶ; ἵνα ἀπόκρισιν δῶμεν\n\nτοῖς πέμψασιν ἡμᾶς· τί λέγεις περὶ σεαυτοῦ;\nἔφη Ἐγὼ\nφωνὴ βοῶντος ἐν τῇ ἐρήμῳ Εὐθύνατε τὴν ὁδὸν Κυρίου,\nκαθὼς εἶπεν Ἠσαίας ὁ προφήτης.\nΚαὶ ἀπεσταλμένοι\n\nἦσαν ἐκ τῶν Φαρισαίων.\nκαὶ ἠρώτησαν αὐτὸν καὶ\n\nεἶπαν αὐτῷ Τί οὖν βαπτίζεις εἰ σὺ οὐκ εἶ ὁ χριστὸς οὐδὲ\n\nἨλείας οὐδὲ ὁ προφήτης;\nἀπεκρίθη αὐτοῖς ὁ Ἰωάνης\n\nλέγων Ἐγὼ βαπτίζω ἐν ὕδατι· μέσος ὑμῶν στήκει ὃν\n\nὑμεῖς οὐκ οἴδατε,\nὀπίσω μου ἐρχόμενος, οὗ οὐκ εἰμὶ [ἐγὼ]\n\nἄξιος ἵνα λύσω αὐτοῦ τὸν ἱμάντα τοῦ ὑποδήματος.\nΤαῦτα\n\nἐν Βηθανίᾳ ἐγένετο πέραν τοῦ Ἰορδάνου, ὅπου ἦν ὁ\n\nἸωάνης βαπτίζων.\nΤῇ ἐπαύριον βλέπει τὸν\n\nἸησοῦν ἐρχόμενον πρὸς αὐτόν, καὶ λέγει Ἴδε ὁ ἀμνὸς\n\nτοῦ θεοῦ ὁ αἴρων τὴν ἁμαρτίαν τοῦ κόσμου.\nοὗτός ἐστιν\n\nὑπὲρ οὗ ἐγὼ εἶπον Ὀπίσω μου ἔρχεται ἀνὴρ ὃς ἔμπροσθέν\n\nμου γέγονεν,\n\nὅτι πρῶτός μου ἦν·\nκἀγὼ οὐκ ᾔδειν\n\nαὐτόν, ἀλλʼ ἵνα φανερωθῇ τῷ Ἰσραὴλ διὰ τοῦτο ἦλθον\n\nἐγὼ ἐν ὕδατι βαπτίζων.\nΚαὶ ἐμαρτύρησεν Ἰωάνης\n\nλέγων ὅτι Τεθέαμαι τὸ πνεῦμα καταβαῖνον ὡς περιστερὰν\n\nἐξ οὐρανοῦ,\n\nκαὶ ἔμεινεν ἐπʼ αὐτόν·\nκἀγὼ οὐκ ᾔδειν\n\nαὐτόν, ἀλλʼ ὁ πέμψας με βαπτίζειν ἐν ὕδατι ἐκεῖνός μοι\n\nεἶπεν Ἐφʼ ὃν ἂν ἴδῃς τὸ πνεῦμα καταβαῖνον καὶ μένον\n\nἐπʼ αὐτόν,\n\nοὗτός ἐστιν ὁ βαπτίζων ἐν πνεύματι ἁγίῳ·\nκἀγὼ\n\nἑώρακα, καὶ μεμαρτύρηκα ὅτι οὗτός ἐστιν ὁ υἱὸς τοῦ\n\nθεοῦ.\nΤῇ ἐπαύριον πάλιν ἱστήκει Ἰωάνης καὶ ἐκ τῶν μαθητῶν\n\nαὐτοῦ δύο,\nκαὶ ἐμβλέψας τῷ Ἰησοῦ περιπατοῦντι\n\nλέγει Ἴδε ὁ ἀμνὸς τοῦ θεοῦ.\nκαὶ ἤκουσαν οἱ δύο μαθηταὶ\n\nαὐτοῦ λαλοῦντος καὶ ἠκολούθησαν τῷ Ἰησοῦ.\nστραφεὶς\n\nδὲ ὁ Ἰησοῦς καὶ θεασάμενος αὐτοὺς ἀκολουθοῦντας\n\nλέγει αὐτοῖς Τί ζητεῖτε; οἱ δὲ εἶπαν αὐτῷ Ῥαββεί,\n(ὃ λέγεται μεθερμηνευόμενον Διδάσκαλε,) ποῦ μένεις;\nλέγει\n\nαὐτοῖς Ἔρχεσθε καὶ ὄψεσθε. ἦλθαν οὖν καὶ εἶδαν\n\nποῦ μένει, καὶ παρʼ αὐτῷ ἔμειναν τὴν ἡμέραν ἐκείνην·\n\nὥρα ἦν ὡς δεκάτη.\nἮν Ἀνδρέας ὁ ἀδελφὸς Σίμωνος\n\nΠέτρου εἷς ἐκ τῶν δύο τῶν ἀκουσάντων παρὰ Ἰωάνου καὶ\n\nἀκολουθησάντων αὐτῷ·\nεὑρίσκει οὗτος πρῶτον τὸν ἀδελφὸν\n\nτὸν ἴδιον Σίμωνα καὶ λέγει αὐτῷ Εὑρήκαμεν τὸν Μεσσίαν\n(ὅ ἐστιν μεθερμηνευόμενον Χριστός).\nἤγαγεν αὐτὸν πρὸς\n\nτὸν Ἰησοῦν. ἐμβλέψας αὐτῷ ὁ Ἰησοῦς εἶπεν Σὺ εἶ\n\nΣίμων ὁ υἱὸς Ἰωάνου, σὺ κληθήσῃ Κηφᾶς (ὃ ἑρμηνεύεται\n\nΠέτρος).\nΤῇ ἐπαύριον ἠθέλησεν ἐξελθεῖν εἰς\n\nτὴν Γαλιλαίαν. καὶ εὑρίσκει Φίλιππον καὶ λέγει αὐτῷ ὁ\n\nἸησοῦς Ἀκολούθει μοι.\nἦν δὲ ὁ Φίλιππος ἀπὸ Βηθσαιδά,\n\nἐκ τῆς πόλεως Ἀνδρέου καὶ Πέτρου.\nεὑρίσκει\n\nΦίλιππος τὸν Ναθαναὴλ καὶ λέγει αὐτῷ Ὃν ἔγραψεν\n\nΜωυσῆς ἐν τῷ νόμῳ καὶ οἱ προφῆται εὑρήκαμεν, Ἰησοῦν\n\nυἱὸν τοῦ Ἰωσὴφ τὸν ἀπὸ Ναζαρέτ.\nκαὶ εἶπεν αὐτῷ Ναθαναήλ\n\nἘκ Ναζαρὲτ δύναταί τι ἀγαθὸν εἶναι; λέγει\n\nαὐτῷ ὁ Φίλιππος Ἔρχου καὶ ἴδε.\nεἶδεν Ἰησοῦς τὸν\n\nΝαθαναὴλ ἐρχόμενον πρὸς αὐτὸν καὶ λέγει περὶ αὐτοῦ Ἴδε\n\nἀληθῶς Ἰσραηλείτης ἐν ᾧ δόλος οὐκ ἔστιν.\nλέγει αὐτῷ\n\nΝαθαναήλ Πόθεν με γινώσκεις; ἀπεκρίθη Ἰησοῦς καὶ\n\nεἶπεν αὐτῷ Πρὸ τοῦ σε Φίλιππον φωνῆσαι ὄντα ὑπὸ τὴν\n\nσυκῆν εἶδόν σε.\nἀπεκρίθη αὐτῷ Ναθαναήλ Ῥαββεί, σὺ\n\nεἶ ὁ υἱὸς τοῦ θεοῦ, σὺ βασιλεὺς εἶ τοῦ Ἰσραήλ.\nἀπεκρίθη\n\nἸησοῦς καὶ εἶπεν αὐτῷ Ὅτι εἶπόν σοι ὅτι εἶδόν σε ὑποκάτω\n\nτῆς συκῆς πιστεύεις; μείζω τούτων ὄψῃ.\nκαὶ λέγει\n\nαὐτῷ Ἀμὴν ἀμὴν λέγω ὑμῖν, ὄψεσθε\nτὸν οὐρανὸν\nἀνεῳγότα\n\nκαὶ\nτοὺς ἀγγέλους τοῦ θεοῦ ἀναβαίνοντας καὶ καταβαίνοντας\nἐπὶ τὸν υἱὸν τοῦ ἀνθρώπου.\nΚαὶ τῇ ἡμέρᾳ τῇ τρίτῃ γάμος ἐγένετο ἐν Κανὰ τῆς\n\nΓαλιλαίας,\n\nκαὶ ἦν ἡ μήτηρ τοῦ Ἰησοῦ ἐκεῖ·\nἐκλήθη δὲ καὶ\n\n\n\nὁ Ἰησοῦς καὶ οἱ μαθηταὶ αὐτοῦ εἰς τὸν γάμον.\nκαὶ ὑστερήσαντος\n\nοἴνου λέγει ἡ μήτηρ τοῦ Ἰησοῦ πρὸς αὐτόν Οἶνον\n\nοὐκ ἔχουσιν.\nκαὶ λέγει αὐτῇ ὁ Ἰησοῦς Τί ἐμοὶ καὶ σοί,\n\nγύναι; οὔπω ἥκει ἡ ὥρα μου.\nλέγει ἡ μήτηρ αὐτοῦ τοῖς\n\nδιακόνοις Ὅτι ἂν λέγῃ ὑμῖν ποιήσατε.\nἦσαν δὲ ἐκεῖ\n\nλίθιναι ὑδρίαι ἓξ κατὰ τὸν καθαρισμὸν τῶν Ἰουδαίων κείμεναι,\n\nχωροῦσαι ἀνὰ μετρητὰς δύο ἢ τρεῖς.\nλέγει αὐτοῖς\n\nὁ Ἰησοῦς Γεμίσατε τὰς ὑδρίας ὕδατος· καὶ ἐγέμισαν\n\nαὐτὰς ἕως ἄνω.\nκαὶ λέγει αὐτοῖς Ἀντλήσατε νῦν καὶ\n\nφέρετε τῷ ἀρχιτρικλίνῳ· οἱ δὲ ἤνεγκαν.\nὡς δὲ ἐγεύσατο\n\nὁ ἀρχιτρίκλινος τὸ ὕδωρ οἶνον γεγενημένον, καὶ οὐκ ᾔδει\n\nπόθεν ἐστίν, οἱ δὲ διάκονοι ᾔδεισαν οἱ ἠντληκότες τὸ ὕδωρ,\n\nφωνεῖ τὸν νυμφίον ὁ ἀρχιτρίκλινος\nκαὶ λέγει αὐτῷ Πᾶς\n\nἄνθρωπος πρῶτον τὸν καλὸν οἶνον τίθησιν, καὶ ὅταν μεθυσθῶσιν\n\nτὸν ἐλάσσω· σὺ τετήρηκας τὸν καλὸν οἶνον ἕως\n\nἄρτι.\nΤαύτην ἐποίησεν ἀρχὴν τῶν σημείων ὁ Ἰησοῦς ἐν\n\nΚανὰ τῆς Γαλιλαίας καὶ ἐφανέρωσεν τὴν δόξαν αὐτοῦ, καὶ\n\nἐπίστευσαν εἰς αὐτὸν οἱ μαθηταὶ αὐτοῦ.\nΜΕΤΑ ΤΟΥΤΟ κατέβη εἰς Καφαρναοὺμ αὐτὸς καὶ ἡ\n\nμήτηρ αὐτοῦ καὶ οἱ ἀδελφοὶ καὶ οἱ μαθηταὶ αὐτοῦ, καὶ\n\nἐκεῖ ἔμειναν οὐ πολλὰς ἡμέρας.\nΚαὶ ἐγγὺς ἦν τὸ πάσχα τῶν Ἰουδαίων, καὶ ἀνέβη εἰς\n\nἸεροσόλυμα ὁ Ἰησοῦς.\nκαὶ εὗρεν ἐν τῷ ἱερῷ τοὺς πωλοῦντας\n\nβόας καὶ πρόβατα καὶ περιστερὰς καὶ τοὺς κερματιστὰς\n\nκαθημένους,\nκαὶ ποιήσας φραγέλλιον ἐκ σχοινίων\n\nπάντας ἐξέβαλεν ἐκ τοῦ ἱεροῦ τά τε πρόβατα καὶ τοὺς\n\nβόας, καὶ τῶν κολλυβιστῶν ἐξέχεεν τὰ κέρματα καὶ τὰς\n\nτραπέζας ἀνέτρεψεν,\nκαὶ τοῖς τὰς περιστερὰς πωλοῦσιν\n\nεἶπεν Ἄρατε ταῦτα ἐντεῦθεν, μὴ ποιεῖτε τὸν οἶκον τοῦ\n\nπατρός μου οἶκον ἐμπορίου.\nἘμνήσθησαν οἱ μαθηταὶ\n\nαὐτοῦ ὅτι γεγραμμένον ἐστίν\nὉ ζῆλος τοῦ οἴκου σου καταφάγεταί με.\nἈπεκρίθησαν οὖν οἱ Ἰουδαῖοι καὶ\n\nεἶπαν αὐτῷ Τί σημεῖον δεικνύεις ἡμῖν, ὅτι ταῦτα ποιεῖς;\nἀπεκρίθη Ἰησοῦς καὶ εἶπεν αὐτοῖς Λύσατε τὸν ναὸν τοῦτον\n\nκαὶ [ἐν] τρισὶν ἡμέραις ἐγερῶ αὐτόν.\nεἶπαν οὖν οἱ\n\nἸουδαῖοι Τεσσεράκοντα καὶ ἓξ ἔτεσιν οἰκοδομήθη ὁ ναὸς\n\nοὗτος,\n\nκαὶ σὺ ἐν τρισὶν ἡμέραις ἐγερεῖς αὐτόν;\nἐκεῖνος δὲ\n\nἔλεγεν περὶ τοῦ ναοῦ τοῦ σώματος αὐτοῦ.\nὍτε οὖν\n\nἠγέρθη ἐκ νεκρῶν, ἐμνήσθησαν οἱ μαθηταὶ αὐτοῦ ὅτι τοῦτο\n\nἔλεγεν, καὶ ἐπίστευσαν τῇ γραφῇ καὶ τῷ λόγῳ ὃν εἶπεν\n\nὁ Ἰησοῦς.\nὩς δὲ ἦν ἐν τοῖς Ἰεροσολύμοις ἐν τῷ πάσχα ἐν τῇ\n\nἑορτῇ, πολλοὶ ἐπίστευσαν εἰς τὸ ὄνομα αὐτοῦ, θεωροῦντες\n\nαὐτοῦ τὰ σημεῖα ἃ ἐποίει·\nαὐτὸς δὲ Ἰησοῦς οὐκ ἐπίστευεν\n\nαὑτὸν αὐτοῖς διὰ τὸ αὐτὸν γινώσκειν πάντας\nκαὶ ὅτι οὐ\n\nχρείαν εἶχεν ἵνα τις μαρτυρήσῃ περὶ τοῦ ἀνθρώπου, αὐτὸς\n\nγὰρ ἐγίνωσκεν τί ἦν ἐν τῷ ἀνθρώπῳ.\nἮν δὲ ἄνθρωπος ἐκ τῶν Φαρισαίων, Νικόδημος ὄνομα\n\nαὐτῷ, ἄρχων τῶν Ἰουδαίων·\nοὗτος ἦλθεν πρὸς αὐτὸν νυκτὸς\n\nκαὶ εἶπεν αὐτῷ Ῥαββεί, οἴδαμεν ὅτι ἀπὸ θεοῦ ἐλήλυθας\n\nδιδάσκαλος· οὐδεὶς γὰρ δύναται ταῦτα τὰ σημεῖα\n\nποιεῖν ἃ σὺ ποιεῖς, ἐὰν μὴ ᾖ ὁ θεὸς μετʼ αὐτοῦ.\nἀπεκρίθη\n\nἸησοῦς καὶ εἶπεν αὐτῷ Ἀμὴν ἀμὴν λέγω σοι, ἐὰν μή τις\n\nγεννηθῇ ἄνωθεν, οὐ δύναται ἰδεῖν τὴν βασιλείαν τοῦ θεοῦ.\nλέγει πρὸς αὐτὸν [ὁ] Νικόδημος Πῶς δύναται ἄνθρωπος\n\nγεννηθῆναι γέρων ὤν; μὴ δύναται εἰς τὴν κοιλίαν τῆς μητρὸς\n\nαὐτοῦ δεύτερον εἰσελθεῖν καὶ γεννηθῆναι;\nἀπεκρίθη\n\n[ὁ] Ἰησοῦς Ἀμὴν ἀμὴν λέγω σοι, ἐὰν μή τις γεννηθῇ ἐξ\n\n\n\nὕδατος καὶ πνεύματος, οὐ δύναται εἰσελθεῖν εἰς τὴν βασιλείαν\n\nτοῦ θεοῦ.\nτὸ γεγεννημένον ἐκ τῆς σαρκὸς σάρξ\n\n\n\nἐστιν, καὶ τὸ γεγεννημένον ἐκ τοῦ πνεύματος πνεῦμά ἐστιν.\nμὴ θαυμάσῃς ὅτι εἶπόν σοι Δεῖ ὑμᾶς γεννηθῆναι ἄνωθεν.\nτὸ πνεῦμα ὅπου θέλει πνεῖ, καὶ τὴν φωνὴν αὐτοῦ ἀκούεις,\n\nἀλλʼ οὐκ οἶδας πόθεν ἔρχεται καὶ ποῦ ὑπάγει· οὕτως\n\n\n\nἐστὶν πᾶς ὁ γεγεννημένος ἐκ τοῦ πνεύματος.\nἀπεκρίθη\n\nΝικόδημος καὶ εἶπεν αὐτῷ Πῶς δύναται ταῦτα γενέσθαι;\nἀπεκρίθη Ἰησοῦς καὶ εἶπεν αὐτῷ Σὺ εἶ ὁ διδάσκαλος τοῦ\n\nἸσραὴλ καὶ ταῦτα οὐ γινώσκεις;\nἀμὴν ἀμὴν λέγω σοι ὅτι\n\nὃ οἴδαμεν λαλοῦμεν καὶ ὃ ἑωράκαμεν μαρτυροῦμεν, καὶ τὴν\n\nμαρτυρίαν ἡμῶν οὐ λαμβάνετε.\nεἰ τὰ ἐπίγεια εἶπον ὑμῖν\n\nκαὶ οὐ πιστεύετε, πῶς ἐὰν εἴπω ὑμῖν τὰ ἐπουράνια πιστεύσετε;\nκαὶ οὐδεὶς ἀναβέβηκεν εἰς τὸν οὐρανὸν εἰ μὴ ὁ ἐκ\n\n\n\nτοῦ οὐρανοῦ καταβάς, ὁ υἱὸς τοῦ ἀνθρώπου.\nκαὶ καθὼς\n\nΜωυσῆς ὕψωσεν τὸν ὄφιν ἐν τῇ ἐρήμῳ, οὕτως ὑψωθῆναι\n\nδεῖ τὸν υἱὸν τοῦ ἀνθρώπου,\nἵνα πᾶς ὁ πιστεύων ἐν αὐτῷ ἔχῃ\n\nζωὴν αἰώνιον.\nΟὕτως γὰρ ἠγάπησεν ὁ θεὸς τὸν\n\nκόσμον ὥστε τὸν υἱὸν τὸν μονογενῆ ἔδωκεν, ἵνα πᾶς ὁ\n\nπιστεύων εἰς αὐτὸν μὴ ἀπόληται ἀλλὰ ἔχῃ ζωὴν αἰώνιον.\nοὐ γὰρ ἀπέστειλεν ὁ θεὸς τὸν υἱὸν εἰς τὸν κόσμον ἵνα κρίνῃ\n\nτὸν κόσμον, ἀλλʼ ἵνα σωθῇ ὁ κόσμος διʼ αὐτοῦ.\nὁ πιστεύων\n\nεἰς αὐτὸν οὐ κρίνεται. ὁ μὴ πιστεύων ἤδη κέκριται, ὅτι μὴ\n\nπεπίστευκεν εἰς τὸ ὄνομα τοῦ μονογενοῦς υἱοῦ τοῦ θεοῦ.\nαὕτη δέ ἐστιν ἡ κρίσις ὅτι τὸ φῶς ἐλήλυθεν εἰς τὸν κόσμον\n\nκαὶ ἠγάπησαν οἱ ἄνθρωποι μᾶλλον τὸ σκότος ἢ τὸ φῶς, ἦν\n\nγὰρ αὐτῶν πονηρὰ τὰ ἔργα.\nπᾶς γὰρ ὁ φαῦλα πράσσων\n\nμισεῖ τὸ φῶς καὶ οὐκ ἔρχεται πρὸς τὸ φῶς, ἵνα μὴ\n\nἐλεγχθῇ τὰ ἔργα αὐτοῦ·\nὁ δὲ ποιῶν τὴν ἀλήθειαν ἔρχεται\n\nπρὸς τὸ φῶς, ἵνα φανερωθῇ αὐτοῦ τὰ ἔργα ὅτι ἐν θεῷ\n\nἐστὶν εἰργασμένα.\nΜετὰ ταῦτα ἦλθεν ὁ Ἰησοῦς καὶ οἱ μαθηταὶ αὐτοῦ εἰς\n\nτὴν Ἰουδαίαν γῆν, καὶ ἐκεῖ διέτριβεν μετʼ αὐτῶν καὶ ἐβάπτιζεν.\nἦν δὲ καὶ [ὁ] Ἰωάνης βαπτίζων ἐν Αἰνὼν ἐγγὺς τοῦ\n\nΣαλείμ, ὅτι ὕδατα πολλὰ ἦν ἐκεῖ, καὶ παρεγίνοντο καὶ\n\nἐβαπτίζοντο·\nοὔπω γὰρ ἦν βεβλημένος εἰς τὴν φυλακὴν\n\nἸωάνης.\nἘγένετο οὖν ζήτησις ἐκ τῶν μαθητῶν Ἰωάνου\n\nμετὰ Ἰουδαίου περὶ καθαρισμοῦ.\nκαὶ ἦλθαν πρὸς τὸν\n\nἸωάνην καὶ εἶπαν αὐτῷ Ῥαββεί, ὃς ἦν μετὰ σοῦ πέραν τοῦ\n\nἸορδάνου, ᾧ σὺ μεμαρτύρηκας, ἴδε οὗτος βαπτίζει καὶ\n\nπάντες ἔρχονται πρὸς αὐτόν.\nἀπεκρίθη Ἰωάνης καὶ εἶπεν\n\nΟὐ δύναται ἄνθρωπος λαμβάνειν οὐδὲν ἐὰν μὴ ᾖ δεδομένον\n\nαὐτῷ ἐκ τοῦ οὐρανοῦ.\nαὐτοὶ ὑμεῖς μοι μαρτυρεῖτε ὅτι εἶπον\n\n[ἐγώ] Οὐκ εἰμὶ ἐγὼ ὁ χριστός, ἀλλʼ ὅτι Ἀπεσταλμένος\n\nεἰμὶ ἔμπροσθεν ἐκείνου.\nὁ ἔχων τὴν νύμφην νυμφίος ἐστίν·\n\nὁ δὲ φίλος τοῦ νυμφίου, ὁ ἑστηκὼς καὶ ἀκούων αὐτοῦ, χαρᾷ\n\nχαίρει διὰ τὴν φωνὴν τοῦ νυμφίου. αὕτη οὖν ἡ χαρὰ ἡ\n\nἐμὴ πεπλήρωται.\nἐκεῖνον δεῖ αὐξάνειν, ἐμὲ δὲ ἐλαττοῦσθαι.\nὉ ἄνωθεν ἐρχόμενος ἐπάνω πάντων\n\nἐστίν. ὁ ὢν ἐκ τῆς γῆς ἐκ τῆς γῆς ἐστὶν καὶ ἐκ τῆς γῆς λαλεῖ·\n\nὁ ἐκ τοῦ οὐρανοῦ ἐρχόμενος ἐπάνω πάντων ἐστίν·\nὃ\n\nἑώρακεν καὶ ἤκουσεν τοῦτο μαρτυρεῖ, καὶ τὴν μαρτυρίαν\n\nαὐτοῦ οὐδεὶς λαμβάνει.\nὁ λαβὼν αὐτοῦ τὴν μαρτυρίαν\n\nἐσφράγισεν ὅτι ὁ θεὸς ἀληθής ἐστιν.\nὃν γὰρ ἀπέστειλεν\n\nὁ θεὸς τὰ ῥήματα τοῦ θεοῦ λαλεῖ, οὐ γὰρ ἐκ μέτρου δίδωσιν\n\nτὸ πνεῦμα.\nὁ πατὴρ ἀγαπᾷ τὸν υἱόν, καὶ πάντα δέδωκεν\n\nἐν τῇ χειρὶ αὐτοῦ.\nὁ πιστεύων εἰς τὸν υἱὸν ἔχει ζωὴν\n\nαἰώνιον· ὁ δὲ ἀπειθῶν τῷ υἱῷ οὐκ ὄψεται ζωήν, ἀλλʼ ἡ ὀργὴ\n\nτοῦ θεοῦ μένει ἐπʼ αὐτόν.\nὩς οὖν ἔγνω ὁ κύριος ὅτι ἤκουσαν οἱ Φαρισαῖοι ὅτι\n\nἸησοῦς πλείονας μαθητὰς ποιεῖ καὶ βαπτίζει [ἢ] Ἰωάνης,\n— καίτοιγε Ἰησοῦς αὐτὸς οὐκ ἐβάπτιζεν ἀλλʼ οἱ μαθηταὶ\n\nαὐτοῦ,\n— ἀφῆκεν τὴν Ἰουδαίαν καὶ ἀπῆλθεν πάλιν\n\nεἰς τὴν Γαλιλαίαν.\nἜδει δὲ αὐτὸν διέρχεσθαι διὰ τῆς Σαμαρίας.\nἔρχεται οὖν εἰς πόλιν τῆς Σαμαρίας λεγομένην\n\nΣυχὰρ πλησίον τοῦ χωρίου ὃ ἔδωκεν Ἰακὼβ [τῷ] Ἰωσὴφ\n\nτῷ υἱῷ αὐτοῦ·\nἦν δὲ ἐκεῖ πηγὴ τοῦ Ἰακώβ.\n\nὁ οὖν Ἰησοῦς\n\nκεκοπιακὼς ἐκ τῆς ὁδοιπορίας ἐκαθέζετο οὕτως ἐπὶ τῇ\n\nπηγῇ· ὥρα ἦν ὡς ἕκτη.\nἔρχεται γυνὴ ἐκ τῆς Σαμαρίας ἀντλῆσαι\n\nὕδωρ.\nλέγει αὐτῇ ὁ Ἰησοῦς Δός μοι πεῖν· οἱ γὰρ\n\nμαθηταὶ αὐτοῦ ἀπεληλύθεισαν εἰς τὴν πόλιν, ἵνα τροφὰς\n\nἀγοράσωσιν.\nλέγει οὖν αὐτῷ ἡ γυνὴ ἡ Σαμαρεῖτις Πῶς\n\nσὺ Ἰουδαῖος ὢν παρʼ ἐμοῦ πεῖν αἰτεῖς γυναικὸς Σαμαρείτιδος\n\nοὔσης; [οὐ γὰρ συνχρῶνται Ἰουδαῖοι Σαμαρείταις.]\nἀπεκρίθη Ἰησοῦς καὶ εἶπεν αὐτῇ Εἰ ᾔδεις τὴν δωρεὰν τοῦ\n\nθεοῦ καὶ τίς ἐστιν ὁ λέγων σοι Δός μοι πεῖν, σὺ ἂν ᾔτησας αὐτὸν καὶ ἔδωκεν ἄν σοι ὕδωρ ζῶν.\nλέγει αὐτῷ Κύριε,\n\nοὔτε ἄντλημα ἔχεις καὶ τὸ φρέαρ ἐστὶν βαθύ·\n\nπόθεν οὖν ἔχεις τὸ ὕδωρ τὸ ζῶν;\nμὴ σὺ μείζων εἶ τοῦ πατρὸς\n\nἡμῶν Ἰακώβ, ὃς ἔδωκεν ἡμῖν τὸ φρέαρ καὶ αὐτὸς ἐξ\n\nαὐτοῦ ἔπιεν καὶ οἱ υἱοὶ αὐτοῦ καὶ τὰ θρέμματα αὐτοῦ;\nἀπεκρίθη Ἰησοῦς καὶ εἶπεν αὐτῇ Πᾶς ὁ πίνων ἐκ τοῦ\n\nὕδατος τούτου διψήσει πάλιν·\nὃς δʼ ἂν πίῃ ἐκ τοῦ ὕδατος\n\nοὗ ἐγὼ δώσω αὐτῷ, οὐ μὴ διψήσει εἰς τὸν αἰῶνα, ἀλλὰ τὸ\n\nὕδωρ ὃ δώσω αὐτῷ γενήσεται ἐν αὐτῷ πηγὴ ὕδατος ἁλλομένου\n\nεἰς ζωὴν αἰώνιον.\nλέγει πρὸς αὐτὸν ἡ γυνή Κύριε,\n\nδός μοι τοῦτο τὸ ὕδωρ, ἵνα μὴ διψῶ μηδὲ διέρχωμαι\n\nἐνθάδε ἀντλεῖν.\nλέγει αὐτῇ Ὕπαγε φώνησόν σου τὸν\n\nἄνδρα καὶ ἐλθὲ ἐνθάδε.\nἀπεκρίθη ἡ γυνὴ καὶ εἶπεν [αὐτῷ]\n\nΟὐκ ἔχω ἄνδρα. λέγει αὐτῇ ὁ Ἰησοῦς Καλῶς εἶπες\n\nὅτι Ἄνδρα οὐκ ἔχω·\nπέντε γὰρ ἄνδρας ἔσχες,\n\nκαὶ νῦν\n\nὃν ἔχεις οὐκ ἔστιν σου ἀνήρ· τοῦτο ἀληθὲς εἴρηκας.\nλέγει\n\nαὐτῷ ἡ γυνή Κύριε, θεωρῶ ὅτι προφήτης εἶ σύ.\nοἱ\n\nπατέρες ἡμῶν ἐν τῷ ὄρει τούτῳ προσεκύνησαν· καὶ ὑμεῖς\n\nλέγετε ὅτι ἐν Ἰεροσολύμοις ἐστὶν ὁ τόπος ὅπου προσκυνεῖν\n\nδεῖ.\nλέγει αὐτῇ ὁ Ἰησοῦς Πίστευέ μοι, γύναι, ὅτι\n\nἔρχεται ὥρα ὅτε οὔτε ἐν τῷ ὄρει τούτῳ οὔτε ἐν Ἰεροσολύμοις\n\nπροσκυνήσετε τῷ πατρί.\nὑμεῖς προσκυνεῖτε ὃ οὐκ οἴδατε,\n\nἡμεῖς προσκυνοῦμεν ὃ οἴδαμεν, ὅτι ἡ σωτηρία ἐκ\n\nτῶν Ἰουδαίων ἐστίν·\nἀλλὰ ἔρχεται ὥρα καὶ νῦν ἐστίν,\n\nὅτε\n\nοἱ ἀληθινοὶ προσκυνηταὶ προσκυνήσουσιν τῷ πατρὶ ἐν πνεύματι\n\nκαὶ ἀληθείᾳ, καὶ γὰρ ὁ πατὴρ τοιούτους ζητεῖ τοὺς\n\nπροσκυνοῦντας αὐτόν·\nπνεῦμα ὁ θεός,\n\nκαὶ τοὺς προσκυνοῦντας\n\nαὐτὸν ἐν πνεύματι καὶ ἀληθείᾳ δεῖ προσκυνεῖν.\nλέγει\n\nαὐτῷ ἡ γυνή Οἶδα ὅτι Μεσσίας ἔρχεται, ὁ λεγόμενος\n\nΧριστός· ὅταν ἔλθῃ ἐκεῖνος, ἀναγγελεῖ ἡμῖν ἅπαντα.\nλέγει\n\nαὐτῇ ὁ Ἰησοῦς Ἐγώ εἰμι, ὁ λαλῶν σοι.\nΚαὶ\n\nἐπὶ τούτῳ ἦλθαν οἱ μαθηταὶ αὐτοῦ, καὶ ἐθαύμαζον ὅτι\n\nμετὰ γυναικὸς ἐλάλει· οὐδεὶς μέντοι εἶπεν Τί ζητεῖς; ἤ\n\nΤί λαλεῖς μετʼ αὐτῆς;\nἀφῆκεν οὖν τὴν ὑδρίαν αὐτῆς ἡ\n\nγυνὴ καὶ ἀπῆλθεν εἰς τὴν πόλιν καὶ λέγει τοῖς ἀνθρώποις\nΔεῦτε ἴδετε ἄνθρωπον ὃς εἶπέ μοι πάντα ἃ ἐποίησα·\n\nμήτι οὗτός ἐστιν ὁ χριστός;\nἐξῆλθον ἐκ τῆς πόλεως καὶ\n\nἤρχοντο πρὸς αὐτόν.\nἘν τῷ μεταξὺ ἠρώτων\n\nαὐτὸν οἱ μαθηταὶ λέγοντες Ῥαββεί, φάγε.\nὁ δὲ εἶπεν\n\nαὐτοῖς Ἐγὼ βρῶσιν ἔχω φαγεῖν ἣν ὑμεῖς οὐκ οἴδατε.\nἔλεγον οὖν οἱ μαθηταὶ πρὸς ἀλλήλους Μή τις ἤνεγκεν\n\nαὐτῷ φαγεῖν;\nλέγει αὐτοῖς ὁ Ἰησοῦς Ἐμὸν βρῶμά ἐστιν\n\nἵνα ποιήσω τὸ θέλημα τοῦ πέμψαντός με καὶ τελειώσω\n\nαὐτοῦ τὸ ἔργον.\nοὐχ ὑμεῖς λέγετε ὅτι Ἔτι τετράμηνός\n\nἐστιν καὶ ὁ θερισμὸς ἔρχεται; ἰδοὺ λέγω ὑμῖν, ἐπάρατε\n\nτοὺς ὀφθαλμοὺς ὑμῶν καὶ θεάσασθε τὰς χώρας ὅτι λευκαί\n\nεἰσιν πρὸς θερισμόν·\nἤδη ὁ θερίζων μισθὸν λαμβάνει\n\nκαὶ συνάγει καρπὸν εἰς ζωὴν αἰώνιον, ἵνα ὁ σπείρων ὁμοῦ\n\nχαίρῃ καὶ ὁ θερίζων.\nἐν γὰρ τούτῳ ὁ λόγος ἐστὶν ἀληθινὸς\n\nὅτι ἄλλος ἐστὶν ὁ σπείρων καὶ ἄλλος ὁ θερίζων·\nἐγὼ ἀπέστειλα ὑμᾶς θερίζειν ὃ οὐχ ὑμεῖς κεκοπιάκατε·\n\nἄλλοι κεκοπιάκασιν, καὶ ὑμεῖς εἰς τὸν κόπον αὐτῶν εἰσεληλύθατε.\nἘκ δὲ τῆς πόλεως ἐκείνης πολλοὶ\n\nἐπίστευσαν εἰς αὐτὸν τῶν Σαμαρειτῶν διὰ τὸν λόγον\n\nτῆς γυναικὸς μαρτυρούσης ὅτι Εἶπέν μοι πάντα ἃ ἐποίησα.\nὡς οὖν ἦλθον πρὸς αὐτὸν οἱ Σαμαρεῖται,\n\nἠρώτων\n\nαὐτὸν μεῖναι παρʼ αὐτοῖς· καὶ ἔμεινεν ἐκεῖ δύο ἡμέρας.\nκαὶ πολλῷ πλείους ἐπίστευσαν διὰ τὸν λόγον αὐτοῦ,\nτῇ τε γυναικὶ ἔλεγον [ὅτι] Οὐκέτι διὰ τὴν σὴν λαλιὰν\n\nπιστεύομεν· αὐτοὶ γὰρ ἀκηκόαμεν, καὶ οἴδαμεν ὅτι οὗτός\n\nἐστιν ἀληθῶς ὁ σωτὴρ τοῦ κόσμου.\nΜετὰ δὲ τας δύο ἡμέρας ἐξῆλθεν ἐκεῖθεν εἰς τὴν Γαλιλαίαν·\nαὐτὸς γὰρ Ἰησοῦς ἐμαρτύρησεν ὅτι προφήτης ἐν\n\nτῇ ἰδίᾳ πατρίδι τιμὴν οὐκ ἔχει.\nὅτε οὖν ἦλθεν εἰς τὴν\n\nΓαλιλαίαν, ἐδέξαντο αὐτὸν οἱ Γαλιλαῖοι, πάντα ἑωρακότες\n\nὅσα ἐποίησεν ἐν Ἰεροσολύμοις ἐν τῇ ἑορτῇ, καὶ αὐτοὶ γὰρ\n\nἦλθον εἰς τὴν ἑορτήν.\nἮλθεν οὖν πάλιν εἰς\n\nτὴν Κανὰ τῆς Γαλιλαίας, ὅπου ἐποίησεν τὸ ὕδωρ\n\n\n\nοἶνον. Καὶ ἦν τις βασιλικὸς οὗ ὁ υἱὸς ἠσθένει ἐν\n\nΚαφαρναούμ·\nοὗτος ἀκούσας ὅτι Ἰησοῦς ἥκει ἐκ τῆς\n\nἸουδαίας εἰς τὴν Γαλιλαίαν ἀπῆλθεν πρὸς αὐτὸν καὶ\n\nἠρώτα ἵνα καταβῇ καὶ ἰάσηται αὐτοῦ τὸν υἱόν, ἤμελλεν\n\nγὰρ ἀποθνήσκειν.\nεἶπεν οὖν ὁ Ἰησοῦς πρὸς αὐτόν\n\n\n\nἘὰν μὴ σημεῖα καὶ τέρατα ἴδητε, οὐ μὴ πιστεύσητε.\nλέγει πρὸς αὐτὸν ὁ βασιλικός Κύριε, κατάβηθι πρὶν\n\nἀποθανεῖν τὸ παιδίον μου.\nλέγει αὐτῷ ὁ Ἰησοῦς Πορεύου·\n\nὁ υἱός σου ζῇ. ἐπίστευσεν ὁ ἄνθρωπος τῷ λόγῳ\n\nὃν εἶπεν αὐτῷ ὁ Ἰησοῦς καὶ ἐπορεύετο.\nἤδη δὲ αὐτοῦ\n\nκαταβαίνοντος οἱ δοῦλοι αὐτοῦ ὑπήντησαν αὐτῷ λέγοντες\n\nὅτι ὁ παῖς αὐτοῦ ζῇ.\nἐπύθετο οὖν τὴν ὥραν παρʼ αὐτῶν\n\nἐν ᾗ κομψότερον ἔσχεν· εἶπαν οὖν αὐτῷ ὅτι Ἐχθὲς\n\nὥραν ἑβδόμην ἀφῆκεν αὐτὸν ὁ πυρετός.\nἔγνω οὖν ὁ\n\nπατὴρ ὅτι ἐκείνῃ τῇ ὥρᾳ ἐν ᾗ εἶπεν αὐτῷ ὁ Ἰησοῦς Ὁ\n\nυἱός σου ζῇ, καὶ ἐπίστευσεν αὐτὸς καὶ ἡ οἰκία αὐτοῦ\n\nὅλη.\nΤοῦτο [δὲ] πάλιν δεύτερον σημεῖον ἐποίησεν ὁ Ἰησοῦς\n\nἐλθὼν ἐκ τῆς Ἰουδαίας εἰς τὴν Γαλιλαίαν.\nΜΕΤΑ ΤΑΥΤΑ ἦν ἑορτὴ τῶν Ἰουδαίων, καὶ ἀνέβη\n\nἸησοῦς εἰς Ἰεροσόλυμα.\nἜστιν δὲ ἐν τοῖς Ἰεροσολύμοις\n\nἐπὶ τῇ προβατικῇ κολυμβήθρα ἡ ἐπιλεγομένη\n\nἘβραϊστὶ Βηθζαθά,\n\nπέντε στοὰς ἔχουσα·\nἐν ταύταις\n\nκατέκειτο πλῆθος τῶν ἀσθενούντων, τυφλῶν, χωλῶν, ξηρῶν.\n\nἦν δέ τις ἄνθρωπος ἐκεῖ τριάκοντα [καὶ] ὀκτὼ ἔτη\n\nἔχων ἐν τῇ ἀσθενείᾳ αὐτοῦ·\nτοῦτον ἰδὼν ὁ Ἰησοῦς κατακείμενον,\n\nκαὶ γνοὺς ὅτι πολὺν ἤδη χρόνον ἔχει, λέγει\n\nαὐτῷ Θέλεις ὑγιὴς γενέσθαι;\nἀπεκρίθη αὐτῷ ὁ ἀσθενῶν\n\nΚύριε, ἄνθρωπον οὐκ ἔχω ἵνα ὅταν ταραχθῇ τὸ ὕδωρ βάλῃ\n\nμε εἰς τὴν κολυμβήθραν· ἐν ᾧ δὲ ἔρχομαι ἐγὼ ἄλλος πρὸ\n\nἐμοῦ καταβαίνει.\nλέγει αὐτῷ ὁ Ἰησοῦς Ἔγειρε ἆρον\n\nτὸν κράβαττόν σου καὶ περιπάτει.\nκαὶ εὐθέως ἐγένετο\n\nὑγιὴς ὁ ἄνθρωπος, καὶ ἦρε τὸν κράβαττον αὐτοῦ καὶ περιεπάτει.\n\nἮν δὲ σάββατον ἐν ἐκείνῃ τῇ ἡμέρᾳ.\nἔλεγον οὖν οἱ Ἰουδαῖοι τῷ τεθεραπευμένῳ Σάββατόν\n\nἐστιν, καὶ οὐκ ἔξεστίν σοι ἆραι τὸν κράβαττον.\nὃς δὲ\n\nἀπεκρίθη αὐτοῖς Ὁ ποιήσας με ὑγιῆ ἐκεῖνός μοι εἶπεν\n\nἎρον τὸν κράβαττόν σου καὶ περιπάτει.\nἠρώτησαν αὐτόν\n\nΤίς ἐστιν ὁ ἄνθρωπος ὁ εἰπών σοι Ἆρον καὶ περιπάτει;\nὁ δὲ ἰαθεὶς οὐκ ᾔδει τίς ἐστιν,\n\nὁ γὰρ Ἰησοῦς\n\nἐξένευσεν ὄχλου ὄντος ἐν τῷ τόπῳ.\nΜετὰ ταῦτα εὑρίσκει\n\nαὐτὸν [ὁ] Ἰησοῦς ἐν τῷ ἱερῷ καὶ εἶπεν αὐτῷ Ἴδε\n\nὑγιὴς γέγονας· μηκέτι ἁμάρτανε, ἵνα μὴ χεῖρόν σοί τι\n\nγένηται,\nἀπῆλθεν ὁ ἄνθρωπος καὶ εἶπεν τοῖς Ἰουδαίοις\n\nὅτι Ἰησοῦς ἐστὶν ὁ ποιήσας αὐτὸν ὑγιῆ.\nκαὶ διὰ\n\nτοῦτο ἐδίωκον οἱ Ἰουδαῖοι τὸν Ἰησοῦν ὅτι ταῦτα ἐποίει\n\nἐν σαββάτῳ.\nὁ δὲ ἀπεκρίνατο αὐτοῖς Ὁ πατήρ μου\n\nἕως ἄρτι ἐργάζεται, κἀγὼ ἐργάζομαι.\nδιὰ τοῦτο οὖν μᾶλλον\n\nἐζήτουν αὐτὸν οἱ Ἰουδαῖοι ἀποκτεῖναι ὅτι οὐ μόνον\n\nἔλυε τὸ σάββατον ἀλλὰ καὶ πατέρα ἴδιον ἔλεγε τὸν θεόν,\n\nἴσον ἑαυτὸν ποιῶν τῷ θεῷ.\nἈπεκρίνατο οὖν [ὁ Ἰησοῦς]\n\nκαὶ ἔλεγεν αὐτοῖς Ἀμὴν ἀμὴν λέγω ὑμῖν, οὐ δύναται\n\nὁ υἱὸς ποιεῖν ἀφʼ ἑαυτοῦ οὐδὲν ἂν μή τι βλέπῃ τὸν πατέρα\n\nποιοῦντα· ἃ γὰρ ἂν ἐκεῖνος ποιῇ, ταῦτα καὶ ὁ υἱὸς ὁμοίως\n\nποιεῖ.\nὁ γὰρ πατὴρ φιλεῖ τὸν υἱὸν καὶ πάντα δείκνυσιν\n\nαὐτῷ ἃ αὐτὸς ποιεῖ, καὶ μείζονα τούτων δείξει αὐτῷ ἔργα,\n\nἵνα ὑμεῖς θαυμάζητε.\nὥσπερ γὰρ ὁ πατὴρ ἐγείρει τοὺς\n\nνεκροὺς καὶ ζωοποιεῖ, οὕτως καὶ ὁ υἱὸς οὓς θέλει ζωοποιεῖ.\nοὐδὲ γὰρ ὁ πατὴρ κρίνει οὐδένα, ἀλλὰ τὴν κρίσιν πᾶσαν\n\nδέδωκεν τῷ υἱῷ,\nἵνα πάντες τιμῶσι τὸν υἱὸν καθὼς τιμῶσι\n\nτὸν πατέρα. ὁ μὴ τιμῶν τὸν υἱὸν οὐ τιμᾷ τὸν πατέρα\n\nτὸν πέμψαντα αὐτόν.\nἈμὴν ἀμὴν λέγω ὑμῖν ὅτι ὁ τὸν\n\nλόγον μου ἀκούων καὶ πιστεύων τῷ πέμψαντί με ἔχει ζωὴν\n\nαἰώνιον, καὶ εἰς κρίσιν οὐκ ἔρχεται ἀλλὰ μεταβέβηκεν ἐκ\n\nτοῦ θανάτου εἰς τὴν ζωήν.\nἀμὴν ἀμὴν λέγω ὑμῖν ὅτι\n\nἔρχεται ὥρα καὶ νῦν ἐστὶν ὅτε οἱ νεκροὶ ἀκούσουσιν τῆς\n\nφωνῆς τοῦ υἱοῦ τοῦ θεοῦ καὶ οἱ ἀκούσαντες ζήσουσιν.\nὥσπερ γὰρ ὁ πατὴρ ἔχει ζωὴν ἐν ἑαυτῷ, οὕτως καὶ τῷ υἱῷ\n\nἔδωκεν ζωὴν ἔχειν ἐν ἑαυτῷ·\nκαὶ ἐξουσίαν ἔδωκεν αὐτῷ\n\nκρίσιν ποιεῖν, ὅτι υἱὸς ἀνθρώπου ἐστίν.\nμὴ θαυμάζετε\n\nτοῦτο, ὅτι ἔρχεται ὥρα ἐν ᾗ πάντες οἱ ἐν τοῖς μνημείοις\n\nἀκούσουσιν τῆς φωνῆς αὐτοῦ\nκαὶ ἐκπορεύσονται οἱ τὰ\n\n\n\nἀγαθὰ ποιήσαντες εἰς ἀνάστασιν ζωῆς, οἱ τὰ φαῦλα πράξαντες\n\nεἰς ἀνάστασιν κρίσεως.\nΟὐ δύναμαι ἐγὼ ποιεῖν\n\nἀπʼ ἐμαυτοῦ οὐδέν· καθὼς ἀκούω κρίνω, καὶ ἡ κρίσις ἡ ἐμὴ\n\nδικαία ἐστίν, ὅτι οὐ ζητῶ τὸ θέλημα τὸ ἐμὸν ἀλλὰ τὸ\n\nθέλημα τοῦ πέμψαντός με.\nἘὰν ἐγὼ μαρτυρῶ\n\nπερὶ ἐμαυτοῦ,\n\nἡ μαρτυρία μου οὐκ ἔστιν ἀληθής·\nἄλλος\n\nἐστὶν ὁ μαρτυρῶν περὶ ἐμοῦ, καὶ οἶδα ὅτι ἀληθής ἐστιν\n\nἡ μαρτυρία ἣν μαρτυρεῖ περὶ ἐμοῦ.\nὑμεῖς ἀπεστάλκατε\n\nπρὸς Ἰωάνην,\n\nκαὶ μεμαρτύρηκε τῇ ἀληθείᾳ·\nἐγὼ δὲ οὐ\n\nπαρὰ ἀνθρώπου τὴν μαρτυρίαν λαμβάνω, ἀλλὰ ταῦτα λέγω\n\nἵνα ὑμεῖς σωθῆτε.\nἐκεῖνος ἦν ὁ λύχνος ὁ καιόμενος καὶ\n\nφαίνων, ὑμεῖς δὲ ἠθελήσατε ἀγαλλιαθῆναι πρὸς ὥραν ἐν\n\nτῷ φωτὶ αὐτοῦ·\nἐγὼ δὲ ἔχω τὴν μαρτυρίαν μείζω τοῦ\n\nἸωάνου, τὰ γὰρ ἔργα ἃ δέδωκέν μοι ὁ πατὴρ ἵνα τελειώσω\n\nαὐτά, αὐτὰ τὰ ἔργα ἃ ποιῶ, μαρτυρεῖ περὶ ἐμοῦ ὅτι ὁ\n\nπατήρ με ἀπέσταλκεν,\nκαὶ ὁ πέμψας με πατὴρ ἐκεῖνος\n\nμεμαρτύρηκεν περὶ ἐμοῦ. οὔτε φωνὴν αὐτοῦ πώποτε ἀκηκόατε\n\nοὔτε εἶδος αὐτοῦ ἑωράκατε,\nκαὶ τὸν λόγον αὐτοῦ\n\nοὐκ ἔχετε ἐν ὑμῖν μένοντα, ὅτι ὃν ἀπέστειλεν ἐκεῖνος τούτῳ\n\nὑμεῖς οὐ πιστεύετε.\nἐραυνᾶτε τὰς γραφάς, ὅτι ὑμεῖς\n\nδοκεῖτε ἐν αὐταῖς ζωὴν αἰώνιον ἔχειν· καὶ ἐκεῖναί εἰσιν αἱ\n\nμαρτυροῦσαι περὶ ἐμοῦ·\nκαὶ οὐ θέλετε ἐλθεῖν πρός με\n\nἵνα ζωὴν ἔχητε.\nΔόξαν παρὰ ἀνθρώπων οὐ λαμβάνω,\nἀλλὰ ἔγνωκα ὑμᾶς ὅτι τὴν ἀγάπην τοῦ θεοῦ οὐκ ἔχετε\n\nἐν ἑαυτοῖς.\nἐγὼ ἐλήλυθα ἐν τῷ ὀνόματι τοῦ πατρός μου\n\nκαὶ οὐ λαμβάνετέ με· ἐὰν ἄλλος ἔλθῃ ἐν τῷ ὀνόματι τῷ\n\nἰδίῳ, ἐκεῖνον λήμψεσθε.\nπῶς δύνασθε ὑμεῖς πιστεῦσαι,\n\nδόξαν παρʼ ἀλλήλων λαμβάνοντες, καὶ τὴν δόξαν τὴν παρὰ\n\nτοῦ μόνου [θεοῦ] οὐ ζητεῖτε;\nμὴ δοκεῖτε ὅτι ἐγὼ κατηγορήσω\n\nὑμῶν πρὸς τὸν πατέρα· ἔστιν ὁ κατηγορῶν ὑμῶν\n\nΜωυσῆς, εἰς ὃν ὑμεῖς ἠλπίκατε.\nεἰ γὰρ ἐπιστεύετε Μωυσεῖ,\n\nἐπιστεύετε ἂν ἐμοί, περὶ γὰρ ἐμοῦ ἐκεῖνος ἔγραψεν.\nεἰ δὲ τοῖς ἐκείνου γράμμασιν οὐ πιστεύετε,\n\nπῶς τοῖς\n\nἐμοῖς ῥήμασιν πιστεύσετε;\nΜετὰ ταῦτα ἀπῆλθεν ὁ Ἰησοῦς πέραν τῆς θαλάσσης\n\nτῆς Γαλιλαίας τῆς Τιβεριάδος.\nἠκολούθει δὲ αὐτῷ ὄχλος\n\nπολύς, ὅτι ἐθεώρουν τὰ σημεῖα ἃ ἐποίει ἐπὶ τῶν ἀσθενούντων.\nἀνῆλθεν δὲ εἰς τὸ ὄρος Ἰησοῦς,\n\nκαὶ ἐκεῖ ἐκάθητο\n\nμετὰ τῶν μαθητῶν αὐτοῦ.\nἦν δὲ ἐγγὺς τὸ πάσχα, ἡ\n\nἑορτὴ τῶν Ἰουδαίων.\nἐπάρας οὖν τοὺς ὀφθαλμοὺς ὁ Ἰησοῦς\n\nκαὶ θεασάμενος ὅτι πολὺς ὄχλος ἔρχεται πρὸς αὐτὸν λέγει\n\nπρὸς Φίλιππον Πόθεν ἀγοράσωμεν ἄρτους ἵνα φάγωσιν\n\nοὗτοι;\nτοῦτο δὲ ἔλεγεν πειράζων αὐτόν,\n\nαὐτὸς γὰρ ᾔδει\n\nτί ἔμελλεν ποιεῖν.\nἀπεκρίθη αὐτῷ Φίλιππος Διακοσίων\n\nδηναρίων ἄρτοι οὐκ ἀρκοῦσιν αὐτοῖς ἵνα ἕκαστος βραχὺ\n\nλάβῃ.\nλέγει αὐτῷ εἷς ἐκ τῶν μαθητῶν αὐτοῦ, Ἀνδρέας\n\nὁ ἀδελφὸς Σίμωνος Πέτρου\nἜστιν παιδάριον ὧδε ὃς\n\nἔχει πέντε ἄρτους κριθίνους καὶ δύο ὀψάρια· ἀλλὰ ταῦτα\n\nτί ἐστιν εἰς τοσούτους;\nεἶπεν ὁ Ἰησοῦς Ποιήσατε τοὺς\n\nἀνθρώπους ἀναπεσεῖν. ἦν δὲ χόρτος πολὺς ἐν τῷ τόπῳ.\n\n\n\nἀνέπεσαν οὖν οἱ ἄνδρες τὸν ἀριθμὸν ὡς πεντακισχίλιοι.\nἔλαβεν οὖν τοὺς ἄρτους ὁ Ἰησοῦς καὶ εὐχαριστήσας διέδωκεν\n\nτοῖς ἀνακειμένοις, ὁμοίως καὶ ἐκ τῶν ὀψαρίων ὅσον\n\nἤθελον.\nὡς δὲ ἐνεπλήσθησαν λέγει τοῖς μαθηταῖς αὐτοῦ\n\nΣυναγάγετε τὰ περισσεύσαντα κλάσματα, ἵνα μή τι ἀπόληται.\nσυνήγαγον οὖν,\n\nκαὶ ἐγέμισαν δώδεκα κοφίνους\n\nκλασμάτων ἐκ τῶν πέντε ἄρτων τῶν κριθίνων ἃ ἐπερίσσευσαν\n\nτοῖς βεβρωκόσιν.\nΟἱ οὖν ἄνθρωποι\n\n\n\nἰδόντες ἃ ἐποίησεν σημεῖα ἔλεγον ὅτι Οὗτός ἐστιν\n\nἀληθῶς ὁ προφήτης ὁ ἐρχόμενος εἰς τὸν κόσμον.\nἸησοῦς\n\nοὖν γνοὺς ὅτι μέλλουσιν ἔρχεσθαι καὶ ἁρπάζειν αὐτὸν ἵνα\n\nποιήσωσιν βασιλέα ἀνεχώρησεν πάλιν εἰς τὸ ὄρος αὐτὸς\n\nμόνος.\nὩς δὲ ὀψία ἐγένετο κατέβησαν οἱ μαθηταὶ\n\nαὐτοῦ ἐπὶ τὴν θάλασσαν,\nκαὶ ἐμβάντες εἰς πλοῖον\n\nἤρχοντο πέραν τῆς θαλάσσης εἰς Καφαρναούμ. καὶ σκοτία\nἤδη ἐγεγόνει καὶ οὔπω ἐληλύθει πρὸς αὐτοὺς ὁ Ἰησοῦς,\n\nἥ τε θάλασσα ἀνέμου μεγάλου πνέοντος διεγείρετο.\nἐληλακότες\n\nοὖν ὡς σταδίους εἴκοσι πέντε ἢ τριάκοντα θεωροῦσιν\n\nτὸν Ἰησοῦν περιπατοῦντα ἐπὶ τῆς θαλάσσης καὶ\n\nἐγγὺς τοῦ πλοίου γινόμενον, καὶ ἐφοβήθησαν.\nὁ δὲ λέγει\n\nαὐτοῖς Ἐγώ εἰμι, μὴ φοβεῖσθε.\nἤθελον οὖν λαβεῖν\n\nαὐτὸν εἰς τὸ πλοῖον, καὶ εὐθέως ἐγένετο τὸ πλοῖον ἐπὶ τῆς\n\nγῆς εἰς ἣν ὑπῆγον.\nΤῇ ἐπαύριον ὁ ὄχλος ὁ ἑστηκὼς πέραν τῆς θαλάσσης\n\n\n\nεἶδον ὅτι πλοιάριον ἄλλο οὐκ ἦν ἐκεῖ εἰ μὴ ἕν, καὶ ὅτι οὐ\n\nσυνεισῆλθεν τοῖς μαθηταῖς αὐτοῦ ὁ Ἰησοῦς εἰς τὸ πλοῖον\n\nἀλλὰ μόνοι οἱ μαθηταὶ αὐτοῦ ἀπῆλθον·\nἀλλὰ ἦλθεν πλοῖα\n\nἐκ Τιβεριάδος ἐγγὺς τοῦ τόπου ὅπου ἔφαγον τὸν ἄρτον\n\nεὐχαριστήσαντος τοῦ κυρίου.\nὅτε οὖν εἶδεν ὁ ὄχλος ὅτι\n\nἸησοῦς οὐκ ἔστιν ἐκεῖ οὐδὲ οἱ μαθηταὶ αὐτοῦ, ἐνέβησαν\n\nαὐτοὶ εἰς τὰ πλοιάρια καὶ ἦλθον εἰς Καφαρναοὺμ ζητοῦντες\n\nτὸν Ἰησοῦν.\nκαὶ εὑρόντες αὐτὸν πέραν τῆς θαλάσσης\n\nεἶπον αὐτῷ Ῥαββεί,\n\nπότε ὧδε γέγονας;\nἀπεκρίθη αὐτοῖς\n\nὁ Ἰησοῦς καὶ εἶπεν Ἀμὴν ἀμὴν λέγω ὑμῖν, ζητεῖτέ με\n\nοὐχ ὅτι εἴδετε σημεῖα ἀλλʼ ὅτι ἐφάγετε ἐκ τῶν ἄρτων καὶ\n\nἐχορτάσθητε·\nἐργάζεσθε μὴ τὴν βρῶσιν τὴν ἀπολλυμένην\n\nἀλλὰ τὴν βρῶσιν τὴν μένουσαν εἰς ζωὴν αἰώνιον, ἣν ὁ υἱὸς\n\nτοῦ ἀνθρώπου ὑμῖν δώσει, τοῦτον γὰρ ὁ πατὴρ ἐσφράγισεν\n\nὁ θεός.\nεἶπον οὖν πρὸς αὐτόν Τί ποιῶμεν ἵνα ἐργαζώμεθα\n\nτὰ ἔργα τοῦ θεοῦ;\nἀπεκρίθη ὁ Ἰησοῦς καὶ εἶπεν\n\nαὐτοῖς Τοῦτό ἐστιν τὸ ἔργον τοῦ θεοῦ ἵνα πιστεύητε εἰς\n\nὃν ἀπέστειλεν ἐκεῖνος.\nεἶπον οὖν αὐτῷ Τί οὖν ποιεῖς σὺ\n\nσημεῖον,\n\nἵνα ἴδωμεν καὶ πιστεύσωμέν σοι; τί ἐργάζῃ;\nοἱ\n\nπατέρες ἡμῶν τὸ μάννα ἔφαγον ἐν τῇ ἐρήμῳ, καθώς ἐστιν\n\nγεγραμμένον\nἌρτον ἐκ τοῦ οὐρανοῦ ἔδωκεν αὐτοῖς φαγεῖν.\nεἶπεν οὖν αὐτοῖς ὁ Ἰησοῦς Ἀμὴν ἀμὴν λέγω\n\nὑμῖν, οὐ Μωυσῆς ἔδωκεν ὑμῖν τὸν ἄρτον ἐκ τοῦ οὐρανοῦ,\n\nἀλλʼ ὁ πατήρ μου δίδωσιν ὑμῖν τὸν ἄρτον ἐκ τοῦ οὐρανοῦ\n\nτὸν ἀληθινόν·\nὁ γὰρ ἄρτος τοῦ θεοῦ ἐστὶν ὁ καταβαίνων\n\nἐκ τοῦ οὐρανοῦ καὶ ζωὴν διδοὺς τῷ κόσμῳ.\nεἶπον οὖν πρὸς\n\nαὐτόν Κύριε, πάντοτε δὸς ἡμῖν τὸν ἄρτον τοῦτον.\nεἶπεν\n\nαὐτοῖς ὁ Ἰησοῦς Ἐγώ εἰμι ὁ ἄρτος τῆς ζωῆς· ὁ ἐρχόμενος\n\nπρὸς ἐμὲ οὐ μὴ πεινάσῃ, καὶ ὁ πιστεύων εἰς ἐμὲ οὐ μὴ\n\nδιψήσει πώποτε.\nἀλλʼ εἶπον ὑμῖν ὅτι καὶ ἑωράκατέ [με]\n\nκαὶ οὐ πιστεύετε.\nΠᾶν ὃ δίδωσίν μοι ὁ πατὴρ πρὸς ἐμὲ\n\nἥξει,\n\nκαὶ τὸν ἐρχόμενον πρός με οὐ μὴ ἐκβάλω ἔξω,\nὅτι\n\nκαταβέβηκα ἀπὸ τοῦ οὐρανοῦ οὐχ ἵνα ποιῶ τὸ θέλημα τὸ\n\nἐμὸν ἀλλὰ τὸ θέλημα τοῦ πέμψαντός με·\nτοῦτο δέ ἐστιν\n\nτὸ θέλημα τοῦ πέμψαντός με ἵνα πᾶν ὃ δέδωκέν μοι μὴ\n\nἀπολέσω ἐξ αὐτοῦ ἀλλὰ ἀναστήσω αὐτὸ τῇ ἐσχάτῃ ἡμέρᾳ.\nτοῦτο γάρ ἐστιν τὸ θέλημα τοῦ πατρός μου ἵνα πᾶς ὁ θεωρῶν\n\nτὸν υἱὸν καὶ πιστεύων εἰς αὐτὸν ἔχῃ ζωὴν αἰώνιον, καὶ\n\nἀναστήσω αὐτὸν ἐγὼ τῇ ἐσχάτῃ ἡμέρᾳ.\nἘγόγγυζον\n\nοὖν οἱ Ἰουδαῖοι περὶ αὐτοῦ ὅτι εἶπεν Ἐγώ εἰμι\n\n\n\nὁ ἄρτος ὁ καταβὰς ἐκ τοῦ οὐρανοῦ,\n\nκαὶ ἔλεγον\nΟὐχὶ\n\nοὗτός ἐστιν Ἰησοῦς ὁ υἱὸς Ἰωσήφ, οὗ ἡμεῖς οἴδαμεν τὸν\n\nπατέρα καὶ τὴν μητέρα; πῶς νῦν λέγει ὅτι Ἐκ τοῦ οὐρανοῦ\n\nκαταβέβηκα;\nἀπεκρίθη Ἰησοῦς καὶ εἶπεν αὐτοῖς Μὴ\n\n\n\nγογγύζετε μετʼ ἀλλήλων.\nοὐδεὶς δύναται ἐλθεῖν πρός με\n\nἐὰν μὴ ὁ πατὴρ ὁ πέμψας με ἑλκύσῃ αὐτόν, κἀγὼ ἀναστήσω\n\nαὐτὸν ἐν τῇ ἐσχάτῃ ἡμέρᾳ.\nἔστιν γεγραμμένον ἐν\n\nτοῖς προφήταις\nΚαὶ ἔσονται πάντες. διδακτοὶ θεοῦ·\nπᾶς\n\nὁ ἀκούσας παρὰ τοῦ πατρὸς καὶ μαθὼν ἔρχεται πρὸς ἐμέ.\nοὐχ ὅτι τὸν πατέρα ἑώρακέν τις εἰ μὴ ὁ ὢν παρὰ [τοῦ] θεοῦ,\n\nοὗτος ἑώρακεν τὸν πατέρα.\nἀμὴν ἀμὴν λέγω ὑμῖν, ὁ\n\nπιστεύων ἔχει ζωὴν αἰώνιον.\nἐγώ εἰμι ὁ ἄρτος τῆς ζωῆς·\nοἱ πατέρες ὑμῶν ἔφαγον ἐν τῇ ἐρήμῳ τὸ μάννα καὶ ἀπέθανον·\nοὗτός ἐστιν ὁ ἄρτος ὁ ἐκ τοῦ οὐρανοῦ καταβαίνων\n\n\n\nἵνα τις ἐξ αὐτοῦ φάγῃ καὶ μὴ ἀποθάνῃ·\nἐγώ εἰμι ὁ\n\nἄρτος ὁ ζῶν ὁ ἐκ τοῦ οὐρανοῦ καταβάς· ἐάν τις φάγῃ\n\n\n\nἐκ τούτου τοῦ ἄρτου ζήσει εἰς τὸν αἰῶνα, καὶ ὁ ἄρτος\n\nδὲ ὃν ἐγὼ δώσω ἡ σάρξ μου ἐστὶν ὑπὲρ τῆς τοῦ κόσμου\n\nζωῆς.\nἘμάχοντο οὖν πρὸς ἀλλήλους οἱ Ἰουδαῖοι\n\nλέγοντες Πῶς δύναται οὗτος ἡμῖν δοῦναι τὴν σάρκα\n\n[αὐτοῦ] φαγεῖν;\nεἶπεν οὖν αὐτοῖς [ὁ] Ἰησοῦς Ἀμὴν ἀμὴν\n\nλέγω ὑμῖν, ἐὰν μὴ φάγητε τὴν σάρκα τοῦ υἱοῦ τοῦ ἀνθρώπου\n\nκαὶ πίητε αὐτοῦ τὸ αἷμα, οὐκ ἔχετε ζωὴν ἐν ἑαυτοῖς.\nὁ τρώγων μου τὴν σάρκα καὶ πίνων μου τὸ αἷμα ἔχει ζωὴν\n\nαἰώνιον,\n\nκἀγὼ ἀναστήσω αὐτὸν τῇ ἐσχάτῃ ἡμέρᾳ·\nἡ γὰρ\n\nσάρξ μου ἀληθής ἐστι βρῶσις, καὶ τὸ αἷμά μου ἀληθής\n\nἐστι πόσις.\nὁ τρώγων μου τὴν σάρκα καὶ πίνων μου τὸ\n\nαἷμα ἐν ἐμοὶ μένει κἀγὼ ἐν αὐτῷ.\nκαθὼς ἀπέστειλέν με\n\nὁ ζῶν πατὴρ κἀγὼ ζῶ διὰ τὸν πατέρα, καὶ ὁ τρώγων με\n\nκἀκεῖνος ζήσει διʼ ἐμέ.\nοὗτός ἐστιν ὁ ἄρτος ὁ ἐξ οὐρανοῦ\n\nκαταβάς, οὐ καθὼς ἔφαγον οἱ πατέρες καὶ ἀπέθανον· ὁ τρώγων\n\nτοῦτον τὸν ἄρτον ζήσει εἰς τὸν αἰῶνα.\nΤαῦτα εἶπεν\n\nἐν συναγωγῇ διδάσκων ἐν Καφαρναούμ.\nΠολλοὶ\n\nοὖν ἀκούσαντες ἐκ τῶν μαθητῶν αὐτοῦ εἶπαν Σκληρός\n\nἐστιν ὁ λόγος οὗτος· τίς δύναται αὐτοῦ ἀκούειν;\nεἰδὼς δὲ ὁ Ἰησοῦς ἐν ἑαυτῷ ὅτι γογγύζουσιν περὶ τούτου\n\nοἱ μαθηταὶ αὐτοῦ εἶπεν αὐτοῖς Τοῦτο ὑμᾶς σκανδαλίζει;\nἐὰν οὖν θεωρῆτε τὸν υἱὸν τοῦ ἀνθρώπου ἀναβαίνοντα ὅπου\n\nἦν τὸ πρότερον;\nτὸ πνεῦμά ἐστιν τὸ ζωοποιοῦν,\n\nἡ σὰρξ\n\nοὐκ ὠφελεῖ οὐδέν· τὰ ῥήματα ἃ ἐγὼ λελάληκα ὑμῖν πνεῦμά\n\nἐστιν καὶ ζωή ἐστιν·\nἀλλὰ εἰσὶν ἐξ ὑμῶν τινὲς οἳ οὐ πιστεύουσιν.\n\nἬιδει γὰρ ἐξ ἀρχῆς ὁ Ἰησοῦς τίνες εἰσὶν οἱ μὴ\n\nπιστεύοντες καὶ τίς ἐστιν ὁ παραδώσων αὐτόν.\nκαὶ ἔλεγεν\n\nΔιὰ τοῦτο εἴρηκα ὑμῖν ὅτι οὐδεὶς δύναται ἐλθεῖν πρός με\n\nἐὰν μὴ ᾖ δεδομένον αὐτῷ ἐκ τοῦ πατρός.\nἘκ\n\nτούτου πολλοὶ ἐκ τῶν μαθητῶν αὐτοῦ ἀπῆλθον εἰς τὰ ὀπίσω\n\nκαὶ οὐκέτι μετʼ αὐτοῦ περιεπάτουν.\nΕἶπεν οὖν ὁ Ἰησοῦς\n\nτοῖς δώδεκα Μὴ καὶ ὑμεῖς θέλετε ὑπάγειν;\nἀπεκρίθη αὐτῷ\n\nΣίμων Πέτρος Κύριε, πρὸς τίνα ἀπελευσόμεθα; ῥήματα\n\nζωῆς αἰωνίου ἔχεις,\nκαὶ ἡμεῖς πεπιστεύκαμεν καὶ ἐγνώκαμεν\n\nὅτι σὺ εἶ ὁ ἅγιος τοῦ θεοῦ.\nἀπεκρίθη αὐτοῖς ὁ Ἰησοῦς\n\nΟὐκ ἐγὼ ὑμᾶς τοὺς δώδεκα ἐξελεξάμην; καὶ ἐξ ὑμῶν εἷς διάβολός\n\nἐστιν.\nἔλεγεν δὲ τὸν Ἰούδαν Σίμωνος Ἰσκαριώτου·\n\nοὗτος γὰρ ἔμελλεν παραδιδόναι αὐτόν, εἷς ἐκ τῶν δώδεκα.\nΚΑΙ ΜΕΤΑ ΤΑΥΤΑ περιεπάτει [ὁ] Ἰησοῦς ἐν τῇ\n\nΓαλιλαίᾳ, οὐ γὰρ ἤθελεν ἐν τῇ Ἰουδαίᾳ περιπατεῖν, ὅτι ἐζήτουν\n\nαὐτὸν οἰ Ἰουδαῖοι ἀποκτεῖναι.\nἦν δὲ ἐγγὺς ἡ ἑορτὴ τῶν\n\nἸουδαίων ἡ σκηνοπηγία.\nεἶπον οὖν πρὸς αὐτὸν οἱ ἀδελφοὶ\n\nαὐτοῦ Μετάβηθι ἐντεῦθεν καὶ ὕπαγε εἰς τὴν Ἰουδαίαν,\n\n\n\nἵνα καὶ οἱ μαθηταί σου θεωρήσουσιν [σοῦ] τὰ ἔργα ἃ ποιεῖς·\nοὐδεὶς γάρ τι ἐν κρυπτῷ ποιεῖ καὶ ζητεῖ αὐτὸς ἐν παρρησίᾳ\n\nεἶναι· εἰ ταῦτα ποιεῖς,\n\nφανέρωσον σεαυτὸν τῷ κόσμῳ.\nοὐδὲ γὰρ οἱ ἀδελφοὶ αὐτοῦ ἐπίστευον εἰς αὐτόν.\nλέγει οὖν\n\nαὐτοῖς ὁ Ἰησοῦς Ὁ καιρὸς ὁ ἐμὸς οὔπω πάρεστιν, ὁ δὲ\n\nκαιρὸς ὁ ὑμέτερος πάντοτέ ἐστιν ἕτοιμος.\nοὐ δύναται ὁ\n\nκόσμος μισεῖν ὑμᾶς, ἐμὲ δὲ μισεῖ, ὅτι ἐγὼ μαρτυρῶ περὶ\n\nαὐτοῦ ὅτι τὰ ἔργα αὐτοῦ πονηρά ἐστιν.\nὑμεῖς ἀνάβητε\n\n\n\nεἰς τὴν ἑορτήν· ἐγὼ οὔπω ἀναβαίνω εἰς τὴν ἑορτὴν ταύτην,\n\nὅτι ὁ ἐμὸς καιρὸς οὔπω πεπλήρωται.\nταῦτα δὲ\n\n\n\nεἰπὼν αὐτοῖς ἔμεινεν ἐν τῇ Γαλιλαίᾳ.\nὩς\n\nδὲ ἀνέβησαν οἰ ἀδελφοὶ αὐτοῦ εἰς τὴν ἑορτήν, τότε καὶ\n\nαὐτὸς ἀνέβη, οὐ φανερῶς ἀλλὰ ὡς ἐν κρυπτῷ.\nοἱ οὖν\n\nἸουδαῖοι ἐζήτουν αὐτὸν ἐν τῇ ἑορτῇ καὶ ἔλεγον Ποῦ\n\nἐστὶν ἐκεῖνος;\nκαὶ γογγυσμὸς περὶ αὐτοῦ ἦν πολὺς ἐν\n\nτοῖς ὄχλοις· οἱ μὲν ἔλεγον ὅτι Ἀγαθός ἐστιν, ἄλλοι [δὲ]\n\nἔλεγον Οὔ, ἀλλὰ πλανᾷ τὸν ὄχλον.\nοὐδεὶς μέντοι\n\nπαρρησίᾳ ἐλάλει περὶ αὐτοῦ διὰ τὸν φόβον τῶν Ἰουδαίων.\nἬδη δὲ τῆς ἑορτῆς μεσούσης ἀνέβη Ἰησοῦς εἰς τὸ\n\nἱερὸν καὶ ἐδίδασκεν.\nἐθαύμαζον οὖν οἱ Ἰουδαῖοι λέγοντες\n\nΠῶς οὗτος γράμματα οἶδεν μὴ μεμαθηκώς;\nἀπεκρίθη\n\nοὖν αὐτοῖς Ἰησοῦς καὶ εἶπεν Ἡ ἐμὴ διδαχὴ οὐκ ἔστιν\n\nἐμὴ ἀλλὰ τοῦ πέμψαντός με·\nἐάν τις θέλῃ τὸ θέλημα\n\nαὐτοῦ ποιεῖν, γνώσεται περὶ τῆς διδαχῆς πότερον ἐκ\n\nτοῦ θεοῦ ἐστὶν ἢ ἐγὼ ἀπʼ ἐμαυτοῦ λαλῶ.\nὁ ἀφʼ ἑαυτοῦ\n\nλαλῶν τὴν δόξαν τὴν ἰδίαν ζητεῖ· ὁ δὲ ζητῶν τὴν\n\nδόξαν τοῦ πέμψαντος αὐτὸν οὗτος ἀληθής ἐστιν καὶ\n\n\n\nἀδικία ἐν αὐτῷ οὐκ ἔστιν.\nοὐ Μωυσῆς ἔδωκεν ὑμῖν τὸν\n\nνόμον; καὶ οὐδεὶς ἐξ ὑμῶν ποιεῖ τὸν νόμον. τί με ζητεῖτε\n\nἀποκτεῖναι;\nἀπεκρίθη ὁ ὄχλος Δαιμόνιον ἔχεις· τίς σε\n\nζητεῖ\nἀποκτεῖναι; ἀπεκρίθη Ἰησοῦς καὶ εἶπεν αὐτοῖς Ἓν\n\nἔργον ἐποίησα καὶ πάντες θαυμάζετε.\nδιὰ τοῦτο Μωυσῆς\n\nδέδωκεν ὑμῖν τὴν περιτομήν, — οὐχ ὅτι ἐκ τοῦ Μωυσέως\n\nἐστὶν ἀλλʼ ἐκ τῶν πατέρων, — καὶ [ἐν] σαββάτῳ περιτέμνετε\n\nἄνθρωπον.\nεἰ περιτομὴν λαμβάνει [ὁ] ἄνθρωπος ἐν σαββάτῳ\n\nἵνα μὴ λυθῇ ὁ νόμος Μωυσέως, ἐμοὶ χολᾶτε ὅτι\n\nὅλον ἄνθρωπον ὑγιῆ ἐποίησα ἐν σαββάτῳ;\nμὴ κρίνετε\n\nκατʼ ὄψιν, ἀλλὰ τὴν δικαίαν κρίσιν κρίνετε.\nἜλεγον\n\nοὖν τινὲς ἐκ τῶν Ἰεροσολυμειτῶν Οὐχ οὗτός ἐστιν\n\nὃν ζητοῦσιν ἀποκτεῖναι;\nκαὶ ἴδε παρρησίᾳ λαλεῖ καὶ\n\nοὐδὲν αὐτῷ λέγουσιν· μή ποτε ἀληθῶς ἔγνωσαν οἱ ἄρχοντες\n\nὅτι οὗτός ἐστιν ὁ χριστός;\nἀλλὰ τοῦτον οἴδαμεν πόθεν\n\nἐστίν· ὁ δὲ χριστὸς ὅταν ἔρχηται οὐδεὶς γινώσκει πόθεν\n\nἐστίν.\nἜκραξεν οὖν ἐν τῷ ἱερῷ διδάσκων [ὁ] Ἰησοῦς καὶ\n\nλέγων Κἀμὲ οἴδατε καὶ οἴδατε πόθεν εἰμί· καὶ ἀπʼ ἐμαυτοῦ\n\nοὐκ ἐλήλυθα, ἀλλʼ ἔστιν ἀληθινὸς ὁ πέμψας με, ὃν\n\nὑμεῖς οὐκ οἴδατε·\nἐγὼ οἶδα αὐτόν,\n\nὅτι παρʼ αὐτοῦ εἰμὶ κἀκεῖνός\n\nμε ἀπέστειλεν.\nἘζήτουν οὖν αὐτὸν πιάσαι, καὶ\n\nοὐδεὶς ἐπέβαλεν ἐπʼ αὐτὸν τὴν χεῖρα, ὅτι οὔπω ἐληλύθει\n\nἡ ὥρα αὐτοῦ.\nἘκ τοῦ ὄχλου δὲ πολλοὶ ἐπίστευσαν εἰς\n\nαὐτόν, καὶ ἔλεγον Ὁ χριστὸς ὅταν ἔλθῃ μὴ πλείονα σημεῖα\n\nποιήσει ὧν οὗτος ἐποίησεν;\nἬκουσαν\n\nοἱ Φαρισαῖοι τοῦ ὄχλου γογγύζοντος περὶ αὐτοῦ ταῦτα, καὶ\n\nἀπέστειλαν οἱ ἀρχιερεῖς καὶ οἱ Φαρισαῖοι ὑπηρέτας ἵνα\n\nπιάσωσιν αὐτόν.\nεἶπεν οὖν ὁ Ἰησοῦς Ἔτι χρόνον μικρὸν\n\nμεθʼ ὑμῶν εἰμὶ καὶ ὑπάγω πρὸς τὸν πέμψαντά με.\nζητήσετέ\n\nμε καὶ οὐχ εὑρήσετέ με, καὶ ὅπου εἰμὶ ἐγὼ ὑμεῖς οὐ\n\nδύνασθε ἐλθεῖν.\nεἶπον οὖν οἱ Ἰουδαῖοι πρὸς ἑαυτούς Ποῦ\n\nοὗτος μέλλει πορεύεσθαι ὅτι ἡμεῖς οὐχ εὑρήσομεν αὐτόν;\n\nμὴ εἰς τὴν διασπορὰν τῶν Ἑλλήνων μέλλει πορεύεσθαι\n\nκαὶ διδάσκειν τοὺς Ἕλληνας;\nτίς ἐστιν ὁ λόγος οὗτος ὃν\n\nεἶπε Ζητήσετέ με καὶ οὐχ εὑρήσετέ με καὶ ὅπου εἰμὶ\n\nἐγὼ ὑμεῖς οὐ δύνασθε ἐλθεῖν;\nἘν δὲ τῇ ἐσχάτῃ ἡμέρᾳ τῇ μεγάλῃ τῆς ἑορτῆς ἱστήκει\n\nὁ Ἰησοῦς, καὶ ἔκραξεν λέγων Ἐάν τις διψᾷ ἐρχέσθω\n\nπρός με καὶ πινέτω.\nὁ πιστεύων εἰς ἐμέ, καθὼς εἶπεν ἡ\n\nγραφή, ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος.\nΤοῦτο δὲ εἶπεν περὶ τοῦ πνεύματος οὗ\n\nἔμελλον λαμβάνειν οἱ πιστεύσαντες εἰς αὐτόν· οὔπω\n\n\n\nγὰρ ἦν πνεῦμα, ὅτι Ἰησοῦς οὔπω ἐδοξάσθη.\nἘκ τοῦ\n\nὄχλου οὖν ἀκούσαντες τῶν λόγων τούτων ἔλεγον [ὅτι] Οὗτός\n\nἐστιν ἀληθῶς ὁ προφήτης·\nἄλλοι ἔλεγον Οὗτός\n\nἐστιν ὁ χριστός· οἱ δὲ ἔλεγον Μὴ γὰρ ἐκ τῆς Γαλιλαίας\n\nὁ χριστὸς ἔρχεται;\nοὐχ ἡ γραφὴ εἶπεν ὅτι ἐκ\nτοῦ σπέρματος Δαυείδ,\nκαὶ\nἀπὸ Βηθλεὲμ\nτῆς κώμης ὅπου ἦν\n\nΔαυείδ,\nἔρχεται\nὁ χριστός;\nσχίσμα οὖν ἐγένετο ἐν τῷ\n\nὄχλῳ διʼ αὐτόν.\nτινὲς δὲ ἤθελον ἐξ αὐτῶν πιάσαι αὐτόν,\n\nἀλλʼ οὐδεὶς ἔβαλεν ἐπʼ αὐτὸν τὰς χεῖρας.\nἮλθον\n\nοὖν οἱ ὑπηρέται πρὸς τοὺς ἀρχιερεῖς καὶ Φαρισαίους,\n\nκαὶ εἶπον αὐτοῖς ἐκεῖνοι Διὰ τί οὐκ ἠγάγετε αὐτόν;\nἀπεκρίθησαν οἱ ὑπηρέται Οὐδέποτε ἐλάλησεν οὕτως\n\nἄνθρωπος.\nἀπεκρίθησαν οὖν [αὐτοῖς] οἱ Φαρισαῖοι Μὴ\n\nκαὶ ὑμεῖς πεπλάνησθε;\nμή τις ἐκ τῶν ἀρχόντων ἐπίστευσεν\n\nεἰς αὐτὸν ἢ ἐκ τῶν Φαρισαίων;\nἀλλὰ ὁ ὄχλος οὗτος\n\nὁ μὴ γινώσκων τὸν νόμον ἐπάρατοί εἰσιν.\nλέγει Νικόδημος\n\nπρὸς αὐτούς, ὁ ἐλθὼν πρὸς αὐτὸν πρότερον, εἷς ὢν\n\nἐξ αὐτῶν\nΜὴ ὁ νόμος ἡμῶν κρίνει τὸν ἄνθρωπον ἐὰν\n\nμὴ ἀκούσῃ πρῶτον παρʼ αὐτοῦ καὶ γνῷ τί ποιεῖ;\nἀπεκρίθησαν\n\nκαὶ εἶπαν αὐτῷ Μὴ καὶ σὺ ἐκ τῆς Γαλιλαίας\n\nεἶ; ἐραύνησον καὶ ἴδε ὅτι ἐκ τῆς Γαλιλαίας προφήτης οὐκ ἐγείρεται\n⟦ΚΑΙ ΕΠΟΡΕΥΘΗΣΑΝ ἕκαστος εἰς τὸν οἶκον αὐτοῦ,\nἸησοῦς δὲ ἐπορεύθη εἰς τὸ Ὄρος τῶν Ἐλαιῶν.\nὌρθρου\n\nδὲ πάλιν παρεγένετο εἰς τὸ ἱερόν[,\n\nκαὶ πᾶς ὁ λαὸς ἤρχετο\n\nπρὸς αὐτόν, καὶ καθίσας ἐδίδασκεν αὐτούς].\nἌγουσιν δὲ\n\nοἱ γραμματεῖς καὶ οἱ Φαρισαῖοι γυναῖκα ἐπὶ μοιχείᾳ κατειλημμένην,\n\nκαὶ στήσαντες αὐτὴν ἐν μέσῳ\nλέγουσιν αὐτῷ\n\nΔιδάσκαλε, αὕτη ἡ γυνὴ κατείληπται ἐπʼ αὐτοφώρῳ μοιχευομένη·\nἐν δὲ τῷ νόμῳ [ἡμῖν] Μωυσῆς ἐνετείλατο τὰς\n\nτοιαύτας λιθάζειν· σὺ οὖν τί λέγεις;\n[τοῦτο δὲ ἔλεγον\n\nπειράζοντες αὐτόν, ἵνα ἔχωσιν κατηγορεῖν αὐτοῦ.] ὁ δὲ\n\nἸησοῦς κάτω κύψας τῷ δακτύλῳ κατέγραφεν εἰς τὴν γῆν.\nὡς δὲ ἐπέμενον ἐρωτῶντες [αὐτόν],\n\nἀνέκυψεν καὶ εἶπεν\n\n[αὐτοῖς] Ὁ ἀναμάρτητος ὑμῶν πρῶτος ἐπʼ αὐτὴν βαλέτω\n\nλίθον·\nκαὶ πάλιν κατακύψας ἔγραφεν εἰς τὴν γῆν.\nοἱ δὲ ἀκούσαντες ἐξήρχοντο εἷς καθʼ εἷς ἀρξάμενοι ἀπὸ τῶν\n\nπρεσβυτέρων, καὶ κατελείφθη μόνος, καὶ ἡ γυνὴ ἐν μέσῳ\n\nοὖσα.\nἀνακύψας δὲ ὁ Ἰησοῦς εἶπεν αὐτῇ Γύναι, ποῦ\n\nεἰσίν; οὐδείς σε κατέκρινεν;\nἡ δὲ εἶπεν Οὐδείς, κύριε.\n\n\n\nεἶπεν δὲ ὁ Ἰησοῦς Οὐδὲ ἐγώ σε κατακρίνω· πορεύου,\n\nἀπὸ τοῦ νῦν μηκέτι ἁμάρτανε.⟧\n\n\n\n\n\nοὐκ ἐγείρεται.\nΠάλιν οὖν αὐτοῖς ἐλάλησεν [ὁ] Ἰησοῦς λέγων Ἐγώ\n\nεἰμι τὸ φῶς τοῦ κόσμου· ὁ ἀκολουθῶν μοι οὐ μὴ περιπατήσῃ\n\nἐν τῇ σκοτίᾳ, ἀλλʼ ἕξει τὸ φῶς τῆς ζωῆς.\nεἶπον οὖν αὐτῷ οἱ Φαρισαῖοι Σὺ περὶ σεαυτοῦ μαρτυρεῖς·\nἡ μαρτυρία σου οὐκ ἔστιν ἀληθής.\n\nἀπεκρίθη Ἰησοῦς\n\nκαὶ εἶπεν αὐτοῖς Κἂν ἐγὼ μαρτυρῶ περὶ ἐμαυτοῦ,\n\n\n\nἀληθής ἐστιν ἡ μαρτυρία μου, ὅτι οἶδα πόθεν ἦλθον\n\nκαὶ ποῦ ὑπάγω· ὑμεῖς δὲ οὐκ οἴδατε πόθεν ἔρχομαι\n\nἢ ποῦ ὑπάγω.\nὑμεῖς κατὰ τὴν σάρκα κρίνετε, ἐγὼ οὐ\n\nκρίνω οὐδένα.\nκαὶ ἐὰν κρίνω δὲ ἐγώ, ἡ κρίσις ἡ ἐμὴ\n\nἀληθινή ἐστιν, ὅτι μόνος οὐκ εἰμί, ἀλλʼ ἐγὼ καὶ ὁ πέμψας\n\nμε [πατήρ].\nκαὶ ἐν τῷ νόμῳ δὲ τῷ ὑμετέρῳ γέγραπται\n\nὅτι δύο ἀνθρώπων ἡ μαρτυρία ἀληθής ἐστιν.\nἐγώ\n\nεἰμι ὁ μαρτυρῶν περὶ ἐμαυτοῦ καὶ μαρτυρεῖ περὶ ἐμοῦ\n\nὁ πέμψας με πατήρ.\nἔλεγον οὖν αὐτῷ Ποῦ ἐστὶν ὁ\n\nπατήρ σου; ἀπεκρίθη Ἰησοῦς Οὔτε ἐμὲ οἴδατε οὔτε τὸν\n\nπατέρα μου· εἰ ἐμὲ ᾔδειτε, καὶ τὸν πατέρα μου ἂν\n\nᾔδειτε.\nΤαῦτα τὰ ῥήματα ἐλάλησεν ἐν τῷ γαζοφυλακίῳ\n\nδιδάσκων ἐν τῷ ἱερῷ· καὶ οὐδεὶς ἐπίασεν αὐτόν, ὅτι οὔπω\n\nἐληλύθει ἡ ὥρα αὐτοῦ.\nΕἶπεν οὖν πάλιν αὐτοῖς Ἐγὼ ὑπάγω καὶ ζητήσετέ\n\nμε, καὶ ἐν τῇ ἁμαρτίᾳ ὑμῶν ἀποθανεῖσθε· ὅπου ἐγὼ\n\nὑπάγω ὑμεῖς οὐ δύνασθε ἐλθεῖν.\nἔλεγον οὖν οἰ Ἰουδαῖοι\n\nΜήτι ἀποκτενεῖ ἑαυτὸν ὅτι λέγει Ὅπου ἐγὼ ὑπάγω\n\nὑμεῖς οὐ δύνασθε ἐλθεῖν;\nκαὶ ἔλεγεν αὐτοῖς Ὑμεῖς\n\nἐκ τῶν κάτω ἐστέ, ἐγὼ ἐκ τῶν ἄνω εἰμί· ὑμεῖς ἐκ τούτου\n\nτοῦ κόσμου ἐστέ, ἐγὼ οὐκ εἰμὶ ἐκ τοῦ κόσμου τούτου.\nεἶπον οὖν ὑμῖν ὅτι ἀποθανεῖσθε ἐν ταῖς ἁμαρτίαις\n\nὑμῶν· ἐὰν γὰρ μὴ πιστεύσητε ὅτι ἐγώ εἰμι, ἀποθανεῖσθε\n\nἐν ταῖς ἁμαρτίαις ὑμῶν.\nἔλεγον οὖν αὐτῷ Σὺ τίς εἶ;\n\nεἶπεν αὐτοῖς [ὁ] Ἰησοῦς Τὴν ἀρχὴν ὅτι καὶ λαλῶ ὑμῖν;\nπολλὰ ἔχω περὶ ὑμῶν λαλεῖν καὶ κρίνειν· ἀλλʼ ὁ πέμψας\n\nμε ἀληθής ἐστιν, κἀγὼ ἃ ἤκουσα παρʼ αὐτοῦ ταῦτα λαλῶ\n\nεἰς τὸν κόσμον.\nοὐκ ἔγνωσαν ὅτι τὸν πατέρα αὐτοῖς\n\nἔλεγεν.\nεἶπεν οὖν ὁ Ἰησοῦς Ὅταν ὑψώσητε τὸν υἱὸν\n\n\n\nτοῦ ἀνθρώπου, τότε γνώσεσθε ὅτι ἐγώ εἰμι, καὶ ἀπʼ ἐμαυτοῦ\n\nποιῶ οὐδέν, ἀλλὰ καθὼς ἐδίδαξέν με ὁ πατὴρ\n\nταῦτα λαλῶ.\nκαὶ ὁ πέμψας με μετʼ ἐμοῦ ἐστίν· οὐκ ἀφῆκέν\n\nμε μόνον, ὅτι ἐγὼ τὰ ἀρεστὰ αὐτῷ ποιῶ πάντοτε.\nΤαῦτα αὐτοῦ λαλοῦντος πολλοὶ ἐπίστευσαν εἰς αὐτόν.\nἜλεγεν οὖν ὁ Ἰησοῦς πρὸς τοὺς πεπιστευκότας\n\nαὐτῷ Ἰουδαίους Ἐὰν ὑμεῖς μείνητε ἐν τῷ λόγῳ\n\nτῷ ἐμῷ,\n\nἀληθῶς μαθηταί μού ἐστε,\nκαὶ γνώσεσθε\n\nτὴν ἀλήθειαν, καὶ ἡ ἀλήθεια ἐλευθερώσει ὑμᾶς.\nἀπεκρίθησαν\n\nπρὸς αὐτόν Σπέρμα Ἀβραάμ ἐσμεν καὶ οὐδενὶ\n\nδεδουλεύκαμεν πώποτε· πῶς σὺ λέγεις ὅτι Ἐλεύθεροι\n\nγενήσεσθε;\nἀπεκρίθη αὐτοῖς [ὁ] Ἰησοῦς Ἀμὴν ἀμὴν\n\nλέγω ὑμῖν ὅτι πᾶς ὁ ποιῶν τὴν ἁμαρτίαν δοῦλός ἐστιν\n\n[τῆς ἁμαρτίας]·\nὁ δὲ δοῦλος οὐ μένει ἐν τῇ οἰκίᾳ εἰς τὸν\n\nαἰῶνα· ὁ υἱὸς μένει εἰς τὸν αἰῶνα.\nἐὰν οὖν ὁ υἱὸς ὑμᾶς\n\nἐλευθερώσῃ, ὄντως ἐλεύθεροι ἔσεσθε.\nοἶδα ὅτι σπέρμα\n\nἈβραάμ ἐστε· ἀλλὰ ζητεῖτέ με ἀποκτεῖναι, ὅτι ὁ λόγος\n\n\n\nὁ ἐμὸς οὐ χωρεῖ ἐν ὑμῖν.\nἃ ἐγὼ ἑώρακα παρὰ τῷ πατρὶ λαλῶ· καὶ ὑμεῖς οὖν ἃ ἠκούσατε παρὰ τοῦ πατρὸς\n\nποιεῖτε.\nἀπεκρίθησαν καὶ εἶπαν αὐτῷ Ὁ πατὴρ ἡμῶν\n\nἈβραάμ ἐστιν. λέγει αὐτοῖς [ὁ] Ἰησοῦς Εἰ τέκνα τοῦ\n\n\n\nἈβραάμ ἐστε,\n\nτὰ ἔργα τοῦ Ἀβραὰμ ποιεῖτε·\nνῦν δὲ\n\nζητεῖτέ με ἀποκτεῖναι, ἄνθρωπον ὃς τὴν ἀλήθειαν ὑμῖν\n\nλελάληκα ἣν ἤκουσα παρὰ τοῦ θεοῦ· τοῦτο Ἀβραὰμ\n\nοὐκ ἐποίησεν.\nὑμεῖς ποιεῖτε τὰ ἔργα τοῦ πατρὸς ὑμῶν.\n\n\n\nεἶπαν αὐτῷ Ἡμεῖς ἐκ πορνείας οὐκ ἐγεννήθημεν· ἕνα\n\nπατέρα ἔχομεν τὸν θεόν.\nεἶπεν αὐτοῖς [ὁ] Ἰησοῦς Εἰ\n\nὁ θεὸς πατὴρ ὑμῶν ἦν ἠγαπᾶτε ἂν ἐμέ, ἐγὼ γὰρ ἐκ τοῦ\n\nθεοῦ ἐξῆλθον καὶ ἥκω· οὐδὲ γὰρ ἀπʼ ἐμαυτοῦ ἐλήλυθα,\n\nἀλλʼ ἐκεῖνός με ἀπέστειλεν.\nδιὰ τί τὴν λαλιὰν τὴν ἐμήν\n\nοὐ γινώσκετε; ὅτι οὐ δύνασθε ἀκούειν τὸν λόγον τὸν ἐμόν.\nὑμεῖς ἐκ τοῦ πατρὸς τοῦ διαβόλου ἐστὲ καὶ τὰς ἐπιθυμίας\n\nτοῦ πατρὸς ὑμῶν θέλετε ποιεῖν. ἐκεῖνος ἀνθρωποκτόνος\n\nἦν ἀπʼ ἀρχῆς, καὶ ἐν τῇ ἀληθείᾳ οὐκ ἔστηκεν, ὅτι\n\nοὐκ ἔστιν ἀλήθεια ἐν αὐτῷ. ὅταν λαλῇ τὸ ψεῦδος, ἐκ τῶν\n\nἰδίων λαλεῖ, ὅτι ψεύστης ἐστὶν καὶ ὁ πατὴρ αὐτοῦ.\nἐγὼ\n\nδὲ ὅτι τὴν ἀλήθειαν λέγω, οὐ πιστεύετέ μοι.\nτίς ἐξ ὑμῶν\n\nἐλέγχει με περὶ ἁμαρτίας; εἰ ἀλήθειαν λέγω, διὰ τί\n\nὑμεῖς οὐ πιστεύετέ μοι;\nὁ ὢν ἐκ τοῦ θεοῦ τὰ ῥήματα τοῦ\n\nθεοῦ ἀκούει· διὰ τοῦτο ὑμεῖς οὐκ ἀκούετε ὅτι ἐκ τοῦ θεοῦ\n\nοὐκ ἐστέ.\nἀπεκρίθησαν οἱ Ἰουδαῖοι καὶ εἶπαν αὐτῷ Οὐ\n\nκαλῶς λέγομεν ἡμεῖς ὅτι Σαμαρείτης εἶ σὺ καὶ δαιμόνιον\n\nἔχεις;\nἀπεκρίθη Ἰησοῦς Ἐγὼ δαιμόνιον οὐκ ἔχω, ἀλλὰ\n\nτιμῶ τὸν πατέρα μου, καὶ ὑμεῖς ἀτιμάζετέ με.\nἐγὼ δὲ οὐ\n\nζητῶ τὴν δόξαν μου· ἔστιν ὁ ζητῶν καὶ κρίνων.\nἈμὴν\n\nἀμὴν λέγω ὑμῖν, ἐάν τις τὸν ἐμὸν λόγον τηρήσῃ, θάνατον\n\nοὐ μὴ θεωρήσῃ εἰς τὸν αἰῶνα.\nεἶπαν αὐτῷ οἱ Ἰουδαῖοι\n\nΝῦν ἐγνώκαμεν ὅτι δαιμόνιον ἔχεις. Ἀβραὰμ ἀπέθανεν\n\nκαὶ οἱ προφῆται, καὶ σὺ λέγεις Ἐάν τις τὸν\n\nλόγον μου τηρήσῃ, οὐ μὴ γεύσηται θανάτου εἰς τὸν\n\nαἰῶνα·\nμὴ σὺ μείζων εἶ τοῦ πατρὸς ἡμῶν Ἀβραάμ,\n\nὅστις\n\nἀπέθανεν; καὶ οἱ προφῆται ἀπέθανον· τίνα σεαυτὸν ποιεῖς;\nἀπεκρίθη Ἰησοῦς Ἐὰν ἐγὼ δοξάσω ἐμαυτόν,\n\nἡ\n\nδόξα μου οὐδέν ἐστιν· ἔστιν ὁ πατήρ μου ὁ δοξάζων με,\n\nὃν ὑμεῖς λέγετε ὅτι θεὸς ὑμῶν ἐστίν,\nκαὶ οὐκ ἐγνώκατε\n\nαὐτόν, ἐγὼ δὲ οἶδα αὐτόν· κἂν εἴπω ὅτι οὐκ οἶδα αὐτόν,\n\nἔσομαι ὅμοιος ὑμῖν ψεύστης· ἀλλὰ οἶδα αὐτὸν καὶ\n\nτὸν λόγον αὐτοῦ τηρῶ.\nἈβραὰμ ὁ πατὴρ ὑμῶν ἠγαλλιάσατο\n\nἵνα ἴδῃ τὴν ἡμέραν τὴν ἐμήν, καὶ εἶδεν καὶ\n\nἐχάρη.\nεἶπαν οὖν οἱ Ἰουδαῖοι πρὸς αὐτόν Πεντήκοντα\n\nἔτη οὔπω ἔχεις καὶ Ἀβραὰμ ἑώρακας;\nεἶπεν αὐτοῖς Ἰησοῦς\n\nἈμὴν ἀμὴν λέγω ὑμῖν, πρὶν Ἀβραὰμ γενέσθαι ἐγὼ\n\nεἰμί.\nἦραν οὖν λίθους ἵνα βάλωσιν ἐπʼ αὐτόν· Ἰησοῦς\n\nδὲ ἐκρύβη καὶ ἐξῆλθεν ἐκ τοῦ ἱεροῦ.\nΚαὶ παράγων εἶδεν ἄνθρωπον τυφλὸν ἐκ γενετῆς.\nκαὶ ἠρώτησαν αὐτὸν οἱ μαθηταὶ αὐτοῦ λέγοντες Ῥαββεί,\n\nτίς ἥμαρτεν, οὗτος ἢ οἱ γονεῖς αὐτοῦ, ἵνα τυφλὸς γεννηθῇ;\nἀπεκρίθη Ἰησοῦς Οὔτε οὗτος ἥμαρτεν οὔτε οἱ γονεῖς\n\nαὐτοῦ, ἀλλʼ ἵνα φανερωθῇ τὰ ἔργα τοῦ θεοῦ ἐν αὐτῷ.\nἡμᾶς δεῖ ἐργάζεσθαι τὰ ἔργα τοῦ πέμψαντός με ἕως ἡμέρα\n\nἐστίν· ἔρχεται νὺξ ὅτε οὐδεὶς δύναται ἐργάζεσθαι.\nὅταν\n\nἐν τῷ κόσμῳ ὦ, φῶς εἰμὶ τοῦ κόσμου.\nταῦτα εἰπὼν ἔπτυσεν\n\nχαμαὶ καὶ ἐποίησεν πηλὸν ἐκ τοῦ πτύσματος, καὶ\n\n\n\nἐπέθηκεν αὐτοῦ τὸν πηλὸν ἐπὶ τοὺς ὀφθαλμούς,\nκαὶ\n\nεἶπεν αὐτῷ Ὕπαγε νίψαι εἰς τὴν κολυμβήθραν τοῦ\n\nΣιλωάμ (ὃ ἑρμηνεύεται Ἀπεσταλμένος). ἀπῆλθεν οὖν καὶ\n\nἐνίψατο, καὶ ἦλθεν βλέπων.\nΟἱ οὖν γείτονες καὶ\n\nοἱ θεωροῦντες αὐτὸν τὸ πρότερον ὅτι προσαίτης ἦν ἔλεγον\n\nΟὐχ οὗτός ἐστιν ὁ καθήμενος καὶ προσαιτῶν;\nἄλλοι ἔλεγον\n\nὅτι Οὗτός ἐστιν· ἄλλοι ἔλεγον Οὐχί, ἀλλὰ ὅμοιος\n\nαὐτῷ ἐστίν.\n\nἐκεῖνος ἔλεγεν ὅτι Ἐγώ εἰμι.\nἔλεγον\n\nοὖν αὐτῷ Πῶς [οὖν] ἠνεῴχθησάν σου οἱ ὀφθαλμοί;\nἀπεκρίθη\n\nἐκεῖνος Ὁ ἄνθρωπος ὁ λεγόμενος Ἰησοῦς πηλὸν\n\nἐποίησεν καὶ ἐπέχρισέν μου τοὺς ὀφθαλμοὺς καὶ εἶπέν μοι\n\nὅτι Ὕπαγε εἰς τὸν Σιλωὰμ καὶ νίψαι· ἀπελθὼν οὖν καὶ\n\nνιψάμενος ἀνέβλεψα.\nκαὶ εἶπαν αὐτῷ Ποῦ ἐστὶν ἐκεῖνος;\n\nλέγει Οὐκ οἶδα.\nἌγουσιν αὐτὸν πρὸς\n\nτοὺς Φαρισαίους τόν ποτε τυφλόν.\nἦν δὲ σάββατον ἐν ᾗ\n\nἡμέρᾳ τὸν πηλὸν ἐποίησεν ὁ Ἰησοῦς καὶ ἀνέῳξεν αὐτοῦ\n\nτοὺς ὀφθαλμούς.\nπάλιν οὖν ἠρώτων αὐτὸν καὶ οἱ Φαρισαῖοι\n\nπῶς ἀνέβλεψεν. ὁ δὲ εἶπεν αὐτοῖς Πηλὸν ἐπέθηκέν\n\nμου ἐπὶ τοὺς ὀφθαλμούς, καὶ ἐνιψάμην, καὶ βλέπω.\nἔλεγον οὖν ἐκ τῶν Φαρισαίων τινές Οὐκ ἔστιν οὗτος παρὰ\n\nθεοῦ ὁ ἄνθρωπος, ὅτι τὸ σάββατον οὐ τηρεῖ. ἄλλοι [δὲ]\n\nἔλεγον Πῶς δύναται ἄνθρωπος ἁμαρτωλὸς τοιαῦτα σημεῖα\n\nποιεῖν; καὶ σχίσμα ἦν ἐν αὐτοῖς.\nλέγουσιν οὖν\n\nτῷ τυφλῷ πάλιν Τί σὺ λέγεις περὶ αὐτοῦ, ὅτι ἠνέῳξέν\n\nσου τοὺς ὀφθαλμούς; ὁ δὲ εἶπεν ὅτι Προφήτης ἐστίν.\nΟὐκ ἐπίστευσαν οὖν οἱ Ἰουδαῖοι περὶ αὐτοῦ ὅτι ἦν\n\nτυφλὸς καὶ ἀνέβλεψεν, ἕως ὅτου ἐφώνησαν τοὺς γονεῖς\n\nαὐτοῦ τοῦ ἀναβλέψαντος\nκαὶ ἠρώτησαν αὐτοὺς λέγοντες\n\nΟὗτός ἐστιν ὁ υἱὸς ὑμῶν, ὃν ὑμεῖς λέγετε ὅτι τυφλὸς\n\nἐγεννήθη; πῶς οὖν βλέπει ἄρτι;\nἀπεκρίθησαν οὖν οἱ γονεῖς\n\nαὐτοῦ καὶ εἶπαν Οἴδαμεν ὅτι οὗτός ἐστιν ὁ υἱὸς ἡμῶν\n\nκαὶ ὅτι τυφλὸς ἐγεννήθη·\nπῶς δὲ νῦν βλέπει οὐκ οἴδαμεν,\n\nἢ τίς ἤνοιξεν αὐτοῦ τοὺς ὀφθαλμοὺς ἡμεῖς οὐκ οἴδαμεν·\n\nαὐτὸν ἐρωτήσατε, ἡλικίαν ἔχει, αὐτὸς περὶ ἑαυτοῦ λαλήσει.\nταῦτα εἶπαν οἱ γονεῖς αὐτοῦ ὅτι ἐφοβοῦντο τοὺς Ἰουδαίους,\n\nἤδη γὰρ συνετέθειντο οἱ Ἰουδαῖοι ἵνα ἐάν τις αὐτὸν ὁμολογήσῃ\n\nΧριστόν, ἀποσυνάγωγος γένηται.\nδιὰ τοῦτο οἱ\n\nγονεῖς αὐτοῦ εἶπαν ὅτι Ἡλικίαν ἔχει, αὐτὸν ἐπερωτήσατε.\nἘφώνησαν οὖν τὸν ἄνθρωπον ἐκ δευτέρου ὃς ἦν\n\nτυφλὸς καὶ εἶπαν αὐτῷ Δὸς δόξαν τῷ θεῷ· ἡμεῖς οἴδαμεν\n\nὅτι οὗτος ὁ ἄνθρωπος ἁμαρτωλός ἐστιν.\nἀπεκρίθη\n\nοὖν ἐκεῖνος Εἰ ἁμαρτωλός ἐστιν οὐκ οἶδα· ἓν οἶδα ὅτι\n\nτυφλὸς ὢν ἄρτι βλέπω.\nεἶπαν οὖν αὐτῷ Τί ἐποίησέν\n\nσοι; πῶς ἤνοιξέν σου τοὺς ὀφθαλμούς;\nἀπεκρίθη αὐτοῖς\n\nΕἶπον ὑμῖν ἤδη καὶ οὐκ ἠκούσατε· τί πάλιν θέλετε\n\nἀκούειν; μὴ καὶ ὑμεῖς θέλετε αὐτοῦ μαθηταὶ γενέσθαι;\nκαὶ ἐλοιδόρησαν αὐτὸν καὶ εἶπαν Σὺ μαθητὴς εἶ ἐκείνου,\n\nἡμεῖς δὲ τοῦ Μωυσέως ἐσμὲν μαθηταί·\nἡμεῖς οἴδαμεν ὅτι\n\nΜωυσεῖ λελάληκεν ὁ θεός, τοῦτον δὲ οὐκ οἴδαμεν πόθεν\n\nἐστίν.\nἀπεκρίθη ὁ ἄνθρωπος καὶ εἶπεν αὐτοῖς Ἐν τούτῳ\n\nγὰρ τὸ θαυμαστόν ἐστιν ὅτι ὑμεῖς οὐκ οἴδατε πόθεν\n\nἐστίν, καὶ ἤνοιξέν μου τοὺς ὀφθαλμούς.\nοἴδαμεν ὅτι ὁ\n\nθεὸς ἁμαρτωλῶν οὐκ ἀκούει, ἀλλʼ ἐάν τις θεοσεβὴς ᾖ καὶ\n\nτὸ θέλημα αὐτοῦ ποιῇ τούτου ἀκούει.\nἐκ τοῦ αἰῶνος οὐκ ἠκούσθη\n\nὅτι ἠνέῳξέν τις ὀφθαλμοὺς τυφλοῦ γεγεννημένου·\nεἰ μὴ ἦν οὗτος παρὰ θεοῦ,\n\nοὐκ ἠδύνατο ποιεῖν οὐδέν.\nἀπεκρίθησαν καὶ εἶπαν αὐτῷ Ἐν ἁμαρτίαις σὺ ἐγεννήθης\n\nὅλος, καὶ σὺ διδάσκεις ἡμᾶς; καὶ ἐξέβαλον αὐτὸν\n\nἔξω.\nἬκουσεν Ἰησοῦς ὅτι ἐξέβαλον αὐτὸν ἔξω,\n\nκαὶ εὑρὼν αὐτὸν εἶπεν. Σὺ πιστεύεις εἰς τὸν υἱὸν τοῦ ἀνθρώ που;\nἀπεκρίθη ἐκεῖνος [καὶ εἶπεν] Καὶ τίς ἐστιν, κύριε, ἵνα\n\nπιστεύσω εἰς αὐτόν;\nεἶπεν αὐτῷ ὁ Ἰησοῦς Καὶ ἑώρακας\n\nαὐτὸν καὶ ὁ λαλῶν μετὰ σοῦ ἐκεῖνός ἐστιν.\nὁ δὲ ἔφη Πιστεύω,\n\nκύριε· καὶ προσεκύνησεν αὐτῷ.\nκαὶ εἶπεν ὁ Ἰησοῦς\n\nΕἰς κρίμα ἐγὼ εἰς τὸν κόσμον τοῦτον ἦλθον, ἵνα οἱ μὴ\n\nβλέποντες βλέπωσιν\nκαὶ οἱ βλέποντες τυφλοὶ γένωνται.\n\nἬκουσαν ἐκ τῶν Φαρισαίων ταῦτα οἱ μετʼ αὐτοῦ ὄντες, καὶ\nεἶπαν αὐτῷ Μὴ καὶ ἡμεῖς τυφλοί ἐσμεν; εἶπεν αὐτοῖς [ὁ]\n\nἸησοῦς Εἰ τυφλοὶ ἦτε, οὐκ ἂν εἴχετε ἁμαρτίαν· νῦν δὲ λέγετε\n\nὅτι Βλέπομεν· ἡ ἁμαρτία ὑμῶν μένει.\nἈμὴν\n\nἀμὴν λέγω ὑμῖν, ὁ μὴ εἰσερχόμενος διὰ τῆς θύρας εἰς\n\nτὴν αὐλὴν τῶν προβάτων ἀλλὰ ἀναβαίνων ἀλλαχόθεν\n\nἐκεῖνος κλέπτης ἐστὶν καὶ λῃστής·\nὁ δὲ εἰσερχόμενος διὰ\n\nτῆς θύρας ποιμήν ἐστιν τῶν προβάτων.\nτούτῳ ὁ θυρωρὸς\n\nἀνοίγει, καὶ τὰ πρόβατα τῆς φωνῆς αὐτοῦ ἀκούει, καὶ τὰ\n\nἴδια πρόβατα φωνεῖ κατʼ ὄνομα καὶ ἐξάγει αὐτά.\nὅταν τὰ\n\nἴδια πάντα ἐκβάλῃ, ἔμπροσθεν αὐτῶν πορεύεται, καὶ τὰ\n\nπρόβατα αὐτῷ ἀκολουθεῖ, ὅτι οἴδασιν τὴν φωνὴν αὐτοῦ·\nἀλλοτρίῳ δὲ οὐ μὴ ἀκολουθήσουσιν ἀλλὰ φεύξονται\n\nἀπʼ αὐτοῦ, ὅτι οὐκ οἴδασι τῶν ἀλλοτρίων τὴν φωνήν.\n\nΤαύτην τὴν παροιμίαν εἶπεν αὐτοῖς ὁ Ἰησοῦς·\nἐκεῖνοι δὲ\n\nοὐκ ἔγνωσαν τίνα ἦν ἃ ἐλάλει αὐτοῖς.\nΕἶπεν\n\nοὖν πάλιν [ὁ] Ἰησοῦς Ἀμὴν ἀμὴν λέγω ὑμῖν, ἐγώ εἰμι ἡ\n\nθύρα τῶν προβάτων.\nπάντες ὅσοι ἦλθον πρὸ ἐμοῦ κλέπται\n\nεἰσὶν καὶ λῃσταί· ἀλλʼ οὐκ ἤκουσαν αὐτῶν τὰ πρόβατα.\n\nἐγώ εἰμι ἡ θύρα·\nδιʼ ἐμοῦ ἐάν τις εἰσέλθῃ σωθήσεται καὶ\n\nεἰσελεύσεται καὶ ἐξελεύσεται καὶ νομὴν εὑρήσει.\nὁ κλέπτης\n\nοὐκ ἔρχεται εἰ μὴ ἵνα κλέψῃ καὶ θύσῃ καὶ ἀπολέσῃ·\nἐγὼ ἦλθον ἵνα ζωὴν ἔχωσιν καὶ περισσὸν ἔχωσιν. Ἐγώ\n\nεἰμι ὁ ποιμὴν ὁ καλός· ὁ ποιμὴν ὁ καλὸς τὴν ψυχὴν\n\nαὐτοῦ τίθησιν ὑπὲρ τῶν προβάτων·\nὁ μισθωτὸς καὶ οὐκ ὢν\n\nποιμήν, οὗ οὐκ ἔστιν τὰ πρόβατα ἴδια, θεωρεῖ τὸν λύκον\n\nἐρχόμενον καὶ ἀφίησιν τὰ πρόβατα καὶ φεύγει, — καὶ ὁ\n\nλύκος ἁρπάζει αὐτὰ καὶ σκορπίζει,—\nὅτι μισθωτός ἐστιν\n\nκαὶ οὐ μέλει αὐτῷ περὶ τῶν προβάτων.\nἐγώ εἰμι ὁ ποιμὴν\n\nὁ καλός, καὶ γινώσκω τὰ ἐμὰ καὶ γινώσκουσί με τὰ ἐμά,\n\nκαθὼς γινώσκει με ὁ πατὴρ κἀγὼ γινώσκω τὸν πατέρα,\nκαὶ\n\nτὴν ψυχήν μου τίθημι ὑπὲρ τῶν προβάτων.\nκαὶ ἄλλα πρόβατα\n\nἔχω ἃ οὐκ ἔστιν ἐκ τῆς αὐλῆς ταύτης· κἀκεῖνα δεῖ με\n\nἀγαγεῖν, καὶ τῆς φωνῆς μου ἀκούσουσιν, καὶ γενήσονται\n\nμία ποίμνη,\nεἷς ποιμήν.\nδιὰ τοῦτό με ὁ πατὴρ ἀγαπᾷ\n\nὅτι ἐγὼ τίθημι τὴν ψυχήν μου, ἵνα πάλιν λάβω αὐτήν.\nοὐδεὶς ἦρεν αὐτὴν ἀπʼ ἐμοῦ, ἀλλʼ ἐγὼ τίθημι αὐτὴν ἀπʼ\n\nἐμαυτοῦ. ἐξουσίαν ἔχω θεῖναι αὐτήν, καὶ ἐξουσίαν ἔχω\n\nπάλιν λαβεῖν αὐτήν· ταύτην τὴν ἐντολὴν ἔλαβον παρὰ\n\nτοῦ πατρός μου.\nΣχίσμα πάλιν ἐγένετο ἐν\n\nτοῖς Ἰουδαίοις διὰ τοὺς λόγους τούτους.\nἔλεγον δὲ πολλοὶ\n\nἐξ αὐτῶν Δαιμόνιον ἔχει καὶ μαίνεται· τί αὐτοῦ ἀκούετε;\nἄλλοι ἔλεγον Ταῦτα τὰ ῥήματα οὐκ ἔστιν δαιμονιζομένου·\n\nμὴ δαιμόνιον δύναται τυφλῶν ὀφθαλμοὺς ἀνοῖξαι;\nἘγένετο τότε τὰ ἐνκαίνια ἐν τοῖς Ἰεροσολύμοις· χειμὼν\n\nἦν,\nκαὶ περιεπάτει [ὁ] Ἰησοῦς ἐν τῷ ἱερῷ ἐν τῇ\n\nστοᾷ τοῦ Σολομῶνος.\nἐκύκλωσαν οὖν αὐτὸν οἱ Ἰουδαῖοι\n\nκαὶ ἔλεγον αὐτῷ Ἕως πότε τὴν ψυχὴν ἡμῶν αἴρεις; εἰ\n\nσὺ εἶ ὁ χριστός, εἰπὸν ἡμῖν παρρησίᾳ.\nἀπεκρίθη αὐτοῖς\n\n[ὁ] Ἰησοῦς Εἶπον ὑμῖν καὶ οὐ πιστεύετε· τὰ ἔργα ἃ ἐγὼ\n\nποιῶ ἐν τῷ ὀνόματι τοῦ πατρός μου ταῦτα μαρτυρεῖ περὶ\n\nἐμοῦ·\nἀλλὰ ὑμεῖς οὐ πιστεύετε,\n\nὅτι οὐκ ἐστὲ ἐκ τῶν προβάτων\n\nτῶν ἐμῶν.\nτὰ πρόβατα τὰ ἐμὰ τῆς φωνῆς μου\n\nἀκούουσιν, κἀγὼ γινώσκω αὐτά, καὶ ἀκολουθοῦσίν μοι,\nκἀγὼ δίδωμι αὐτοῖς ζωὴν αἰώνιον,\n\nκαὶ οὐ μὴ ἀπόλωνται\n\nεἰς τὸν αἰῶνα, καὶ οὐχ ἁρπάσει τις αὐτὰ ἐκ τῆς χειρός\n\nμου.\nὁ πατήρ μου ὃ δέδωκέν μοι πάντων μεῖζόν ἐστιν,\n\nκαὶ οὐδεὶς δύναται ἁρπάζειν ἐκ τῆς χειρὸς τοῦ πατρός.\nἐγὼ καὶ ὁ πατὴρ ἕν ἐσμεν.\nἘβάστασαν πάλιν λίθους οἱ\n\nἸουδαῖοι ἵνα λιθάσωσιν αὐτόν.\nἀπεκρίθη αὐτοῖς ὁ Ἰησοῦς Πολλὰ ἔργα ἔδειξα ὑμῖν καλὰ ἐκ τοῦ πατρός· διὰ\n\nποῖον αὐτῶν ἔργον ἐμὲ λιθάζετε;\nἀπεκρίθησαν αὐτῷ οἱ\n\nἸουδαῖοι Περὶ καλοῦ ἔργου οὐ λιθάζομέν σε ἀλλὰ περὶ\n\nβλασφημίας, καὶ ὅτι σὺ ἄνθρωπος ὢν ποιεῖς σεαυτὸν θεόν.\nἀπεκρίθη αὐτοῖς [ὁ] Ἰησοῦς Οὐκ ἔστιν γεγραμμένον ἐν\n\nτῷ νόμῳ ὑμῶν ὅτι\nἘγὼ εἶπα Θεοί ἐστε;\nεἰ ἐκείνους\n\nεἶπεν θεοὺς πρὸς οὓς ὁ λόγος τοῦ θεοῦ ἐγένετο, καὶ οὐ\n\nδύναται λυθῆναι ἡ γραφή,\nὃν ὁ πατὴρ ἡγίασεν καὶ ἀπέστειλεν\n\nεἰς τὸν κόσμον ὑμεῖς λέγετε ὅτι Βλασφημεῖς,\n\nὅτι εἶπον Υἱὸς τοῦ θεοῦ εἰμί;\nεἰ οὐ ποιῶ τὰ ἔργα τοῦ\n\nπατρός μου,\n\nμὴ πιστεύετέ μοι·\nεἰ δὲ ποιῶ, κἂν ἐμοὶ μὴ\n\nπιστεύητε τοῖς ἔργοις πιστεύετε, ἵνα γνῶτε καὶ γινώσκητε\n\nὅτι ἐν ἐμοὶ ὁ πατὴρ κἀγὼ ἐν τῷ πατρί.\nἘζήτουν [οὖν]\n\n\n\nαὐτὸν πάλιν πιάσαι· καὶ ἐξῆλθεν ἐκ τῆς χειρὸς αὐτῶν.\nΚαὶ ἀπῆλθεν πάλιν πέραν τοῦ Ἰορδάνου εἰς τὸν τόπον\n\n\n\nὅπου ἦν Ἰωάνης τὸ πρῶτον βαπτίζων, καὶ ἔμενεν ἐκεῖ.\nκαὶ πολλοὶ ἦλθον πρὸς αὐτὸν καὶ ἔλεγον ὅτι Ἰωάνης\n\nμὲν σημεῖον ἐποίησεν οὐδέν, πάντα δὲ ὅσα εἶπεν Ἰωάνης\n\nπερὶ τούτου ἀληθῆ ἦν.\nκαὶ πολλοὶ ἐπίστευσαν εἰς αὐτὸν\n\nἐκεῖ.\nἮν δέ τις ἀσθενῶν, Λάζαρος ἀπὸ Βηθανίας ἐκ τῆς\n\nκώμης Μαρίας καὶ Μάρθας τῆς ἀδελφῆς αὐτῆς.\nἦν δὲ\n\nΜαριὰμ ἡ ἀλείψασα τὸν κύριον μύρῳ καὶ ἐκμάξασα τοὺς\n\nπόδας αὐτοῦ ταῖς θριξὶν αὐτῆς, ἧς ὁ ἀδελφὸς Λάζαρος\n\nἠσθένει.\nἀπέστειλαν οὖν αἱ ἀδελφαὶ πρὸς αὐτὸν λέγουσαι\n\nΚύριε, ἴδε ὃν φιλεῖς ἀσθενεῖ.\nἀκούσας δὲ ὁ Ἰησοῦς\n\nεἶπεν Αὕτη ἡ ἀσθένεια οὐκ ἔστιν πρὸς θάνατον\n\nἀλλʼ ὑπὲρ τῆς δόξης τοῦ θεοῦ ἵνα δοξασθῇ ὁ υἱὸς τοῦ\n\nθεοῦ διʼ αὐτῆς.\nἠγάπα δὲ ὁ Ἰησοῦς τὴν Μάρθαν καὶ\n\nτὴν ἀδελφὴν αὐτῆς καὶ τὸν Λάζαρον.\nὡς οὖν ἤκουσεν\n\nὅτι ἀσθενεῖ, τότε μὲν ἔμεινεν ἐν ᾧ ἦν τόπῳ δύο ἡμέρας·\nἔπειτα μετὰ τοῦτο λέγει τοῖς μαθηταῖς Ἄγωμεν εἰς τὴν\n\nἸουδαίαν πάλιν.\nλέγουσιν αὐτῷ οἱ μαθηταί Ῥαββεί,\n\nνῦν ἐζήτουν σε λιθάσαι οἱ Ἰουδαῖοι, καὶ πάλιν ὑπάγεις\n\nἐκεῖ;\nἀπεκρίθη Ἰησοῦς Οὐχὶ δώδεκα ὧραί εἰσιν τῆς ἡμέρας;\n\nἐάν τις περιπατῇ ἐν τῇ ἡμέρᾳ, οὐ προσκόπτει, ὅτι τὸ\n\nφῶς τοῦ κόσμου τούτου βλέπει·\nἐὰν δέ τις περιπατῇ ἐν\n\nτῇ νυκτί, προσκόπτει, ὅτι τὸ φῶς οὐκ ἔστιν ἐν αὐτῷ.\nταῦτα εἶπεν, καὶ μετὰ τοῦτο λέγει αὐτοῖς Λάζαρος ὁ φίλος\n\nἡμῶν κεκοίμηται, ἀλλὰ πορεύομαι ἵνα ἐξυπνίσω αὐτόν.\nεἶπαν οὖν οἱ μαθηταὶ αὐτῷ Κύριε, εἰ κεκοίμηται σωθήσεται.\nεἰρήκει δὲ ὁ Ἰησοῦς περὶ τοῦ θανάτου αὐτοῦ.\n\nἐκεῖνοι δὲ ἔδοξαν ὅτι περὶ τῆς κοιμήσεως τοῦ ὕπνου λέγει.\nτότε οὖν εἶπεν αὐτοῖς ὁ Ἰησοῦς παρρησίᾳ Λάζαρος ἀπέθανεν,\nκαὶ χαίρω διʼ ὑμᾶς,\n\nἵνα πιστεύσητε, ὅτι οὐκ ἤμην\n\nἐκεῖ· ἀλλὰ ἄγωμεν πρὸς αὐτόν.\nεἶπεν οὖν Θωμᾶς ὁ λεγόμενος\n\nΔίδυμος τοῖς συνμαθηταῖς Ἄγωμεν καὶ ἡμεῖς ἵνα\n\nἀποθάνωμεν μετʼ αὐτοῦ.\nἘλθὼν οὖν ὁ Ἰησοῦς\n\nεὗρεν αὐτὸν τέσσαρας ἤδη ἡμέρας ἔχοντα ἐν τῷ μνημείῳ.\nἦν δὲ Βηθανία ἐγγὺς τῶν Ἰεροσολύμων ὡς ἀπὸ σταδίων\n\nδεκαπέντε.\nπολλοὶ δὲ ἐκ τῶν Ἰουδαίων ἐληλύθεισαν πρὸς\n\nτὴν Μάρθαν καὶ Μαριὰμ ἵνα παραμυθήσωνται αὐτὰς\n\nπερὶ τοῦ ἀδελφοῦ.\nἡ οὖν Μάρθα ὡς ἤκουσεν ὅτι Ἰησοῦς\n\nἔρχεται ὑπήντησεν αὐτῷ· Μαριὰμ δὲ ἐν τῷ οἴκῳ ἐκαθέζετο.\nεἶπεν οὖν ἡ Μάρθα πρὸς Ἰησοῦν Κύριε,\n\nεἰ ἦς ὧδε\n\nοὐκ ἂν ἀπέθανεν ὁ ἀδελφός μου·\nκαὶ νῦν οἶδα ὅτι ὅσα ἂν\n\nαἰτήσῃ τὸν θεὸν δώσει σοι ὁ θεός.\nλέγει αὐτῇ ὁ Ἰησοῦς\n\nἈναστήσεται ὁ ἀδελφός σου.\nλέγει αὐτῷ ἡ Μάρθα Οἶδα\n\nὅτι ἀναστήσεται ἐν τῇ ἀναστάσει ἐν τῇ ἐσχάτῃ ἡμέρᾳ.\nεἶπεν αὐτῇ ὁ Ἰησοῦς Ἐγώ εἰμι ἡ ἀνάστασις καὶ ἡ ζωή·\nὁ πιστεύων εἰς ἐμὲ κἂν ἀποθάνῃ ζήσεται, καὶ πᾶς ὁ ζῶν\n\nκαὶ πιστεύων εἰς ἐμὲ οὐ μὴ ἀποθάνῃ εἰς τὸν αἰῶνα· πιστεύεις\n\nτοῦτο;\nλέγει αὐτῷ Ναί,\n\nκύριε· ἐγὼ πεπίστευκα ὅτι σὺ\n\nεἶ ὁ χριστὸς ὁ υἱὸς τοῦ θεοῦ ὁ εἰς τὸν κόσμον ἐρχόμενος.\nκαὶ τοῦτο εἰποῦσα ἀπῆλθεν καὶ ἐφώνησεν Μαριὰμ τὴν\n\nἀδελφὴν αὐτῆς λάθρᾳ εἴπασα Ὁ διδάσκαλος πάρεστιν καὶ\n\nφωνεῖ σε.\nἐκείνη δὲ ὡς ἤκουσεν ἠγέρθη ταχὺ καὶ ἤρχετο\n\nπρὸς αὐτόν·\nοὔπω δὲ ἐληλύθει ὁ Ἰησοῦς εἰς τὴν κώμην,\n\nἀλλʼ ἦν ἔτι ἐν τῷ τόπῳ ὅπου ὑπήντησεν αὐτῷ ἡ Μάρθα.\nοἱ οὖν Ἰουδαῖοι οἱ ὄντες μετʼ αὐτῆς ἐν τῇ οἰκίᾳ καὶ παραμυθούμενοι\n\nαὐτήν, ἰδόντες τὴν Μαριὰμ ὅτι ταχέως ἀνέστη\n\nκαὶ ἐξῆλθεν, ἠκολούθησαν αὐτῇ δόξαντες ὅτι ὑπάγει εἰς τὸ\n\nμνημεῖον ἵνα κλαύσῃ ἐκεῖ.\nἡ οὖν Μαριὰμ ὡς ἦλθεν ὅπου\n\nἦν Ἰησοῦς ἰδοῦσα αὐτὸν ἔπεσεν αὐτοῦ πρὸς τοὺς πόδας,\n\nλέγουσα αὐτῷ Κύριε, εἰ ἦς ὧδε οὐκ ἄν μου ἀπέθανεν\n\nὁ ἀδελφός.\nἸησοῦς οὖν ὡς εἶδεν αὐτὴν κλαίουσαν καὶ τοὺς\n\nσυνελθόντας αὐτῇ Ἰουδαίους κλαίοντας ἐνεβριμήσατο τῷ\n\nπνεύματι καὶ ἐτάραξεν ἑαυτόν,\nκαὶ εἶπεν Ποῦ τεθείκατε\n\nαὐτόν; λέγουσιν αὐτῷ Κύριε, ἔρχου καὶ ἴδε.\nἐδάκρυσεν\n\nὁ Ἰησοῦς.\nἔλεγον οὖν οἱ Ἰουδαῖοι Ἴδε πῶς ἐφίλει\n\nαὐτόν.\nτινὲς δὲ ἐξ αὐτῶν εἶπαν Οὐκ ἐδύνατο οὗτος\n\nὁ ἀνοίξας τοὺς ὀφθαλμοὺς τοῦ τυφλοῦ ποιῆσαι ἵνα καὶ\n\nοὗτος μὴ ἀποθάνῃ;\nἸησοῦς οὖν πάλιν ἐμβριμώμενος ἐν\n\nἑαυτῷ ἔρχεται εἰς τὸ μνημεῖον· ἦν δὲ σπήλαιον, καὶ λίθος\n\nἐπέκειτο ἐπʼ αὐτῷ.\nλέγει ὁ Ἰησοῦς Ἄρατε τὸν λίθον.\n\nλέγει αὐτῷ ἡ ἀδελφὴ τοῦ τετελευτηκότος Μάρθα Κύριε,\n\nἤδη ὄζει, τεταρταῖος γάρ ἐστιν.\nλέγει αὐτῇ ὁ Ἰησοῦς\n\nΟὐκ εἶπόν σοι ὅτι ἐὰν πιστεύσῃς ὄψῃ τὴν δόξαν\n\nτοῦ θεοῦ;\nἦραν οὖν τὸν λίθον.\n\nὁ δὲ Ἰησοῦς ἦρεν τοὺς\n\nὀφθαλμοὺς ἄνω καὶ εἶπεν Πάτερ, εὐχαριστῶ σοι ὅτι\n\nἤκουσάς μου,\nἐγὼ δὲ ᾔδειν ὅτι πάντοτέ μου ἀκούεις·\n\nἀλλὰ διὰ τὸν ὄχλον τὸν περιεστῶτα εἶπον ἵνα πιστεύσωσιν\n\nὅτι σύ με ἀπέστειλας.\nκαὶ ταῦτα εἰπὼν φωνῇ μεγάλῃ\n\nἐκραύγασεν Λάζαρε, δεῦρο ἔξω.\nἐξῆλθεν ὁ τεθνηκὼς\n\nδεδεμένος τοὺς πόδας καὶ τὰς χεῖρας κειρίαις, καὶ ἡ ὄψις\n\nαὐτοῦ σουδαρίῳ περιεδέδετο. λέγει [ὁ] Ἰησοῦς αὐτοῖς\n\nΛύσατε αὐτὸν καὶ ἄφετε αὐτὸν ὑπάγειν.\nΠολλοὶ\n\nοὖν ἐκ τῶν Ἰουδαίων, οἱ ἐλθόντες πρὸς τὴν Μαριὰμ\n\nκαὶ θεασάμενοι ὃ ἐποίησεν,\nἐπίστευσαν εἰς αὐτόν· τινὲς\n\nδὲ ἐξ αὐτῶν ἀπῆλθον πρὸς τοὺς Φαρισαίους καὶ εἶπαν\n\nαὐτοῖς ἃ ἐποίησεν Ἰησοῦς.\nΣυνήγαγον οὖν οἱ\n\nἀρχιερεῖς καὶ οἱ Φαρισαῖοι συνέδριον, καὶ ἔλεγον Τί\n\nποιοῦμεν ὅτι οὗτος ὁ ἄνθρωπος πολλὰ ποιεῖ σημεῖα;\nἐὰν\n\nἀφῶμεν αὐτὸν οὕτως, πάντες πιστεύσουσιν εἰς αὐτόν, καὶ\n\nἐλεύσονται οἱ Ῥωμαῖοι καὶ ἀροῦσιν ἡμῶν καὶ τὸν τόπον\n\nκαὶ τὸ ἔθνος.\nεἷς δέ τις ἐξ αὐτῶν Καιάφας, ἀρχιερεὺς ὢν\n\nτοῦ ἐνιαυτοῦ ἐκείνου, εἶπεν αὐτοῖς Ὑμεῖς οὐκ οἴδατε\n\nοὐδέν,\nοὐδὲ λογίζεσθε ὅτι συμφέρει ὑμῖν ἵνα εἷς ἄνθρωπος\n\nἀποθάνῃ ὑπὲρ τοῦ λαοῦ καὶ μὴ ὅλον τὸ ἔθνος ἀπόληται.\nΤοῦτο δὲ ἀφʼ ἑαυτοῦ οὐκ εἶπεν,\n\nἀλλὰ ἀρχιερεὺς ὢν\n\nτοῦ ἐνιαυτοῦ ἐκείνου ἐπροφήτευσεν ὅτι ἔμελλεν Ἰησοῦς\n\nἀποθνήσκειν ὑπὲρ τοῦ ἔθνους,\nκαὶ οὐχ ὑπὲρ τοῦ ἔθνους\n\nμόνον, ἀλλʼ ἵνα καὶ τὰ τέκνα τοῦ θεοῦ τὰ διεσκορπισμένα\n\nσυναγάγῃ εἰς ἕν.\nἈπʼ ἐκείνης οὖν τῆς ἡμέρας ἐβουλεύσαντο\n\nἵνα ἀποκτείνωσιν αὐτόν.\nὉ οὖν Ἰησοῦς οὐκέτι παρρησίᾳ περιεπάτει ἐν τοῖς Ἰουδαίοις,\n\nἀλλὰ ἀπῆλθεν ἐκεῖθεν εἰς τὴν χώραν ἐγγὺς τῆς\n\nἐρήμου, εἰς Ἐφραὶμ λεγομένην πόλιν, κἀκεῖ ἔμεινεν μετὰ\n\nτῶν μαθητῶν.\nἮν δὲ ἐγγὺς τὸ πάσχα τῶν Ἰουδαίων,\n\nκαὶ ἀνέβησαν πολλοὶ εἰς Ἰεροσόλυμα ἐκ τῆς χώρας\n\nπρὸ τοῦ πάσχα ἵνα ἁγνίσωσιν ἑαυτούς.\nἐζήτουν οὖν\n\nτὸν Ἰησοῦν καὶ ἔλεγον μετʼ ἀλλήλων ἐν τῷ ἱερῷ ἑστηκότες\n\nΤί δοκεῖ ὑμῖν; ὅτι οὐ μὴ ἔλθῃ εἰς τὴν ἑορτήν;\nδεδώκεισαν δὲ οἱ ἀρχιερεῖς καὶ οἱ Φαρισαῖοι ἐντολὰς\n\nἵνα ἐάν τις γνῷ ποῦ ἐστὶν μηνύσῃ, ὅπως πιάσωσιν αὐτόν.\nὉ οὖν Ἰησοῦς πρὸ ἓξ ἡμερῶν τοῦ πάσχα ἦλθεν εἰς\n\nΒηθανίαν, ὅπου ἦν Λάζαρος, ὃν ἤγειρεν ἐκ νεκρῶν Ἰησοῦς.\nἐποίησαν οὖν αὐτῷ δεῖπνον ἐκεῖ, καὶ ἡ Μάρθα διηκόνει,\n\nὁ δὲ Λάζαρος εἷς ἦν ἐκ τῶν ἀνακειμένων σὺν αὐτῷ·\nἡ\n\nοὖν Μαριὰμ λαβοῦσα λίτραν μύρου νάρδου πιστικῆς πολυτίμου\n\nἤλειψεν τοὺς πόδας [τοῦ] Ἰησοῦ καὶ ἐξέμαξεν ταῖς\n\nθριξὶν αὐτῆς τοὺς πόδας αὐτοῦ· ἡ δὲ οἰκία ἐπληρώθη ἐκ\n\nτῆς ὀσμῆς τοῦ μύρου.\nλέγει [δὲ] Ἰούδας ὁ Ἰσκαριώτης\n\nεἷς τῶν μαθητῶν αὐτοῦ,\n\nὁ μέλλων αὐτὸν παραδιδόναι\nΔιὰ\n\nτί τοῦτο τὸ μύρον οὐκ ἐπράθη τριακοσίων δηναρίων καὶ\n\nἐδόθη πτωχοῖς;\nεἶπεν δὲ τοῦτο οὐχ ὅτι περὶ τῶν πτωχῶν\n\nἔμελεν αὐτῷ ἀλλʼ ὅτι κλέπτης ἦν καὶ τὸ γλωσσόκομον\n\nἔχων τὰ βαλλόμενα ἐβάσταζεν.\nεἶπεν οὖν ὁ Ἰησοῦς\n\nἌφες αὐτήν, ἵνα εἰς τὴν ἡμέραν τοῦ ἐνταφιασμοῦ\n\nμου τηρήσῃ αὐτό·\nτοὺς πτωχοὺς γὰρ πάντοτε ἔχετε\n\nμεθʼ ἑαυτῶν, ἐμὲ δὲ οὐ πάντοτε ἔχετε.\nἜγνω\n\nοὖν ὁ ὄχλος πολὺς ἐκ τῶν Ἰουδαίων ὅτι ἐκεῖ ἐστίν, καὶ\n\nἦλθαν οὐ διὰ τὸν Ἰησοῦν μόνον ἀλλʼ ἵνα καὶ τὸν Λάζαρον\n\nἴδωσιν ὃν ἤγειρεν ἐκ νεκρῶν.\nἐβουλεύσαντο δὲ οἱ\n\nἀρχιερεῖς ἵνα καὶ τὸν Λάζαρον ἀποκτείνωσιν,\nὅτι πολλοὶ\n\nδιʼ αὐτὸν ὑπῆγον τῶν Ἰουδαίων καὶ ἐπίστευον εἰς τὸν\n\nἸησοῦν.\nΤῇ ἐπαύριον ὁ ὄχλος πολὺς ὁ ἐλθὼν εἰς τὴν ἑορτήν,\n\nἀκούσαντες ὅτι ἔρχεται Ἰησοῦς εἰς Ἰεροσόλυμα,\nἔλαβον\n\nτὰ βαΐα τῶν φοινίκων καὶ ἐξῆλθον εἰς ὑπάντησιν αὐτῷ,\n\nκαὶ ἐκραύγαζον\nὩσαννά,εὐλογημένος ὁ ἐρχόμενος ἐν ὀνόματι Κυρίου,καὶ ὁ βασιλεὺς τοῦ Ἰσραήλ.\nεὑρὼν δὲ ὁ Ἰησοῦς ὀνάριον ἐκάθισεν ἐπʼ αὐτό, καθώς\n\nἐστιν γεγραμμένον\nΜὴ φοβοῦ,\n\nθυγάτηρ Σιών·\nἰδοὺ ὁ βασιλεύς σου ἔρχεται,καθήμενος ἐπὶ πῶλον ὄνου.\nΤαῦτα οὐκ ἔγνωσαν αὐτοῦ οἱ μαθηταὶ τὸ πρῶτον, ἀλλʼ ὅτε\n\nἐδοξάσθη Ἰησοῦς τότε ἐμνήσθησαν ὅτι ταῦτα ἦν ἐπʼ αὐτῷ\n\nγεγραμμένα καὶ ταῦτα ἐποίησαν αὐτῷ.\nἘμαρτύρει\n\nοὖν ὁ ὄχλος ὁ ὢν μετʼ αὐτοῦ ὅτε τὸν Λάζαρον ἐφώνησεν\n\nἐκ τοῦ μνημείου καὶ ἤγειρεν αὐτὸν ἐκ νεκρῶν.\nδιὰ τοῦτο\n\nκαὶ ὑπήντησεν αὐτῷ ὁ ὄχλος ὅτι ἤκουσαν τοῦτο αὐτὸν\n\nπεποιηκέναι τὸ σημεῖον.\nοἱ οὖν Φαρισαῖοι εἶπαν πρὸς\n\nἑαυτούς Θεωρεῖτε ὅτι οὐκ ὠφελεῖτε οὐδέν· ἴδε ὁ κόσμος\n\nὀπίσω αὐτοῦ ἀπῆλθεν.\nἮσαν δὲ Ἕλληνές τινες ἐκ τῶν ἀναβαινόντων ἵνα\n\nπροσκυνήσωσιν ἐν τῇ ἑορτῇ·\nοὗτοι οὖν προσῆλθαν Φιλίππῳ\n\nτῷ ἀπὸ Βηθσαιδὰ τῆς Γαλιλαίας, καὶ ἠρώτων\n\nαὐτὸν λέγοντες Κύριε, θέλομεν τὸν Ἰησοῦν ἰδεῖν.\nἔρχεται\n\nὁ Φίλιππος καὶ λέγει τῷ Ἀνδρέᾳ· ἔρχεται Ἀνδρέας\n\nκαὶ Φίλιππος καὶ λέγουσιν τῷ Ἰησοῦ.\nὁ δὲ Ἰησοῦς\n\nἀποκρίνεται αὐτοῖς λέγων Ἐλήλυθεν ἡ ὥρα ἵνα δοξασθῇ\n\nὁ υἱὸς τοῦ ἀνθρώπου.\nἀμὴν ἀμὴν λέγω ὑμῖν, ἐὰν μὴ ὁ\n\nκόκκος τοῦ σίτου πεσὼν εἰς τὴν γῆν ἀποθάνῃ, αὐτὸς μόνος\n\nμένει· ἐὰν δὲ ἀποθάνῃ, πολὺν καρπὸν φέρει.\nὁ φιλῶν\n\nτὴν ψυχὴν αὐτοῦ ἀπολλύει αὐτήν, καὶ ὁ μισῶν τὴν ψυχὴν\n\nαὐτοῦ ἐν τῷ κόσμῳ τούτῳ εἰς ζωὴν αἰώνιον φυλάξει αὐτήν.\nἐὰν ἐμοί τις διακονῇ ἐμοὶ ἀκολουθείτω, καὶ ὅπου εἰμὶ\n\nἐγὼ ἐκεῖ καὶ ὁ διάκονος ὁ ἐμὸς ἔσται· ἐάν τις ἐμοὶ\n\nδιακονῇ τιμήσει αὐτὸν ὁ πατήρ.\nνῦν\nἡ ψυχή μου τετάρακται,\nκαὶ τί εἴπω; πάτερ, σῶσόν με ἐκ τῆς ὥρας\n\nταύτης. ἀλλὰ διὰ τοῦτο ἦλθον εἰς τὴν ὥραν ταύτην.\n\nπάτερ, δόξασόν σου τὸ ὄνομα.\nἦλθεν οὖν φωνὴ ἐκ τοῦ\n\nοὐρανοῦ Καὶ ἐδόξασα καὶ πάλιν δοξάσω.\nὁ [οὖν] ὄχλος\n\nὁ ἑστὼς καὶ ἀκούσας ἔλεγεν βροντὴν γεγονέναι· ἄλλοι\n\nἔλεγον Ἄγγελος αὐτῷ λελάληκεν.\nἀπεκρίθη καὶ εἶπεν\n\nἸησοῦς Οὐ διʼ ἐμὲ ἡ φωνὴ αὕτη γέγονεν ἀλλὰ διʼ ὑμᾶς.\nνῦν κρίσις ἐστὶν τοῦ κόσμου τούτου, νῦν ὁ ἄρχων τοῦ\n\nκόσμου τούτου ἐκβληθήσεται ἔξω·\nκἀγὼ ἂν ὑψωθῶ ἐκ\n\nτῆς γῆς, πάντας ἑλκύσω πρὸς ἐμαυτόν.\nτοῦτο δὲ\n\nἔλεγεν σημαίνων ποίῳ θανάτῳ ἤμελλεν ἀποθνήσκειν.\nἀπεκρίθη οὖν αὐτῷ ὁ ὄχλος Ἡμεῖς ἠκούσαμεν ἐκ τοῦ\n\nνόμου ὅτι ὁ χριστὸς μένει εἰς τὸν αἰῶνα, καὶ πῶς λέγεις\n\nσὺ ὅτι δεῖ ὑψωθῆναι τὸν υἱὸν τοῦ ἀνθρώπου; τίς ἐστιν\n\nοὗτος ὁ υἱὸς τοῦ ἀνθρώπου;\nεἶπεν οὖν αὐτοῖς ὁ Ἰησοῦς\n\nἜτι μικρὸν χρόνον τὸ φῶς ἐν ὑμῖν ἐστίν. περιπατεῖτε\n\nὡς τὸ φῶς ἔχετε, ἵνα μὴ σκοτία ὑμᾶς καταλάβῃ,\n\nκαὶ ὁ περιπατῶν ἐν τῇ σκοτίᾳ οὐκ οἶδεν ποῦ ὑπάγει.\nὡς τὸ φῶς ἔχετε, πιστεύετε εἰς τὸ φῶς, ἵνα υἱοὶ φωτὸς\n\nγένησθε. Ταῦτα ἐλάλησεν Ἰησοῦς, καὶ ἀπελθὼν\n\nἐκρύβη ἀπʼ αὐτῶν.\nΤοσαῦτα δὲ αὐτοῦ σημεῖα πεποιηκότος\n\nἔμπροσθεν αὐτῶν οὐκ ἐπίστευον εἰς αὐτόν,\nἵνα ὁ\n\nλόγος Ἠσαίου τοῦ προφήτου πληρωθῇ ὃν εἶπεν\nΚύριε, τίς ἐπίστευσεν τῇ ἀκοῇ ἡμῶν;καὶ ὁ βραχίων Κυρίου τίνι ἀπεκαλύφθη;\nδιὰ τοῦτο οὐκ ἠδύναντο πιστεύειν ὅτι πάλιν εἶπεν Ἠσαίας\nΤετύφλωκεν αὐτῶν τοῦς ὀφθαλμοὺς καὶ ἐπώρωσεν αὐτῶν τὴν καρδίαν,ἵνα μὴ ἴδωσιν τοις ὀφθαλμοῖς καὶ νοήσωσιν τῇκαρδίᾳ καὶ στραφῶσιν,καὶ ἰάσομαι αὐτούς.\nταῦτα εἶπεν Ἠσαίας ὅτι εἶδεν τὴν δόξαν αὐτοῦ, καὶ ἐλάλησεν\n\nπερὶ αὐτοῦ.\nὍμως μέντοι καὶ ἐκ τῶν ἀρχόντων\n\nπολλοὶ ἐπίστευσαν εἰς αὐτόν, ἀλλὰ διὰ τοὺς Φαρισαίους\n\nοὐχ ὡμολόγουν ἵνα μὴ ἀποσυνάγωγοι γένωνται,\nἠγάπησαν γὰρ τὴν δόξαν τῶν ἀνθρώπων μᾶλλον ἤπερ τὴν\n\nδόξαν τοῦ θεοῦ.\nἸησοῦς δὲ ἔκραξεν καὶ εἶπεν\n\nὉ πιστεύων εἰς ἐμὲ οὐ πιστεύει εἰς ἐμὲ ἀλλὰ εἰς τὸν\n\nπέμψαντά με,\nκαὶ ὁ θεωρῶν ἐμὲ θεωρεῖ τὸν πέμψαντά\n\nμε.\nἐγὼ φῶς εἰς τὸν κόσμον ἐλήλυθα, ἵνα πᾶς ὁ\n\nπιστεύων εἰς ἐμὲ ἐν τῇ σκοτίᾳ μὴ μείνῃ.\nκαὶ ἐάν τίς\n\nμου ἀκούσῃ τῶν ῥημάτων καὶ μὴ φυλάξῃ, ἐγὼ οὐ κρίνω\n\nαὐτόν, οὐ γὰρ ἦλθον ἵνα κρίνω τὸν κόσμον ἀλλʼ ἵνα\n\nσώσω τὸν κόσμον.\nὁ ἀθετῶν ἐμὲ καὶ μὴ λαμβάνων τὰ\n\nῥήματά μου ἔχει τὸν κρίνοντα αὐτόν· ὁ λόγος ὃν ἐλάλησα\n\nἐκεῖνος κρινεῖ αὐτὸν ἐν τῇ ἐσχάτῃ ἡμέρᾳ·\nὅτι ἐγὼ\n\nἐξ ἐμαυτοῦ οὐκ ἐλάλησα, ἀλλʼ ὁ πέμψας με πατὴρ αὐτός\n\nμοι ἐντολὴν δέδωκεν τί εἴπω καὶ τί λαλήσω.\nκαὶ\n\nοἶδα ὅτι ἡ ἐντολὴ αὐτοῦ ζωὴ αἰώνιός ἐστιν. ἃ οὖν ἐγὼ\n\nλαλῶ, καθὼς εἴρηκέν μοι ὁ πατήρ, οὕτως λαλῶ.\nΠΡΟ ΔΕ ΤΗΣ ΕΟΡΤΗΣ τοῦ πάσχα εἰδὼς ὁ Ἰησοῦς\n\nὅτι ἦλθεν αὐτοῦ ἡ ὥρα ἵνα μεταβῇ ἐκ τοῦ κόσμου τούτου\n\nπρὸς τὸν πατέρα ἀγαπήσας τοὺς ἰδίους τοὺς ἐν τῷ κόσμῳ\n\nεἰς τέλος ἠγάπησεν αὐτούς.\nΚαὶ δείπνου γινομένου, τοῦ διαβόλου\n\nἤδη βεβληκότος εἰς τὴν καρδίαν ἵνα παραδοῖ αὐτὸν\n\nἸούδας Σίμωνος Ἰσκαριώτης,\nεἰδὼς ὅτι πάντα ἔδωκεν\n\nαὐτῷ ὁ πατὴρ εἰς τὰς χεῖρας, καὶ ὅτι ἀπὸ θεοῦ ἐξῆλθεν\n\nκαὶ πρὸς τὸν θεὸν ὑπάγει,\nἐγείρεται ἐκ τοῦ δείπνου καὶ\n\nτίθησιν τὰ ἱμάτια, καὶ λαβὼν λέντιον διέζωσεν ἑαυτόν·\nεἶτα βάλλει ὕδωρ εἰς τὸν νιπτῆρα, καὶ ἤρξατο νίπτειν τοὺς\n\nπόδας τῶν μαθητῶν καὶ ἐκμάσσειν τῷ λεντίῳ ᾧ ἦν\n\nδιεζωσμένος.\nἔρχεται οὖν πρὸς Σίμωνα Πέτρον. λέγει αὐτῷ\n\nΚύριε,\n\nσύ μου νίπτεις τοὺς πόδας;\nἀπεκρίθη Ἰησοῦς\n\nκαὶ εἶπεν αὐτῷ Ὃ ἐγὼ ποιῶ σὺ οὐκ οἶδας ἄρτι, γνώσῃ\n\nδὲ μετὰ ταῦτα.\nλέγει αὐτῷ Πέτρος Οὐ μὴ νίψῃς μου\n\nτοὺς πόδας εἰς τὸν αἰῶνα. ἀπεκρίθη Ἰησοῦς αὐτῷ Ἐὰν\n\nμὴ νίψω σε, οὐκ ἔχεις μέρος μετʼ ἐμοῦ.\nλέγει αὐτῷ\n\nΣίμων Πέτρος Κύριε, μὴ τοὺς πόδας μου μόνον ἀλλὰ\n\nκαὶ τὰς χεῖρας καὶ τὴν κεφαλήν.\nλέγει αὐτῷ Ἰησοῦς\n\nὉ λελουμένος οὐκ ἔχει χρείαν [εἰ μὴ τοὺς πόδας] νίψασθαι,\n\nἀλλʼ ἔστιν καθαρὸς ὅλος· καὶ ὑμεῖς καθαροί ἐστε,\n\nἀλλʼ οὐχὶ πάντες.\nᾔδει γὰρ τὸν παραδιδόντα αὐτόν· διὰ τοῦτο\n\nεἶπεν ὅτι Οὐχὶ πάντες καθαροί ἐστε.\nὍτε οὖν ἔνιψεν\n\nτοὺς πόδας αὐτῶν καὶ ἔλαβεν τὰ ἱμάτια αὐτοῦ καὶ ἀνέπεσεν,\n\nπάλιν εἶπεν αὐτοῖς Γινώσκετε τί πεποίηκα ὑμῖν;\nὑμεῖς φωνεῖτέ με Ὁ διδάσκαλος καί Ὁ κύριος, καὶ καλῶς\n\nλέγετε, εἰμὶ γάρ.\nεἰ οὖν ἐγὼ ἔνιψα ὑμῶν τοὺς πόδας ὁ\n\nκύριος καὶ ὁ διδάσκαλος, καὶ ὑμεῖς ὀφείλετε ἀλλήλων\n\nνίπτειν τοὺς πόδας·\nὑπόδειγμα γὰρ ἔδωκα ὑμῖν ἵνα καθὼς\n\nἐγὼ ἐποίησα ὑμῖν καὶ ὑμεῖς ποιῆτε.\nἀμὴν ἀμὴν λέγω ὑμῖν,\n\nοὐκ ἔστιν δοῦλος μείζων τοῦ κυρίου αὐτοῦ οὐδὲ ἀπόστολος\n\nμείζων τοῦ πέμψαντος αὐτόν.\nεἰ ταῦτα οἴδατε, μακάριοί\n\nἐστε ἐὰν ποιῆτε αὐτά.\nοὐ περὶ πάντων ὑμῶν λέγω· ἐγὼ οἶδα\n\nτίνας ἐξελεξάμην· ἀλλʼ ἵνα ἡ γραφὴ πληρωθῇ\nὉ τρώγων μου τὸν ἄρτον ἐπῆρεν ἐπʼ ἐμὲ τὴν πτέρναν αὐτοῦ.\nἀπʼ ἄρτι λέγω ὑμῖν πρὸ τοῦ γενέσθαι,\n\nἵνα πιστεύητε ὅταν γένηται ὅτι ἐγώ εἰμι.\nἀμὴν ἀμὴν λέγω\n\nὑμῖν, ὁ λαμβάνων ἄν τινα πέμψω ἐμὲ λαμβάνει, ὁ δὲ ἐμὲ\n\nλαμβάνων λαμβάνει τὸν πέμψαντά με.\nΤαῦτα\n\nεἰπὼν Ἰησοῦς ἐταράχθη τῷ πνεύματι καὶ ἐμαρτύρησεν καὶ\n\nεἶπεν Ἀμὴν ἀμὴν λέγω ὑμῖν ὅτι εἷς ἐξ ὑμῶν παραδώσει\n\nμε.\nἔβλεπον εἰς ἀλλήλους οἱ μαθηταὶ ἀπορούμενοι περὶ\n\nτίνος λέγει.\nἦν ἀνακείμενος εἷς ἐκ τῶν μαθητῶν αὐτοῦ ἐν\n\nτῷ κόλπῳ τοῦ Ἰησοῦ,\n\nὃν ἠγάπα [ὁ] Ἰησοῦς·\nνεύει οὖν\n\nτούτῳ Σίμων Πέτρος καὶ λέγει αὐτῷ Εἰπὲ τίς ἐστιν περὶ\n\nοὗ λέγει.\nἀναπεσὼν ἐκεῖνος οὕτως ἐπὶ τὸ στῆθος τοῦ\n\nἸησοῦ λέγει αὐτῷ Κύριε,\n\nτίς ἐστιν;\nἀποκρίνεται οὖν [ὁ]\n\nἸησοῦς Ἐκεῖνός ἐστιν ᾧ ἐγὼ βάψω τὸ ψωμίον καὶ δώσω\n\nαὐτῷ· βάψας οὖν [τὸ] ψωμίον λαμβάνει καὶ δίδωσιν\n\nἸούδᾳ Σίμωνος Ἰσκαριώτου.\nκαὶ μετὰ τὸ ψωμίον τότε\n\nεἰσῆλθεν εἰς ἐκεῖνον ὁ Σατανᾶς. λέγει οὖν αὐτῷ\n\nἸησοῦς Ὃ ποιεῖς ποίησον τάχειον.\nτοῦτο [δὲ] οὐδεὶς\n\nἔγνω τῶν ἀνακειμένων πρὸς τί εἶπεν αὐτῷ·\nτινὲς γὰρ ἐδόκουν,\n\nἐπεὶ τὸ γλωσσόκομον εἶχεν Ἰούδας, ὅτι λέγει αὐτῷ\n\nἸησοῦς Ἀγόρασον ὧν χρείαν ἔχομεν εἰς τὴν ἑορτήν, ἢ\n\nτοῖς πτωχοῖς ἵνα τι δῷ.\nλαβὼν οὖν τὸ ψωμίον ἐκεῖνος\n\nἐξῆλθεν εὐθύς· ἦν δὲ νύξ.\nὍτε οὖν ἐξῆλθεν λέγει Ἰησοῦς Νῦν ἐδοξάσθη ὁ\n\nυἱὸς τοῦ ἀνθρώπου,\nκαὶ ὁ θεὸς ἐδοξάσθη ἐν αὐτῷ· καὶ ὁ\n\nθεὸς δοξάσει αὐτὸν ἐν αὑτῷ, καὶ εὐθὺς δοξάσει αὐτόν.\nΤεκνία, ἔτι μικρὸν μεθʼ ὑμῶν εἰμί· ζητήσετέ με, καὶ καθὼς\n\nεἶπον τοῖς Ἰουδαίοις ὅτι Ὅπου ἐγὼ ὑπάγω ὑμεῖς οὐ\n\nδύνασθε ἐλθεῖν, καὶ ὑμῖν λέγω ἄρτι.\nἐντολὴν καινὴν δίδωμι\n\nὑμῖν ἵνα ἀγαπᾶτε ἀλλήλους, καθὼς ἠγάπησα ὑμᾶς\n\nἵνα καὶ ὑμεῖς ἀγαπᾶτε ἀλλήλους.\nἐν τούτῳ γνώσονται\n\nπάντες ὅτι ἐμοὶ μαθηταί ἐστε, ἐὰν ἀγάπην ἔχητε ἐν\n\nἀλλήλοις.\nΛέγει αὐτῷ Σίμων Πέτρος Κύριε,\n\nποῦ ὑπάγεις; ἀπεκρίθη Ἰησοῦς Ὅπου ὑπάγω οὐ δύνασαί\n\nμοι νῦν ἀκολουθῆσαι, ἀκολουθήσεις δὲ ὕστερον.\nλέγει\n\nαὐτῷ [ὁ] Πέτρος Κύριε, διὰ τί οὐ δύναμαί σοι ἀκολουθεῖν\n\nἄρτι; τὴν ψυχήν μου ὑπὲρ σοῦ θήσω.\nἀποκρίνεται\n\nἸησοῦς Τὴν ψυχήν σου ὑπὲρ ἐμοῦ θήσεις; ἀμὴν ἀμὴν\n\nλέγω σοι, οὐ μὴ ἀλέκτωρ φωνήσῃ ἕως οὗ ἀρνήσῃ με\n\nτρίς.\nΜὴ ταρασσέσθω ὑμῶν ἡ καρδία· πιστεύετε\n\nεἰς τὸν θεόν, καὶ εἰς ἐμὲ πιστεύετε.\nἐν τῇ οἰκίᾳ\n\nτοῦ πατρός μου μοναὶ πολλαί εἰσιν· εἰ δὲ μή, εἶπον ἂν\n\nὑμῖν,\n\nὅτι πορεύομαι ἑτοιμάσαι τόπον ὑμῖν·\nκαὶ ἐὰν πορευθῶ\n\nκαὶ ἑτοιμάσω τόπον ὑμῖν, πάλιν ἔρχομαι καὶ παραλήμψομαι\n\nὑμᾶς πρὸς ἐμαυτόν, ἵνα ὅπου εἰμὶ ἐγὼ καὶ ὑμεῖς ἦτε.\nκαὶ ὅπου ἐγὼ ὑπάγω οἴδατε τὴν ὁδόν.\nΛέγει\n\nαὐτῷ Θωμᾶς Κύριε,\n\nοὐκ οἴδαμεν ποῦ ὑπάγεις· πῶς οἴδαμεν\n\nτὴν ὁδόν;\nλέγει αὐτῷ Ἰησοῦς Ἐγώ εἰμι ἡ ὁδὸς καὶ ἡ\n\nἀλήθεια καὶ ἡ ζωή· οὐδεὶς ἔρχεται πρὸς τὸν πατέρα εἰ μὴ\n\nδιʼ ἐμοῦ.\nεἰ ἐγνώκειτέ με, καὶ τὸν πατέρα μου ἂν ἤδειτε·\n\nἀπʼ ἄρτι γινώσκετε αὐτὸν καὶ ἑωράκατε.\nΛέγει\n\nαὐτῷ Φίλιππος Κύριε, δεῖξον ἡμῖν τὸν πατέρα, καὶ\n\nἀρκεῖ ἡμῖν.\nλέγει αὐτῷ [ὁ] Ἰησοῦς Τοσοῦτον χρόνον\n\nμεθʼ ὑμῶν εἰμὶ καὶ οὐκ ἔγνωκάς με, Φίλιππε; ὁ ἑωρακὼς\n\nἐμὲ ἑωρακεν τὸν πατέρα· πῶς σὺ λέγεις Δεῖξον ἡμῖν τὸν\n\nπατέρα;\nοὐ πιστεύεις ὅτι ἐγὼ ἐν τῷ πατρὶ καὶ ὁ πατὴρ ἐν\n\nἐμοί ἐστιν; τὰ ῥήματα ἃ ἐγὼ λέγω ὑμῖν ἀπʼ ἐμαυτοῦ οὐ\n\nλαλῶ· ὁ δὲ πατὴρ ἐν ἐμοὶ μένων ποιεῖ τὰ ἔργα αὐτοῦ.\nπιστεύετέ\n\nμοι ὅτι ἐγὼ ἐν τῷ πατρὶ καὶ ὁ πατὴρ ἐν ἐμοί· εἰ\n\n\n\nδὲ μή, διὰ τὰ ἔργα αὐτὰ πιστεύετε.\nἈμὴν ἀμὴν λέγω\n\nὑμῖν, ὁ πιστεύων εἰς ἐμὲ τὰ ἔργα ἃ ἐγὼ ποιῶ κἀκεῖνος\n\nποιήσει, καὶ μείζονα τούτων ποιήσει, ὅτι ἐγὼ πρὸς τὸν πατέρα πορεύομαι·\nκαὶ ὅτι ἂν αἰτήσητε ἐν τῷ ὀνόματί μου\n\nτοῦτο ποιήσω,\n\nἵνα δοξασθῇ ὁ πατὴρ ἐν τῷ υἱῷ·\nἐάν τι αἰτήσητέ [με] ἐν τῷ ὀνόματί μου τοῦτο ποιήσω.\nἘὰν\n\nἀγαπᾶτέ με,\n\nτὰς ἐντολὰς τὰς ἐμὰς τηρήσετε·\nκἀγὼ ἐρωτήσω\n\nτὸν πατέρα καὶ ἄλλον παράκλητον δώσει ὑμῖν ἵνα\n\nᾖ μεθʼ ὑμῶν εἰς τὸν αἰῶνα,\nτὸ πνεῦμα τῆς ἀληθείας, ὃ ὁ\n\nκόσμος οὐ δύναται λαβεῖν, ὅτι οὐ θεωρεῖ αὐτὸ οὐδὲ γινώσκει·\n\nὑμεῖς γινώσκετε αὐτό, ὅτι παρʼ ὑμῖν μένει καὶ ἐν\n\nὑμῖν ἐστίν.\nΟὐκ ἀφήσω ὑμᾶς ὀρφανούς, ἔρχομαι πρὸς\n\nὑμᾶς.\nἔτι μικρὸν καὶ ὁ κόσμος με οὐκέτι θεωρεῖ, ὑμεῖς\n\nδὲ θεωρεῖτέ με, ὅτι ἐγὼ ζῶ καὶ ὑμεῖς ζήσετε.\nἐν ἐκείνῃ\n\nτῇ ἡμέρᾳ ὑμεῖς γνώσεσθε ὅτι ἐγὼ ἐν τῷ πατρί μου καὶ ὑμεῖς\n\nἐν ἐμοὶ κἀγὼ ἐν ὑμῖν.\nὁ ἔχων τὰς ἐντολάς μου καὶ τηρῶν\n\nαὐτὰς ἐκεῖνός ἐστιν ὁ ἀγαπῶν με· ὁ δὲ ἀγαπῶν με ἀγαπηθήσεται\n\nὑπὸ τοῦ πατρός μου, κἀγὼ ἀγαπήσω αὐτὸν καὶ\n\nἐμφανίσω αὐτῷ ἐμαυτόν.\nΛέγει αὐτῷ Ἰούδας,\n\nοὐχ ὁ Ἰσκαριώτης, Κύριε, τί γέγονεν ὅτι ἡμῖν μέλλεις\n\nἐμφανίζειν σεαυτὸν καὶ οὐχὶ τῷ κόσμῳ;\nἀπεκρίθη Ἰησοῦς\n\nκαὶ εἶπεν αὐτῷ Ἐάν τις ἀγαπᾷ με τὸν λόγον μου τηρήσει,\n\nκαὶ ὁ πατήρ μου ἀγαπήσει αὐτόν, καὶ πρὸς αὐτὸν ἐλευσόμεθα\n\nκαὶ μονὴν παρʼ αὐτῷ ποιησόμεθα.\nὁ μὴ ἀγαπῶν με\n\nτοὺς λόγους μου οὐ τηρεῖ· καὶ ὁ λόγος ὃν ἀκούετε οὐκ ἔστιν\n\nἐμὸς ἀλλὰ τοῦ πέμψαντός με πατρός.\nΤαῦτα\n\nλελάληκα ὑμῖν παρʼ ὑμῖν μένων·\nὁ δὲ παράκλητος,\n\nτὸ\n\nπνεῦμα τὸ ἅγιον ὃ πέμψει ὁ πατὴρ ἐν τῷ ὀνόματί μου,\n\nἐκεῖνος ὑμᾶς διδάξει πάντα καὶ ὑπομνήσει ὑμᾶς πάντα ἃ\n\nεἶπον ὑμῖν ἐγώ.\nΕἰρήνην ἀφίημι ὑμῖν, εἰρήνην τὴν ἐμὴν\n\nδίδωμι ὑμῖν· οὐ καθὼς ὁ κόσμος δίδωσιν ἐγὼ δίδωμι ὑμῖν.\nμὴ ταρασσέσθω ὑμῶν ἡ καρδία μηδὲ δειλιάτω. ἠκούσατε\n\nὅτι ἐγὼ εἶπον ὑμῖν Ὑπάγω καὶ ἔρχομαι πρὸς ὑμᾶς. εἰ\n\nἠγαπᾶτέ με ἐχάρητε ἄν, ὅτι πορεύομαι πρὸς τὸν πατέρα,\n\nὅτι ὁ πατὴρ μείζων μού ἐστιν.\nκαὶ νῦν εἴρηκα ὑμῖν πρὶν\n\nγενέσθαι, ἵνα ὅταν γένηται πιστεύσητε.\nοὐκέτι πολλὰ λαλήσω\n\nμεθʼ ὑμῶν, ἔρχεται γὰρ ὁ τοῦ κόσμου ἄρχων· καὶ ἐν\n\nἐμοὶ οὐκ ἔχει οὐδέν,\nἀλλʼ ἵνα γνῷ ὁ κόσμος ὅτι ἀγαπῶ τὸν\n\nπατέρα, καὶ καθὼς ἐντολὴν ἔδωκέν μοι ὁ πατὴρ οὕτως ποιῶ.\n\nἘγείρεσθε, ἄγωμεν ἐντεῦθεν.\nἘγώ εἰμι ἡ ἄμπελος ἡ ἀληθινή, καὶ ὁ πατήρ μου ὁ\n\nγεωργός ἐστιν·\nπᾶν κλῆμα ἐν ἐμοὶ μὴ φέρον καρπὸν αἴρει\n\nαὐτό, καὶ πᾶν τὸ καρπὸν φέρον καθαίρει αὐτὸ ἵνα καρπὸν\n\nπλείονα φέρῃ.\nἤδη ὑμεῖς καθαροί ἐστε διὰ τὸν λόγον ὃν\n\nλελάληκα ὑμῖν·\nμείνατε ἐν ἐμοί, κἀγὼ ἐν ὑμῖν.\n\nκαθὼς τὸ\n\nκλῆμα οὐ δύναται καρπὸν φέρειν ἀφʼ ἑαυτοῦ ἐὰν μὴ μένῃ\n\nἐν τῇ ἀμπέλῳ, οὕτως οὐδὲ ὑμεῖς ἐὰν μὴ ἐν ἐμοὶ μένητε.\n\nἐγώ εἰμι ἡ ἄμπελος, ὑμεῖς τὰ κλήματα.\nὁ μένων ἐν ἐμοὶ\n\nκἀγὼ ἐν αὐτῷ οὗτος φέρει καρπὸν πολύν, ὅτι χωρὶς ἐμοῦ\n\nοὐ δύνασθε ποιεῖν οὐδέν.\nἐὰν μή τις μένῃ ἐν ἐμοί, ἐβλήθη\n\nἔξω ὡς τὸ κλῆμα καὶ ἐξηράνθη, καὶ συνάγουσιν αὐτὰ καὶ\n\nεἰς τὸ πῦρ βάλλουσιν καὶ καίεται.\nἘὰν μείνητε ἐν ἐμοὶ\n\nκαὶ τὰ ῥήματά μου ἐν ὑμῖν μείνῃ, ὃ ἐὰν θέλητε αἰτήσασθε\n\nκαὶ γενήσεται ὑμῖν·\nἐν τούτῳ ἐδοξάσθη ὁ πατήρ μου ἵνα\n\nκαρπὸν πολὺν φέρητε καὶ γένησθε ἐμοὶ μαθηταί.\nκαθὼς\n\nἠγάπησέν με ὁ πατήρ, κἀγὼ ὑμᾶς ἠγάπησα, μείνατε ἐν τῇ\n\nἀγάπῃ τῇ ἐμῇ.\nἐὰν τὰς ἐντολάς μου τηρήσητε, μενεῖτε ἐν τῇ\n\nἀγάπῃ μου, καθὼς ἐγὼ τοῦ πατρὸς τὰς ἐντολὰς τετήρηκα καὶ\n\nμένω αὐτοῦ ἐν τῇ ἀγάπῃ.\nΤαῦτα λελάληκα ὑμῖν ἵνα ἡ χαρὰ\n\nἡ ἐμὴ ἐν ὑμῖν ᾖ καὶ ἡ χαρὰ ὑμῶν πληρωθῇ.\nαὕτη ἐστὶν ἡ\n\nἐντολὴ ἡ ἐμὴ ἵνα ἀγαπᾶτε ἀλλήλους καθὼς ἠγάπησα ὑμᾶς·\nμείζονα ταύτης ἀγάπην οὐδεὶς ἔχει, ἵνα τις τὴν ψυχὴν αὐτοῦ\n\nθῇ ὑπὲρ τῶν φίλων αὐτοῦ.\nὑμεῖς φίλοι μού ἐστε ἐὰν\n\n\n\nποιῆτε ὃ ἐγὼ ἐντέλλομαι ὑμῖν.\nοὐκέτι λέγω ὑμᾶς δούλους,\n\nὅτι ὁ δοῦλος οὐκ οἶδεν τί ποιεῖ αὐτοῦ ὁ κύριος· ὑμᾶς δὲ\n\nεἴρηκα φίλους, ὅτι πάντα ἃ ἤκουσα παρὰ τοῦ πατρός μου\n\nἐγνώρισα ὑμῖν.\nοὐχ ὑμεῖς με ἐξελέξασθε, ἀλλʼ ἐγὼ ἐξελεξάμην\n\nὑμᾶς, καὶ ἔθηκα ὑμᾶς ἵνα ὑμεῖς ὑπάγητε καὶ καρπὸν\n\n\n\nφέρητε καὶ ὁ καρπὸς ὑμῶν μένῃ, ἵνα ὅτι ἂν αἰτήσητε\n\nτὸν πατέρα ἐν τῷ ὀνόματί μου δῷ ὑμῖν.\nΤαῦτα\n\nἐντέλλομαι ὑμῖν ἵνα ἀγαπᾶτε ἀλλήλους.\nΕἰ ὁ κόσμος\n\nὑμᾶς μισεῖ, γινώσκετε ὅτι ἐμὲ πρῶτον ὑμῶν μεμίσηκεν.\n\nεἰ ἐκ τοῦ κόσμου ἦτε, ὁ κόσμος ἂν τὸ ἴδιον ἐφίλει·\nὅτι δὲ\n\nἐκ τοῦ κόσμου οὐκ ἐστέ, ἀλλʼ ἐγὼ ἐξελεξάμην ὑμᾶς ἐκ τοῦ\n\nκόσμου, διὰ τοῦτο μισεῖ ὑμᾶς ὁ κόσμος.\nμνημονεύετε τοῦ\n\nλόγου οὗ ἐγὼ εἶπον ὑμῖν Οὐκ ἔστιν δοῦλος μείζων τοῦ\n\nκυρίου αὐτοῦ· εἰ ἐμὲ ἐδίωξαν, καὶ ὑμᾶς διώξουσιν· εἰ τὸν\n\nλόγον μου ἐτήρησαν, καὶ τὸν ὑμέτερον τηρήσουσιν.\nἀλλὰ\n\nταῦτα πάντα ποιήσουσιν εἰς ὑμᾶς διὰ τὸ ὄνομά μου, ὅτι\n\nοὐκ οἴδασιν τὸν πέμψαντά με.\nΕἰ μὴ ἦλθον καὶ ἐλάλησα\n\nαὐτοῖς, ἁμαρτίαν οὐκ εἴχοσαν· νῦν δὲ πρόφασιν οὐκ ἔχουσιν\n\nπερὶ τῆς ἁμαρτίας αὐτῶν.\nὁ ἐμὲ μισῶν καὶ τὸν πατέρα\n\nμου μισεῖ.\nεἰ τὰ ἔργα μὴ ἐποίησα ἐν αὐτοῖς ἃ οὐδεὶς ἄλλος\n\nἐποίησεν, ἁμαρτίαν οὐκ εἴχοσαν· νῦν δὲ καὶ ἑωράκασιν καὶ\n\nμεμισήκασιν καὶ ἐμὲ καὶ τὸν πατέρα μου.\nἀλλʼ ἵνα πληρωθῇ\n\nὁ λόγος ὁ ἐν τῷ νόμῳ αὐτῶν γεγραμμένος ὅτι\nἘμίσησάν με δωρεάν.\nὍταν ἔλθῃ ὁ παράκλητος ὃν ἐγὼ πέμψω\n\nὑμῖν παρὰ τοῦ πατρός, τὸ πνεῦμα τῆς ἀληθείας ὃ παρὰ\n\nτοῦ πατρὸς ἐκπορεύεται, ἐκεῖνος μαρτυρήσει περὶ ἐμοῦ·\n\nκαὶ ὑμεῖς δὲ μαρτυρεῖτε,\nὅτι ἀπʼ ἀρχῆς μετʼ ἐμοῦ ἐστέ.\nΤαῦτα λελάληκα ὑμῖν ἵνα μὴ σκανδαλισθῆτε.\nἀποσυναγώγους ποιήσουσιν ὑμᾶς· ἀλλʼ ἔρχεται ὥρα\n\nἵνα πᾶς ὁ ἀποκτείνας [ὑμᾶς] δόξῃ λατρείαν προσφέρειν τῷ\n\nθεῷ.\nκαὶ ταῦτα ποιήσουσιν ὅτι οὐκ ἔγνωσαν τὸν πατέρα\n\nοὐδὲ ἐμέ.\nἀλλὰ ταῦτα λελάληκα ὑμῖν ἵνα ὅταν ἔλθῃ ἡ ὥρα\n\nαὐτῶν μνημονεύητε αὐτῶν ὅτι ἐγὼ εἶπον ὑμῖν· ταῦτα δὲ\n\nὑμῖν ἐξ ἀρχῆς οὐκ εἶπον, ὅτι μεθʼ ὑμῶν ἤμην.\nνῦν δὲ\n\nὑπάγω πρὸς τὸν πέμψαντά με καὶ οὐδεὶς ἐξ ὑμῶν ἐρωτᾷ\n\nμε Ποῦ ὑπάγεις;\nἀλλʼ ὅτι ταῦτα λελάληκα ὑμῖν ἡ λύπη\n\nπεπλήρωκεν ὑμῶν τὴν καρδίαν.\nἀλλʼ ἐγὼ τὴν ἀλήθειαν\n\nλέγω ὑμῖν, συμφέρει ὑμῖν ἵνα ἐγὼ ἀπέλθω. ἐὰν γὰρ μὴ\n\nἀπέλθω, ὁ παράκλητος οὐ μὴ ἔλθῃ πρὸς ὑμᾶς· ἐὰν δὲ\n\nπορευθῶ, πέμψω αὐτὸν πρὸς ὑμᾶς.\nΚαὶ ἐλθὼν ἐκεῖνος\n\nἐλέγξει τὸν κόσμον περὶ ἁμαρτίας καὶ περὶ δικαιοσύνης\n\nκαὶ περὶ κρίσεως·\nπερὶ ἁμαρτίας μέν,\n\nὅτι οὐ πιστεύουσιν\n\nεἰς ἐμέ·\nπερὶ δικαιοσύνης δέ,\n\nὅτι πρὸς τὸν πατέρα ὑπάγω\n\nκαὶ οὐκέτι θεωρεῖτέ με·\nπερὶ δὲ κρίσεως,\n\nὅτι ὁ ἄρχων τοῦ\n\nκόσμου τούτου κέκριται.\nἜτι πολλὰ ἔχω ὑμῖν λέγειν,\n\nἀλλʼ οὐ δύνασθε βαστάζειν ἄρτι·\nὅταν δὲ ἔλθῃ ἐκεῖνος,\n\nτὸ\n\nπνεῦμα τῆς ἀληθείας, ὁδηγήσει ὑμᾶς εἰς τὴν ἀλήθειαν πᾶσαν,\n\nοὐ γὰρ λαλήσει ἀφʼ ἑαυτοῦ, ἀλλʼ ὅσα ἀκούει λαλήσει,\n\nκαὶ τὰ ἐρχόμενα ἀναγγελεῖ ὑμῖν.\nἐκεῖνος ἐμὲ δοξάσει,\n\nὅτι ἐκ τοῦ ἐμοῦ λήμψεται καὶ ἀναγγελεῖ ὑμῖν.\nπάντα\n\nὅσα ἔχει ὁ πατὴρ ἐμά ἐστιν· διὰ τοῦτο εἶπον ὅτι ἐκ τοῦ\n\nἐμοῦ λαμβάνει καὶ ἀναγγελεῖ ὑμῖν.\nΜικρὸν\n\nκαὶ οὐκέτι θεωρεῖτέ με, καὶ πάλιν μικρὸν καὶ ὄψεσθέ\n\nμε.\nΕἶπαν οὖν ἐκ τῶν μαθητῶν αὐτοῦ πρὸς ἀλλήλους\n\nΤί ἐστιν τοῦτο ὃ λέγει ἡμῖν Μικρὸν καὶ οὐ θεωρεῖτέ\n\nμε, καὶ πάλιν μικρὸν καὶ ὄψεσθέ με; καί Ὅτι ὑπάγω\n\nπρὸς τὸν πατέρα;\nἔλεγον οὖν Τί ἐστιν τοῦτο ὃ λέγει μικρόν;\n\nοὐκ οἴδαμεν [τί λαλεῖ].\nἔγνω Ἰησοῦς ὅτι ἤθελον\n\nαὐτὸν ἐρωτᾷν, καὶ εἶπεν αὐτοῖς Περὶ τούτου ζητεῖτε μετʼ ἀλλήλων\n\nὅτι εἶπον Μικρὸν καὶ οὐ θεωρεῖτέ με, καὶ πάλιν\n\nμικρὸν καὶ ὄψεσθέ με;\nἀμὴν ἀμὴν λέγω ὑμῖν ὅτι κλαύσετε\n\nκαὶ θρηνήσετε ὑμεῖς, ὁ δὲ κόσμος χαρήσεται· ὑμεῖς λυπηθήσεσθε,\n\nἀλλʼ ἡ λύπη ὑμῶν εἰς χαρὰν γενήσεται.\nἡ γυνὴ\n\nὅταν τίκτῃ λύπην ἔχει, ὅτι ἦλθεν ἡ ὥρα αὐτῆς· ὅταν δὲ\n\nγεννήσῃ τὸ παιδίον, οὐκέτι μνημονεύει τῆς θλίψεως διὰ\n\nτὴν χαρὰν ὅτι ἐγεννήθη ἄνθρωπος εἰς τὸν κόσμον.\nκαὶ\n\nὑμεῖς οὖν νῦν μὲν λύπην ἔχετε· πάλιν δὲ ὄψομαι ὑμᾶς,\nκαὶ χαρήσεται ὑμῶν ἡ καρδία,\nκαὶ τὴν χαρὰν ὑμῶν\n\n\n\nοὐδεὶς ἀρεῖ ἀφʼ ὑμῶν.\nκαὶ ἐν ἐκείνῃ τῇ ἡμέρᾳ ἐμὲ\n\n\n\nοὐκ ἐρωτήσετε οὐδέν· ἀμὴν ἀμὴν λέγω ὑμῖν, ἄν τι αἰτήσητε\n\nτὸν πατέρα δώσει ὑμῖν ἐν τῷ ὀνόματί μου.\nἕως ἄρτι\n\nοὐκ ᾐτήσατε οὐδὲν ἐν τῷ ὀνόματί μου· αἰτεῖτε καὶ λήμψεσθε,\n\nἵνα ἡ χαρὰ ὑμῶν ᾖ πεπληρωμένη.\nΤαῦτα\n\nἐν παροιμίαις λελάληκα ὑμῖν· ἔρχεται ὥρα ὅτε οὐκέτι ἐν\n\nπαροιμίαις λαλήσω ὑμῖν ἀλλὰ παρρησίᾳ περὶ τοῦ πατρὸς\n\nἀπαγγελῶ ὑμῖν.\nἐν ἐκείνῃ τῇ ἡμέρᾳ ἐν τῷ ὀνόματί μου\n\nαἰτήσεσθε, καὶ οὐ λέγω ὑμῖν ὅτι ἐγὼ ἐρωτήσω τὸν πατέρα\n\nπερὶ ὑμῶν·\nαὐτὸς γὰρ ὁ πατὴρ φιλεῖ ὑμᾶς,\n\nὅτι ὑμεῖς ἐμὲ\n\nπεφιλήκατε καὶ πεπιστεύκατε ὅτι ἐγὼ παρὰ· τοῦ πατρὸς\n\nἐξῆλθον.\nἐξῆλθον ἐκ τοῦ πατρὸς καὶ ἐλήλυθα εἰς τὸν\n\nκόσμον· πάλιν ἀφίημι τὸν κόσμον καὶ πορεύομαι πρὸς\n\nτὸν πατέρα.\nΛέγουσιν οἱ μαθηταὶ αὐτοῦ Ἴδε νῦν ἐν\n\nπαρρησίᾳ λαλεῖς, καὶ παροιμίαν οὐδεμίαν λέγεις.\nνῦν\n\nοἴδαμεν ὅτι οἶδας πάντα καὶ οὐ χρείαν ἔχεις ἵνα τίς σε\n\nἐρωτᾷ· ἐν τούτῳ πιστεύομεν ὅτι ἀπὸ θεοῦ ἐξῆλθες.\nἀπεκρίθη\n\nαὐτοῖς Ἰησοῦς Ἄρτι πιστεύετε;\nἰδοὺ ἔρχεται ὥρα\n\nκαὶ ἐλήλυθεν ἵνα σκορπισθῆτε ἕκαστος εἰς τὰ ἴδια κἀμὲ\n\nμόνον ἀφῆτε· καὶ οὐκ εἰμὶ μόνος, ὅτι ὁ πατὴρ μετʼ ἐμοῦ\n\nἐστίν.\nταῦτα λελάληκα ὑμῖν ἵνα ἐν ἐμοὶ εἰρήνην ἔχητε·\n\nἐν τῷ κόσμῳ θλίψιν ἔχετε, ἀλλὰ θαρσεῖτε, ἐγὼ νενίκηκα\n\nτὸν κόσμον.\nΤαῦτα ἐλάλησεν Ἰησοῦς, καὶ ἐπάρας τοὺς ὀφθαλμοὺς\n\nαὐτοῦ εἰς τὸν οὐρανὸν εἶπεν Πάτερ, ἐλήλυθεν ἡ\n\nὥρα·\nδόξασόν σου τὸν υἱόν,\n\nἵνα ὁ υἱὸς δοξάσῃ σέ, καθὼς\n\nἔδωκας αὐτῷ ἐξουσίαν πάσης σαρκός, ἵνα πᾶν ὃ δέδωκας\n\nαὐτῷ δώσει αὐτοῖς ζωὴν αἰώνιον.\nαὕτη δέ ἐστιν ἡ αἰώνιος\n\nζωὴ ἵνα γινώσκωσι σὲ τὸν μόνον ἀληθινὸν θεὸν καὶ ὃν\n\nἀπέστειλας Ἰησοῦν Χριστόν.\nἐγώ σε ἐδόξασα ἐπὶ τῆς\n\nγῆς,τὸ ἔργον τελειώσας ὃ δέδωκάς μοι ἵνα ποιήσω·\nκαὶ\n\nνῦν δόξασόν με σύ, πάτερ, παρὰ σεαυτῷ τῇ δόξῃ ᾗ εἶχον\n\nπρὸ τοῦ τὸν κόσμον εἶναι παρὰ σοί.\nἘφανέρωσά\n\nσου τὸ ὄνομα τοῖς ἀνθρώποις. οὓς ἔδωκάς μοι ἐκ\n\nτοῦ κόσμου. σοὶ ἦσαν κἀμοὶ αὐτοὺς ἔδωκας, καὶ τὸν\n\nλόγον σου τετήρηκαν.\nνῦν ἔγνωκαν ὅτι πάντα ὅσα\n\n\n\nἔδωκάς μοι παρὰ σοῦ εἰσίν·\nὅτι τὰ ῥήματα ἃ ἔδωκάς\n\nμοι δέδωκα αὐτοῖς, καὶ αὐτοὶ ἔλαβον καὶ ἔγνωσαν ἀληθῶς\n\nὅτι παρὰ σοῦ ἐξῆλθον, καὶ ἐπίστευσαν ὅτι σύ με ἀπέστειλας.\nἘγὼ περὶ αὐτῶν ἐρωτῶ· οὐ περὶ τοῦ κόσμου ἐρωτῶ\n\nἀλλὰ περὶ ὧν δέδωκάς μοι,\n\nὅτι σοί εἰσιν, καὶ τὰ ἐμὰ πάντα\n\nσά ἐστιν\nκαὶ τὰ σὰ ἐμά, καὶ δεδόξασμαι ἐν αὐτοῖς.\nκαὶ οὐκέτι\n\nεἰμὶ ἐν τῷ κόσμῳ, καὶ αὐτοὶ ἐν τῷ κόσμῳ εἰσίν, κἀγὼ\n\nπρὸς σὲ ἔρχομαι. πάτερ ἅγιε, τήρησον αὐτοὺς ἐν τῷ\n\nὀνόματί σου ᾧ δέδωκάς μοι, ἵνα ὦσιν ἓν καθὼς ἡμεῖς.\nὍτε ἤμην μετʼ αὐτῶν ἐγὼ ἐτήρουν αὐτοὺς ἐν τῷ ὀνόματί\n\nσου ᾧ δέδωκάς μοι, καὶ ἐφύλαξα, καὶ οὐδεὶς ἐξ αὐτῶν ἀπώλετο\n\nεἰ μὴ ὁ υἱὸς τῆς ἀπωλείας, ἵνα ἡ γραφὴ πληρωθῇ.\nνῦν δὲ πρὸς σὲ ἔρχομαι, καὶ ταῦτα λαλῶ ἐν τῷ κόσμῳ ἵνα\n\nἔχωσιν τὴν χαρὰν τὴν ἐμὴν πεπληρωμένην ἐν ἑαυτοῖς.\nἘγὼ δέδωκα αὐτοῖς τὸν λόγον σου, καὶ ὁ κόσμος ἐμίσησεν\n\nαὐτούς, ὅτι οὐκ εἰσὶν ἐκ τοῦ κόσμου καθὼς ἐγὼ οὐκ εἰμὶ\n\nἐκ τοῦ κόσμου.\nοὐκ ἐρωτῶ ἵνα ἄρῃς αὐτοὺς ἐκ τοῦ κόσμου\n\nἀλλʼ ἵνα τηρήσῃς αὐτοὺς ἐκ τοῦ πονηροῦ.\nἐκ τοῦ\n\nκόσμου οὐκ εἰσὶν καθὼς ἐγὼ οὐκ εἰμὶ ἐκ τοῦ κόσμου.\nἁγίασον αὐτοὺς ἐν τῇ ἀληθείᾳ· ὁ λόγος ὁ σὸς ἀλήθειά\n\nἐστιν.\nκαθὼς ἐμὲ ἀπέστειλας εἰς τὸν κόσμον, κἀγὼ\n\nἀπέστειλα αὐτοὺς εἰς τὸν κόσμον·\nκαὶ ὑπὲρ αὐτῶν [ἐγὼ]\n\nἁγιάζω ἐμαυτόν, ἵνα ὦσιν καὶ αὐτοὶ ἡγιασμένοι ἐν\n\nἀληθείᾳ.\nΟὐ περὶ τούτων δὲ ἐρωτῶ μόνον,\n\nἀλλὰ καὶ περὶ τῶν πιστευόντων διὰ τοῦ λόγου αὐτῶν εἰς\n\nἐμέ,\nἵνα πάντες ἓν ὦσιν, καθὼς σύ, πατήρ, ἐν ἐμοὶ κἀγὼ\n\nἐν σοί, ἵνα καὶ αὐτοὶ ἐν ἡμῖν ὦσιν, ἵνα ὁ κόσμος πιστεύῃ\n\nὅτι σύ με ἀπέστειλας.\nκἀγὼ τὴν δόξαν ἣν δέδωκάς μοι\n\nδέδωκα αὐτοῖς,\nἵνα ὦσιν ἓν καθὼς ἡμεῖς ἕν, ἐγὼ ἐν αὐτοῖς\n\nκαὶ σὺ ἐν ἐμοί, ἵνα ὦσιν τετελειωμένοι εἰς ἕν, ἵνα γινώσκῃ ὁ κόσμος ὅτι σύ με ἀπέστειλας καὶ ἠγάπησας αὐτοὺς\n\nκαθὼς ἐμὲ ἠγάπησας.\nΠατήρ, ὃ δέδωκάς μοι, θέλω ἵνα\n\nὅπου εἰμὶ ἐγὼ κἀκεῖνοι ὦσιν μετʼ ἐμοῦ, ἵνα θεωρῶσιν τὴν\n\n\n\nδόξαν τὴν ἐμὴν ἣν δέδωκάς μοι, ὅτι ἠγάπησάς με πρὸ\n\nκαταβολῆς κόσμου.\nΠατὴρ δίκαιε, καὶ ὁ κόσμος σε οὐκ ἔγνω,\n\nἐγὼ δέ σε ἔγνων, καὶ οὗτοι ἔγνωσαν ὅτι σύ με\n\nἀπέστειλας,\nκαὶ ἐγνώρισα αὐτοῖς τὸ ὄνομά σου καὶ γνωρίσω,\n\nἵνα ἡ ἀγάπη ἣν ἠγάπησάς με ἐν αὐτοῖς ᾖ κἀγὼ ἐν\n\nαὐτοῖς.\nΤαῦτα εἰπὼν Ἰησοῦς ἐξῆλθεν σὺν τοῖς μαθηταῖς αὐτοῦ\n\n\n\nπέραν τοῦ Χειμάρρου τῶν Κέδρων ὅπου ἦν κῆπος, εἰς ὃν\n\nεἰσῆλθεν αὐτὸς καὶ οἱ μαθηταὶ αὐτοῦ.\nᾔδει δὲ καὶ Ἰούδας\n\nὁ παραδιδοὺς αὐτὸν τὸν τόπον, ὅτι πολλάκις συνήχθη\n\n\n\nἸησοῦς ἐκεῖ μετὰ τῶν μαθητῶν αὐτοῦ.\nὁ οὖν Ἰούδας λαβὼν\n\nτὴν σπεῖραν καὶ ἐκ τῶν ἀρχιερέων καὶ [ἐκ] τῶν Φαρισαίων\n\nὑπηρέτας ἔρχεται ἐκεῖ μετὰ φανῶν καὶ λαμπάδων\n\nκαὶ ὅπλων.\nἸησοῦς οὖν εἰδὼς πάντα τὰ ἐρχόμενα ἐπʼ αὐτὸν\n\nἐξῆλθεν, καὶ λέγει αὐτοῖς Τίνα ζητεῖτε;\nἀπεκρίθησαν\n\n\n\nαὐτῷ Ἰησοῦν τὸν Ναζωραῖον. λέγει αὐτοῖς Ἐγώ εἰμι.\n\nἱστήκει δὲ καὶ Ἰούδας ὁ παραδιδοὺς αὐτὸν μετʼ αὐτῶν.\nὡς οὖν εἶπεν αὐτοῖς Ἐγώ εἰμι, ἀπῆλθαν εἰς τὰ ὀπίσω καὶ\n\nἔπεσαν χαμαί.\nπάλιν οὖν ἐπηρώτησεν αὐτούς Τίνα\n\nζητεῖτε; οἱ δὲ εἶπαν Ἰησοῦν τὸν Ναζωραῖον.\nἀπεκρίθη\n\nἸησοῦς Εἶπον ὑμῖν ὅτι ἐγώ εἰμι· εἰ οὖν ἐμὲ ζητεῖτε,\n\nἄφετε τούτους ὑπάγειν·\nἵνα πληρωθῇ ὁ λόγος ὃν εἶπεν\n\nὅτι Οὓς δέδωκάς μοι οὐκ ἀπώλεσα ἐξ αὐτῶν οὐδένα.\nΣίμων οὖν Πέτρος ἔχων μάχαιραν εἵλκυσεν αὐτὴν καὶ\n\nἔπαισεν τὸν τοῦ ἀρχιερέως δοῦλον καὶ ἀπέκοψεν αὐτοῦ τὸ\n\nὠτάριον τὸ δεξιόν. ἦν δὲ ὄνομα τῷ δούλῳ Μάλχος.\nεἶπεν οὖν ὁ Ἰησοῦς τῷ Πέτρῳ Βάλε τὴν μάχαιραν εἰς\n\nτὴν θήκην· τὸ ποτήριον ὃ δέδωκέν μοι ὁ πατὴρ οὐ μὴ πίω\n\nαὐτό;\nἩ οὖν σπεῖρα καὶ ὁ χιλίαρχος καὶ οἱ ὑπηρέται τῶν\n\nἸουδαίων συνέλαβον τὸν Ἰησοῦν καὶ ἔδησαν αὐτὸν\nκαὶ\n\nἤγαγον πρὸς Ἅνναν πρῶτον· ἦν γὰρ πενθερὸς τοῦ Καιάφα,\n\nὃς ἦν ἀρχιερεὺς τοῦ ἐνιαυτοῦ ἐκείνου·\nἦν δὲ Καιάφας ὁ\n\nσυμβουλεύσας τοῖς Ἰουδαίοις ὅτι συμφέρει ἕνα ἄνθρωπον\n\nἀποθανεῖν ὑπὲρ τοῦ λαοῦ.\nἨκολούθει δὲ τῷ\n\nἸησοῦ Σίμων Πέτρος καὶ ἄλλος μαθητής. ὁ δὲ μαθητὴς\n\nἐκεῖνος ἦν γνωστὸς τῷ ἀρχιερεῖ, καὶ συνεισῆλθεν τῷ\n\nἸησοῦ εἰς τὴν αὐλὴν τοῦ ἀρχιερέως,\nὁ δὲ Πέτρος ἱστήκει\n\nπρὸς τῇ θύρᾳ ἔξω. ἐξῆλθεν οὖν ὁ μαθητὴς ὁ ἄλλος ὁ\n\nγνωστὸς τοῦ ἀρχιερέως καὶ εἶπεν τῇ θυρωρῷ καὶ εἰσήγαγεν\n\nτὸν Πέτρον.\nλέγει οὖν τῷ Πέτρῳ ἡ παιδίσκη ἡ θυρωρός\n\nΜὴ καὶ σὺ ἐκ τῶν μαθητῶν εἶ τοῦ ἀνθρώπου τούτου;\nλέγει ἐκεῖνος Οὐκ εἰμί. ἱστήκεισαν δὲ οἱ δοῦλοι καὶ οἱ\n\nὑπηρέται ἀνθρακιὰν πεποιηκότες, ὅτι ψύχος ἦν, καὶ ἐθερμαίνοντο·\n\nἦν δὲ καὶ ὁ Πέτρος μετʼ αὐτῶν ἑστὼς καὶ θερμαινόμενος.\nὉ οὖν ἀρχιερεὺς ἠρώτησεν τὸν\n\nἸησοῦν περὶ τῶν μαθητῶν αὐτοῦ καὶ περὶ τῆς διδαχῆς\n\nαὐτοῦ.\nἀπεκρίθη αὐτῷ Ἰησοῦς Ἐγὼ παρρησίᾳ λελάληκα\n\nτῷ κόσμῳ· ἐγὼ πάντοτε ἐδίδαξα ἐν συναγωγῇ καὶ ἐν τῷ\n\nἱερῷ, ὅπου πάντες οἱ Ἰουδαῖοι συνέρχονται, καὶ ἐν κρυπτῷ\n\nἐλάλησα οὐδέν·\nτί με ἐρωτᾷς; ἐρώτησον τοὺς ἀκηκοότας\n\nτί ἐλάλησα αὐτοῖς· ἴδε οὗτοι οἴδασιν ἃ εἶπον ἐγώ.\nταῦτα\n\nδὲ αὐτοῦ εἰπόντος εἷς παρεστηκὼς τῶν ὑπηρετῶν ἔδωκεν\n\nῥάπισμα τῷ Ἰησοῦ εἰπών Οὕτως ἀποκρίνῃ τῷ ἀρχιερεῖ;\nἀπεκρίθη αὐτῷ Ἰησοῦς Εἰ κακῶς ἐλάλησα,\n\nμαρτύρησον\n\nπερὶ τοῦ κακοῦ· εἰ δὲ καλῶς, τί με δέρεις;\nἈπέστειλεν οὖν αὐτὸν ὁ Ἅννας δεδεμένον πρὸς Καιάφαν\n\nτὸν ἀρχιερέα.\nἮν δὲ Σίμων Πέτρος ἑστὼς\n\nκαὶ θερμαινόμενος. εἶπον οὖν αὐτῷ Μὴ καὶ σὺ ἐκ τῶν μαθητῶν\n\nαὐτοῦ εἶ; ἠρνήσατο ἐκεῖνος καὶ εἶπεν Οὐκ εἰμί.\nλέγει εἷς ἐκ τῶν δούλων τοῦ ἀρχιερέως, συγγενὴς ὢν οὗ\n\nἀπέκοψεν Πέτρος τὸ ὠτίον Οὐκ ἐγώ σε εἶδον ἐν τῷ κήπῳ\n\nμετʼ αὐτοῦ;\nπάλιν οὖν ἠρνήσατο Πέτρος· καὶ εὐθέως ἀλέκτωρ\n\nἐφώνησεν.\nἌγουσιν οὖν τὸν Ἰησοῦν ἀπὸ τοῦ Καιάφα εἰς τὸ\n\nπραιτώριον· ἦν δὲ πρωί· καὶ αὐτοὶ οὐκ εἰσῆλθον εἰς τὸ\n\nπραιτώριον, ἵνα μὴ μιανθῶσιν ἀλλὰ φάγωσιν τὸ πάσχα.\nἐξῆλθεν οὖν ὁ Πειλᾶτος ἔξω πρὸς αὐτοὺς καί φησιν Τίνα\n\nκατηγορίαν φέρετε τοῦ ἀνθρώπου τούτου;\nἀπεκρίθησαν\n\nκαὶ εἶπαν αὐτῷ Εἰ μὴ ἦν οὗτος κακὸν ποιῶν, οὐκ ἄν σοι\n\nπαρεδώκαμεν αὐτόν.\nεἶπεν οὖν αὐτοῖς Πειλᾶτος Λάβετε\n\nαὐτὸν ὑμεῖς, καὶ κατὰ τὸν νόμον ὑμῶν κρίνατε αὐτόν. εἶπον\n\nαὐτῷ οἱ Ἰουδαῖοι Ἡμῖν οὐκ ἔξεστιν ἀποκτεῖναι οὐδένα·\nἵνα ὁ λόγος τοῦ Ἰησοῦ πληρωθῇ ὃν εἶπεν σημαίνων ποίῳ\n\nθανάτῳ ἤμελλεν ἀποθνήσκειν.\nΕἰσῆλθεν οὖν\n\nπάλιν εἰς τὸ πραιτώριον ὁ Πειλᾶτος καὶ ἐφώνησεν τὸν\n\nἸησοῦν καὶ εἶπεν αὐτῷ Σὺ εἶ ὁ βασιλεὺς τῶν Ἰουδαίων;\nἀπεκρίθη Ἰησοῦς Ἀπὸ σεαυτοῦ σὺ τοῦτο λέγεις ἢ ἄλλοι\n\nεἶπόν σοι περὶ ἐμοῦ;\nἀπεκρίθη ὁ Πειλᾶτος Μήτι ἐγὼ\n\nἸουδαῖός εἰμι; τὸ ἔθνος τὸ σὸν καὶ οἱ ἀρχιερεῖς παρέδωκάν\n\nσε ἐμοί· τί ἐποίησας;\nἀπεκρίθη Ἰησοῦς Ἡ βασιλεία ἡ\n\nἐμὴ οὐκ ἔστιν ἐκ τοῦ κόσμου τούτου· εἰ ἐκ τοῦ κόσμου\n\nτούτου ἦν ἡ βασιλεία ἡ ἐμή, οἱ ὑπηρέται οἱ ἐμοὶ ἠγωνίζοντο\n\nἄν, ἵνα μὴ παραδοθῶ τοῖς Ἰουδαίοις· νῦν δὲ ἡ\n\nβασιλεία ἡ ἐμὴ οὐκ ἔστιν ἐντεῦθεν.\nεἶπεν οῦν αὐτῷ ὁ\n\nΠειλᾶτος Οὐκοῦν βασιλεὺς εἶ σύ; ἀπεκρίθη [ὁ] Ἰησοῦς\n\n\n\nΣὺ λέγεις ὅτι βασιλεύς εἰμι. ἐγὼ εἰς τοῦτο γεγέννημαι\n\nκαὶ εἰς τοῦτο ἐλήλυθα εἰς τὸν κόσμον ἵνα μαρτυρήσω τῇ\n\nἀληθείᾳ· πᾶς ὁ ὢν ἐκ τῆς ἀληθείας ἀκούει μου τῆς φωνῆς.\n\nλέγει αὐτῷ ὁ Πειλᾶτος Τί ἐστιν ἀλήθεια;\nΚαὶ\n\nτοῦτο εἰπὼν πάλιν ἐξῆλθεν πρὸς τοὺς Ἰουδαίους, καὶ λέγει\n\nαὐτοῖς Ἐγὼ οὐδεμίαν εὑρίσκω ἐν αὐτῷ αἰτίαν·\nἔστιν δὲ\n\nσυνήθεια ὑμῖν ἵνα ἕνα ἀπολύσω ὑμῖν [ἐν] τῷ πάσχα·\n\nβούλεσθε οὖν ἀπολύσω ὑμῖν τὸν βασιλέα τῶν Ἰουδαίων;\nἐκραύγασαν οὖν πάλιν λέγοντες Μὴ τοῦτον ἀλλὰ τὸν\n\nΒαραββᾶν. ἦν δὲ ὁ Βαραββᾶς λῃστής.\nΤότε οὖν ἔλαβεν ὁ Πειλᾶτος τὸν Ἰησοῦν καὶ ἐμαστίγωσεν.\nκαὶ οἱ στρατιῶται πλέξαντες στέφανον ἐξ ἀκανθῶν\n\nἐπέθηκαν αὐτοῦ τῇ κεφαλῇ, καὶ ἱμάτιον πορφυροῦν περιέβαλον\n\nαὐτόν,\nκαὶ ἤρχοντο πρὸς αὐτὸν καὶ ἔλεγον Χαῖρε\n\nὁ βασιλεὺς τῶν Ἰουδαίων· καὶ ἐδίδοσαν αὐτῷ ῥαπίσματα.\nΚαὶ ἐξῆλθεν πάλιν ἔξω ὁ Πειλᾶτος καὶ λέγει αὐτοῖς Ἴδε\n\nἄγω ὑμῖν αὐτὸν ἔξω, ἵνα γνῶτε ὅτι οὐδεμίαν αἰτίαν εὑρίσκω\n\nἐν αὐτῷ.\nἐξῆλθεν οὖν [ὁ] Ἰησοῦς ἔξω, φορῶν τὸν ἀκάνθινον\n\nστέφανον καὶ τὸ πορφυροῦν ἱμάτιον. καὶ λέγει αὐτοῖς\n\nἸδοὺ ὁ ἄνθρωπος.\nὅτε οὖν εἶδον αὐτὸν οἱ ἀρχιερεῖς\n\nκαὶ οἱ ὑπηρέται ἐκραύγασαν λέγοντες Σταύρωσον σταύρωσον.\n\nλέγει αὐτοῖς ὁ Πειλᾶτος Λάβετε αὐτὸν ὑμεῖς\n\nκαὶ σταυρώσατε, ἐγὼ γὰρ οὐχ εὑρίσκω ἐν αὐτῷ αἰτίαν.\nἀπεκρίθησαν αὐτῷ οἱ Ἰουδαῖοι Ἡμεῖς νόμον ἔχομεν,\n\nκαὶ κατὰ τὸν νόμον ὀφείλει ἀποθανεῖν, ὅτι υἱὸν θεοῦ\n\nἑαυτὸν ἐποίησεν.\nὍτε οὖν ἤκουσεν ὁ Πειλᾶτος τοῦτον\n\nτὸν λόγον, μᾶλλον ἐφοβήθη,\nκαὶ εἰσῆλθεν εἰς τὸ\n\nπραιτώριον πάλιν καὶ λέγει τῷ Ἰησοῦ Πόθεν εἶ σύ; ὁ δὲ\n\nἸησοῦς ἀπόκρισιν οὐκ ἔδωκεν αὐτῷ.\nλέγει οὖν αὐτῷ ὁ\n\nΠειλᾶτος Ἐμοὶ οὐ λαλεῖς; οὐκ οἶδας ὅτι ἐξουσίαν ἔχω\n\nἀπολῦσαί σε καὶ ἐξουσίαν ἔχω σταυρῶσαί σε;\nἀπεκρίθη\n\nαὐτῷ Ἰησοῦς Οὐκ εἶχες ἐξουσίαν κατʼ ἐμοῦ οὐδεμίαν εἰ μὴ\n\nἦν δεδομένον σοι ἄνωθεν· διὰ τοῦτο ὁ παραδούς μέ σοι\n\nμείζονα ἁμαρτίαν ἔχει.\nἐκ τούτου ὁ Πειλᾶτος ἐζήτει ἀπολῦσαι\n\nαὐτόν· οἱ δὲ Ἰουδαῖοι ἐκραύγασαν λέγοντες Ἐὰν\n\nτοῦτον ἀπολύσῃς, οὐκ εἶ φίλος τοῦ Καίσαρος· πᾶς ὁ\n\nβασιλέα ἑαυτὸν ποιῶν ἀντιλέγει τῷ Καίσαρι.\nὉ οὖν\n\nΠειλᾶτος ἀκούσας τῶν λόγων τούτων ἤγαγεν ἔξω τὸν\n\nἸησοῦν, καὶ ἐκάθισεν ἐπὶ βήματος εἰς τόπον λεγόμενον\n\nΛιθόστρωτον, Ἐβραϊστὶ δὲ Γαββαθά.\nἦν δὲ παρασκευὴ τοῦ πάσχα, ὥρα ἦν ὡς ἕκτη. καὶ λέγει τοῖς Ἰουδαίοις\n\nἼδε ὁ βασιλεὺς ὑμῶν.\nἐκραύγασαν οὖν ἐκεῖνοι\n\nἎρον ἆρον, σταύρωσον αὐτόν. λέγει αὐτοῖς ὁ Πειλᾶτος\n\nΤὸν βασιλέα ὑμῶν σταυρώσω; ἀπεκρίθησαν οἱ ἀρχιερεῖς\n\nΟὐκ ἔχομεν βασιλέα εἰ μὴ Καίσαρα.\nτότε οὖν παρέδωκεν\n\nαὐτὸν αὐτοῖς ἵνα σταυρωθῇ.\nΠαρέλαβον οὖν τὸν Ἰησοῦν· καὶ βαστάζων αὑτῷ\n\nτὸν σταυρὸν ἐξῆλθεν εἰς τὸν λεγόμενον Κρανίου Τόπον,\n\n\n\nὃ λέγεται Ἐβραϊστὶ Γολγοθά,\nὅπου αὐτὸν ἐσταύρωσαν,\n\nκαὶ μετʼ αὐτοῦ ἄλλους δύο ἐντεῦθεν καὶ ἐντεῦθεν, μέσον δὲ\n\nτὸν Ἰησοῦν.\nἔγραψεν δὲ καὶ τίτλον ὁ Πειλᾶτος καὶ\n\nἔθηκεν ἐπὶ τοῦ σταυροῦ· ἦν δὲ γεγραμμένον ΙΗΣΟΥΣ\n\nΟ ΝΑΖΩΡΑΙΟΣ Ο ΒΑΣΙΛΕΥΣ ΤΩΝ ΙΟΥΔΛΙΩΝ.\nτοῦτον οὖν τὸν τίτλον πολλοὶ ἀνέγνωσαν τῶν Ἰουδαίων,\n\nὅτι ἐγγὺς ἦν ὁ τόπος τῆς πόλεως ὅπου ἐσταυρώθη ὁ\n\nἸησοῦς· καὶ ἦν γεγραμμένον Ἐβραϊστί, Ῥωμαϊστί, Ἑλληνιστί.\nἔλεγον οὖν τῷ Πειλάτῳ οἱ ἀρχιερεῖς τῶν Ἰουδαίων\n\nΜὴ γράφε Ὁ βασιλεὺς τῶν Ἰουδαίων, ἀλλʼ ὅτι\n\nἐκεῖνος εἶπεν Βασιλεὺς τῶν Ἰουδαίων εἰμί.\nἀπεκρίθη\n\nὁ Πειλᾶτος Ὃ γέγραφα γέγραφα.\nΟἱ οὖν στρατιῶται ὅτε ἐσταύρωσαν τὸν Ἰησοῦν ἔλαβον\n\nτὰ ἱμάτια αὐτοῦ καὶ ἐποίησαν τέσσερα μέρη, ἑκάστῳ\n\nστρατιώτῃ μέρος, καὶ τὸν χιτῶνα. ἦν δὲ ὁ χιτὼν ἄραφος,\n\nἐκ τῶν ἄνωθεν ὑφαντὸς διʼ ὅλου·\nεἶπαν οὖν πρὸς ἀλλήλους\n\nΜὴ σχίσωμεν αὐτόν, ἀλλὰ λάχωμεν περὶ αὐτοῦ\n\nτίνος ἔσται· ἵνα ἡ γραφὴ πληρωθῇ\nΔιεμερίσαντο τὰ ἱμάτιά μου ἑαυτοῖςκαὶ ἐπὶ τὸν ἱματισμόν μου ἔβαλον κλῆρον.\nΟἱ μὲν οὖν στρατιῶται ταῦτα ἐποίησαν· ἱστήκεισαν δὲ\n\nπαρὰ τῷ σταυρῷ τοῦ Ἰησοῦ ἡ μήτηρ αὐτοῦ καὶ ἡ ἀδελφὴ\n\nτῆς μητρὸς αὐτοῦ, Μαρία ἡ τοῦ Κλωπᾶ καὶ Μαρία ἡ\n\nΜαγδαληνή.\nἸησοῦς οὖν ἰδὼν τὴν μητέρα καὶ τὸν μαθητὴν\n\nπαρεστῶτα ὃν ἠγάπα λέγει τῇ μητρί Γύναι, ἴδε ὁ υἱός\n\nσου·\nεἶτα λέγει τῷ μαθητῇ Ἴδε ἡ μήτηρ σου.\n\nκαὶ ἀπʼ ἐκείνης\n\nτῆς ὥρας ἔλαβεν ὁ μαθητὴς αὐτὴν εἰς τὰ ἴδια.\nΜετὰ τοῦτο εἰδὼς ὁ Ἰησοῦς ὅτι ἤδη πάντα τετέλεσται\n\nἵνα τελειωθῇ ἡ γραφὴ λέγει\nΔιψῶ.\nσκεῦος ἔκειτο ὄξους\n\nμεστόν· σπόγγον οὖν μεστὸν τοῦ\nὄξους\nὑσσώπῳ περιθέντες\n\nπροσήνεγκαν αὐτοῦ τῷ στόματι.\nὅτε οὖν ἔλαβεν τὸ\n\nὄξος [ὁ] Ἰησοῦς εἶπεν Τετέλεσται, καὶ κλίνας τὴν κεφαλὴν\n\nπαρέδωκεν τὸ πνεῦμα.\nΟἱ οὖν Ἰουδαῖοι,\n\nἐπεὶ παρασκευὴ ἦν, ἵνα μὴ μείνῃ ἐπὶ τοῦ σταυροῦ τὰ σώματα\n\nἐν τῷ σαββάτῳ, ἦν γὰρ μεγάλη ἡ ἡμέρα ἐκείνου τοῦ\n\nσαββάτου, ἠρώτησαν τὸν Πειλᾶτον ἵνα κατεαγῶσιν αὐτῶν\n\nτὰ σκέλη καὶ ἀρθῶσιν.\nἦλθον οὖν οἱ στρατιῶται, καὶ\n\nτοῦ μὲν πρώτου κατέαξαν τὰ σκέλη καὶ τοῦ ἄλλου τοῦ\n\nσυνσταυρωθέντος αὐτῷ·\nἐπὶ δὲ τὸν Ἰησοῦν ἐλθόντες,\n\nὡς\n\nεἶδον ἤδη αὐτὸν τεθνηκότα, οὐ κατέαξαν αὐτοῦ τὰ σκέλη,\nἀλλʼ εἷς τῶν στρατιωτῶν λόγχῃ αὐτοῦ τὴν πλευρὰν ἔνυξεν,\n\nκαὶ ἐξῆλθεν εὐθὺς αἷμα καὶ ὕδωρ.\nκαὶ ὁ ἑωρακὼς μεμαρτύρηκεν,\n\nκαὶ ἀληθινὴ αὐτοῦ ἐστὶν ἡ μαρτυρία, καὶ ἐκεῖνος\n\nοἶδεν ὅτι ἀληθῆ λέγει, ἵνα καὶ ὑμεῖς πιστεύητε.\nἐγένετο\n\nγὰρ ταῦτα ἵνα ἡ γραφὴ πληρωθῇ\nὈστοῦν οὐ συντριβήσεται αὐτοῦ.\nκαὶ πάλιν ἑτέρα γραφὴ λέγει\nὌψονται εἰς ὃν ἐξεκέντησαν.\nΜετὰ δὲ ταῦτα ἠρώτησεν τὸν Πειλᾶτον Ἰωσὴφ ἀπὸ\n\nἉριμαθαίας, ὢν μαθητὴς [τοῦ] Ἰησοῦ κεκρυμμένος δὲ διὰ\n\nτὸν φόβον τῶν Ἰουδαίων, ἵνα ἄρῃ τὸ σῶμα τοῦ Ἰησοῦ·\n\nκαὶ ἐπέτρεψεν ὁ Πειλᾶτος. ἦλθεν οὖν καὶ ἦρεν τὸ σῶμα\n\nαὐτοῦ.\nἦλθεν δὲ καὶ Νικόδημος, ὁ ἐλθὼν πρὸς αὐτὸν\n\nνυκτὸς τὸ πρῶτον, φέρων ἕλιγμα σμύρνης καὶ ἀλόης ὡς\n\nλίτρας ἑκατόν.\nἔλαβον οὖν τὸ σῶμα τοῦ Ἰησοῦ καὶ\n\nἔδησαν αὐτὸ ὀθονίοις μετὰ τῶν ἀρωμάτων, καθὼς ἔθος\n\nἐστὶν τοῖς Ἰουδαίοις ἐνταφιάζειν.\nἦν δὲ ἐν τῷ τόπῳ ὅπου\n\nἐσταυρώθη κῆπος, καὶ ἐν τῷ κήπῳ μνημεῖον καινόν, ἐν\n\nᾧ οὐδέπω οὐδεὶς ἦν τεθειμένος·\nἐκεῖ οὖν διὰ τὴν παρασκευὴν\n\nτῶν Ἰουδαίων, ὅτι ἐγγὺς ἦν τὸ μνημεῖον, ἔθηκαν\n\nτὸν Ἰησοῦν.\nΤῇ δὲ μιᾷ τῶν σαββάτων Μαρία ἡ Μαγδαληνὴ ἔρχεται\n\nπρωὶ σκοτίας ἔτι οὔσης εἰς τὸ μνημεῖον, καὶ βλέπει\n\nτὸν λίθον ἠρμένον ἐκ τοῦ μνημείου.\nτρέχει οὖν καὶ ἔρχεται\n\nπρὸς Σίμωνα Πέτρον καὶ πρὸς τὸν ἄλλον μαθητὴν\n\nὃν ἐφίλει ὁ Ἰησοῦς, καὶ λέγει αὐτοῖς Ἦραν τὸν κύριον\n\nἐκ τοῦ μνημείου, καὶ οὐκ οἴδαμεν ποῦ ἔθηκαν αὐτόν.\nἘξῆλθεν οὖν ὁ Πέτρος καὶ ὁ ἄλλος μαθητής,\n\nκαὶ ἤρχοντο εἰς τὸ μνημεῖον.\nἔτρεχον δὲ οἱ δύο\n\nὁμοῦ· καὶ ὁ ἄλλος μαθητὴς προέδραμεν τάχειον τοῦ\n\nΠέτρου καὶ ἦλθεν πρῶτος εἰς τὸ μνημεῖον,\nκαὶ παρακύψας\n\nβλέπει κείμενα τὰ ὀθόνια, οὐ μέντοι εἰσῆλθεν.\nἔρχεται\n\nοὖν καὶ Σίμων Πέτρος ἀκολουθῶν αὐτῷ, καὶ εἰσῆλθεν εἰς\n\nτὸ μνημεῖον·\nκαὶ θεωρεῖ τὰ ὀθόνια κείμενα,\n\nκαὶ τὸ σουδάριον,\n\nὃ ἦν ἐπὶ τῆς κεφαλῆς αὐτοῦ, οὐ μετὰ τῶν ὀθονίων\n\nκείμενον ἀλλὰ χωρὶς ἐντετυλιγμένον εἰς ἕνα τόπον·\nτότε\n\nοὖν εἰσῆλθεν καὶ ὁ ἄλλος μαθητὴς ὁ ἐλθὼν πρῶτος εἰς τὸ\n\nμνημεῖον,\n\nκαὶ εἶδεν καὶ ἐπίστευσεν·\nοὐδέπω γὰρ ᾔδεισαν\n\nτὴν γραφὴν ὅτι δεῖ αὐτὸν ἐκ νεκρῶν ἀναστῆναι.\nἀπῆλθον\n\nοὖν πάλιν πρὸς αὑτοὺς οἱ μαθηταί.\nΜαρία δὲ\n\nἱστήκει πρὸς τῷ μνημείῳ ἔξω κλαίουσα. ὡς οὖν ἔκλαιεν\n\nπαρέκυψεν εἰς τὸ μνημεῖον,\nκαὶ θεωρεῖ δύο ἀγγέλους ἐν\n\nλευκοῖς καθεζομένους, ἕνα πρὸς τῇ κεφαλῇ καὶ ἕνα πρὸς\n\nτοῖς ποσίν, ὅπου ἔκειτο τὸ σῶμα τοῦ Ἰησοῦ.\nκαὶ λέγουσιν\n\n\n\nαὐτῇ ἐκεῖνοι Γύναι, τί κλαίεις; λέγει αὐτοῖς ὅτι Ἦραν τὸν\n\nκύριόν μου, καὶ οὐκ οἶδα ποῦ ἔθηκαν αὐτόν.\nταῦτα εἰποῦσα\n\nἐστράφη εἰς τὰ ὀπίσω, καὶ θεωρεῖ τὸν Ἰησοῦν ἑστῶτα, καὶ\n\nοὐκ ᾔδει ὅτι Ἰησοῦς ἐστίν.\nλέγει αὐτῇ Ἰησοῦς Γύναι,\n\nτί κλαίεις; τίνα ζητεῖς; ἐκείνη δοκοῦσα ὅτι ὁ κηπουρός\n\nἐστιν λέγει αὐτῷ Κύριε, εἰ σὺ ἐβάστασας αὐτόν, εἰπέ μοι\n\nποῦ ἔθηκας αὐτόν, κἀγὼ αὐτὸν ἀρῶ.\nλέγει αὐτῇ Ἰησοῦς\n\nΜαριάμ. στραφεῖσα ἐκείνη λέγει αὐτῷ Ἐβραϊστί Ῥαββουνεί (ὃ λέγεται Διδάσκαλε).\nλέγει αὐτῇ Ἰησοῦς Μή\n\nμου ἅπτου, οὔπω γὰρ ἀναβέβηκα πρὸς τὸν πατέρα· πορεύου\n\nδὲ πρὸς τοὺς ἀδελφούς μου καὶ εἰπὲ αὐτοῖς Ἀναβαίνω\n\nπρὸς τὸν πατέρα μου καὶ πατέρα ὑμῶν καὶ θεόν μου\n\nκαὶ θεὸν ὑμῶν.\nἔρχεται Μαριὰμ ἡ Μαγδαληνὴ ἀγγέλλουσα\n\nτοῖς μαθηταῖς ὅτι Ἑώρακα τὸν κύριον καὶ ταῦτα\n\nεἶπεν αὐτῇ.\nΟὔσης οὖν ὀψίας τῇ ἡμέρᾳ ἐκείνῃ τῇ μιᾷ σαββάτων,\n\nκαὶ τῶν θυρῶν κεκλεισμένων ὅπου ἦσαν οἱ μαθηταὶ διὰ τὸν\n\nφόβον τῶν Ἰουδαίων, ἦλθεν ὁ Ἰησοῦς καὶ ἔστη εἰς τὸ\n\nμέσον, καὶ λέγει αὐτοῖς Εἰρήνη ὑμῖν.\nκαὶ τοῦτο εἰπὼν\n\nἔδειξεν καὶ τὰς χεῖρας καὶ τὴν πλευρὰν αὐτοῖς. ἐχάρησαν\n\nοὖν οἱ μαθηταὶ ἰδόντες τὸν κύριον.\nεἶπεν οὖν αὐτοῖς [ὁ\n\nἸησοῦς] πάλιν Εἰρήνη ὑμῖν· καθὼς ἀπέσταλκέν με ὁ\n\nπατήρ, κἀγὼ πέμπω ὑμᾶς.\nκαὶ τοῦτο εἰπὼν ἐνεφύσησεν\n\nκαὶ λέγει αὐτοῖς Λάβετε πνεῦμα ἅγιον·\nἄν τινων ἀφῆτε\n\nτὰς ἁμαρτίας ἀφέωνται αὐτοῖς· ἄν τινων κρατῆτε κεκράτηνται.\nΘωμᾶς δὲ εἷς ἐκ τῶν δώδεκα, ὁ λεγόμενος Δίδυμος,\n\nοὐκ ἦν μετʼ αὐτῶν ὅτε ἦλθεν Ἰησοῦς.\nἔλεγον οὖν αὐτῷ\n\nοἱ ἄλλοι μαθηταί Ἑωράκαμεν τὸν κύριον. ὁ δὲ εἶπεν\n\nαὐτοῖς Ἐὰν μὴ ἴδω ἐν ταῖς χερσὶν αὐτοῦ τὸν τύπον τῶν\n\nἥλων καὶ βάλω τὸν δάκτυλόν μου εἰς τὸν τύπον τῶν ἥλων\n\nκαὶ βάλω μου τὴν χεῖρα εἰς τὴν πλευρὰν αὐτοῦ, οὐ μὴ\n\nπιστεύσω.\nΚαὶ μεθʼ ἡμέρας ὀκτὼ πάλιν ἦσαν\n\nἔσω οἱ μαθηταὶ αὐτοῦ καὶ Θωμᾶς μετʼ αὐτῶν. ἔρχεται ὁ\n\nἸησοῦς τῶν θυρῶν κεκλεισμένων, καὶ ἔστη εἰς τὸ μέσον\n\nκαὶ εἶπεν Εἰρήνη ὑμῖν.\nεἶτα λέγει τῷ Θωμᾷ Φέρε\n\nτὸν δάκτυλόν σου ὧδε καὶ ἴδε τὰς χεῖράς μου, καὶ φέρε\n\nτὴν χεῖρά σου καὶ βάλε εἰς τὴν πλευράν μου, καὶ μὴ γίνου\n\nἄπιστος ἀλλὰ πιστός.\nἀπεκρίθη Θωμᾶς καὶ εἶπεν\n\nαὐτῷ Ὁ κύριός μου καὶ ὁ θεός μου.\nλέγει αὐτῷ [ὁ] Ἰησοῦς\n\nὍτι ἑώρακάς με πεπίστευκας; μακάριοι οἱ μὴ\n\nἰδόντες καὶ πιστεύσαντες.\nΠολλὰ μὲν οὖν καὶ ἄλλα σημεῖα ἐποίησεν ὁ Ἰησοῦς\n\n\n\nἐνώπιον τῶν μαθητῶν, ἃ οὐκ ἔστιν γεγραμμένα ἐν τῷ\nβιβλίῳ τούτῳ· ταῦτα δὲ γέγραπται ἵνα πιστεύητε ὅτι Ἰησοῦς\n\nἐστὶν ὁ χριστὸς ὁ υἱὸς τοῦ θεοῦ, καὶ ἵνα πιστεύοντες\n\nζωὴν ἔχητε ἐν τῷ ὀνόματι αὐτοῦ.\nΜΕΤΑ ΤΑΥΤΑ ἐφανέρωσεν ἑαυτὸν πάλιν Ἰησοῦς\n\nτοῖς μαθηταῖς ἐπὶ τῆς θαλάσσης τῆς Τιβεριάδος· ἐφανέρωσεν\n\nδὲ οὕτως.\nἮσαν ὁμοῦ Σίμων Πέτρος καὶ Θωμᾶς\n\nὁ λεγόμενος Δίδυμος καὶ Ναθαναὴλ ὁ ἀπὸ Κανὰ τῆς\n\nΓαλιλαίας καὶ οἱ τοῦ Ζεβεδαίου καὶ ἄλλοι ἐκ τῶν μαθητῶν\n\nαὐτοῦ δύο.\nλέγει αὐτοῖς Σίμων Πέτρος Ὑπάγω ἁλιεύειν·\n\nλέγουσιν αὐτῷ Ἐρχόμεθα καὶ ἡμεῖς σὺν σοί. ἐξῆλθαν\n\nκαὶ ἐνέβησαν εἰς τὸ πλοῖον, καὶ ἐν ἐκείνῃ τῇ νυκτὶ ἐπίασαν\n\n\n\nοὐδέν.\nπρωίας δὲ ἤδη γινομένης ἔστη Ἰησοῦς εἰς τὸν\n\nαἰγιαλόν· οὐ μέντοι ᾔδεισαν οἱ μαθηταὶ ὅτι Ἰησοῦς ἐστίν.\nλέγει οὖν αὐτοῖς Ἰησοῦς Παιδία, μή τι προσφάγιον ἔχετε;\nἀπεκρίθησαν αὐτῷ Οὔ. ὁ δὲ εἶπεν αὐτοῖς Βάλετε\n\nεἰς τὰ δεξιὰ μέρη τοῦ πλοίου τὸ δίκτυον, καὶ εὑρήσετε.\n\nἔβαλον οὖν, καὶ οὐκέτι αὐτὸ ἑλκύσαι ἴσχυον ἀπὸ τοῦ πλήθους\n\nτῶν ἰχθύων.\nλέγει οὖν ὁ μαθητὴς ἐκεῖνος ὃν ἠγάπα\n\nὁ Ἰησοῦς τῷ Πέτρῳ Ὁ κύριός ἐστιν. Σίμων οὖν Πέτρος,\n\nἀκούσας ὅτι ὁ κύριός ἐστιν, τὸν ἐπενδύτην διεζώσατο, ἦν\n\nγὰρ γυμνός,\n\nκαὶ ἔβαλεν ἑαυτὸν εἰς τὴν θάλασσαν·\nοἱ δὲ\n\nἄλλοι μαθηταὶ τῷ πλοιαρίῳ ἦλθον, οὐ γὰρ ἦσαν μακρὰν\n\nἀπὸ τῆς γῆς ἀλλὰ ὡς ἀπὸ πηχῶν διακοσίων, σύροντες τὸ\n\nδίκτυον τῶν ἰχθύων.\nὩς οὖν ἀπέβησαν εἰς τὴν γῆν βλέπουσιν\n\nἀνθρακιὰν κειμένην καὶ ὀψάριον ἐπικείμενον καὶ\n\nἄρτον.\nλέγει αὐτοῖς [ὁ] Ἰησοῦς Ἐνέγκατε ἀπὸ τῶν\n\nὀψαρίων ὧν ἐπιάσατε νῦν.\nἀνέβη οὖν Σίμων Πέτρος καὶ\n\nεἵλκυσεν τὸ δίκτυον εἰς τὴν γῆν μεστὸν ἰχθύων μεγάλων\n\nἑκατὸν πεντήκοντα τριῶν· καὶ τοσούτων ὄντων οὐκ ἐσχίσθη\n\nτὸ δίκτυον.\nλέγει αὐτοῖς [ὁ] Ἰησοῦς Δεῦτε ἀριστήσατε.\n\nοὐδεὶς ἐτόλμα τῶν μαθητῶν ἐξετάσαι αὐτόν Σὺ τίς εἶ;\n\nεἰδότες ὅτι ὁ κύριός ἐστιν.\nἔρχεται Ἰησοῦς καὶ λαμβάνει\n\nτὸν ἄρτον καὶ δίδωσιν αὐτοῖς, καὶ τὸ ὀψάριον ὁμοίως.\nΤοῦτο\n\nἤδη τρίτον ἐφανερώθη Ἰησοῦς τοῖς μαθηταῖς ἐγερθεὶς\n\nἐκ νεκρῶν.\nὍτε οὖν ἠρίστησαν λέγει τῷ Σίμωνι Πέτρῳ ὁ Ἰησοῦς\n\nΣίμων Ἰωάνου, ἀγαπᾷς με πλέον τούτων; λέγει αὐτῷ\n\nΝαί, κύριε, σὺ οἶδας ὅτι φιλῶ σε. λέγει αὐτῷ Βόσκε\n\nτὰ ἀρνία μου.\nλέγει αὐτῷ πάλιν δεύτερον Σίμων\n\nἸωάνου, ἀγαπᾷς με; λέγει αὐτῷ Ναί, κύριε, σὺ οἶδας\n\nὅτι φιλῶ σε. λέγει αὐτῷ Ποίμαινε τὰ προβάτιά μου.\nλέγει αὐτῷ τὸ τρίτον Σίμων Ἰωάνου,\n\nφιλεῖς με; ἐλυπήθη\n\nὁ Πέτρος ὅτι εἶπεν αὐτῷ τὸ τρίτον Φιλεῖς με; καὶ εἶπεν\n\nαὐτῷ Κύριε, πάντα σὺ οἶδας, σὺ γινώσκεις ὅτι φιλῶ σε.\n\nλέγει αὐτῷ Ἰησοῦς Βόσκε τὰ προβάτιά μου.\nἀμὴν ἀμὴν\n\nλέγω σοι, ὅτε ἦς νεώτερος, ἐζώννυες σεαυτὸν καὶ περιεπάτεις\n\nὅπου ἤθελες· ὅταν δὲ γηράσῃς, ἐκτενεῖς τὰς χεῖράς\n\nσου, καὶ ἄλλος ζώσει σε καὶ οἴσει ὅπου οὐ θέλεις.\nτοῦτο\n\nδὲ εἶπεν σημαίνων ποίῳ θανάτῳ δοξάσει τὸν θεόν. καὶ\n\nτοῦτο εἰπὼν λέγει αὐτῷ Ἀκολούθει μοι.\nἘπιστραφεὶς\n\nὁ Πέτρος βλέπει τὸν μαθητὴν ὃν ἠγάπα ὁ\n\nἸησοῦς ἀκολουθοῦντα, ὃς καὶ ἀνέπεσεν ἐν τῷ δείπνῳ ἐπὶ τὸ\n\nστῆθος αὐτοῦ καὶ εἶπεν Κύριε, τίς ἐστιν ὁ παραδιδούς σε;\nτοῦτον οὖν ἰδὼν ὁ Πέτρος λέγει τῷ Ἰησοῦ Κύριε, οὗτος δὲ\n\nτί;\nλέγει αὐτῷ ὁ Ἰησοῦς Ἐὰν αὐτὸν θέλω μένειν ἕως\n\nἔρχομαι, τί πρὸς σέ; σύ μοι ἀκολούθει.\nἘξῆλθεν οὖν\n\nοὗτος ὁ λόγος εἰς τοὺς ἀδελφοὺς ὅτι ὁ μαθητὴς ἐκεῖνος\n\nοὐκ ἀποθνήσκει. οὐκ εἶπεν δὲ αὐτῷ ὁ Ἰησοῦς ὅτι οὐκ ἀποθνήσκει,\n\nἀλλʼ Ἐὰν αὐτὸν θέλω μένειν ἕως ἔρχομαι,\n\nτί πρὸς σέ;\nΟὗτός ἐστιν ὁ μαθητὴς ὁ μαρτυρῶν περὶ τούτων καὶ\n\nὁ γράψας ταῦτα, καὶ οἴδαμεν ὅτι ἀληθὴς αὐτοῦ ἡ μαρτυρία\n\nἐστίν.\nἜστιν δὲ καὶ ἄλλα πολλὰ ἃ ἐποίησεν ὁ Ἰησοῦς, ἅτινα\n\nἐὰν γράφηται καθʼ ἕν, οὐδʼ αὐτὸν οἶμαι τὸν κόσμον χωρήσειν\n\nτὰ γραφόμενα βιβλία.\n"};
