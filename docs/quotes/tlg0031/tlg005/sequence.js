var sequence = {"name":"New Testament. Acts","data":"τὸν μὲν πρῶτον λόγον ἐποιησάμην περὶ πάντων, ὦ\nΘεόφιλε, ὧν ἤρξατο Ἰησοῦς ποιεῖν τε καὶ διδάσκειν\nἄχρι ἧς ἡμέρας ἐντειλάμενος τοῖς ἀποστόλοις διὰ πνεύματος\nἁγίου οὓς ἐξελέξατο ἀνελήμφθη·\nοἷς καὶ\nπαρέστησεν ἑαυτὸν ζῶντα μετὰ τὸ παθεῖν αὐτὸν ἐν πολλοῖς τεκμηρίοις, διʼ\nἡμερῶν τεσσεράκοντα ὀπτανόμενος αὐτοῖς καὶ λέγων τὰ περὶ τῆς βασιλείας τοῦ\nθεοῦ.\nκαὶ συναλιζόμενος παρήγγειλεν αὐτοῖς\nἀπὸ Ἰεροσολύμων μὴ χωρίζεσθαι, ἀλλὰ περιμένειν τὴν ἐπαγγελίαν τοῦ πατρὸς ἣν\nἠκούσατέ μου·\nὅτι Ἰωάνης μὲν ἐβάπτισεν\nὕδατι, ὑμεῖς δὲ ἐν πνεύματι βαπτισθήσεσθε ἁγίῳ οὐ μετὰ πολλὰς ταύτας ἡμέρας.\nοἱ μὲν οὖν συνελθόντες ἠρώτων αὐτὸν\nλέγοντες Κύριε, εἰ ἐν τῷ χρόνῳ τούτῳ ἀποκαθιστάνεις τὴν βασιλείαν τῷ Ἰσραήλ;\nεἶπεν πρὸς αὐτούς Οὐχ ὑμῶν ἐστὶν γνῶναι\nχρόνους ἢ καιροὺς οὓς ὁ πατὴρ ἔθετο ἐν τῇ ἰδίᾳ ἐξουσίᾳ,\nἀλλὰ λήμψεσθε δύναμιν ἐπελθόντος τοῦ ἁγίου πνεύματος ἐφʼ\nὑμᾶς, καὶ ἔσεσθέ μου μάρτυρες ἔν τε Ἰερουσαλὴμ καὶ [ἐν] πάσῃ τῇ Ἰουδαίᾳ καὶ\nΣαμαρίᾳ καὶ ἕως ἐσχάτου τῆς γῆς.\nκαὶ ταῦτα\nεἰπὼν βλεπόντων αὐτῶν ἐπήρθη, καὶ νεφέλη ὑπέλαβεν αὐτὸν ἀπὸ τῶν ὀφθαλμῶν\nαὐτῶν.\nκαὶ ὡς ἀτενίζοντες ἦσαν εἰς τὸν\nοὐρανὸν πορευομένου αὐτοῦ, καὶ ἰδοὺ ἄνδρες δύο παριστήκεισαν αὐτοῖς ἐν ἐσθήσεσι λευκαῖς,\nοἳ καὶ\nεἶπαν Ἄνδρες Γαλιλαῖοι, τί ἑστήκατε βλέποντες εἰς τὸν οὐρανόν; οὗτος ὁ\nἸησοῦς ὁ ἀναλημφθεὶς ἀφʼ ὑμῶν εἰς τὸν οὐρανὸν οὕτως ἐλεύσεται ὃν τρόπον\nἐθεάσασθε αὐτὸν πορευόμενον εἰς τὸν οὐρανόν.\nΤότε ὑπέστρεψαν εἰς Ἰερουσαλὴμ ἀπὸ ὄρους τοῦ καλουμένου Ἐλαιῶνος, ὅ ἐστιν\nἐγγὺς Ἰερουσαλὴμ σαββάτου ἔχον ὁδόν.\nΚαὶ\nὅτε εἰσῆλθον, εἰς τὸ ὑπερῷον ἀνέβησαν οὗ ἦσαν καταμένοντες, ὅ τε Πέτρος καὶ\nἸωάνης καὶ Ἰάκωβος καὶ Ἀνδρέας, Φίλιππος καὶ Θωμᾶς, Βαρθολομαῖος καὶ\nΜαθθαῖος, Ἰάκωβος Ἁλφαίου καὶ Σίμων ὁ ζηλωτὴς καὶ Ἰούδας Ἰακώβου.\nοὗτοι πάντες ἦσαν προσκαρτεροῦντες ὁμοθυμαδὸν τῇ\nπροσευχῇ σὺν γυναιξὶν καὶ Μαριὰμ τῇ μητρὶ [τοῦ] Ἰησοῦ καὶ σὺν τοῖς ἀδελφοῖς\nαὐτοῦ.\nΚΑΙ ΕΝ ΤΑΙΣ ΗΜΕΡΑΙΣ ταύταις ἀναστὰς Πέτρος ἐν μέσῳ\nτῶν ἀδελφῶν εἶπεν (ἦν τε ὄχλος ὀνομάτων ἐπὶ τὸ αὐτὸ ὡς ἑκατὸν εἴκοσι)\nἌνδρες ἀδελφοί, ἔδει πληρωθῆναι τὴν\nγραφὴν ἣν προεῖπε τὸ πνεῦμα τὸ ἅγιον διὰ στόματος Δαυεὶδ περὶ Ἰούδα τοῦ\nγενομένου ὁδηγοῦ τοῖς συλλαβοῦσιν Ἰησοῦν,\nὅτι κατηριθμημένος ἦν ἐν ἡμῖν καὶ ἔλαχεν τὸν κλῆρον τῆς διακονίας ταύτης.\n— Οὗτος μὲν οὖν ἐκτήσατο χωρίον ἐκ\nμισθοῦ τῆς ἀδικίας, καὶ πρηνὴς γενόμενος ἐλάκησεν μέσος, καὶ ἐξεχύθη πάντα\nτὰ σπλάγχνα αὐτοῦ.\nκαὶ γνωστὸν ἐγένετο πᾶσι\nτοῖς κατοικοῦσιν Ἰερουσαλήμ, ὥστε κληθῆναι τὸ χωρίον ἐκεῖνο τῇ διαλέκτῳ\nαὐτῶν Ἁκελδαμάχ, τοῦτʼ ἔστιν Χωρίον Αἵματος.\n— Γέγραπται γὰρ ἐν Βίβλῳ Ψαλμῶν Γενηθήτω ἡ ἔπαυλις αὐτοῦ ἔρημοςκαὶ μὴ ἔστω ὁ κατοικῶν ἐν αὐτῇ,\nκαί Τὴν ἐπισκοπὴν αὐτοῦ λαβέτω ἕτερος.\nδεῖ οὖν τῶν συνελθόντων ἡμῖν ἀνδρῶν ἐν\nπαντὶ χρόνῳ ᾧ εἰσῆλθεν καὶ ἐξῆλθεν ἐφʼ ἡμᾶς ὁ κύριος Ἰησοῦς,\nἀρξάμενος ἀπὸ τοῦ βαπτίσματος Ἰωάνου ἕως τῆς\nἡμέρας ἧς ἀνελήμφθη ἀφʼ ἡμῶν, μάρτυρα τῆς ἀναστάσεως αὐτοῦ σὺν ἡμῖν γενέσθαι\nἕνα τούτων.\nκαὶ ἔστησαν δύο, Ἰωσὴφ τὸν\nκαλούμενον Βαρσαββᾶν, ὃς ἐπεκλήθη Ἰοῦστος, καὶ Μαθθίαν.\nκαὶ προσευξάμενοι εἶπαν Σὺ κύριε καρδιογνῶστα πάντων,\nἀνάδειξον ὃν ἐξελέξω, ἐκ τούτων τῶν δύο ἕνα,\nλαβεῖν τὸν τόπον τῆς διακονίας ταύτης καὶ ἀποστολῆς, ἀφʼ ἧς παρέβη Ἰούδας\nπορευθῆναι εἰς τὸν τόπον τὸν ἴδιον.\nκαὶ\nἔδωκαν κλήρους αὐτοῖς, καὶ ἔπεσεν ὁ κλῆρος ἐπὶ Μαθθίαν, καὶ συνκατεψηφίσθη\nμετὰ τῶν ἕνδεκα ἀποστόλων.\nΚαὶ ἐν τῷ συνπληροῦσθαι τὴν ἡμέραν τῆς πεντηκοστῆς\nἦσαν πάντες ὁμοῦ ἐπὶ τὸ αὐτό,\nκαὶ ἐγένετο\nἄφνω ἐκ τοῦ οὐρανοῦ ἦχος ὥσπερ φερομένης πνοῆς βιαίας καὶ ἐπλήρωσεν ὅλον τὸν\nοἶκον οὗ ἦσαν καθήμενοι,\nκαὶ ὤφθησαν αὐτοῖς\nδιαμεριζόμεναι γλῶσσαι ὡσεὶ πυρός, καὶ ἐκάθισεν ἐφʼ ἕνα ἕκαστον αὐτῶν,\nκαὶ ἐπλήσθησαν πάντες πνεύματος ἁγίου,\nκαὶ ἤρξαντο λαλεῖν ἑτέραις γλώσσαις καθὼς τὸ πνεῦμα ἐδίδου ἀποφθέγγεσθαι\nαὐτοῖς.\nἮσαν δὲ [ἐν] Ἰερουσαλὴμ κατοικοῦντες\nἸουδαῖοι, ἄνδρες εὐλαβεῖς ἀπὸ παντὸς ἔθνους τῶν ὑπὸ τὸν οὐρανόν·\nγενομένης δὲ τῆς φωνῆς ταύτης συνῆλθε τὸ πλῆθος καὶ\nσυνεχύθη, ὅτι ἤκουσεν εἷς ἕκαστος τῇ ἰδίᾳ διαλέκτῳ λαλούντων αὐτῶν·\nἐξίσταντο δὲ καὶ ἐθαύμαζον λέγοντες Οὐχὶ\nἰδοὺ πάντες οὗτοί εἰσιν οἱ λαλοῦντες Γαλιλαῖοι;\nκαὶ πῶς ἡμεῖς ἀκούομεν ἕκαστος τῇ ἰδίᾳ διαλέκτῳ ἡμῶν ἐν ᾗ\nἐγεννήθημεν;\nΠάρθοι καὶ Μῆδοι καὶ Ἐλαμεῖται,\nκαὶ οἱ κατοικοῦντες τὴν Μεσοποταμίαν, Ἰουδαίαν τε καὶ Καππαδοκίαν, Πόντον\nκαὶ τὴν Ἀσίαν,\nΦρυγίαν τε καὶ Παμφυλίαν,\nΑἴγυπτον καὶ τὰ μέρη τῆς Λιβύης τῆς κατὰ Κυρήνην, καὶ οἱ ἐπιδημοῦντες\nῬωμαῖοι,\nἸουδαῖοί τε καὶ προσήλυτοι, Κρῆτες\nκαὶ Ἄραβες, ἀκούομεν λαλούντων αὐτῶν ταῖς ἡμετέραις γλώσσαις\nτὰ μεγαλεῖα τοῦ θεοῦ.\nἐξίσταντο δὲ πάντες\nκαὶ διηποροῦντο, ἄλλος πρὸς ἄλλον λέγοντες Τί θέλει τοῦτο εἶναι;\nἕτεροι δὲ διαχλευάζοντες ἔλεγον ὅτι Γλεύκους\nμεμεστωμένοι εἰσίν.\nΣταθεὶς δὲ ὁ Πέτρος σὺν\nτοῖς ἕνδεκα ἐπῆρεν τὴν φωνὴν αὐτοῦ καὶ ἀπεφθέγξατο αὐτοῖς Ἄνδρες Ἰουδαῖοι\nκαὶ οἱ κατοικοῦντες Ἰερουσαλὴμ πάντες, τοῦτο ὑμῖν γνωστὸν ἔστω καὶ\nἐνωτίσασθε τὰ ῥήματά μου.\nοὐ γὰρ ὡς ὑμεῖς\nὑπολαμβάνετε οὗτοι μεθύουσιν, ἔστιν γὰρ ὥρα τρίτη τῆς ἡμέρας,\nἀλλὰ τοῦτό ἐστιν τὸ εἰρημένον διὰ τοῦ προφήτου\nἸωήλ\nΚαὶ ἔσται ἐν ταῖς\nἐσχάταις ἡμέραις, λέγει ὁ θεός, ἐκχεῶ ἀπὸ τοῦ πνεύματός μου ἐπὶ πᾶσαν σάρκα,καὶ προφητεύσουσιν οἱ υἱοὶ ὑμῶν καὶ αἱ θυγατέρες\nὑμῶν,καὶ οἱ νεανίσκοι ὑμῶν ὁράσεις ὄψονται,καὶ οἱ πρεσβύτεροι ὑμῶν ἐνυπνίοις ἐνυπνιασθήσονται·\nκαί γε ἐπὶ τοὺς δούλους μου καὶ ἐπὶ τὰς δούλας μουἐν ταῖς ἡμέραις ἐκείναις ἐκχεῶ ἀπὸ τοῦ πνεύματός μου, καὶ προφητεύσουσιν.\nΚαὶ δώσω τέρατα ἐν τῷ οὐρανῷ ἄνω καὶ σημεῖα ἐπὶ τῆς γῆς κάτω, αἷμα καὶ πῦρ καὶ ἀτμίδα καπνοῦ·\nὁ ἥλιος μεταστραφήσεται εἰς σκότοςκαὶ ἡ σελήνη εἰς αἷμαπρὶν ἐλθεῖν ἡμέραν Κυρίου τὴν μεγάλην καὶ ἐπιφανῆ.\nΚαὶ ἔσται πᾶς ὃς ἐὰν ἐπικαλέσηται τὸ ὄνομα Κυρίου\nσωθήσεται.\nἌνδρες Ἰσραηλεῖται, ἀκούσατε τοὺς λόγους τούτους.\nἸησοῦν τὸν Ναζωραῖον, ἄνδρα ἀποδεδειγμένον ἀπὸ τοῦ θεοῦ εἰς\nὑμᾶς δυνάμεσι καὶ τέρασι καὶ σημείοις οἷς ἐποίησεν διʼ αὐτοῦ ὁ θεὸς ἐν μέσῳ\nὑμῶν, καθὼς αὐτοὶ οἴδατε,\nτοῦτον τῇ\nὡρισμένῃ βουλῇ καὶ προγνώσει τοῦ θεοῦ ἔκδοτον διὰ χειρὸς ἀνόμων προσπήξαντες\nἀνείλατε,\nὃν ὁ θεὸς ἀνέστησεν λύσας τὰς\nὠδῖνας τοῦ θανάτου, καθότι οὐκ ἦν δυνατὸν κρατεῖσθαι αὐτὸν ὑπʼ αὐτοῦ·\nΔαυεὶδ γὰρ λέγει εἰς αὐτόν Προορώμην τὸν κύριον ἐνώπιόν μου διὰ παντός, ὅτι ἐκ δεξιῶν μού ἐστιν ἵνα μὴ σαλευθῶ.\nδιὰ τοῦτο ηὐφράνθη μου ἡ καρδία καὶ ἠγαλλιάσατοἡ γλῶσσά μου, ἔτι δὲ καὶ ἡ σάρξ μου κατασκηνώσει ἐπʼ\nἐλπίδι·\nὅτι οὐκ ἐνκαταλείψεις τὴν ψυχήν μου εἰς ᾄδην, οὐδὲ δώσεις τὸν ὅσιόν σου ἰδεῖν διαφθοράν.\nἐγνώρισάς μοι ὁδοὺς ζωῆς,πληρώσεις με εὐφροσύνης μετὰ τοῦ προσώπουσου.\nἌνδρες ἀδελφοί, ἐξὸν εἰπεῖν μετὰ παρρησίας πρὸς\nὑμᾶς περὶ τοῦ πατριάρχου Δαυείδ, ὅτι καὶ ἐτελεύτησεν καὶ ἐτάφη καὶ τὸ μνῆμα\nαὐτοῦ ἔστιν ἐν ἡμῖν ἄχρι τῆς ἡμέρας ταύτης·\nπροφήτης οὖν ὑπάρχων, καὶ εἰδὼς ὅτι ὅρκῳ ὤμοσεν αὐτῷ ὁ θεὸς\nἐκ καρποῦ τῆς ὀσφύος αὐτοῦ καθίσαι\nἐπὶ τὸν θρόνον αὐτοῦ,\nπροιδὼν ἐλάλησεν περὶ τῆς ἀναστάσεως τοῦ\nχριστοῦ ὅτι οὔτε ἐνκατελείφθη εἰς ᾄδην οὔτε ἡ σὰρξ αὐτοῦ\nεἶδεν διαφθοράν.\nτοῦτον τὸν Ἰησοῦν ἀνέστησεν ὁ θεός, οὗ\nπάντες ἡμεῖς ἐσμὲν μάρτυρες.\nτῇ δεξιᾷ οὖν\nτοῦ θεοῦ ὑψωθεὶς τήν τε ἐπαγγελίαν τοῦ πνεύματος τοῦ ἁγίου λαβὼν παρὰ τοῦ\nπατρὸς ἐξέχεεν τοῦτο ὃ ὑμεῖς [καὶ] βλέπετε καὶ ἀκούετε.\nοὐ γὰρ Δαυεὶδ ἀνέβη εἰς τοὺς οὐρανούς, λέγει δὲ αὐτός Εἶπεν Κύριος τῷ κυρίῳ μου Κάθου ἐκ δεξιῶν μου\nἕως ἂν θῶ τοὺς ἐχθρούς σου ὑποπόδιον τῶνποδῶν σου.\nἀσφαλῶς οὖν γινωσκέτω πᾶς οἶκος Ἰσραὴλ ὅτι καὶ\nκύριον αὐτὸν καὶ χριστὸν ἐποίησεν ὁ θεός, τοῦτον τὸν Ἰησοῦν ὃν ὑμεῖς\nἐσταυρώσατε.\nἈκούσαντες δὲ κατενύγησαν τὴν\nκαρδίαν, εἶπάν τε πρὸς τὸν Πέτρον καὶ τοὺς λοιποὺς ἀποστόλους Τί ποιήσωμεν,\nἄνδρες ἀδελφοί; Πέτρος δὲ πρὸς αὐτούς\nΜετανοήσατε, καὶ βαπτισθήτω ἕκαστος ὑμῶν ἐν τῷ ὀνόματι Ἰησοῦ Χριστοῦ εἰς\nἄφεσιν τῶν ἁμαρτιῶν ὑμῶν, καὶ λήμψεσθε τὴν δωρεὰν τοῦ ἁγίου πνεύματος·\nὑμῖν γάρ ἐστιν ἡ ἐπαγγελία καὶ τοῖς\nτέκνοις ὑμῶν καὶ πᾶσι τοῖς εἰς μακρὰν ὅσους ἂν προσκαλέσηται\nΚύριος ὁ θεὸς ἡμῶν.\nἑτέροις τε\nλόγοις πλείοσιν διεμαρτύρατο, καὶ παρεκάλει αὐτοὺς λέγων Σώθητε ἀπὸ τῆς\nγενεᾶς τῆς σκολιᾶς ταύτης.\nΟἱ μὲν οὖν\nἀποδεξάμενοι τὸν λόγον αὐτοῦ ἐβαπτίσθησαν, καὶ προσετέθησαν ἐν τῇ ἡμέρᾳ\nἐκείνῃ ψυχαὶ ὡσεὶ τρισχίλιαι.\nἦσαν δὲ\nπροσκαρτεροῦντες τῇ διδαχῇ τῶν ἀποστόλων καὶ τῇ κοινωνίᾳ, τῇ κλάσει τοῦ\nἄρτου καὶ ταῖς προσευχαῖς.\nἘγίνετο δὲ πάσῃ\nψυχῇ φόβος, πολλὰ δὲ τέρατα καὶ σημεῖα διὰ τῶν ἀποστόλων ἐγίνετο.\nπάντες δὲ οἱ πιστεύσαντες ἐπὶ τὸ αὐτὸ εἶχον ἅπαντα\nκοινά,\nκαὶ τὰ κτήματα καὶ τὰς ὑπάρξεις\nἐπίπρασκον καὶ διεμέριζον αὐτὰ πᾶσιν καθότι ἄν τις χρείαν εἶχεν·\nκαθʼ ἡμέραν τε προσκαρτεροῦντες ὁμοθυμαδὸν ἐν τῷ\nἱερῷ, κλῶντές τε κατʼ οἶκον ἄρτον, μετελάμβανον τροφῆς ἐν ἀγαλλιάσει καὶ\nἀφελότητι καρδίας,\nαἰνοῦντες τὸν θεὸν καὶ\nἔχοντες χάριν πρὸς ὅλον τὸν λαόν. ὁ δὲ κύριος προσετίθει τοὺς σωζομένους\nκαθʼ ἡμέραν ἐπὶ τὸ αὐτό.\nΠέτρος δὲ καὶ Ἰωάνης ἀνέβαινον εἰς τὸ ἱερὸν ἐπὶ τὴν\nὥραν τῆς προσευχῆς τὴν ἐνάτην,\nκαί τις ἀνὴρ\nχωλὸς ἐκ κοιλίας μητρὸς αὐτοῦ ὑπάρχων ἐβαστάζετο, ὃν ἐτίθουν καθʼ ἡμέραν\nπρὸς τὴν θύραν τοῦ ἱεροῦ τὴν λεγομένην Ὡραίαν τοῦ αἰτεῖν ἐλεημοσύνην παρὰ\nτῶν εἰσπορευομένων εἰς τὸ ἱερόν,\nὃς ἰδὼν\nΠέτρον καὶ Ἰωάνην μέλλοντας εἰσιέναι εἰς τὸ ἱερὸν ἠρώτα\nἐλεημοσύνην λαβεῖν.\nἀτενίσας δὲ Πέτρος εἰς\nαὐτὸν σὺν τῷ Ἰωάνῃ εἶπεν Βλέψον εἰς ἡμᾶς.\nὁ\nδὲ ἐπεῖχεν αὐτοῖς προσδοκῶν τι παρʼ αὐτῶν λαβεῖν.\nεἶπεν δὲ Πέτρος Ἀργύριον καὶ χρυσίον οὐχ ὑπάρχει μοι, ὃ\nδὲ ἔχω τοῦτό σοι δίδωμι· ἐν τῷ ὀνόματι Ἰησοῦ Χριστοῦ τοῦ Ναζωραίου\nπεριπάτει.\nκαὶ πιάσας αὐτὸν τῆς δεξιᾶς\nχειρὸς ἤγειρεν αὐτόν· παραχρῆμα δὲ ἐστερεώθησαν αἱ βάσεις αὐτοῦ καὶ τὰ\nσφυδρά,\nκαὶ ἐξαλλόμενος ἔστη καὶ περιεπάτει,\nκαὶ εἰσῆλθεν σὺν αὐτοῖς εἰς τὸ ἱερὸν περιπατῶν καὶ ἁλλόμενος καὶ αἰνῶν τὸν\nθεόν.\nκαὶ εἶδεν πᾶς ὁ λαὸς αὐτὸν\nπεριπατοῦντα καὶ αἰνοῦντα τὸν θεόν,\nἐπεγίνωσκον δὲ αὐτὸν ὅτι οὗτος ἦν ὁ πρὸς τὴν ἐλεημοσύνην καθήμενος ἐπὶ τῇ\nὩραίᾳ Πύλῃ τοῦ ἱεροῦ, καὶ ἐπλήσθησαν θάμβους καὶ ἐκστάσεως ἐπὶ τῷ\nσυμβεβηκότι αὐτῷ.\nΚρατοῦντος δὲ αὐτοῦ τὸν\nΠέτρον καὶ τὸν Ἰωάνην συνέδραμεν πᾶς ὁ λαὸς πρὸς αὐτοὺς ἐπὶ τῇ στοᾷ τῇ\nκαλουμένῃ Σολομῶντος ἔκθαμβοι.\nἰδὼν δὲ ὁ\nΠέτρος ἀπεκρίνατο πρὸς τὸν λαόν Ἄνδρες Ἰσραηλεῖται, τί θαυμάζετε ἐπὶ τούτῳ,\nἢ ἡμῖν τί ἀτενίζετε ὡς ἰδίᾳ δυνάμει ἢ εὐσεβείᾳ πεποιηκόσιν τοῦ περιπατεῖν\nαὐτόν; ὁ θεὸς Ἀβραὰμ καὶ Ἰσαὰκ\nκαὶ Ἰακώβ, ὁ θεὸς τῶν πατέρων ἡμῶν, ἐδόξασεν τὸν παῖδα αὐτοῦ\nἸησοῦν, ὃν ὑμεῖς μὲν παρεδώκατε καὶ ἠρνήσασθε κατὰ πρόσωπον Πειλάτου,\nκρίναντος ἐκείνου ἀπολύειν·\nὑμεῖς δὲ τὸν\nἅγιον καὶ δίκαιον ἠρνήσασθε, καὶ ᾐτήσασθε ἄνδρα φονέα χαρισθῆναι ὑμῖν,\nτὸν δὲ ἀρχηγὸν τῆς ζωῆς ἀπεκτείνατε, ὃν\nὁ θεὸς ἤγειρεν ἐκ νεκρῶν, οὗ ἡμεῖς μάρτυρές ἐσμεν.\nκαὶ τῇ πίστει τοῦ ὀνόματος αὐτοῦ τοῦτον ὃν θεωρεῖτε καὶ\nοἴδατε ἐστερέωσεν τὸ ὄνομα αὐτοῦ, καὶ ἡ πίστις ἡ διʼ αὐτοῦ ἔδωκεν αὐτῷ τὴν\nὁλοκληρίαν ταύτην ἀπέναντι πάντων ὑμῶν.\nκαὶ\nνῦν, ἀδελφοί, οἶδα ὅτι κατὰ ἄγνοιαν ἐπράξατε, ὥσπερ καὶ οἱ ἄρχοντες ὑμῶν·\nὁ δὲ θεὸς ἃ προκατήγγειλεν διὰ στόματος\nπάντων τῶν προφητῶν παθεῖν τὸν χριστὸν αὐτοῦ ἐπλήρωσεν οὕτως.\nμετανοήσατε οὖν καὶ ἐπιστρέψατε πρὸς\nτὸ ἐξαλιφθῆναι ὑμῶν τὰς ἁμαρτίας,\nὅπως ὒν\nἔλθωσιν καιροὶ ἀναψύξεως ἀπὸ προσώπου τοῦ κυρίου καὶ ἀποστείλῃ τὸν\nπροκεχειρισμένον ὑμῖν χριστὸν Ἰησοῦν,\nἃν\nδεῖ οὐρανὸν μὲν δέξασθαι ἄχρι χρόνων ἀποκαταστάσεως πάντων ὧν ἐλάλησεν ὁ\nθεὸς διὰ στόματος τῶν ἁγίων ἀπʼ αἰῶνος αὐτοῦ προφητῶν.\nΜωυσῆς μὲν εἶπεν ὅτι Προφήτην ὑμῖν ἀναστήσει\nΚύριος ὁ θεὸς ἐκ τῶν ἀδελφῶν ὑμῶν ὡς ἐμέ· αὐτοῦ ἀκούσεσθε κατὰ πάντα ὅσα\nἂν λαλήσῃ πρὸς ὑμᾶς.\nἔσται δὲ πᾶσα ψυχὴ\nἥτις ἂν μὴ ἀκούσῃ τοῦ προφήτου ἐκείνου ἐξολεθρευθήσεται ἐκ τοῦ λαοῦ.\nκαὶ πάντες δὲ οἱ προφῆται ἀπὸ Σαμουὴλ καὶ\nτῶν καθεξῆς ὅσοι ἐλάλησαν καὶ κατήγγειλαν τὰς ἡμέρας ταύτας.\nὑμεῖς ἐστὲ οἱ υἱοὶ τῶν προφητῶν καὶ τῆς διαθήκης\nἧς ὁ θεὸς διέθετο πρὸς τοὺς πατέρας ὑμῶν, λέγων πρὸς Ἀβραάμ Καὶ ἐν τῷ\nσπέρματί σου εὐλογηθήσονται πᾶσαι αἱ πατριαὶ τῆς γῆς.\nὑμῖν πρῶτον ἀναστήσας ὁ θεὸς τὸν παῖδα\nαὐτοῦ ἀπέστειλεν αὐτὸν εὐλογοῦντα ὑμᾶς ἐν τῷ ἀποστρέφειν ἕκαστον ἀπὸ τῶν\nπονηριῶν [ὑμῶν].\nΛαλούν των δὲ αὐτῶν πρὸς τὸν λαὸν ἐπέστησαν\nαὐτοῖς οἱ ἀρχιερεῖς καὶ ὁ στρατηγὸς τοῦ ἱεροῦ καὶ οἱ Σαδδουκαῖοι,\nδιαπονούμενοι διὰ τὸ διδάσκειν αὐτοὺς τὸν λαὸν καὶ\nκαταγγέλλειν ἐν τῷ Ἰησοῦ τὴν ἀνάστασιν τὴν ἐκ νεκρῶν,\nκαὶ ἐπέβαλον αὐτοῖς τὰς χεῖρας καὶ ἔθεντο εἰς τήρησιν εἰς\nτὴν αὔριον, ἦν γὰρ ἑσπέρα ἤδη.\nπολλοὶ δὲ τῶν\nἀκουσάντων τὸν λόγον ἐπίστευσαν, καὶ ἐγενήθη ἀριθμὸς τῶν ἀνδρῶν ὡς χιλιάδες\nπέντε.\nἘγένετο δὲ ἐπὶ τὴν αὔριον συναχθῆναι αὐτῶν τοὺς\nἄρχοντας καὶ τοὺς πρεσβυτέρους καὶ τοὺς γραμματεῖς ἐν\nἸερουσαλήμ (καὶ Ἅννας ὁ ἀρχιερεὺς καὶ Καιάφας καὶ Ἰωάννης\nκαὶ Ἀλέξανδρος καὶ ὅσοι ἦσαν ἐκ γένους ἀρχιερατικοὖ)\nκαὶ στήσαντες αὐτοὺς ἐν τῷ μέσῳ ἐπυνθάνοντο Ἐν ποίᾳ\nδυνάμει ἢ ἐν ποίῳ ὀνόματι ἐποιήσατε τοῦτο ὑμεῖς;\nτότε Πέτρος πλησθεὶς πνεύματος ἁγίου εἶπεν πρὸς αὐτούς\nἌρχοντες τοῦ λαοῦ καὶ πρεσβύτεροι,\nεἰ ἡμεῖς\nσήμερον ἀνακρινόμεθα ἐπὶ εὐεργεσίᾳ ἀνθρώπου ἀσθενοῦς, ἐν τίνι\nοὗτος σέσωσται,\nγνωστὸν ἔστω πᾶσιν ὑμῖν καὶ\nπαντὶ τῷ λαῷ Ἰσραὴλ ὅτι ἐν τῷ ὀνόματι Ἰησοῦ Χριστοῦ τοῦ Ναζωραίου, ὃν ὑμεῖς\nἐσταυρώσατε, ὃν ὁ θεὸς ἤγειρεν ἐκ νεκρῶν, ἐν τούτῳ οὗτος παρέστηκεν ἐνώπιον\nὑμῶν ὑγιής.\nοὗτός ἐστιν ὁ λίθος ὁ\nἐξουθενηθεὶς ὑφʼ ὑμῶν τῶν οἰκοδόμων, ὁ γενόμενος εἰς\nκεφαλὴν γωνίας.\nκαὶ οὐκ ἔστιν ἐν ἄλλῳ οὐδενὶ ἡ σωτηρία,\nοὐδὲ γὰρ ὄνομά ἐστιν ἕτερον ὑπὸ τὸν οὐρανὸν τὸ δεδομένον ἐν ἀνθρώποις ἐν ᾧ\nδεῖ σωθῆναι ἡμᾶς.\nΘεωροῦντες δὲ τὴν τοῦ\nΠέτρου παρρησίαν καὶ Ἰωάνου, καὶ καταλαβόμενοι ὅτι ἄνθρωποι ἀγράμματοί εἰσιν\nκαὶ ἰδιῶται, ἐθαύμαζον, ἐπεγίνωσκόν τε αὐτοὺς ὅτι σὺν τῷ Ἰησοῦ ἦσαν,\nτόν τε ἄνθρωπον βλέποντες σὺν αὐτοῖς\nἑστῶτα τὸν τεθεραπευμένον οὐδὲν εἶχον ἀντειπεῖν.\nκελεύσαντες δὲ αὐτοὺς ἔξω τοῦ συνεδρίου ἀπελθεῖν\nσυνέβαλλον πρὸς ἀλλήλους λέγοντες\nΤί\nποιήσωμεν τοῖς ἀνθρώποις τούτοις; ὅτι μὲν γὰρ γνωστὸν σημεῖον γέγονεν διʼ\nαὐτῶν πᾶσιν τοῖς κατοικοῦσιν Ἰερουσαλὴμ φανερόν, καὶ οὐ δυνάμεθα ἀρνεῖσθαι·\nἀλλʼ ἵνα μὴ ἐπὶ πλεῖον διανεμηθῇ εἰς\nτὸν λαόν, ἀπειλησώμεθα αὐτοῖς μηκέτι λαλεῖν ἐπὶ τῷ ὀνόματι τούτῳ μηδενὶ\nἀνθρώπων.\nκαὶ καλέσαντες αὐτοὺς παρήγγειλαν\nκαθόλου μὴ φθέγγεσθαι μηδὲ διδάσκειν ἐπὶ τῷ ὀνόματι [τοῦ] Ἰησοῦ.\nὁ δὲ Πέτρος καὶ Ἰωάνης ἀποκριθέντες εἶπαν πρὸς\nαὐτούς Εἰ δίκαιόν ἐστιν ἐνώπιον τοῦ θεοῦ ὑμῶν ἀκούειν μᾶλλον ἢ τοῦ θεοῦ\nκρίνατε,\nοὐ δυνάμεθα γὰρ ἡμεῖς ἃ εἴδαμεν\nκαὶ ἠκούσαμεν μὴ λαλεῖν.\nοἱ δὲ\nπροσαπειλησάμενοι ἀπέλυσαν αὐτούς, μηδὲν εὑρίσκοντες τὸ πῶς κολάσωνται\nαὐτούς, διὰ τὸν λαόν, ὅτι πάντες ἐδόξαζον τὸν θεὸν ἐπὶ τῷ γεγονότι·\nἐτῶν γὰρ ἦν πλειόνων τεσσεράκοντα ὁ\nἄνθρωπος ἐφʼ ὃν γεγόνει τὸ σημεῖον τοῦτο τῆς ἰάσεως.\nἈπολυθέντες δὲ ἦλθον πρὸς τοὺς ἰδίους καὶ ἀπήγγειλαν ὅσα\nπρὸς αὐτοὺς οἱ ἀρχιερεῖς καὶ οἱ πρεσβύτεροι εἶπαν.\nοἱ δὲ ἀκούσαντες ὁμοθυμαδὸν ἦραν φωνὴν πρὸς\nτὸν θεὸν καὶ εἶπαν Δέσποτα, σὺ ὁ ποιήσας τὸν οὐρανὸν καὶ τὴν γῆν καὶ\nτὴν θάλασσαν καὶ πάντα\nτὰ ἐν αὐτοῖς, ὁ τοῦ πατρὸς ἡμῶν διὰ πνεύματος ἁγίου στόματος\nΔαυεὶδ παιδός σου εἰπών Ἵνα τί ἐφρύαξαν ἔθνη καὶ λαοὶ ἐμελέτησαν κενά;\nπαρέστησαν οἱ βασιλεῖς τῆς γῆςκαὶ οἱ ἄρχοντες συνήχθησαν ἐπὶ τὸ αὐτὸκατὰ τοῦ κυρίου καὶ κατὰ τοῦ χριστοῦ\nαὐτοῦ.\nσυνήχθησαν γὰρ ἐπʼ ἀληθείας ἐν τῇ πόλει ταύτῃ ἐπὶ\nτὸν ἅγιον παῖδά σου Ἰησοῦν, ὃν ἔχρισας, Ἡρῴδης τε καὶ Πόντιος Πειλᾶτος σὺν\nἔθνεσιν καὶ λαοῖς Ἰσραήλ,\nποιῆσαι ὅσα ἡ χείρ σου καὶ ἡ βουλὴ προώρισεν\nγενέσθαι.\nκαὶ τὰ νῦν, κύριε, ἔπιδε ἐπὶ τὰς\nἀπειλὰς αὐτῶν, καὶ δὸς τοῖς δούλοις σου μετὰ παρρησίας πάσης λαλεῖν τὸν\nλόγον σου,\nἐν τῷ τὴν χεῖρα ἐκτείνειν σε εἰς\nἴασιν καὶ σημεῖα καὶ τέρατα γίνεσθαι διὰ τοῦ ὀνόματος τοῦ ἁγίου παιδός σου\nἸησοῦ.\nκαὶ δεηθέντων αὐτῶν ἐσαλεύθη ὁ τόπος\nἐν ᾧ ἦσαν συνηγμένοι, καὶ ἐπλήσθησαν ἅπαντες τοῦ ἁγίου πνεύματος, καὶ\nἐλάλουν τὸν λόγον τοῦ θεοῦ μετὰ παρρησίας.\nΤοῦ δὲ πλήθους τῶν πιστευσάντων ἦν καρδία καὶ ψυχὴ\nμία, καὶ οὐδὲ εἷς τι τῶν ὑπαρχόντων αὐτῷ ἔλεγεν ἴδιον εἶναι, ἀλλʼ ἦν αὐτοῖς\nπάντα κοινά.\nκαὶ δυνάμει μεγάλῃ ἀπεδίδουν\nτὸ μαρτύριον οἱ ἀπόστολοι τοῦ κυρίου Ἰησοῦ τῆς ἀναστάσεως, χάρις τε μεγάλη\nἦν ἐπὶ πάντας αὐτούς.\nοὐδὲ γὰρ ἐνδεής τις\nἦν ἐν αὐτοῖς· ὅσοι γὰρ κτήτορες χωρίων ἢ οἰκιῶν ὑπῆρχον, πωλοῦντες ἔφερον\nτὰς τιμὰς τῶν πιπρασκομένων\nκαὶ ἐτίθουν\nπαρὰ τοὺς πόδας τῶν ἀποστόλων· διεδίδετο δὲ ἑκάστῳ καθότι ἄν τις χρείαν\nεἶχεν.\nἸωσὴφ δὲ ὁ ἐπικληθεὶς Βαρνάβας ἀπὸ\nτῶν ἀποστόλων, ὅ ἐστιν μεθερμηνευόμενον Υἱὸς Παρακλήσεως, Λευείτης, Κύπριος\nτῷ γένει,\nὑπάρχοντος αὐτῷ ἀγροῦ πωλήσας\nἤνεγκεν τὸ χρῆμα καὶ ἔθηκεν παρὰ τοὺς πόδας τῶν ἀποστόλων.\nἈνὴρ δέ τις Ἁνανίας ὀνόματι σὺν Σαπφείρῃ τῇ γυναικὶ\nαὐτοῦ ἐπώλησεν κτῆμα\nκαὶ ἐνοσφίσατο ἀπὸ τῆς\nτιμῆς, συνειδυίης καὶ τῆς γυναικός, καὶ ἐνέγκας μέρος τι παρὰ τοὺς πόδας τῶν\nἀποστόλων ἔθηκεν.\nεἶπεν δὲ ὁ Πέτρος Ἁνανία,\nδιὰ τί ἐπλήρωσεν ὁ Σατανᾶς τὴν καρδίαν σου ψεύσασθαί σε τὸ πνεῦμα τὸ ἅγιον\nκαὶ νοσφίσασθαι ἀπὸ τῆς τιμῆς τοῦ χωρίου;\nοὐχὶ μένον σοὶ ἔμενεν καὶ πραθὲν ἐν τῇ σῇ ἐξουσίᾳ ὑπῆρχεν; τί ὅτι ἔθου ἐν τῇ\nκαρδίᾳ σου τὸ πρᾶγμα τοῦτο; οὐκ ἐψεύσω ἀνθρώποις ἀλλὰ τῷ θεῷ.\nἀκούων δὲ ὁ Ἁνανίας τοὺς λόγους τούτους πεσὼν\nἐξέψυξεν·\nκαὶ ἐγένετο φόβος μέγας ἐπὶ πάντας\nτοὺς ἀκούοντας. ἀναστάντες δὲ οἱ νεώτεροι συνέστειλαν αὐτὸν καὶ ἐξενέγκαντες\nἔθαψαν.\nἘγένετο δὲ ὡς ὡρῶν τριῶν διάστημα\nκαὶ ἡ γυνὴ αὐτοῦ μὴ εἰδυῖα τὸ γεγονὸς εἰσῆλθεν.\nἀπεκρίθη δὲ πρὸς αὐτὴν Πέτρος Εἰπέ μοι, εἰ τοσούτου τὸ\nχωρίον ἀπέδοσθε; ἡ δὲ εἶπεν Ναί, τοσούτου.\nὁ\nδὲ Πέτρος πρὸς αὐτήν Τί ὅτι συνεφωνήθη ὑμῖν πειράσαι τὸ πνεῦμα Κυρίου; ἰδοὺ\nοἱ πόδες τῶν θαψάντων τὸν ἄνδρα σου ἐπὶ τῇ θύρᾳ καὶ ἐξοίσουσίν σε.\nἔπεσεν δὲ παραχρῆμα πρὸς τοὺς πόδας\nαὐτοῦ καὶ ἐξέψυξεν· εἰσελθόντες δὲ οἱ νεανίσκοι εὗρον αὐτὴν νεκράν, καὶ\nἐξενέγκαντες ἔθαψαν πρὸς τὸν ἄνδρα αὐτῆς.\nΚαὶ ἐγένετο φόβος μέγας ἐφʼ ὅλην τὴν ἐκκλησίαν καὶ ἐπὶ πάντας τοὺς ἀκούοντας\nταῦτα.\nΔιὰ δὲ τῶν χειρῶν τῶν ἀποστόλων ἐγίνετο σημεῖα καὶ\nτέρατα πολλὰ ἐν τῷ λαῷ· καὶ ἦσαν ὁμοθυμαδὸν πάντες ἐν τῇ Στοᾷ Σολομῶντος·\nτῶν δὲ λοιπῶν οὐδεὶς ἐτόλμα κολλᾶσθαι\nαὐτοῖς·\nἀλλʼ ἐμεγάλυνεν αὐτοὺς ὁ λαός,\nμᾶλλον δὲ προσετίθεντο πιστεύοντες τῷ κυρίῳ πλήθη ἀνδρῶν τε καὶ γυναικῶν·\nὥστε καὶ εἰς τὰς πλατείας ἐκφέρειν τοὺς\nἀσθενεῖς καὶ τιθέναι ἐπὶ κλιναρίων καὶ κραβάττων, ἵνα ἐρχομένου Πέτρου κἂν ἡ\nσκιὰ ἐπισκιάσει τινὶ αὐτῶν.\nσυνήρχετο δὲ\nκαὶ τὸ πλῆθος τῶν πέριξ πόλεων Ἰερουσαλήμ, φέροντες\nἀσθενεῖς καὶ ὀχλουμένους ὑπὸ πνευμάτων ἀκαθάρτων, οἵτινες ἐθεραπεύοντο\nἅπαντες.\nἈναστὰς δὲ ὁ ἀρχιερεὺς καὶ πάντες οἱ σὺν αὐτῷ, ἡ\nοὖσα αἵρεσις τῶν Σαδδουκαίων,\nἐπλήσθησαν\nζήλου καὶ ἐπέβαλον τὰς χεῖρας ἐπὶ τοὺς ἀποστόλους καὶ ἔθεντο αὐτοὺς ἐν\nτηρήσει δημοσίᾳ.\nἌγγελος δὲ Κυρίου διὰ\nνυκτὸς ἤνοιξε τὰς θύρας τῆς φυλακῆς ἐξαγαγών τε αὐτοὺς εἶπεν\nΠορεύεσθε καὶ σταθέντες λαλεῖτε ἐν τῷ ἱερῷ τῷ λαῷ\nπάντα τὰ ῥήματα τῆς ζωῆς ταύτης.\nἀκούσαντες\nδὲ εἰσῆλθον ὑπὸ τὸν ὄρθρον εἰς τὸ ἱερὸν καὶ ἐδίδασκον. Παραγενόμενος δὲ ὁ\nἀρχιερεὺς καὶ οἱ σὺν αὐτῷ συνεκάλεσαν τὸ συνέδριον καὶ πᾶσαν τὴν γερουσίαν\nτῶν υἱῶν Ἰσραήλ, καὶ ἀπέστειλαν εἰς τὸ δεσμωτήριον ἀχθῆναι αὐτούς.\nοἱ δὲ παραγενόμενοι ὑπηρέται οὐχ εὗρον\nαὐτοὺς ἐν τῇ φυλακῇ, ἀναστρέψαντες δὲ ἀπήγγειλαν λέγοντες ὅτι\nΤὸ δεσμωτήριον εὕρομεν κεκλεισμένον ἐν πάσῃ\nἀσφαλείᾳ καὶ τοὺς φύλακας ἑστῶτας ἐπὶ τῶν θυρῶν, ἀνοίξαντες δὲ ἔσω οὐδένα\nεὕρομεν.\nὡς δὲ ἤκουσαν τοὺς λόγους τούτους\nὅ τε στρατηγὸς τοῦ ἱεροῦ καὶ οἱ ἀρχιερεῖς, διηπόρουν περὶ αὐτῶν τί ἂν\nγένοιτο τοῦτο.\nΠαραγενόμενος δέ τις\nἀπήγγειλεν αὐτοῖς ὅτι Ἰδοὺ οἱ ἄνδρες οὓς ἔθεσθε ἐν τῇ φυλακῇ εἰσὶν ἐν τῷ\nἱερῷ ἑστῶτες καὶ διδάσκοντες τὸν λαόν.\nτότε\nἀπελθὼν ὁ στρατηγὸς σὺν τοῖς ὑπηρέταις ἦγεν αὐτούς, οὐ μετὰ βίας, ἐφοβοῦντο\nγὰρ τὸν λαόν, μὴ λιθασθῶσιν· ἀγαγόντες\nδὲ\nαὐτοὺς ἔστησαν ἐν τῷ συνεδρίῳ. καὶ ἐπηρώτησεν αὐτοὺς ὁ ἀρχιερεὺς\nλέγων Παραγγελίᾳ παρηγγείλαμεν ὑμῖν μὴ διδάσκειν\nἐπὶ τῷ ὀνόματι τούτῳ, καὶ ἰδοὺ πεπληρώκατε τὴν Ἰερουσαλὴμ τῆς διδαχῆς ὑμῶν,\nκαὶ βούλεσθε ἐπαγαγεῖν ἐφʼ ἡμᾶς τὸ αἷμα τοῦ ἀνθρώπου τούτου.\nἀποκριθεὶς δὲ Πέτρος καὶ οἱ ἀπόστολοι εἶπαν\nΠειθαρχεῖν δεῖ θεῷ μᾶλλον ἢ ἀνθρώποις.\nὁ\nθεὸς τῶν πατέρων ἡμῶν ἤγειρεν Ἰησοῦν, ὃν ὑμεῖς διεχειρίσασθε\nκρεμάσαντες ἐπὶ ξύλου·\nτοῦτον ὁ θεὸς ἀρχηγὸν καὶ\nσωτῆρα ὕψωσεν τῇ δεξιᾷ αὐτοῦ, [τοῦ] δοῦναι μετάνοιαν τῷ Ἰσραὴλ καὶ ἄφεσιν\nἁμαρτιῶν·\nκαὶ ἡμεῖς ἐσμὲν μάρτυρες τῶν\nῥημάτων τούτων, καὶ τὸ πνεῦμα τὸ ἅγιον ὃ ἔδωκεν ὁ θεὸς τοῖς πειθαρχοῦσιν\nαὐτῷ.\nοἱ δὲ ἀκούσαντες διεπρίοντο καὶ\nἐβούλοντο ἀνελεῖν αὐτούς.\nἈναστὰς δέ τις ἐν\nτῷ συνεδρίῳ Φαρισαῖος ὀνόματι Γαμαλιήλ, νομοδιδάσκαλος τίμιος παντὶ τῷ λαῷ,\nἐκέλευσεν ἔξω βραχὺ τοὺς ἀνθρώπους ποιῆσαι,\nεἶπέν τε πρὸς αὐτούς Ἄνδρες Ἰσραηλεῖται, προσέχετε ἑαυτοῖς ἐπὶ τοῖς\nἀνθρώποις τούτοις τί μέλλετε πράσσειν.\nπρὸ\nγὰρ τούτων τῶν ἡμερῶν ἀνέστη Θευδᾶς, λέγων εἶναί τινα ἑαυτόν, ᾧ προσεκλίθη\nἀνδρῶν ἀριθμὸς ὡς τετρακοσίων· ὃς ἀνῃρέθη, καὶ πάντες ὅσοι ἐπείθοντο αὐτῷ\nδιελύθησαν καὶ ἐγένοντο εἰς οὐδέν.\nμετὰ\nτοῦτον ἀνέστη Ἰούδας ὁ Γαλιλαῖος ἐν ταῖς ἡμέραις τῆς ἀπογραφῆς καὶ ἀπέστησε\nλαὸν ὀπίσω αὐτοῦ· κἀκεῖνος ἀπώλετο, καὶ πάντες ὅσοι ἐπείθοντο αὐτῷ\nδιεσκορπίσθησαν.\nκαὶ [τὰ] νῦν λέγω ὑμῖν,\nἀπόστητε ἀπὸ τῶν ἀνθρώπων τούτων καὶ ἄφετε αὐτούς· (ὅτι ἐὰν ᾖ ἐξ ἀνθρώπων ἡ\nβουλὴ αὕτη ἢ τὸ ἔργον τοῦτο, καταλυθήσεται·\nεἰ δὲ ἐκ θεοῦ ἐστίν, οὐ δυνήσεσθε καταλῦσαι αὐτούς)· μή ποτε καὶ θεομάχοι\nεὑρεθῆτε.\nἐπείσθησαν δὲ αὐτῷ, καὶ\nπροσκαλεσάμενοι τοὺς ἀποστόλους δείραντες παρήγγειλαν μὴ λαλεῖν ἐπὶ τῷ\nὀνόματι τοῦ Ἰησοῦ καὶ ἀπέλυσαν.\nΟἱ μὲν οὖν\nἐπορεύοντο χαίροντες ἀπὸ προσώπου τοῦ συνεδρίου ὅτι κατηξιώθησαν ὑπὲρ τοῦ\nὀνόματος ἀτιμασθῆναι·\nπᾶσάν τε ἡμέραν ἐν τῷ\nἱερῷ καὶ κατʼ οἶκον οὐκ ἐπαύοντο διδάσκοντες καὶ εὐαγγελιζόμενοι τὸν χριστὸν\nἸησοῦν.\nΕΝ ΔΕ ΤΑΙΣ ΗΜΕΡΑΙΣ ταύταις πληθυνόντων τῶν μαθητῶν\nἐγένετο γογγυσμὸς τῶν Ἑλληνιστῶν πρὸς τοὺς Ἐβραίους ὅτι παρεθεωροῦντο ἐν τῇ\nδιακονίᾳ τῇ καθημερινῇ αἱ χῆραι αὐτῶν.\nπροσκαλεσάμενοι δὲ οἱ δώδεκα τὸ πλῆθος τῶν μαθητῶν εἶπαν\nΟὐκ ἀρεστόν ἐστιν ἡμᾶς καταλείψαντας τὸν λόγον τοῦ θεοῦ διακονεῖν τραπέζαις·\nἐπισκέ ψασθε δέ, ἀδελφοί, ἄνδρας ἐξ ὑμῶν\nμαρτυρουμένους ἑπτὰ πλήρεις πνεύματος καὶ σοφίας, οὓς καταστήσομεν ἐπὶ τῆς\nχρείας ταύτης·\nἡμεῖς δὲ τῇ προσευχῇ καὶ τῇ\nδιακονίᾳ τοῦ λόγου προσκαρτερήσομεν.\nκαὶ\nἤρεσεν ὁ λόγος ἐνώπιον παντὸς τοῦ πλήθους, καὶ ἐξελέξαντο Στέφανον, ἄνδρα\nπλήρη πίστεως καὶ πνεύματος ἁγίου, καὶ Φίλιππον καὶ Πρόχορον καὶ Νικάνορα\nκαὶ Τίμωνα καὶ Παρμενᾶν καὶ Νικόλαον προσήλυτον Ἀντιοχέα,\nοὓς ἔστησαν ἐνώπιον τῶν ἀποστόλων, καὶ προσευξάμενοι\nἐπέθηκαν αὐτοῖς τὰς χεῖρας.\nΚαὶ ὁ λόγος τοῦ θεοῦ ηὔξανεν, καὶ ἐπληθύνετο ὁ\nἀριθμὸς τῶν μαθητῶν ἐν Ἰερουσαλὴμ σφόδρα, πολύς τε ὄχλος τῶν ἱερέων ὑπήκουον\nτῇ πίστει.\nΣτέφανος δὲ πλήρης χάριτος καὶ δυνάμεως ἐποίει\nτέρατα καὶ σημεῖα μεγάλα ἐν τῷ λαῷ.\nἈνέστησαν δέ τινες τῶν ἐκ τῆς συναγωγῆς τῆς λεγομένης Λιβερτίνων καὶ\nΚυρηναίων καὶ Ἀλεξανδρέων καὶ τῶν ἀπὸ Κιλικίας καὶ Ἀσίας συνζητοῦντες τῷ\nΣτεφάνῳ,\nκαὶ οὐκ ἴσχυον ἀντιστῆναι τῇ σοφίᾳ\nκαὶ τῷ πνεύματι ᾧ ἐλάλει.\nτότε ὑπέβαλον\nἄνδρας λέγοντας ὅτι Ἀκηκόαμεν αὐτοῦ λαλοῦντος ῥήματα βλάσφημα εἰς Μωυσῆν καὶ\nτὸν θεόν·\nσυνεκίνησάν τε τὸν λαὸν καὶ τοὺς\nπρεσβυτέρους καὶ τοὺς γραμματεῖς, καὶ ἐπιστάντες συνήρπασαν αὐτὸν καὶ ἤγαγον\nεἰς τὸ συνέδριον,\nἔστησάν τε μάρτυρας\nψευδεῖς λέγοντας Ὁ ἄνθρωπος οὗτος οὐ παύεται λαλῶν ῥήματα κατὰ τοῦ τόπου τοῦ\nἁγίου [τούτου] καὶ τοῦ νόμου,\nἀκηκόαμεν γὰρ\nαὐτοῦ λέγοντος ὅτι Ἰησοῦς ὁ Ναζωραῖος οὗτος καταλύσει τὸν τόπον τοῦτον καὶ\nἀλλάξει τὰ ἔθη ἃ παρέδωκεν ἡμῖν Μωυσῆς.\nκαὶ\nἀτενίσαντες εἰς αὐτὸν πάντες οἱ καθεζόμενοι ἐν τῷ συνεδρίῳ εἶδαν τὸ πρόσωπον\nαὐτοῦ ὡσεὶ πρόσωπον ἀγγέλου.\nΕἶπεν δὲ ὁ ἀρχιερεύς Εἰ ταῦτα\nοὕτως ἔχει;\nὁ δὲ ἔφη Ἄνδρες ἀδελφοὶ καὶ\nπατέρες, ἀκούσατε. Ὁ θεὸς τῆς δόξης ὤφθη τῷ πατρὶ ἡμῶν Ἀβραὰμ\nὄντι ἐν τῇ Μεσοποταμίᾳ πρὶν ἢ κατοικῆσαι αὐτὸν ἐν Χαρράν,\nκαὶ εἶπεν πρὸς αὐτόν Ἔξελθε ἐκ τῆς γῆς σου καὶ τῆς συγγενείας σου,\nκαὶ δεῦρο εἰς τὴν γῆν ἣν ἄν σοι δείξω·\nτότε ἐξελθὼν ἐκ γῆς Χαλδαίων κατῴκησεν ἐν\nΧαρράν. κἀκεῖθεν μετὰ τὸ ἀποθανεῖν τὸν πατέρα αὐτοῦ μετῴκισεν αὐτὸν εἰς τὴν\nγῆν ταύτην εἰς ἣν ὑμεῖς νῦν κατοικεῖτε,\nκαὶ\nοὐκ ἔδωκεν αὐτῷ κληρονομίαν ἐν αὐτῇ οὐδὲ βῆμα\nποδός, καὶ ἐπηγγείλατο δοῦναι αὐτῷ εἰς κατάσχεσιν αὐτὴν\nκαὶ τῷ σπέρματι αὐτοῦ μετʼ αὐτόν, οὐκ ὄντος αὐτῷ τέκνου.\nἐλάλησεν δὲ οὕτως ὁ θεὸς ὅτι\nἔσται τὸ σπέρμα αὐτοῦ πάροικον ἐν γῇ ἀλλοτρίᾳ, καὶ δουλώσουσιν αὐτὸ καὶ\nκακώσουσιν ἔτη τετρακόσια·\nκαὶ τὸ ἔθνος\nᾧ ἂν δουλεύσουσιν κρινῶ ἐγώ, ὁ θεὸς εἶπεν, καὶ μετὰ\nταῦτα ἐξελεύσονται καὶ λατρεύσουσίν μοι ἐν τῷ τόπῳ\nτούτῳ.\nκαὶ ἔδωκεν αὐτῷ διαθήκην\nπεριτομῆς· καὶ οὕτως ἐγέννησεν τὸν Ἰσαὰκ καὶ περιέτεμεν\nαὐτὸν τῇ ἡμέρᾳ τῇ ὀγδόῃ, καὶ Ἰσαὰκ τὸν Ἰακώβ, καὶ Ἰακὼβ τοὺς\nδώδεκα πατριάρχας.\nΚαὶ οἱ πατριάρχαι\nζηλώσαντες τὸν Ἰωσὴφ ἀπέδοντο εἰς Αἴγυπτον· καὶ ἦν\nὁ θεὸς μετʼ αὐτοῦ,\nκαὶ ἐξείλατο αὐτὸν ἐκ πασῶν τῶν θλίψεων\nαὐτοῦ, καὶ ἔδωκεν αὐτῷ χάριν καὶ σοφίαν ἐναντίον Φαραὼ\nβασιλέως Αἰγύπτου, καὶ κατέστησεν αὐτὸν ἡγούμενον ἐπʼ Αἴγυπτον καὶ\nὅλον τὸν οἶκον αὐτοῦ\nἦλθεν δὲ λιμὸς ἐφʼ ὅλην τὴν Αἴγυπτον καὶ\nΧαναὰν καὶ θλίψις μεγάλη, καὶ οὐχ ηὕρισκον χορτάσματα οἱ\nπατέρες ἡμῶν·\nἀκούσας δὲ Ἰακὼβ ὄντα σιτία εἰς\nΑἴγυπτον ἐξαπέστειλεν τοὺς πατέρας ἡμῶν πρῶτον·\nκαὶ ἐν τῷ δευτέρῳ ἐγνωρίσθη Ἰωσὴφ τοῖς\nἀδελφοῖς αὐτοῦ, καὶ φανερὸν ἐγένετο τῷ Φαραὼ τὸ γένος Ἰωσήφ.\nἀποστείλας δὲ Ἰωσὴφ μετεκαλέσατο Ἰακὼβ\nτὸν πατέρα αὐτοῦ καὶ πᾶσαν τὴν συγγένειαν ἐν ψυχαῖς ἑβδομήκοντα\nπέντε,\nκατέβη δὲ Ἰακὼβ [εἰς Αἴγυπτον]. καὶ ἐτελεύτησεν αὐτὸς\nκαὶ οἱ πατέρες ἡμῶν,\nκαὶ μετετέθησαν εἰς Συχὲμ καὶ ἐτέθησαν ἐν τῷ μνήματι ᾧ\nὠνήσατο Ἀβραὰμ τιμῆς ἀργυρίου παρὰ τῶν υἱῶν Ἑμμὼρ ἐν\nΣυχέμ.\nΚαθὼς δὲ ἤγγιζεν ὁ χρόνος τῆς ἐπαγγελίας ἧς\nὡμολόγησεν ὁ θεὸς τῷ Ἀβραάμ, ηὔξησεν ὁ λαὸς καὶ\nἐπληθύνθη ἐν Ἀἰγύπτῳ,\nἄχρι οὗ\nἀνέστη βασιλεὺς ἕτερος ἐπʼ Αἴγυπτον, ὃς οὐκ ᾔδει τὸν\nἸωσήφ.\nοὗτος κατασοφισάμενος τὸ\nγένος ἡμῶν ἐκάκωσεν τοὺς πατέρας τοῦ ποιεῖν τὰ\nβρέφη ἔκθετα αὐτῶν εἰς τὸ μὴ ζωογονεῖσθαι.\nἐν ᾧ καιρῷ ἐγεννήθη Μωυσῆς, καὶ ἦν\nἀστεῖος τῷ θεῷ· ὃς ἀνετράφη μῆνας τρεῖς ἐν\nτῷ οἴκῳ τοῦ πατρός·\nἐκτεθέντος δὲ αὐτοῦ\nἀνείλατο αὐτὸν ἡ θυγάτηρ Φαραὼ καὶ\nἀνεθρέψατο αὐτὸν ἑαυτῇ εἰς υἱόν.\nκαὶ ἐπαιδεύθη Μωυσῆς πάσῃ σοφίᾳ Αἰγυπτίων,\nἦν δὲ δυνατὸς ἐν λόγοις καὶ ἔργοις αὐτοῦ.\nὩς δὲ ἐπληροῦτο αὐτῷ τεσσερακονταετὴς χρόνος, ἀνέβη ἐπὶ τὴν καρδίαν αὐτοῦ\nἐπισκέψασθαι τοὺς ἀδελφοὺς αὐτοῦ τοὺς υἱοὺς Ἰσραήλ.\nκαὶ ἰδών τινα ἀδικούμενον ἠμύνατο καὶ\nἐποίησεν ἐκδίκησιν τῷ καταπονουμένῳ πατάξας τὸν Αἰγύπτιον.\nἐνόμιζεν δὲ συνιέναι τοὺς ἀδελφοὺς ὅτι ὁ\nθεὸς διὰ χειρὸς αὐτοῦ δίδωσιν σωτηρίαν αὐτοῖς, οἱ δὲ οὐ συνῆκαν.\nτῇ τε ἐπιούσῃ ἡμέρᾳ ὤφθη αὐτοῖς μαχομένοις καὶ\nσυνήλλασσεν αὐτοὺς εἰς εἰρήνην εἰπών Ἄνδρες, ἀδελφοί ἐστε· ἵνα τί ἀδικεῖτε\nἀλλήλους;\nὁ δὲ ἀδικῶν τὸν πλησίον ἀπώσατο αὐτὸν εἰπών Τίς σὲ\nκατέστησεν ἄρχοντα καὶ δικαστὴν ἐφʼ ἡμῶν;\nμὴ ἀνελεῖν με σὺ θέλεις ὃν τρόπον ἀνεῖλες ἐχθὲς τὸν Αἰγύπτιον;\nἔφυγεν δὲ Μωυσῆς ἐν τῷ λόγῳ τούτῳ,\nκαὶ ἐγένετο πάροικος ἐν γῇ Μαδιάμ, οὗ ἐγέννησεν υἱοὺς δύο.\nΚαὶ πληρωθέντων ἐτῶν τεσσεράκοντα\nὤφθη αὐτῷ ἐν τῇ ἐρήμῳ τοῦ ὄρους Σινὰ ἄγγελος ἐν\nφλογὶ πυρὸς βάτου·\nὁ δὲ Μωυσῆς ἰδὼν ἐθαύμασεν τὸ ὅραμα·\nπροσερχομένου δὲ αὐτοῦ κατανοῆσαι ἐγένετο φωνὴ Κυρίου\nἘγὼ ὁ θεὸς τῶν πατέρων σου, ὁ θεὸς\nἈβραὰμ καὶ Ἰσαὰκ καὶ Ἰακώβ. ἔντρομος δὲ γενόμενος Μωυσῆς οὐκ ἐτόλμα\nκατανοῆσαι.\nεἶπεν δὲ αὐτῷ ὁ κύριος Λῦσον τὸ ὑπόδημα τῶν ποδῶν σου, ὁ γὰρ τόπος\nἐφʼ ᾧ ἕστηκας γῆ ἁγία ἐστίν.\nἰδὼν εἶδον\nτὴν κάκωσιν τοῦ λαοῦ μου τοῦ ἐν Αἰγύπτῳ, καὶ τοῦ στεναγμοῦ αὐτοῦ ἤκουσα,\nκαὶ κατέβην ἐξελέσθαι αὐτούς· καὶ νῦν δεῦρο ἀποστείλω σε εἰς Αἴγυπτον.\nΤοῦτον τὸν Μωυσῆν, ὃν ἠρνήσαντο εἰπόντες\nΤίς σε κατέστησεν ἄρχοντα καὶ δικαστήν; τοῦτον ὁ θεὸς καὶ\nἄρχοντα καὶ λυτρωτὴν ἀπέσταλκεν σὺν χειρὶ ἀγγέλου τοῦ ὀφθέντος αὐτῷ ἐν τῇ\nβάτῳ.\nοὗτος ἐξήγαγεν αὐτοὺς ποιήσας\nτέρατα καὶ σημεῖα ἐν τῇ Αἰγύπτῳ καὶ ἐν Ἐρυθρᾷ Θαλάσσῃ καὶ\nἐν τῇ ἐρήμῳ ἔτη τεσσεράκοντα.\nοὗτός ἐστιν ὁ Μωυσῆς ὁ εἴπας τοῖς υἱοῖς\nἸσραήλ Προφήτην ὑμῖν ἀναστήσει ὁ θεὸς ἐκ τῶν ἀδελφῶν ὑμῶν\nὡς ἐμέ. οὗτός ἐστιν ὁ γενόμενος ἐν τῇ\nἐκκλησίᾳ ἐν τῇ ἐρήμῳ μετὰ τοῦ ἀγγέλου τοῦ λαλοῦντος αὐτῷ ἐν τῷ ὄρει Σινὰ καὶ\nτῶν πατέρων ἡμῶν, ὃς ἐδέξατο λόγια ζῶντα δοῦναι ὑμῖν,\nᾧ οὐκ ἠθέλησαν ὑπήκοοι γενέσθαι οἱ πατέρες ἡμῶν ἀλλὰ\nἀπώσαντο καὶ ἐστράφησαν ἐν ταῖς καρδίαις αὐτῶν εἰς\nΑἴγυπτον,\nεἰπόντες τῷ Ἀαρών Ποίησον\nἡμῖν θεοὺς οἳ προπορεύσονται ἡμῶν· ὁ γὰρ Μωυσῆς οὗτος, ὃς ἐξήγαγεν ἡμᾶς\nἐκ γῆς Αἰγύπτου, οὐκ οἴδαμεν τί ἐγένετο αὐτῷ.\nκαὶ ἐμοσχοποίησαν ἐν ταῖς\nἡμέραις ἐκείναις καὶ ἀνήγαγον θυσίαν τῷ εἰδώλῳ, καὶ\nεὐφραίνοντο ἐν τοῖς ἔργοις τῶν χειρῶν αὐτῶν.\nἔστρεψεν δὲ ὁ θεὸς καὶ παρέδωκεν αὐτοὺς λατρεύειν τῇ στρατιᾷ τοῦ\nοὐρανοῦ, καθὼς γέγραπται ἐν Βίβλῳ τῶν προφητῶν Μὴ σφάγια καὶ θυσίας προσηνέγκατέ μοιἔτη τεσσεράκοντα ἐν τῇ ἐρήμῳ, οἶκος Ἰσραήλ;\nκαὶ ἀνελάβετε τὴν σκηνὴν τοῦ Μολόχκαὶ τὸ ἄστρον τοῦ θεοῦ Ῥομφά,τοὺς τύπους οὓς ἐποιήσατε προσκυνεῖν αὐτοῖς. καὶ μετοικιῶ ὑμᾶς ἐπέκεινα Βαβυλῶνος.\nἩ σκηνὴ τοῦ μαρτυρίου ἦν τοῖς πατράσιν ἡμῶν ἐν τῇ\nἐρήμῳ, καθὼς διετάξατο ὁ λαλῶν τῷ Μωυσῇ ποιῆσαι αὐτὴν\nκατὰ τὸν τύπον ὃν ἑωράκει,\nἣν καὶ εἰσήγαγον διαδεξάμενοι οἱ πατέρες\nἡμῶν μετὰ Ἰησοῦ ἐν τῇ κατασχέσει τῶν ἐθνῶν ὧν\nἐξῶσεν ὁ θεὸς ἀπὸ προσώπου τῶν πατέρων ἡμῶν ἕως τῶν ἡμερῶν Δαυείδ·\nὃς εὗρεν χάριν ἐνώπιον τοῦ θεοῦ καὶ\nᾐτήσατο εὑρεῖν σκήνωμα τῷ\nθεῷ Ἰακώβ.\nΣολομῶν δὲ οἰκοδόμησεν\nαὐτῷ οἶκον.\nἀλλʼ οὐχ ὁ ὕψιστος ἐν χειροποιήτοις\nκατοικεῖ· καθὼς ὁ προφήτης λέγει\nὉ οὐρανός μοι θρόνος, καὶ ἡ γῆ ὑποπόδιον τῶν ποδῶν μου·ποῖον οἶκον οἰκοδομήσετέ μοι, λέγει Κύριος, ἢ τίς τόπος τῆς καταπαύσεώς μου;\nοὐχὶ ἡ χείρ μου ἐποίησεν ταῦτα πάντα;\nΣκληροτράχηλοι καὶ ἀπερίτμητοι καρδίαις καὶ τοῖς\nὠσίν, ὑμεῖς ἀεὶ τῷ πνεύματι τῷ ἁγίῳ ἀντιπίπτετε,\nὡς οἱ πατέρες ὑμῶν καὶ ὑμεῖς.\nτίνα τῶν\nπροφητῶν οὐκ ἐδίωξαν οἱ πατέρες ὑμῶν; καὶ ἀπέκτειναν τοὺς προκαταγγείλαντας\nπερὶ τῆς ἐλεύσεως τοῦ δικαίου οὗ νῦν ὑμεῖς προδόται καὶ φονεῖς ἐγένεσθε,\nοἵτινες ἐλάβετε τὸν νόμον εἰς διαταγὰς\nἀγγέλων, καὶ οὐκ ἐφυλάξατε.\nἈκούοντες δὲ\nταῦτα διεπρίοντο ταῖς καρδίαις αὐτῶν καὶ ἔβρυχον τοὺς ὀδόντας ἐπʼ αὐτόν.\nὑπάρχων δὲ πλήρης πνεύματος ἁγίου\nἀτενίσας εἰς τὸν οὐρανὸν εἶδεν δόξαν θεοῦ καὶ Ἰησοῦν ἑστῶτα ἐκ δεξιῶν τοῦ\nθεοῦ,\nκαὶ εἶπεν Ἰδοὺ θεωρῶ τοὺς οὐρανοὺς\nδιηνοιγμένους καὶ τὸν υἱὸν τοῦ ἀνθρώπου ἐκ δεξιῶν ἑστῶτα τοῦ θεοῦ.\nκράξαντες δὲ φωνῇ μεγάλῃ συνέσχον τὰ\nὦτα αὐτῶν, καὶ ὥρμησαν ὁμοθυμαδὸν ἐπʼ αὐτόν,\nκαὶ ἐκβαλόντες ἔξω τῆς πόλεως ἐλιθοβόλουν. καὶ οἱ μάρτυρες ἀπέθεντο τὰ\nἱμάτια αὐτῶν παρὰ τοὺς πόδας νεανίου καλουμένου Σαύλου.\nκαὶ ἐλιθοβόλουν τὸν Στέφανον ἐπικαλούμενον καὶ λέγοντα\nΚύριε Ἰησοῦ, δέξαι τὸ πνεῦμά μου·\nθεὶς δὲ\nτὰ γόνατα ἔκραξεν φωνῇ μεγάλῃ Κύριε, μὴ στήσῃς αὐτοῖς ταύτην\nτὴν ἁμαρτίαν· καὶ τοῦτο εἰπὼν ἐκοιμήθη.\nΣαῦλος δὲ ἦν συνευδοκῶν τῇ ἀναιρέσει αὐτοῦ.\nἘγένετο δὲ ἐν ἐκείνῃ τῇ ἡμέρᾳ διωγμὸς μέγας ἐπὶ\nτὴν ἐκκλησίαν τὴν ἐν Ἰεροσολύμοις· πάντες [δὲ] διεσπάρησαν κατὰ τὰς χώρας\nτῆς Ἰουδαίας καὶ Σαμαρίας πλὴν τῶν ἀποστόλων.\nσυνεκόμισαν δὲ τὸν Στέφανον ἄνδρες εὐλαβεῖς καὶ ἐποίησαν κοπετὸν μέγαν\nἐπʼ αὐτῷ.\nΣαῦλος δὲ ἐλυμαίνετο τὴν ἐκκλησίαν\nκατὰ τοὺς οἴκους εἰσπορευόμενος, σύρων τε ἄνδρας καὶ γυναῖκας παρεδίδου εἰς\nφυλακήν.\nΟἱ μὲν οὖν διασπαρέντες διῆλθον εὐαγγελιζόμενοι τὸν\nλόγον.\nΦίλιππος δὲ κατελθὼν εἰς τὴν πόλιν\nτῆς Σαμαρίας ἐκήρυσσεν αὐτοῖς τὸν χριστόν.\nπροσεῖχον δὲ οἱ ὄχλοι τοῖς λεγομένοις ὑπὸ τοῦ Φιλίππου ὁμοθυμαδὸν ἐν τῷ\nἀκούειν αὐτοὺς καὶ βλέπειν τὰ σημεῖα ἃ ἐποίει·\nπολλοὶ γὰρ τῶν ἐχόντων πνεύματα ἀκάθαρτα βοῶντα φωνῇ μεγάλῃ ἐξήρχοντο,\nπολλοὶ δὲ παραλελυμένοι καὶ χωλοὶ ἐθεραπεύθησαν·\nἐγένετο δὲ πολλὴ χαρὰ ἐν τῇ πόλει ἐκείνῃ.\nἈνὴρ δέ τις ὀνόματι Σίμων προυπῆρχεν ἐν τῇ πόλει\nμαγεύων καὶ ἐξιστάνων τὸ ἔθνος τῆς Σαμαρίας, λέγων εἶναί τινα ἑαυτὸν μέγαν,\nᾧ προσεῖχον πάντες ἀπὸ μικροῦ ἕως\nμεγάλου λέγοντες Οὗτός ἐστιν ἡ Δύναμις τοῦ θεοῦ ἡ καλουμένη Μεγάλη.\nπροσεῖχον δὲ αὐτῷ διὰ τὸ ἱκανῷ χρόνῳ\nταῖς μαγίαις ἐξεστακέναι αὐτούς.\nὅτε δὲ\nἐπίστευσαν τῷ Φιλίππῳ εὐαγγελιζομένῳ περὶ τῆς βασιλείας τοῦ θεοῦ καὶ τοῦ\nὀνόματος Ἰησοῦ Χριστοῦ, ἐβαπτίζοντο ἄνδρες τε καὶ γυναῖκες.\nὁ δὲ Σίμων καὶ αὐτὸς ἐπίστευσεν, καὶ βαπτισθεὶς ἦν\nπροσκαρτερῶν τῷ Φιλίππῳ, θεωρῶν τε σημεῖα καὶ δυνάμεις μεγάλας γινομένας\nἐξίστατο.\nἈκούσαντες δὲ οἱ ἐν Ἰεροσολύμοις\nἀπόστολοι ὅτι δέδεκται ἡ Σαμαρία τὸν λόγον τοῦ θεοῦ ἀπέστειλαν πρὸς αὐτοὺς\nΠέτρον καὶ Ἰωάνην,\nοἵτινες καταβάντες προσηύξαντο περὶ αὐτῶν ὅπως λάβωσιν πνεῦμα ἅγιον·\nοὐδέπω γὰρ ἦν ἐπ' οὐδενὶ αὐτῶν ἐπιπεπτωκός, μόνον δὲ βεβαπτισμένοι ὑπῆρχον εἰς τὸ ὄνομα τοῦ κυρίου Ἰησοῦ.\nτότε ἐπετίθεσαν τὰς\nχεῖρας ἐπʼ αὐτούς, καὶ ἐλάμβανον πνεῦμα ἅγιον.\nἸδὼν δὲ ὁ Σίμων ὅτι διὰ τῆς ἐπιθέσεως τῶν χειρῶν τῶν\nἀποστόλων δίδοται τὸ πνεῦμα προσήνεγκεν αὐτοῖς χρήματα λέγων Δότε κἀμοὶ τὴν\nἐξουσίαν ταύτην ἵνα ᾧ ἐὰν ἐπιθῶ τὰς χεῖ\nρας\nλαμβάνῃ πνεῦμα ἅγιον.\nΠέτρος δὲ εἶπεν πρὸς\nαὐτόν Τὸ ἀργύριόν σου σὺν σοὶ εἴη εἰς ἀπώλειαν, ὅτι τὴν δωρεὰν τοῦ θεοῦ\nἐνόμισας διὰ χρημάτων κτᾶσθαι.\nοὐκ ἔστιν\nσοι μερὶς οὐδὲ κλῆρος ἐν τῷ λόγῳ τούτῳ, ἡ γὰρ\nκαρδία σου οὐκ ἔστιν εὐθεῖα ἔναντι τοῦ\nθεοῦ.\nμετανόησον οὖν ἀπὸ τῆς κακίας σου ταύτης,\nκαὶ δεήθητι τοῦ κυρίου εἰ ἄρα ἀφεθήσεταί σοι ἡ ἐπίνοια τῆς καρδίας σου·\nεἰς γὰρ χολὴν πικρίας καὶ\nσύνδεσμον ἀδικίας ὁρῶ σε ὄντα.\nἀποκριθεὶς δὲ ὁ Σίμων εἶπεν Δεήθητε ὑμεῖς ὑπὲρ ἐμοῦ πρὸς\nτὸν κύριον ὅπως μηδὲν ἐπέλθῃ ἐπʼ ἐμὲ ὧν εἰρήκατε.\nΟἱ μὲν οὖν διαμαρτυράμενοι καὶ λαλήσαντες τὸν λόγον τοῦ\nκυρίου ὑπέστρεφον εἰς Ἰεροσόλυμα, πολλάς τε κώμας τῶν Σαμαρειτῶν\nεὐηγγελίζοντο.\nἌγγελος δὲ Κυρίου ἐλάλησεν πρὸς Φίλιππον λέγων\nἈνάστηθι καὶ πορεύου κατὰ μεσημβρίαν ἐπὶ τὴν ὁδὸν τὴν καταβαίνουσαν ἀπὸ\nἸερουσαλὴμ εἰς Γάζαν· αὕτη ἐστὶν ἔρημος.\nκαὶ ἀναστὰς ἐπορεύθη, καὶ ἰδοὺ ἀνὴρ Αἰθίοψ εὐνοῦχος δυνάστης Κανδάκης\nβασιλίσσης Αἰθιόπων, ὃς ἦν ἐπὶ πάσης τῆς γάζης αὐτῆς, [ὃς] ἐληλύθει\nπροσκυνήσων εἰς Ἰερουσαλήμ,\nἦν δὲ\nὑποστρέφων καὶ καθήμενος ἐπὶ τοῦ ἅρματος αὐτοῦ καὶ ἀνεγίνωσκεν τὸν προφήτην\nἨσαίαν.\nεἶπεν δὲ τὸ πνεῦμα τῷ Φιλίππῳ\nΠρόσελθε καὶ κολλήθητι τῷ ἅρματι τούτῳ.\nπροσδραμὼν δὲ ὁ Φίλιππος ἤκουσεν αὐτοῦ ἀναγινώσκοντος Ἠσαίαν τὸν προφήτην,\nκαὶ εἶπεν Ἆρά γε γινώσκεις ἃ ἀναγινώσκεις;\nὁ δὲ εἶπεν Πῶς γὰρ ἂν δυναίμην ἐὰν μή τις ὁδηγήσει με; παρεκάλεσέν τε τὸν\nΦίλιππον ἀναβάντα καθίσαι σὺν αὐτῷ.\nἡ δὲ περιοχὴ τῆς γραφῆς ἣν ἀνεγίνωσκεν ἦν αὕτη Ὡς πρόβατον ἐπὶ σφαγὴν ἤχθη,καὶ ὡς ἀμνὸς ἐναντίον τοῦ κείροντος αὐτὸν ἄφωνος, οὕτως οὐκ ἀνοίγει το στόμα αὐτοῦ.\nἘν τῇ ταπεινώσει ἡ κρίσις αὐτοῦ ἤρθη·τὴν γενεὰν αὐτοῦ τίς διηγήσεται;ὅτι αἴρεται ἀπὸ τῆς γῆς ἡ ζωὴ αὐτοῦ.\nἀποκριθεὶς δὲ ὁ εὐνοῦχος τῷ Φιλίππῳ εἶπεν Δέομαί\nσου, περὶ τίνος ὁ προφήτης λέγει τοῦτο; περὶ ἑαυτοῦ ἢ περὶ ἑτέρου τινός;\nἀνοίξας δὲ ὁ Φίλιππος τὸ στόμα αὐτοῦ\nκαὶ ἀρξάμενος ἀπὸ τῆς γραφῆς ταύτης εὐηγγελίσατο αὐτῷ τὸν Ἰησοῦν.\nὡς δὲ ἐπορεύοντο κατὰ τὴν ὁδόν, ἦλθον ἐπί τι ὕδωρ,\nκαί φησιν ὁ εὐνοῦχος Ἰδοὺ ὕδωρ· τί κωλύει με βαπτισθῆναι;\n\nκαὶ ἐκέλευσεν στῆναι τὸ ἅρμα, καὶ κατέ βησαν ἀμφότεροι\nεἰς τὸ ὕδωρ ὅ τε Φίλιππος καὶ ὁ εὐνοῦχος, καὶ ἐβάπτισεν αὐτόν.\nὅτε δὲ ἀνέβησαν ἐκ τοῦ ὕδατος, πνεῦμα Κυρίου\nἥρπασεν τὸν Φίλιππον, καὶ οὐκ εἶδεν αὐτὸν οὐκέτι ὁ εὐνοῦχος, ἐπορεύετο γὰρ\nτὴν ὁδὸν αὐτοῦ χαίρων.\nΦίλιππος δὲ εὑρέθη\nεἰς Ἄζωτον, καὶ διερχόμενος εὐηγγελίζετο τὰς πόλεις πάσας ἕως τοῦ ἐλθεῖν\nαὐτὸν εἰς Καισαρίαν.\nὉ δὲ Σαῦλος, ἔτι ἐνπνέων ἀπειλῆς καὶ φόνου εἰς τοὺς\nμαθητὰς τοῦ κυρίου,\nπροσελθὼν τῷ ἀρχιερεῖ\nᾐτήσατο παρʼ αὐτοῦ ἐπιστολὰς εἰς Δαμασκὸν πρὸς τὰς συναγωγάς, ὅπως ἐάν τινας\nεὕρῃ τῆς ὁδοῦ ὄντας, ἄνδρας τε καὶ γυναῖκας, δεδεμένους ἀγάγῃ εἰς\nἸερουσαλήμ.\nἘν δὲ τῷ πορεύεσθαι ἐγένετο\nαὐτὸν ἐγγίζειν τῇ Δαμασκῷ, ἐξέφνης τε αὐτὸν περιήστραψεν φῶς ἐκ τοῦ οὐρανοῦ,\nκαὶ πεσὼν ἐπὶ τὴν γῆν\nἤκουσεν φωνὴν λέγουσαν αὐτῷ Σαούλ Σαούλ, τί με διώκεις;\nεἶπεν δέ Τίς εἶ, κύριε; ὁ δέ Ἐγώ εἰμι Ἰησοῦς ὃν σὺ\nδιώκεις·\nἀλλὰ ἀνάστηθι καὶ εἴσελθε εἰς τὴν\nπόλιν, καὶ λαληθήσεταί σοι ὅτι σε δεῖ ποιεῖν.\nοἱ δὲ ἄνδρες οἱ συνοδεύοντες αὐτῷ ἱστήκεισαν ἐνεοί, ἀκούοντες μὲν τῆς\nφωνῆς μηδένα δὲ θεωροῦντες.\nἠγέρθη δὲ Σαῦλος\nἀπὸ τῆς γῆς, ἀνεῳγμένων δὲ τῶν ὀφθαλμῶν αὐτοῦ οὐδὲν ἔβλεπεν· χειραγωγοῦντες\nδὲ αὐτὸν εἰσήγαγον εἰς Δαμασκόν.\nκαὶ ἦν\nἡμέρας τρεῖς μὴ βλέπων, καὶ οὐκ ἔφαγεν οὐδὲ ἔπιεν.\nἮν δέ τις μαθητὴς ἐν Δαμασκῷ ὀνόματι Ἁνανίας, καὶ\nεἶπεν πρὸς αὐτὸν ἐν ὁράματι ὁ κύριος Ἁνανία. ὁ δὲ εἶπεν Ἰδοὺ ἐγώ, κύριε.\nὁ δὲ κύριος πρὸς αὐτόν Ἀνάστα πορεύθητι\nἐπὶ τὴν ῥύμην τὴν καλουμένην Εὐθεῖαν καὶ ζήτησον ἐν οἰκίᾳ Ἰούδα Σαῦλον\nὀνόματι Ταρσέα, ἰδοὺ γὰρ προσεύχεται,\nκαὶ\nεἶδεν ἄνδρα [ἐν ὁράματι] Ἁνανίαν ὀνόματι εἰσελθόντα καὶ ἐπιθέντα αὐτῷ [τὰς]\nχεῖρας ὅπως ἀναβλέψῃ.\nἀπεκρίθη δὲ Ἁνανίας\nΚύριε, ἤκουσα ἀπὸ πολλῶν περὶ τοῦ ἀνδρὸς τούτου, ὅσα κακὰ τοῖς ἁγίοις σου\nἐποίησεν ἐν Ἰερουσαλήμ·\nκαὶ ὧδε ἔχει\nἐξουσίαν παρὰ τῶν ἀρχιερέων δῆσαι πάντας τοὺς ἐπικαλουμένους τὸ ὄνομά σου.\nεἶπεν δὲ πρὸς αὐτὸν ὁ κύριος Πορεύου,\nὅτι σκεῦος ἐκλογῆς ἐστίν μοι οὗτος τοῦ βαστάσαι τὸ ὄνομά μου ἐνώπιον [τῶν]\nἐθνῶν τε καὶ βασιλέων υἱῶν τε Ἰσραήλ,\nἐγὼ\nγὰρ ὑποδείξω αὐτῷ ὅσα δεῖ αὐτὸν ὑπὲρ τοῦ ὀνόματός μου παθεῖν.\nἈπῆλθεν δὲ Ἁνανίας καὶ εἰσῆλθεν εἰς τὴν οἰκίαν,\nκαὶ ἐπιθεὶς ἐπʼ αὐτὸν τὰς χεῖρας εἶπεν Σαοὺλ ἀδελφέ, ὁ κύριος ἀπέσταλκέν με,\nἸησοῦς ὁ ὀφθείς σοι ἐν τῇ ὁδῷ ᾗ ἤρχου, ὅπως ἀναβλέψῃς καὶ πλησθῇς πνεύματος\nἁγίου.\nκαὶ εὐθέως ἀπέπεσαν αὐτοῦ ἀπὸ τῶν\nὀφθαλμῶν ὡς λεπίδες, ἀνέβλεψέν τε, καὶ ἀναστὰς ἐβαπτίσθη,\nκαὶ λαβὼν τροφὴν ἐνισχύθη.\n\nἘγένετο δὲ μετὰ τῶν ἐν Δαμασκῷ μαθητῶν ἡμέρας τινάς,\nκαὶ εὐθέως ἐν ταῖς συναγωγαῖς ἐκήρυσσεν τὸν Ἰησοῦν ὅτι οὗτός ἐστιν ὁ υἱὸς τοῦ θεοῦ.\nἐξίσταντο δὲ πάντες οἱ ἀκούοντες καὶ ἔλεγον Οὐχ οὗτός\nἐστιν ὁ πορθήσας ἐν Ἰερουσαλὴμ τοὺς ἐπικαλουμένους τὸ ὄνομα τοῦτο, καὶ ὧδε\nεἰς τοῦτο ἐληλύθει ἵνα δεδεμένους αὐτοὺς ἀγάγῃ ἐπὶ τοὺς ἀρχιερεῖς;\nΣαῦλος δὲ μᾶλλον ἐνεδυναμοῦτο καὶ\nσυνέχυννεν Ἰουδαίους τοὺς κατοικοῦντας ἐν Δαμασκῷ, συνβιβάζων ὅτι οὗτός\nἐστιν ὁ χριστός.\nὩς δὲ ἐπληροῦντο ἡμέραι\nἱκαναί, συνεβουλεύσαντο οἱ Ἰουδαῖοι ἀνελεῖν αὐτόν· ἐγνώσθη δὲ τῷ Σαύλῳ ἡ\nἐπιβουλὴ αὐτῶν.\nπαρετηροῦντο δὲ καὶ τὰς\nπύλας ἡμέρας τε καὶ νυκτὸς ὅπως αὐτὸν ἀνέλωσιν·\nλαβόντες δὲ οἱ μαθηταὶ αὐτοῦ νυκτὸς διὰ τοῦ τείχους\nκαθῆκαν αὐτὸν χαλάσαντες ἐν σφυρίδι.\nΠαραγενόμενος δὲ εἰς Ἰερουσαλὴμ ἐπείραζεν κολλᾶσθαι τοῖς μαθηταῖς· καὶ\nπάντες ἐφοβοῦντο αὐτόν, μὴ πιστεύοντες ὅτι ἐστὶν μαθητής.\nΒαρνάβας δὲ ἐπιλαβόμενος αὐτὸν ἤγαγεν πρὸς τοὺς\nἀποστόλους, καὶ διηγήσατο αὐτοῖς πῶς ἐν τῇ ὁδῷ εἶδεν τὸν κύριον καὶ ὅτι\nἐλάλησεν αὐτῷ, καὶ πῶς ἐν Δαμασκῷ ἐπαρρησιάσατο ἐν τῷ ὀνόματι Ἰησοῦ.\nκαὶ ἦν μετʼ αὐτῶν εἰσπορευόμενος καὶ\nἐκπορευόμενος εἰς Ἰερουσαλήμ, παρρησιαζόμενος ἐν τῷ ὀνόματι τοῦ κυρίου,\nἐλάλει τε καὶ συνεζήτει πρὸς τοὺς\nἙλληνιστάς· οἱ δὲ ἐπεχείρουν ἀνελεῖν αὐτόν.\nἐπιγνόντες δὲ οἱ ἀδελφοὶ κατήγαγον αὐτὸν εἰς Καισαρίαν καὶ ἐξαπέστειλαν\nαὐτὸν εἰς Ταρσόν.\nἩ μὲν οὖν ἐκκλησία καθʼ ὅλης τῆς Ἰουδαίας καὶ\nΓαλιλαίας καὶ Σαμαρίας εἶχεν εἰρήνην οἰκοδομουμένη, καὶ πορευομένη τῷ φόβῳ\nτοῦ κυρίου καὶ τῇ παρακλήσει τοῦ ἁγίου πνεύματος ἐπληθύνετο.\nΕΓΕΝΕΤΟ ΔΕ ΠΕΤΡΟΝ διερχόμενον διὰ πάντων κατελθεῖν\nκαὶ πρὸς τοὺς ἁγίους τοὺς κατοικοῦντας Λύδδα,\nεὗρεν δὲ ἐκεῖ ἄνθρωπόν τινα ὀνόματι Αἰνέαν ἐξ ἐτῶν ὀκτὼ\nκατακείμενον ἐπὶ κραβάττου, ὃς ἦν παραλελυμένος.\nκαὶ εἶπεν αὐτῷ ὁ Πέτρος Αἰνέα, ἰᾶταί σε Ἰησοῦς Χριστός·\nἀνάστηθι καὶ στρῶσον σεαυτῷ· καὶ εὐθέως ἀνέστη.\nκαὶ εἶδαν αὐτὸν πάντες οἱ κατοικοῦντες Λύδδα καὶ τὸν\nΣαρῶνα, οἵτινες ἐπέστρεψαν ἐπὶ τὸν κύριον.\nἘν Ἰόππῃ δέ τις ἦν μαθήτρια ὀνόματι Ταβειθά, ἣ\nδιερμηνευομένη λέγεται Δορκάς· αὕτη ἦν πλήρης ἔργων ἀγαθῶν καὶ ἐλεημοσυνῶν\nὧν ἐποίει.\nἐγένετο δὲ ἐν ταῖς ἡμέραις\nἐκείναις ἀσθενήσασαν αὐτὴν ἀποθανεῖν· λούσαντες δὲ ἔθηκαν ἐν ὑπερῴῳ.\nἐγγὺς δὲ οὔσης Λύδδας τῇ Ἰόππῃ οἱ\nμαθηταὶ ἀκούσαντες ὅτι Πέτρος ἐστὶν ἐν αὐτῇ ἀπέστειλαν δύο ἄνδρας πρὸς αὐτὸν\nπαρακαλοῦντες Μὴ ὀκνήσῃς διελθεῖν ἕως ἡμῶν·\nἀναστὰς δὲ Πέτρος συνῆλθεν αὐτοῖς· ὃν παραγενόμενον ἀνήγαγον εἰς τὸ\nὑπερῷον, καὶ παρέστησαν αὐτῷ πᾶσαι αἱ χῆραι κλαίουσαι καὶ ἐπιδεικνύμεναι\nχιτῶνας καὶ ἱμάτια ὅσα ἐποίει μετʼ αὐτῶν οὖσα ἡ Δορκάς.\nἐκβαλὼν δὲ ἔξω πάντας ὁ Πέτρος καὶ θεὶς τὰ γόνατα\nπροσηύξατο, καὶ ἐπιστρέψας πρὸς τὸ σῶμα εἶπεν Ταβειθά, ἀνάστηθι. ἡ δὲ\nἤνοιξεν τοὺς ὀφθαλμοὺς αὐτῆς, καὶ ἰδοῦσα τὸν Πέτρον ἀνεκάθισεν.\nδοὺς δὲ αὐτῇ χεῖρα ἀνέστησεν αὐτήν, φωνήσας δὲ\nτοὺς ἁγίους καὶ τὰς χήρας παρέστησεν αὐτὴν ζῶσαν.\nγνωστὸν δὲ ἐγένετο καθʼ ὅλης Ἰόππης, καὶ ἐπίστευσαν\nπολλοὶ ἐπὶ τὸν κύριον.\nἘγένετο δὲ ἡμέρας\nἱκανὰς μεῖναι ἐν Ἰόππῃ παρά τινι Σίμωνι βυρσεῖ.\nἈνὴρ δέ τις ἐν Καισαρίᾳ ὀνόματι Κορνήλιος,\nἑκατοντάρχης ἐκ σπείρης τῆς καλουμένης Ἰταλικῆς,\nεὐσεβὴς καὶ φοβούμενος τὸν θεὸν σὺν παντὶ τῷ οἴκῳ αὐτοῦ,\nποιῶν ἐλεημοσύνας πολλὰς τῷ λαῷ καὶ δεόμενος τοῦ θεοῦ διὰ παντός,\nεἶδεν ἐν ὁράματι φανερῶς ὡσεὶ περὶ ὥραν ἐνάτην τῆς\nἡμέρας ἄγγελον τοῦ θεοῦ εἰσελθόντα πρὸς αὐτὸν καὶ εἰπόντα αὐτῷ Κορνήλιε.\nὁ δὲ ἀτενίσας αὐτῷ καὶ ἔμφοβος γενόμενος\nεἶπεν Τί ἐστιν, κύριε; εἶπεν δὲ αὐτῷ Αἱ προσευχαί σου καὶ αἱ\nἐλεημοσύναι σου ἀνέβησαν εἰς μνημόσυνον ἔμπροσθεν τοῦ θεοῦ·\nκαὶ νῦν πέμψον ἄνδρας εἰς Ἰόππην καὶ μετάπεμψαι Σίμωνά\nτινα ὃς ἐπικαλεῖται Πέτρος·\nοὗτος ξενίζεται\nπαρά τινι Σίμωνι βυρσεῖ, ᾧ ἐστὶν οἰκία παρὰ θάλασσαν.\nὡς δὲ ἀπῆλθεν ὁ ἄγγελος ὁ λαλῶν αὐτῷ, φωνήσας δύο τῶν\nοἰκετῶν καὶ στρατιώτην εὐσεβῆ τῶν προσκαρτερούντων αὐτῷ\nκαὶ ἐξηγησάμενος ἅπαντα αὐτοῖς ἀπέστειλεν αὐτοὺς εἰς τὴν\nἸόππην.\nΤῇ δὲ ἐπαύριον ὁδοιπορούντων ἐκείνων\nκαὶ τῇ πόλει ἐγγιζόντων ἀνέβη Πέτρος ἐπὶ τὸ δῶμα προσεύξασθαι περὶ ὥραν\nἕκτην.\nἐγένετο δὲ πρόσπεινος καὶ ἤθελεν\nγεύσασθαι· παρασκευαζόντων δὲ αὐτῶν ἐγένετο ἐπʼ αὐτὸν ἔκστασις,\nκαὶ θεωρεῖ τὸν οὐρανὸν ἀνεῳγμένον καὶ καταβαῖνον\nσκεῦός τι ὡς ὀθόνην μεγάλην τέσσαρσιν ἀρχαῖς καθιέμενον ἐπὶ τῆς γῆς,\nἐν ᾧ ὑπῆρχεν πάντα τὰ τετράποδα καὶ\nἑρπετὰ τῆς γῆς καὶ πετεινὰ τοῦ οὐρανοῦ.\nκαὶ\nἐγένετο φωνὴ πρὸς αὐτόν Ἀναστάς, Πέτρε, θῦσον καὶ φάγε.\nὁ δὲ Πέτρος εἶπεν Μηδαμῶς, κύριε, ὅτι οὐδέποτε ἔφαγον πᾶν\nκοινὸν καὶ ἀκάθαρτον.\nκαὶ φωνὴ πάλιν ἐκ\nδευτέρου πρὸς αὐτόν Ἃ ὁ θεὸς ἐκαθάρισεν σὺ μὴ κοίνου.\nτοῦτο δὲ ἐγένετο ἐπὶ τρίς, καὶ εὐθὺς ἀνελήμφθη τὸ σκεῦος\nεἰς τὸν οὐρανόν.\nὩς δὲ ἐν ἑαυτῷ διηπόρει ὁ\nΠέτρος τί ἂν εἴη τὸ ὅραμα ὃ εἶδεν, ἰδοὺ οἱ ἄνδρες οἱ ἀπεσταλμένοι ὑπὸ τοῦ\nΚορνηλίου διερωτήσαντες τὴν οἰκίαν τοῦ Σίμωνος ἐπέστησαν ἐπὶ τὸν πυλῶνα,\nκαὶ φωνήσαντες ἐπύθοντο εἰ Σίμων ὁ\nἐπικαλούμενος Πέτρος ἐνθάδε ξενίζεται.\nΤοῦ\nδὲ Πέτρου διενθυμουμένου περὶ τοῦ ὁράματος εἴπεν τὸ πνεῦμα Ἰδοὺ ἄνδρες δύο\nζητοῦντές σε·\nἀλλὰ ἀναστὰς κατάβηθι καὶ\nπορεύου σὺν αὐτοῖς μηδὲν διακρινόμενος, ὅτι ἐγὼ ἀπέσταλκα αὐτούς.\nκαταβὰς δὲ Πέτρος πρὸς τοὺς ἄνδρας εἶπεν Ἰδοὺ ἐγώ\nεἰμι ὃν ζητεῖτε· τίς ἡ αἰτία διʼ ἣν πάρεστε;\nοἱ δὲ εἶπαν Κορνήλιος ἑκατοντάρχης, ἀνὴρ δίκαιος καὶ φοβούμενος τὸν θεὸν\nμαρτυρούμενός τε ὑπὸ ὅλου τοῦ ἔθνους τῶν Ἰουδαίων, ἐχρηματίσθη\nὑπὸ ἀγγέλου ἁγίου μεταπέμψασθαί σε εἰς τὸν οἶκον αὐτοῦ καὶ ἀκοῦσαι ῥήματα\nπαρὰ σοῦ.\nεἰσκαλεσάμενος οὖν αὐτοὺς\nἐξένισεν. Τῇ δὲ ἐπαύριον ἀναστὰς ἐξῆλθεν σὺν αὐτοῖς, καί τινες τῶν ἀδελφῶν\nτῶν ἀπὸ Ἰόππης συνῆλθαν αὐτῷ.\nτῇ δὲ\nἐπαύριον εἰσῆλθεν εἰς τὴν Καισαρίαν· ὁ δὲ Κορνήλιος ἦν προσδοκῶν αὐτοὺς\nσυνκαλεσάμενος τοὺς συγγενεῖς αὐτοῦ καὶ τοὺς ἀναγκαίους φίλους.\nὩς δὲ ἐγένετο τοῦ εἰσελθεῖν τὸν Πέτρον, συναντήσας\nαὐτῷ ὁ Κορνήλιος πεσὼν ἐπὶ τοὺς πόδας προσεκύνησεν.\nὁ δὲ Πέτρος ἤγειρεν αὐτὸν λέγων Ἀνάστηθι· καὶ ἐγὼ αὐτὸς\nἄνθρωπός εἰμι.\nκαὶ συνομιλῶν αὐτῷ εἰσῆλθεν,\nκαὶ εὑρίσκει συνεληλυθότας πολλούς,\nἔφη τε\nπρὸς αὐτούς Ὑμεῖς ἐπίστασθε ὡς ἀθέμιτόν ἐστιν ἀνδρὶ Ἰουδαίῳ κολλᾶσθαι ἢ\nπροσέρχεσθαι ἀλλοφύλῳ· κἀμοὶ ὁ θεὸς ἔδειξεν μηδένα κοινὸν ἢ ἀκάθαρτον λέγειν\nἄνθρωπον·\nδιὸ καὶ ἀναντιρήτως ἦλθον\nμεταπεμφθείς. πυνθάνομαι οὖν τίνι λόγῳ μετεπέμψασθέ με.\nκαὶ ὁ Κορνήλιος ἔφη Ἀπὸ τετάρτης ἡμέρας μέχρι ταύτης τῆς\nὥρας ἤμην τὴν ἐνάτην προσευχόμενος ἐν τῷ οἴκῳ μου, καὶ ἰδοὺ ἀνὴρ ἔστη\nἐνώπιόν μου ἐν ἐσθῆτι λαμπρᾷ\nκαί φησι\nΚορνήλιε, εἰσηκούσθη σου ἡ προσευχὴ καὶ αἱ ἐλεημοσύναι σου ἐμνήσθησαν\nἐνώπιον τοῦ θεοῦ·\nπέμψον οὖν εἰς Ἰόππην καὶ\nμετακάλεσαι Σίμωνα ὃς ἐπικαλεῖται Πέτρος· οὗτος ξενίζεται ἐν οἰκίᾳ Σίμωνος\nβυρσέως παρὰ θάλασσαν.\nἐξαυτῆς οὖν ἔπεμψα\nπρὸς σέ, σύ τε καλῶς ἐποίησας παραγενόμενος. νῦν οὖν πάντες ἡμεῖς ἐνώπιον\nτοῦ θεοῦ πάρεσμεν ἀκοῦσαι πάντα τὰ προστεταγμένα σοι ὑπὸ τοῦ κυρίου.\nἀνοίξας δὲ Πέτρος τὸ στόμα εἶπεν Ἐπʼ\nἀληθείας καταλαμβάνομαι ὅτι οὐκ ἔστιν προσωπολήμπτης ὁ θεός,\nἀλλʼ ἐν παντὶ ἔθνει ὁ φοβούμενος αὐτὸν καὶ\nἐργαζόμενος δικαιοσύνην δεκτὸς αὐτῷ ἐστίν.\nτὸνλόγον ἀπέστειλεν τοῖς υἱοῖς Ἰσραὴλ εὐαγγελιζόμενος\nεἰρήνην διὰ Ἰησοῦ Χριστοῦ· οὗτός ἐστιν πάντων κύριος.\nὑμεῖς οἴδατε τὸ γενόμενον ῥῆμα καθʼ ὅλης τῆς\nἸουδαίας, ἀρξάμενος ἀπὸ τῆς Γαλιλαίας μετὰ τὸ βάπτισμα ὃ\nἐκήρυξεν Ἰωάνης,\nἸησοῦν τὸν ἀπὸ Ναζαρέθ, ὡς\nἔχρισεν αὐτὸν ὁ θεὸς πνεύματι ἁγίῳ καὶ\nδυνάμει, ὃς διῆλθεν εὐεργετῶν καὶ ἰώμενος πάντας τοὺς καταδυναστευομένους ὑπὸ τοῦ διαβόλου, ὅτι ὁ θεὸς ἦν μετʼ αὐτοῦ·\nκαὶ ἡμεῖς μάρτυρες πάντων ὧν ἐποίησεν ἔν τε τῇ χώρᾳ τῶν Ἰουδαίων καὶ\nἸερουσαλήμ· ὃν καὶ ἀνεῖλαν κρεμάσαντες ἐπὶ ξύλου.\nτοῦτον ὁ θεὸς ἤγειρεν τῇ τρίτῃ ἡμέρᾳ καὶ\nἔδωκεν αὐτὸν ἐμφανῆ γενέσθαι,\nοὐ παντὶ τῷ\nλαῷ ἀλλὰ μάρτυσι τοῖς προκεχειροτονημένοις ὑπὸ τοῦ θεοῦ, ἡμῖν, οἵτινες\nσυνεφάγομεν καὶ συνεπίομεν αὐτῷ μετὰ τὸ ἀναστῆναι αὐτὸν ἐκ νεκρῶν·\nκαὶ παρήγγειλεν ἡμῖν κηρύξαι τῷ λαῷ καὶ\nδιαμαρτύρασθαι ὅτι οὗτός ἐστιν ὁ ὡρισμένος ὑπὸ τοῦ θεοῦ κριτὴς ζώντων καὶ\nνεκρῶν.\nτούτῳ πάντες οἱ προφῆται\nμαρτυροῦσιν, ἄφεσιν ἁμαρτιῶν λαβεῖν διὰ τοῦ ὀνόματος αὐτοῦ πάντα τὸν\nπιστεύοντα εἰς αὐτόν.\nἜτι λαλοῦντος τοῦ\nΠέτρου τὰ ῥήματα ταῦτα ἐπέπεσε τὸ πνεῦμα τὸ ἅγιον ἐπὶ πάντας τοὺς ἀκούοντας\nτὸν λόγον.\nκαὶ ἐξέστησαν οἱ ἐκ περιτομῆς\nπιστοὶ οἳ συνῆλθαν τῷ Πέτρῳ, ὅτι καὶ ἐπὶ τὰ ἔθνη ἡ δωρεὰ τοῦ πνεύματος τοῦ\nἁγίου ἐκκέχυται·\nἤκουον γὰρ αὐτῶν λαλούντων\nγλώσσαις καὶ μεγαλυνόντων τὸν θεόν.\nτότε\nἀπεκρίθη Πέτρος Μήτι τὸ ὕδωρ δύναται κωλῦσαί τις τοῦ μὴ βαπτισθῆναι τούτους\nοἵτινες τὸ πνεῦμα τὸ ἅγιον ἔλαβον ὡς καὶ ἡμεῖς;\nπροσέταξεν δὲ αὐτοὺς ἐν τῷ ὀνόματι Ἰησοῦ Χριστοῦ\nβαπτισθῆναι. τότε ἠρώτησαν αὐτὸν ἐπιμεῖναι ἡμέρας τινάς.\nἬκουσαν δὲ οἱ ἀπόστολοι καὶ οἱ ἀδελφοὶ οἱ ὄντες\nκατὰ τὴν Ἰουδαίαν ὅτι καὶ τὰ ἔθνη ἐδέξαντο τὸν λόγον τοῦ θεοῦ.\nὍτε δὲ ἀνέβη Πέτρος εἰς Ἰερουσαλήμ, διεκρίνοντο\nπρὸς αὐτὸν οἱ ἐκ περιτομῆς\nλέγοντες ὅτι\nεἰσῆλθεν πρὸς ἄνδρας ἀκροβυστίαν ἔχοντας καὶ συνέφαγεν αὐτοῖς.\nἀρξάμενος δὲ Πέτρος ἐξετίθετο αὐτοῖς καθεξῆς λέγων\nἘγὼ\nἤμην ἐν πόλει Ἰόππῃ προσευχόμενος καὶ\nεἶδον ἐν ἐκστάσει ὅραμα, καταβαῖνον σκεῦός τι ὡς ὀθόνην\nμεγάλην τέσσαρσιν ἀρχαῖς καθιεμένην ἐκ τοῦ οὐρανοῦ, καὶ ἦλθεν ἄχρι ἐμοῦ·\nεἰς ἣν ἀτενίσας κατενόουν καὶ εἶδον τὰ\nτετράποδα τῆς γῆς καὶ τὰ θηρία καὶ τὰ ἑρπετὰ καὶ τὰ πετεινὰ τοῦ οὐρανοῦ·\nἤκουσα δὲ καὶ φωνῆς λεγούσης μοι\nἈναστάς, Πέτρε, θῦσον καὶ φάγε.\nεἶπον δέ\nΜηδαμῶς, κύριε, ὅτι κοινὸν ἢ ἀκάθαρτον οὐδέποτε εἰσῆλθεν εἰς τὸ στόμα μου.\nἀπεκρίθη δὲ ἐκ δευτέρου φωνὴ ἐκ τοῦ\nοὐρανοῦ Ἃ ὁ θεὸς ἐκαθάρισεν σὺ μὴ κοίνου.\nτοῦτο δὲ ἐγένετο ἐπὶ τρίς, καὶ ἀνεσπάσθη πάλιν ἅπαντα εἰς τὸν οὐρανόν.\nκαὶ ἰδοὺ ἐξαυτῆς τρεῖς ἄνδρες ἐπέστησαν\nἐπὶ τὴν οἰκίαν ἐν ᾗ ἦμεν, ἀπεσταλμένοι ἀπὸ Καισαρίας πρός με.\nεἶπεν δὲ τὸ πνεῦμά μοι συνελθεῖν αὐτοῖς μηδὲν\nδιακρίναντα. ἦλθον δὲ σὺν ἐμοὶ καὶ οἱ ἓξ ἀδελφοὶ οὗτοι, καὶ εἰσήλθομεν εἰς\nτὸν οἶκον τοῦ ἀνδρός.\nἀπήγγειλεν δὲ ἡμῖν\nπῶς εἶδεν τὸν ἄγγελον ἐν τῷ οἴκῳ αὐτοῦ σταθέντα καὶ εἰπόντα Ἀπόστειλον εἰς\nἸόππην καὶ μετάπεμψαι Σίμωνα τὸν ἐπικαλούμενον Πέτρον,\nὃς λαλήσει ῥήματα πρὸς σὲ ἐν οἷς σωθήσῃ σὺ καὶ πᾶς ὁ\nοἶκός σου.\nἐν δὲ τῷ ἄρξασθαί με λαλεῖν\nἐπέπεσεν τὸ πνεῦμα τὸ ἅγιον ἐπʼ αὐτοὺς ὥσπερ καὶ ἐφʼ ἡμᾶς ἐν ἀρχῇ.\nἐμνήσθην δὲ τοῦ ῥήματος τοῦ κυρίου ὡς\nἔλεγεν Ἰωάνης μὲν ἐβάπτισεν ὕδατι ὑμεῖς δὲ βαπτισθήσεσθε ἐν πνεύματι ἁγίῳ.\nεἰ οὖν τὴν ἴσην δωρεὰν ἔδωκεν αὐτοῖς ὁ\nθεὸς ὡς καὶ ἡμῖν πιστεύσασιν ἐπὶ τὸν κύριον Ἰησοῦν Χριστόν, ἐγὼ τίς ἤμην\nδυνατὸς κωλῦσαι τὸν θεόν;\nἀκούσαντες δὲ\nταῦτα ἡσύχασαν καὶ ἐδόξασαν τὸν θεὸν λέγοντες Ἄρα καὶ τοῖς ἔθνεσιν ὁ θεὸς\nτὴν μετάνοιαν εἰς ζωὴν ἔδωκεν.\nΟἱ μὲν οὖν διασπαρέντες ἀπὸ τῆς θλίψεως τῆς\nγενομένης ἐπὶ Στεφάνῳ διῆλθον ἕως Φοινίκης καὶ Κύπρου καὶ Ἀντιοχείας, μηδενὶ\nλαλοῦντες τὸν λόγον εἰ μὴ μόνον Ἰουδαίοις.\nἮσαν δέ τινες ἐξ αὐτῶν ἄνδρες Κύπριοι καὶ Κυρηναῖοι, οἵτινες ἐλθόντες εἰς\nἈντιόχειαν ἐλάλουν καὶ πρὸς τοὺς Ἑλληνιστάς, εὐαγγελιζόμενοι\nτὸν κύριον Ἰησοῦν.\nκαὶ ἦν χεὶρ Κυρίου μετʼ\nαὐτῶν, πολύς τε ἀριθμὸς ὁ πιστεύσας ἐπέστρεψεν ἐπὶ τὸν κύριον.\nἨκούσθη δὲ ὁ λόγος εἰς τὰ ὦτα τῆς ἐκκλησίας τῆς\nοὔσης ἐν Ἰερουσαλὴμ περὶ αὐτῶν, καὶ ἐξαπέστειλαν Βαρνάβαν ἕως Ἀντιοχείας·\nὃς παραγενόμενος καὶ ἰδὼν τὴν χάριν τὴν\nτοῦ θεοῦ ἐχάρη καὶ παρεκάλει πάντας τῇ προθέσει τῆς καρδίας προσμένειν [ἐν]\nτῷ κυρίῳ,\nὅτι ἦν ἀνὴρ ἀγαθὸς καὶ πλήρης\nπνεύματος ἁγίου καὶ πίστεως. καὶ προσετέθη ὄχλος ἱκανὸς τῷ κυρίῳ.\nἐξῆλθεν δὲ εἰς Ταρσὸν ἀναζητῆσαι Σαῦλον,\nκαὶ εὑρὼν ἤγαγεν εἰς Ἀντιόχειαν.\nἐγένετο δὲ αὐτοῖς καὶ ἐνιαυτὸν ὅλον συναχθῆναι ἐν τῇ ἐκκλησίᾳ καὶ διδάξαι\nὄχλον ἱκανόν, χρηματίσαὶ τε πρώτως ἐν Ἀντιοχείᾳ τοὺς μαθητὰς Χριστιανούς.\nΕΝ ΤΑΥΤΑΙΣ ΔΕ ΤΑΙΣ ΗΜΕΡΑΙΣ κατῆλθον ἀπὸ Ἰεροσολύμων\nπροφῆται εἰς Ἀντιόχειαν·\nἀναστὰς δὲ εἷς ἐξ\nαὐτῶν ὀνόματι Ἄγαβος ἐσήμαινεν διὰ τοῦ πνεύματος λιμὸν μεγάλην μέλλειν\nἔσεσθαι ἐφʼ ὅλην τὴν οἰκουμένην· ἥτις ἐγένετο ἐπὶ Κλαυδίου.\nτῶν δὲ μαθητῶν καθὼς εὐπορεῖτό τις ὥρισαν ἕκαστος\nαὐτῶν εἰς διακονίαν πέμψαι τοῖς κατοικοῦσιν ἐν τῇ Ἰουδαίᾳ ἀδελφοῖς·\nὃ καὶ ἐποίησαν ἀποστείλαντες πρὸς τοὺς\nπρεσβυτέρους διὰ χειρὸς Βᾳρνάβα καὶ Σαύλου.\nΚατʼ ἐκεῖνον δὲ τὸν καιρὸν ἐπέβαλεν Ἡρῴδης ὁ\nβασιλεὺς τὰς χεῖρας κακῶσαί τινας τῶν ἀπὸ τῆς ἐκκλησίας.\nἀνεῖλεν δὲ Ἰάκωβον τὸν ἀδελφὸν Ἰωάνου μαχαίρῃ·\nἰδὼν δὲ ὅτι ἀρεστόν ἐστιν τοῖς Ἰουδαίοις προσέθετο\nσυλλαβεῖν καὶ Πέτρον, (ἦσαν δὲ ἡμέραι τῶν ἀζύμων)\nὃν καὶ πιάσας ἔθετο εἰς φυλακήν, παραδοὺς τέσσαρσιν\nτετραδίοις στρατιωτῶν φυλάσσειν αὐτόν, βουλόμενος μετὰ τὸ πάσχα ἀναγαγεῖν\nαὐτὸν τῷ λαῷ.\nὁ μὲν οὖν Πέτρος\nἐτηρεῖτο ἐν τῇ φυλακῇ· προσευχὴ δὲ ἦν ἐκτενῶς γινομένη ὑπὸ τῆς ἐκκλησίας\nπρὸς τὸν θεὸν περὶ αὐτοῦ.\nὍτε δὲ ἤμελλεν\nπροσαγαγεῖν αὐτὸν ὁ Ἡρῴδης, τῇ νυκτὶ ἐκείνῃ ἦν ὁ Πέτρος κοιμώμενος μεταξὺ\nδύο στρατιωτῶν δεδεμένος ἁλύσεσιν δυσίν, φύλακές τε πρὸ τῆς θύρας ἐτήρουν\nτὴν φυλακήν.\nκαὶ ἰδοὺ ἄγγελος Κυρίου ἐπέστη,\nκαὶ φῶς ἔλαμψεν ἐν τῷ οἰκήματι· πατάξας δὲ τὴν πλευρὰν τοῦ Πέτρου ἤγειρεν\nαὐτὸν λέγων Ἀνάστα ἐν τάχει· καὶ ἐξέπεσαν αὐτοῦ αἱ ἁλύσεις ἐκ τῶν χειρῶν.\nεἶπεν δὲ ὁ ἄγγελος πρὸς αὐτόν Ζῶσαι καὶ\nὑπόδησαι τὰ σανδάλιά σου· ἐποίησεν δὲ οὕτως. καὶ λέγει αὐτῷ Περιβαλοῦ τὸ\nἱμάτιόν σου καὶ ἀκολούθει μοι·\nκαὶ ἐξελθὼν\nἠκολούθει, καὶ οὐκ ᾔδει ὅτι ἀληθές ἐστιν τὸ γινόμενον διὰ τοῦ ἀγγέλου,\nἐδόκει δὲ ὅραμα βλέπειν.\nδιελθόντες δὲ\nπρώτην φυλακὴν καὶ δευτέραν ἦλθαν ἐπὶ τὴν πύλην τὴν σιδηρᾶν τὴν φέρουσαν εἰς\nτὴν πόλιν, ἥτις αὐτομάτη ἠνοίγη αὐτοῖς, καὶ ἐξελθόντες προῆλθον ῥύμην μίαν,\nκαὶ εὐθέως ἀπέστη ὁ ἄγγελος ἀπʼ αὐτοῦ.\nκαὶ\nὁ Πέτρος ἐν ἑαυτῷ γενόμενος εἶπεν Νῦν οἶδα ἀληθῶς ὅτι ἐξαπέστειλεν ὁ κύριος\nτὸν ἄγγελον αὐτοῦ καὶ ἐξείλατό με ἐκ χειρὸς Ἡρῴδου καὶ πάσης τῆς προσδοκίας\nτοῦ λαοῦ τῶν Ἰουδαίων.\nσυνιδών τε ἦλθεν ἐπὶ\nτὴν οἰκίαν τῆς Μαρίας τῆς μητρὸς Ἰωάνου τοῦ ἐπικαλουμένου Μάρκου, οὗ ἦσαν\nἱκανοὶ συνηθροισμένοι καὶ προσευχόμενοι.\nκρούσαντος δὲ αὐτοῦ τὴν θύραν τοῦ πυλῶνος προσῆλθε παιδίσκη ὑπακοῦσαι\nὀνόματι Ῥόδη,\nκαὶ ἐπιγνοῦσα τὴν φωνὴν τοῦ\nΠέτρου ἀπὸ τῆς χαρᾶς οὐκ ἤνοιξεν τὸν πυλῶνα, εἰσδραμοῦσα δὲ ἀπήγγειλεν\nἑστάναι τὸν Πέτρον πρὸ τοῦ πυλῶνος.\nοἱ δὲ\nπρὸς αὐτὴν εἶπαν Μαίνῃ. ἡ δὲ διισχυρί ζετο οὕτως ἔχειν. οἱ δὲ ἔλεγον Ὁ\nἄγγελός ἐστιν αὐτοῦ.\nὁ δὲ Πέτρος ἐπέμενεν\nκρούων· ἀνοίξαντες δὲ εἶδαν αὐτὸν καὶ ἐξέστησαν.\nκατασείσας δὲ αὐτοῖς τῇ χειρὶ σιγᾷν διηγήσατο αὐτοῖς πῶς\nὁ κύριος αὐτὸν ἐξήγαγεν ἐκ τῆς φυλακῆς, εἶπέν τε Ἀπαγγείλατε Ἰακώβῳ καὶ τοῖς\nἀδελφοῖς ταῦτα. καὶ ἐξελθὼν ἐπορεύθη εἰς ἕτερον τόπον.\nΓενομένης δὲ ἡμέρας ἦν τάραχος οὐκ\nὀλίγος ἐν τοῖς στρατιώταις, τί ἄρα ὁ Πέτρος ἐγένετο.\nἩρῴδης δὲ ἐπιζητήσας αὐτὸν καὶ μὴ εὑρὼν ἀνακρίνας τοὺς\nφύλακας ἐκέλευσεν ἀπαχθῆναι, καὶ κατελθὼν ἀπὸ τῆς Ἰουδαίας εἰς Καισαρίαν\nδιέτριβεν.\nἮν δὲ θυμομαχῶν Τυρίοις καὶ\nΣιδωνίοις· ὁμοθυμαδὸν δὲ παρῆσαν πρὸς αὐτόν, καὶ πείσαντες Βλάστον τὸν ἐπὶ\nτοῦ κοιτῶνος τοῦ βασιλέως ᾐτοῦντο εἰρήνην διὰ τὸ τρέφεσθαι αὐτῶν τὴν χώραν\nἀπὸ τῆς βασιλικῆς.\nτακτῇ δὲ ἡμέρᾳ [ὁ]\nἩρῴδης ἐνδυσάμενος ἐσθῆτα βασιλικὴν καθίσας ἐπὶ τοῦ βήματος ἐδημηγόρει πρὸς\nαὐτούς·\nὁ δὲ δῆμος ἐπεφώνει Θεοῦ φωνὴ καὶ\nοὐκ ἀνθρώπου.\nπαραχρῆμα δὲ ἐπάταξεν αὐτὸν\nἄγγελος Κυρίου ἀνθʼ ὧν οὐκ ἔδωκεν τὴν δόξαν τῷ θεῷ, καὶ γενόμενος\nσκωληκόβρωτος ἐξέψυξͅεν.\nὉ δὲ λόγος τοῦ\nκυρίου ηὔξανεν καὶ ἐπληθύνετο.\nΒαρνάβας δὲ καὶ Σαῦλος ὑπέστρεψαν εἰς Ἰερουσαλὴμ\nπληρώσαντες τὴν διακονίαν, συνπαραλαβόντες Ἰωάνην τὸν ἐπικληθέντα\nΜάρκον.\nἮσαν δὲ ἐν Ἀντιοχείᾳ κατὰ τὴν οὖσαν ἐκκλησίαν\nπροφῆται καὶ διδάσκαλοι ὅ τε Βαρνάβας καὶ Συμεὼν ὁ καλούμενος Νίγερ, καὶ\nΛούκιος ὁ Κυρηναῖος, Μαναήν τε Ἡρῴδου τοῦ τετραάρχου σύντροφος καὶ Σαῦλος.\nΛειτουργούντων δὲ αὐτῶν τῷ κυρίῳ καὶ\nνηστευόντων εἶπεν τὸ πνεῦμα τὸ ἅγιον Ἀφορίσατε δή μοι τὸν Βαρνάβαν καὶ\nΣαῦλον εἰς τὸ ἔργον ὃ προσκέκλημαι αὐτούς.\nτότε νηστεύσαντες καὶ προσευξάμενοι καὶ ἐπιθέντες τὰς χεῖρας αὐτοῖς\nἀπέλυσαν.\nΑὐτοὶ μὲν οὖν ἐκπεμφθέντες ὑπὸ τοῦ ἁγίου πνεύματος\nκατῆλθον εἰς Σελευκίαν, ἐκεῖθέν τε ἀπέπλευσαν εἰς Κύπρον,\nκαὶ γενόμενοι ἐν Σαλαμῖνι κατήγγελλον τὸν λόγον τοῦ θεοῦ\nἐν ταῖς συναγωγαῖς τῶν Ἰουδαίων· εἶχον δὲ καὶ Ἰωάννην ὑπηρέτην.\nΔιελθόντες δὲ ὅλην τὴν νῆσον ἄχρι Πάφου εὗρον ἄνδρα\nτινὰ μάγον ψευδοπροφήτην Ἰουδαῖον ᾧ ὄνομα Βαριησοῦς,\nὃς ἦν σὺν τῷ ἀνθυπάτῳ Σεργίῳ Παύλῳ,\nἀνδρὶ συνετῷ. οὗτος προσκαλεσάμενος Βαρνάβαν καὶ Σαῦλον ἐπεζήτησεν ἀκοῦσαι\nτὸν λόγον τοῦ θεοῦ·\nἀνθίστατο δὲ αὐτοῖς\nἘλύμας ὁ μάγος, οὕτως γὰρ μεθερμηνεύεται τὸ ὄνομα αὐτοῦ, ζητῶν διαστρέψαι\nτὸν ἀνθύπατον ἀπὸ τῆς πίστεως.\nΣαῦλος δέ, ὁ\nκαὶ Παῦλος, πλησθεὶς πνεύματος ἁγίου ἀτενίσας εἰς αὐτὸν εἶπεν\nὮ πλήρης παντὸς δόλου καὶ πάσης ῥᾳδιουργίας, υἱὲ\nδιαβόλου, ἐχθρὲ πάσης δικαιοσύνης, οὐ παύσῃ διαστρέφων τὰς ὁδοὺς τοῦ κυρίου\nτὰς εὐθείας; καὶ νῦν ἰδοὺ χεὶρ Κυρίου ἐπὶ σέ,\nκαὶ ἔσῃ τυφλὸς μὴ βλέπων τὸν ἥλιον ἄχρι καιροῦ. παραχρῆμα δὲ ἔπεσεν ἐπʼ\nαὐτὸν ἀχλὺς καὶ σκότος, καὶ περιάγων ἐζήτει χειραγωγούς.\nτότε ἰδὼν ὁ ἀνθύπατος τὸ γεγονὸς ἐπίστευσεν ἐκπληττόμενος\nἐπὶ τῇ διδαχῇ τοῦ κυρίου.\nἈναχθέντες δὲ ἀπὸ τῆς Πάφου οἱ περὶ Παῦλον ἦλθον\nεἰς Πέργην τῆς Παμφυλίας· Ἰωάνης δὲ ἀποχωρήσας ἀπʼ αὐτῶν ὑπέστρεψεν εἰς\nἸεροσόλυμα.\nΑὐτοὶ δὲ διελθόντες ἀπὸ τῆς\nΠέργης παρεγένοντο εἰς Ἀντιόχειαν τὴν Πισιδίαν, καὶ ἐλθόντες εἰς τὴν\nσυναγωγὴν τῇ ἡμέρᾳ τῶν σαββάτων ἐκάθισαν.\nμετὰ δὲ τὴν ἀνάγνωσιν τοῦ νόμου καὶ τῶν προφητῶν ἀπέστειλαν οἱ ἀρχισυνάγωγοι\nπρὸς αὐτοὺς λέγοντες Ἄνδρες ἀδελφοί, εἴ τις ἔστιν ἐν ὑμῖν λόγος παρακλήσεως\nπρὸς τὸν λαόν, λέγετε.\nἀναστὰς δὲ Παῦλος\nκαὶ κατασείσας τῇ χειρὶ εἶπεν Ἄνδρες Ἰσραηλεῖται καὶ οἱ φοβούμενοι τὸν θεόν,\nἀκούσατε.\nὉ θεὸς τοῦ λαοῦ τούτου Ἰσραὴλ\nἐξελέξατο τοὺς πατέρας ἡμῶν, καὶ τὸν λαὸν ὕψωσεν ἐν τῇ παροικίᾳ ἐν γῇ\nΑἰγύπτου, καὶ μετὰ βραχίονος\nὑψηλοῦ ἐξήγαγεν αὐτοὺς ἐξ αὐτῆς,\nκαί, ὡς τεσσερακονταετῆ χρόνον\nἐτροποφόρησεν αὐτοὺς ἐν τῇ ἐρήμῳ,\nκαθελὼν ἔθνη ἑπτὰ ἐν γῇ Χαναὰν κατεκληρονόμησεν τὴν γῆν αὐτῶν\nὡς ἔτεσι τετρακοσίοις καὶ πεντήκοντα.\nκαὶ μετὰ ταῦτα ἔδωκεν κριτὰς ἕως Σαμουὴλ προφήτου. κἀκεῖθεν ᾐτήσαντο\nβασιλέα,\nκαὶ ἔδωκεν αὐτοῖς ὁ\nθεὸς τὸν Σαοὺλ υἱὸν Κείς, ἄνδρα ἐκ φυλῆς Βενιαμείν, ἔτη τεσσεράκοντα·\nκαὶ μεταστήσας αὐτὸν ἤγειρεν τὸν Δαυεὶδ\nαὐτοῖς εἰς βασιλέα, ᾧ καὶ εἶπεν μαρτυρήσας Εὗρον Δαυεὶδ τὸν\nτοῦ Ἰεσσαί, [ἄνδρα] κατὰ τὴν καρδίαν μου, ὃς ποιήσει πάντα τὰ\nθελήματά μου.\nτούτου ὁ θεὸς ἀπὸ τοῦ\nσπέρματος κατʼ ἐπαγγελίαν ἤγαγεν τῷ Ἰσραὴλ σωτῆρα Ἰησοῦν,\nπροκηρύξαντος Ἰωάνου πρὸ προσώπου τῆς εἰσόδου αὐτοῦ\nβάπτισμα μετανοίας παντὶ τῷ λαῷ Ἰσραήλ.\nὡς\nδὲ ἐπλήρου Ἰωάνης τὸν δρόμον, ἔλεγεν Τί ἐμὲ ὑπονοεῖτε εἶναι; οὐκ εἰμὶ ἐγώ·\nἀλλʼ ἰδοὺ ἔρχεται μετʼ ἐμὲ οὗ οὐκ εἰμὶ ἄξιος τὸ ὑπόδημα τῶν ποδῶν λῦσαι.\nἌνδρες ἀδελφοί, υἱοὶ γένους Ἀβραὰμ καὶ\nοἱ ἐν ὑμῖν φοβούμενοι τὸν θεόν, ἡμῖν ὁ λόγος τῆς σωτηρίας\nταύτης ἐξαπεστάλη.\nοἱ γὰρ κατοικοῦντες ἐν Ἰερουσαλὴμ καὶ\nοἱ ἄρχοντες αὐτῶν τοῦτον ἀγνοήσαντες καὶ τὰς φωνὰς τῶν προφητῶν τὰς κατὰ πᾶν\nσάββατον ἀναγινωσκομένας κρίναντες ἐπλήρωσαν,\nκαὶ μηδεμίαν αἰτίαν θανάτου εὑρόντες ᾐτήσαντο Πειλᾶτον ἀναιρεθῆναι αὐτόν·\nὡς δὲ ἐτέλεσαν πάντα τὰ περὶ αὐτοῦ\nγεγραμμένα, καθελόντες ἀπὸ τοῦ ξύλου ἔθηκαν εἰς μνημεῖον.\nὁ δὲ θεὸς ἤγειρεν αὐτὸν ἐκ νεκρῶν·\nὃς ὤφθη ἐπὶ ἡμέρας πλείους τοῖς συναναβᾶσιν αὐτῷ ἀπὸ τῆς\nΓαλιλαίας εἰς Ἰερουσαλήμ, οἵτινες [νῦν] εἰσὶ μάρτυρες αὐτοῦ πρὸς τὸν λαόν.\nκαὶ ἡμεῖς ὑμᾶς εὐαγγελιζόμεθα τὴν πρὸς\nτοὺς πατέρας ἐπαγγελίαν γενομένην\nὅτι\nταύτην ὁ θεὸς ἐκπεπλήρωκεν τοῖς τέκνοις ἡμῶν ἀναστήσας Ἰησοῦν, ὡς καὶ ἐν τῷ\nψαλμῶ γέγραπται τῷ δευτέρῳ Υἱός μου εἶ σύ, ἐγὼ\nσήμ ν γεγέννηκά σε.\nὅτι δὲ ἀνέστησεν αὐτὸν ἐκ νεκρῶν μηκέτι\nμέλλοντα ὑποστρέφειν εἰς διαφθοράν, οὕτως εἴρηκεν ὅτι\nΔώσω ὑμῖν τὰ ὅσια Δαυεὶδ τὰ πιστά.\nδιότι καὶ ἐν ἑτέρῳ λέγει Οὐ δώσεις\nτὸν ὅσιόν σου ἰδεῖν διαφθοράν·\nΔαυεὶδ\nμὲν γὰρ ἰδίᾳ γενεᾷ ὑπηρετήσας τῇ τοῦ θεοῦ βουλῇ ἐκοιμήθη καὶ\nπροσετέθη πρὸς τοὺς πατέρας αὐτοῦ καὶ εἶδεν διαφθοράν,\nὃν δὲ ὁ θεὸς ἤγειρεν οὐκ εἶδεν\nδιαφθοράν.\nΓνωστὸν οὖν ἔστω ὑμῖν, ἄνδρες ἀδελφοί, ὅτι\nδιὰ τούτου ὑμῖν ἄφεσις ἁμαρτιῶν καταγγέλλεται, καὶ ἀπὸ πάντων ὧν οὐκ\nἠδυνήθητε\nἐν νόμῳ Μωυσέως δικαιωθῆναι ἐν\nτούτῳ πᾶς ὁ πιστεύων δικαιοῦται.\nβλέπετε\nοὖν· μὴ ἐπέλθῃ τὸ εἰρημένον ἐν τοῖς προφήταις\nἼδετε, οἱ καταφρονηταί, καὶ\nθαυμάσατε καὶ ἀφανίσθητε, ὅτι ἔργον ἐργάζομαι ἐγὼ ἐν ταῖς ἡμέραις ὑμῶν, ἔργον ὃ οὐ μὴ πιστεύσητε ἐάν τις\nἐκδιηγῆται ὑμῖν.\nἘξιόντων δὲ αὐτῶν παρεκάλουν εἰς τὸ μεταξὺ σάββατον\nλαληθῆναι αὐτοῖς τὰ ῥήματα ταῦτα.\nλυθείσης\nδὲ τῆς συναγωγῆς ἠκολούθησαν πολλοὶ τῶν Ἰουδαίων καὶ τῶν σεβομένων\nπροσηλύτων τῷ Παύλῳ καὶ τῷ Βαρνάβᾳ, οἵτινες προσλαλοῦντες αὐτοῖς ἔπειθον\nαὐτοὺς προσμένειν τῇ χάριτι τοῦ θεοῦ.\nΤῷ δὲ\nἐρχομένῳ σαββάτῳ σχε δὸν πᾶσα ἡ πόλις συνήχθη ἀκοῦσαι τὸν λόγον τοῦ θεοῦ.\nἰδόντες δὲ οἱ Ἰουδαῖοι τοὺς ὄχλους\nἐπλήσθησαν ζήλου καὶ ἀντέλεγον τοῖς ὑπὸ Παύλου λαλουμένοις βλασφημοῦντες.\nπαρρησιασάμενοί τε ὁ Παῦλος καὶ ὁ\nΒαρνάβας εἶπαν Ὑμῖν ἦν ἀναγκαῖον πρῶτον λαληθῆναι τὸν λόγον τοῦ θεοῦ· ἐπειδὴ\nἀπωθεῖσθε ἀὐτὸν καὶ οὐκ ἀξίους κρίνετε ἑαυτοὺς τῆς αἰωνίου ζωῆς, ἰδοὺ\nστρεφόμεθα εἰς τὰ ἔθνη·\nοὕτω γὰρ ἐντέταλται\nἡμῖν ὁ κύριος Τέθεικά σε εἰς φῶς ἐθνῶντοῦ εἶναί σε εἰς σωτηρίαν ἕως ἐσχάτου τῆς γῆς.\nἀκούοντα δὲ τὰ ἔθνη ἔχαιρον καὶ ἐδόξαζον τὸν λόγον\nτοῦ θεοῦ, καὶ ἐπίστευσαν ὅσοι ἦσαν τεταγμένοι εἰς ζωὴν αἰώνιον·\nδιεφέρετο δὲ ὁ λόγος τοῦ κυρίου διʼ ὅλης τῆς\nχώρας.\nοἱ δὲ Ἰουδαῖοι παρώτρυναν τὰς\nσεβομένας γυναῖκας τὰς εὐσχήμονας καὶ τοὺς πρώτους τῆς πόλεως καὶ ἐπήγειραν\nδιωγμὸν ἐπὶ τὸν Παῦλον καὶ Βαρνάβαν, καὶ ἐξέβαλον αὐτοὺς ἀπὸ τῶν ὁρίων\nαὐτῶν.\nοἱ δὲ ἐκτιναξάμενοι\nτὸν κονιορτὸν τῶν ποδῶν ἐπʼ αὐτοὺς ἦλθον εἰς Ἰκόνιον,\nοἵ τε μαθηταὶ ἐπληροῦντο χαρᾶς καὶ πνεύματος ἁγίου.\nἘγένετο δὲ ἐν Ἰκονίῳ κατὰ τὸ αὐτὸ εἰσελθεῖν αὐτοὺς\nεἰς τὴν συναγωγὴν τῶν Ἰουδαίων καὶ λαλῆσαι οὕτως ὥστε πιστεῦσαι Ἰουδαίων τε\nκαὶ Ἑλλήνων πολὺ πλῆθος.\nοἱ δὲ ἀπειθήσαντες\nἸουδαῖοι ἐπήγειραν καὶ ἐκάκωσαν τὰς ψυχὰς τῶν ἐθνῶν κατὰ τῶν ἀδελφῶν.\nἱκανὸν μὲν οὖν χρόνον διέτριψαν\nπαρρησιαζόμενοι ἐπὶ τῷ κυρίῳ τῷ μαρτυροῦντι τῷ λόγῳ τῆς χάριτος αὐτοῦ,\nδιδόντι σημεῖα καὶ τέρατα γίνεσθαι διὰ τῶν χειρῶν αὐτῶν.\nἐσχίσθη δὲ τὸ πλῆθος τῆς πόλεως, καὶ οἱ μὲν ἦσαν σὺν τοῖς\nἸουδαίοις οἱ δὲ σὺν τοῖς ἀποστόλοις.\nὡς δὲ\nἐγένετο ὁρμὴ τῶν ἐθνῶν τε καὶ Ἰουδαίων σὺν τοῖς ἄρχουσιν αὐτῶν ὑβρίσαι καὶ\nλιθοβολῆσαι αὐτούς,\nσυνιδόντες κατέφυγον εἰς\nτὰς πόλεις τῆς Λυκαονίας Λύστραν καὶ Δέρβην καὶ τὴν περίχωρον,\nκἀκεῖ εὐαγγελιζόμενοι ἦσαν.\nΚαί τις ἀνὴρ ἀδύνατος ἐν Λύστροις τοῖς ποσὶν ἐκάθητο,\nχωλὸς ἐκ κοιλίας μητρὸς αὐτοῦ, ὃς οὐδέποτε περιεπάτησεν.\nοὗτος ἤκουεν τοῦ Παύλου λαλοῦντος· ὃς ἀτενίσας αὐτῷ καὶ\nἰδὼν ὅτι ἔχει πίστιν τοῦ σωθῆναι εἶπεν μεγάλῃ φωνῇ\nἈνάστηθι ἐπὶ τοὺς πόδας σου ὀρθός· καὶ ἥλατο καὶ\nπεριεπάτει.\nοἵ τε ὄχλοι ἰδόντες ὃ ἐποίησεν\nΠαῦλος ἐπῆραν τὴν φωνὴν αὐτῶν Λυκαονιστὶ λέγοντες Οἱ θεοὶ ὁμοιωθέντες\nἀνθρώποις κατέβησαν πρὸς ἡμᾶς,\nἐκάλουν τε\nτὸν Βαρνάβαν Δία, τὸν δὲ Παῦλον Ἑρμῆν ἐπειδὴ αὐτὸς ἦν ὁ ἡγούμενος τοῦ λόγου.\nὅ τε ἱερεὺς τοῦ Διὸς τοῦ ὄντος πρὸ τῆς\nπόλεως ταύρους καὶ στέμματα ἐπὶ τοὺς πυλῶνας ἐνέγκας σὺν τοῖς ὄχλοις ἤθελεν\nθύειν.\nἀκούσαντες δὲ οἱ ἀπόστολοι Βαρνάβας\nκαὶ Παῦλος, διαρρήξαντες τὰ ἱμάτια ἑαυτῶν ἐξεπήδησαν εἰς τὸν ὄχλον,\nκράζοντες\nκαὶ λέγοντες Ἄνδρες, τί ταῦτα\nποιεῖτε; καὶ ἡμεῖς ὁμοιοπαθεῖς ἐσμ ὑμῖν ἄνθρωποι, εὐαγγελιζόμενοι ὑμᾶς ἀπὸ\nτούτων τῶν ματαίων ἐπιστρέφειν ἐπὶ θεὸν ζῶντα ὃς ἐποίησεν τὸν οὐρανὸν\nκαὶ τὴν γῆν\n\nκαὶ τὴν θάλασσαν καὶ πάντα τὰ ἐν αὐτοῖς·\nὃς ἐν ταῖς παρῳχημέναις γενεαῖς εἴασεν\nπάντα τὰ ἔθνη πορεύεσθαι ταῖς ὁδοῖς αὐτῶν·\nκαίτοι οὐκ ἀμάρτυρον αὑτὸν ἀφῆκεν ἀγαθουργῶν, οὐρανόθεν ὑμῖν ὑετοὺς διδοὺς\nκαὶ καιροὺς καρποφόρους, ἐμπιπλῶν τροφῆς καὶ εὐφροσύνης τὰς καρδίας ὑμῶν.\nκαὶ ταῦτα λέγοντες μόλις κατέπαυσαν\nτοὺς ὄχλους τοῦ μὴ θύειν αὐτοῖς.\nἘπῆλθαν δὲ\nἀπὸ Ἀντιοχείας καὶ Ἰκονίου Ἰουδαῖοι, καὶ πείσαντες τοὺς ὄχλους καὶ\nλιθάσαντες τὸν Παῦλον ἔσυρον ἔξω τῆς πόλεως, νομίζοντες αὐτὸν τεθνηκέναι.\nκυκλωσάντων δὲ τῶν μαθητῶν αὐτὸν\nἀναστὰς εἰσῆλθεν εἰς τὴν πόλιν. καὶ τῇ ἐπαύριον ἐξῆλθεν σὺν τῷ Βαρνάβᾳ εἰς\nΔέρβην.\nεὐαγγελισάμενοί τε τὴν πόλιν\nἐκείνην καὶ μαθητεύσαντες ἱκανοὺς ὑπέστρεψαν εἰς τὴν Λύστραν καὶ εἰς Ἰκόνιον\nκαὶ [εἰς] Ἀντιόχειαν,\nἐπιστηρίζοντες τὰς\nψυχὰς τῶν μαθητῶν, παρακαλοῦντες ἐμμένειν τῇ πίστει καὶ ὅτι διὰ πολλῶν\nθλίψεων δεῖ ἡμᾶς εἰσελθεῖν εἰς τὴν βασιλείαν τοῦ θεοῦ.\nχειροτονήσαντες δὲ αὐτοῖς κατʼ ἐκκλησίαν πρεσβυτέρους\nπροσευξάμενοι μετὰ νηστειῶν παρέθεντο αὐτοὺς τῷ κυρίῳ εἰς ὃν πεπιστεύκεισαν.\nκαὶ διελθόντες τὴν Πισιδίαν ἦλθαν εἰς\nτὴν Παμ φυλίαν,\nκαὶ λαλήσαντες ἐν Πέργῃ τὸν\nλόγον κατέβησαν εἰς Ἀτταλίαν,\nκἀκεῖθεν\nἀπέπλευσαν εἰς Ἀντιόχειαν, ὅθεν ἦσαν παραδεδομένοι τῇ χάριτι τοῦ θεοῦ εἰς τὸ\nἔργον ὃ ἐπλήρωσαν.\nΠαραγενόμενοι δὲ καὶ\nσυναγαγόντες τὴν ἐκκλησίαν ἀνήγγελλον ὅσα ἐποίησεν ὁ θεὸς μετʼ αὐτῶν καὶ ὅτι\nἤνοιξεν τοῖς ἔθνεσιν θύραν πίστεως.\nδιέτριβον δὲ χρόνον οὐκ ὀλίγον σὺν τοῖς μαθηταῖς.\nΚΑΙ ΤΙΝΕΣ ΚΑΤΕΛΘΟΝΤΕΣ ἀπὸ τῆς Ἰουδαίας ἐδίδασκον\nτοὺς ἀδελφοὺς ὅτι Ἐὰν μὴ περιτμηθῆτε τῷ ἔθει τῷ Μωυσέως, οὐ δύνασθε\nσωθῆναι.\nγενομένης δὲ στάσεως\nκαὶ ζητήσεως οὐκ ὀλίγης τῷ Παύλῳ καὶ τῷ Βαρνάβᾳ πρὸς αὐτοὺς ἔταξαν\nἀναβαίνειν Παῦλον καὶ Βαρνάβαν καί τινας ἄλλους ἐξ αὐτῶν πρὸς τοὺς\nἀποστόλους καὶ πρεσβυτέρους εἰς Ἰερουσαλὴμ περὶ τοῦ ζητήματος τούτου.\nΟἱ μὲν οὖν προπεμφθέντες ὑπὸ τῆς\nἐκκλησίας διήρχοντο τήν τε Φοινίκην καὶ Σαμαρίαν ἐκδιηγούμενοι τὴν\nἐπιστροφὴν τῶν ἐθνῶν, καὶ ἐποίουν χαρὰν μεγάλην πᾶσι τοῖς ἀδελφοῖς.\nπαραγενόμενοι δὲ εἰς Ἰεροσόλυμα\nπαρεδέχθησαν ἀπὸ τῆς ἐκκλησίας καὶ τῶν ἀποστόλων καὶ τῶν πρεσβυτέρων,\nἀνήγγειλάν τε ὅσα ὁ θεὸς ἐποίησεν μετʼ αὐτῶν.\nἘξανέστησαν δέ τινες τῶν ἀπὸ τῆς αἱρέσεως τῶν Φαρισαίων πεπιστευκότες,\nλέγοντες ὅτι δεῖ περιτέμνειν αὐτοὺς παραγγέλλειν τε τηρεῖν τὸν νόμον\nΜωυσέως.\nΣυνήχθησάν τε οἱ ἀπόστολοι καὶ οἱ πρεσβύτεροι ἰδεῖν\nπερὶ τοῦ λόγου τούτου.\nΠολλῆς δὲ ζητήσεως\nγενομένης ἀναστὰς Πέτρος εἶπεν πρὸς αὐτούς Ἄνδρες ἀδελφοί, ὑμεῖς ἐπίστασθε\nὅτι ἀφʼ ἡμερῶν ἀρχαίων ἐν ὑμῖν ἐξελέξατο ὁ θεὸς διὰ τοῦ στόματός μου ἀκοῦσαι\nτὰ ἔθνη τὸν λόγον τοῦ εὐαγγελίου καὶ πιστεῦσαι,\nκαὶ ὁ καρδιογνώστης θεὸς ἐμαρτύρησεν αὐτοῖς δοὺς τὸ\nπνεῦμα τὸ ἅγιον καθὼς καὶ ἡμῖν,\nκαὶ οὐθὲν\nδιέκρινεν μεταξὺ ἡμῶν τε καὶ αὐτῶν, τῇ πίστει καθαρίσας τὰς καρδίας αὐτῶν.\nνῦν οὖν τί πειράζετε τὸν θεόν,\nἐπιθεῖναι ζυγὸν ἐπὶ τὸν τράχηλον τῶν μαθητῶν ὃν οὔτε οἱ πατέρες ἡμῶν οὔτε\nἡμεῖς ἰσχύσαμεν βαστάσαι;\nἀλλὰ διὰ τῆς\nχάριτος τοῦ κυρίου Ἰησοῦ πιστεύομεν σωθῆναι καθʼ ὃν τρόπον κἀκεῖνοι.\nἘσίγησεν δὲ πᾶν τὸ πλῆθος, καὶ ἤκουον\nΒαρνάβα καὶ Παύλου ἐξηγουμένων ὅσα ἐποίησεν ὁ θεὸς σημεῖα καὶ τέρατα ἐν τοῖς\nἔθνεσιν διʼ αὐτῶν.\nΜετὰ δὲ τὸ σιγῆσαι\nαὐτοὺς ἀπεκρίθη Ἰάκωβος λέγων Ἄνδρες ἀδελφοί, ἀκούσατέ μου.\nΣυμεὼν ἐξηγήσατο καθὼς πρῶτον ὁ θεὸς ἐπεσκέψατο\nλαβεῖν ἐξ ἐθνῶν λαὸν τῷ ὀνόματι αὐτοῦ.\nκαὶ\nτούτῳ συμφωνοῦσιν οἱ λόγοι τῶν προφητῶν, καθὼς γέγραπται\nΜετὰ ταῦτα ἀναστρέψωκαὶ ἀνοικοδομήσω τὴν σκηνὴν Δαυεὶδ τὴν πεπτω-κυῖανκαὶ τὰ κατεστραμμένα αὐτῆς ἀνοικοδομήσω καὶ ἀνορθώσω αὐτήν,\nὅπως ἂν ἐκζητήσωσιν οἱ κατάλοιποι τῶν ἀνθρώ-πων τὸν κύριον,καὶ πάντα τὰ ἔθνη ἐφʼ οὓς ἐπικέκληται τὸ ὄνομά μου ἐπʼ αὐτούς,\nλέγει Κύριος ποιῶν ταῦτα γνωστὰ ἀπʼ\nαἰῶνος.\nδιὸ ἐγὼ κρίνω μὴ παρενοχλεῖν τοῖς ἀπὸ τῶν ἐθνῶν\nἐπιστρέφουσιν ἐπὶ τὸν θεόν,\nἀλλὰ ἐπιστεῖλαι\nαὐτοῖς τοῦ ἀπέχεσθαι τῶν ἀλισγημάτων τῶν εἰδώλων καὶ τῆς πορνείας καὶ\nπνικτοῦ καὶ τοῦ αἵματος·\nΜωυσῆς γὰρ ἐκ\nγενεῶν ἀρχαίων κατὰ πόλιν τοὺς κηρύσσοντας αὐτὸν ἔχει ἐν ταῖς συναγωγαῖς\nκατὰ πᾶν σάββατον ἀναγινωσκόμενος.\nΤότε\nἔδοξε τοῖς ἀποστόλοις καὶ τοῖς πρεσβυτέροις σὺν ὅλῃ τῇ ἐκκλησίᾳ ἐκλεζαμένους\nἄνδρας ἐξ αὐτῶν πέμψαι εἰς Ἀντιόχειαν σὺν τῷ Παύλῳ καὶ Βαρνάβᾳ, Ἰούδαν τὸν\nκαλούμενον Βαρσαββᾶν καὶ Σίλαν, ἄνδρας ἡγουμένους ἐν τοῖς ἀδελφοῖς,\nγράψαντες διὰ χειρὸς αὐτῶν Οἱ ἀπόστολοι\nκαὶ οἱ πρεσβύτεροι ἀδελφοὶ τοῖς κατὰ τὴν Ἀντιόχειαν καὶ Συρίαν καὶ Κιλικίαν\nἀδελφοῖς τοῖς ἐξ ἐθνῶν χαίρειν.\nἘπειδὴ\nἠκούσαμεν ὅτι τινὲς ἐξ ἡμῶν ἐτάραξαν ὑμᾶς λόγοις ἀνασκευάζοντες τὰς ψυχὰς\nὑμῶν, οἷς οὐ διεστειλάμεθα,\nἔδοξεν ἡμῖν\nγενομένοις ὁμοθυμαδὸν ἐκλεξαμένοις ἄνδρας πέμψαι πρὸς ὑμᾶς σὺν τοῖς\nἀγαπητοῖς ἡμῶν Βαρνάβᾳ καὶ Παύλῳ,\nἀνθρώποις\nπαραδεδωκόσι τὰς ψυχὰς αὐτῶν ὑπὲρ τοῦ ὀνόματος τοῦ κυρίου ἡμῶν Ἰησοῦ\nΧριστοῦ.\nἀπεστάλκαμεν οὖν Ἰούδαν καὶ Σίλαν,\nκαὶ αὐτοὺς διὰ λόγου ἀπαγγέλλοντας τὰ αὐτά.\nἔδοξεν γὰρ τῷ πνεύματι τῷ ἁγίῳ καὶ ἡμῖν μηδὲν πλέον ἐπιτίθεσθαι ὑμῖν βάρος\nπλὴν τούτων τῶν ἐπάναγκες, ἀπέχεσθαι εἰδωλοθύτων καὶ αἵματος\nκαὶ πνικτῶν καὶ πορνείας·\nἐξ ὧν\nδιατηροῦντες ἑαυτοὺς εὖ πράξετε. Ἔρρωσθε.\nΟἱ μὲν οὖν ἀπολυθέντες κατῆλθον εἰς Ἀντιόχειαν, καὶ\nσυναγαγόντες τὸ πλῆθος ἐπέδωκαν τὴν ἐπιστολήν·\nἀναγνόντες δὲ ἐχάρησαν ἐπὶ τῇ παρακλήσει.\nἸούδας τε καὶ Σίλας, καὶ αὐτοὶ προφῆται ὄντες, διὰ\nλόγου πολλοῦ παρεκάλεσαν τοὺς ἀδελφοὺς καὶ ἐπεστήριξαν·\nποιήσαντες δὲ χρόνον ἀπελύθησαν μετʼ εἰρήνης ἀπὸ τῶν\nἀδελφῶν πρὸς τοὺς ἀποστείλαντας αὐτούς.\n\nΠαῦλος δὲ καὶ Βαρνάβας διέτριβον ἐν Ἀντιοχείᾳ διδάσκοντες καὶ\nεὐαγγελιζόμενοι μετὰ καὶ ἑτέρων πολλῶν τὸν λόγον τοῦ κυρίου.\nΜετὰ δέ τινας ἡμέρας εἶπεν πρὸς Βαρνάβαν Παῦλος\nἘπιστρέψαντες δὴ ἐπισκεψώμεθα τοὺς ἀδελφοὺς κατὰ πόλιν πᾶσαν ἐν αἷς\nκατηγγείλαμεν τὸν λόγον τοῦ κυρίου, πῶς ἔχουσιν.\nΒαρνάβας δὲ ἐβούλετο συνπαραλαβεῖν καὶ τὸν Ἰωάνην τὸν\nκαλούμενον Μάρκον·\nΠαῦλος δὲ ἠξίου, τὸν\nἀποστάντα ἀπʼ αὐτῶν ἀπὸ Παμφυλίας καὶ μὴ συνελθόντα αὐτοῖς εἰς τὸ ἔργον, μὴ\nσυνπαραλαμβάνειν τοῦτον.\nἐγένετο δὲ\nπαροξυσμὸς ὥστε ἀποχωρισθῆναι αὐτοὺς ἀπʼ ἀλλήλων, τόν τε Βαρνάβαν\nπαραλαβόντα τὸν Μάρκον ἐκπλεῦσαι εἰς Κύπρον.\nΠαῦλος δὲ ἐπιλεξάμενος Σίλαν ἐξῆλθεν παραδοθεὶς τῇ χάριτι τοῦ κυρίου ὑπὸ\nτῶν ἀδελφῶν,\nδιήρχετο δὲ τὴν Συρίαν καὶ\n[τὴν] Κιλικίαν ἐπιστηρίζων τὰς ἐκκλησίας.\nΚατήντησεν δὲ καὶ εἰς Δέρβην καὶ εἰς\nΛύστραν. καὶ ἰδοὺ μαθητής τις ἦν ἐκεῖ ὀνόματι Τιμόθεος, υἱὸς γυναικὸς\nἸουδαίας πιστῆς πατρὸς δὲ Ἕλληνος,\nὃς\nἐμαρτυρεῖτο ὑπὸ τῶν ἐν Λύστροις καὶ Ἰκονίῳ ἀδελφῶν·\nτοῦτον ἠθέλησεν ὁ Παῦλος σὺν αὐτῷ ἐξελθεῖν, καὶ λαβὼν\nπεριέτεμεν αὐτὸν διὰ τοὺς Ἰουδαίους τοὺς ὄντας ἐν τοῖς τόποις ἐκείνοις,\nᾔδεισαν γὰρ ἅπαντες ὅτι Ἕλλην ὁ πατὴρ αὐτοῦ ὑπῆρχεν.\nὩς δὲ διεπορεύοντο τὰς πόλεις,\nπαρεδίδοσαν αὐτοῖς φυλάσσειν τὰ δόγματα τὰ κεκριμένα ὑπὸ τῶν ἀποστόλων καὶ\nπρεσβυτέρων τῶν ἐν Ἰεροσολύμοις.\nΑἱ μὲν οὖν\nἐκκλησίαι ἐστερεοῦντο τῇ πίστει καὶ ἐπερίσσευον τῷ ἀριθμῷ καθʼ ἡμέραν.\nΔιῆλθον δὲ τὴν Φρυγίαν καὶ Γαλατικὴν χώραν,\nκωλυθέντες ὑπὸ τοῦ ἁγίου πνεύματος λαλῆσαι τὸν λόγον ἐν τῇ Ἀσίᾳ,\nἐλθόντες δὲ κατὰ τὴν Μυσίαν ἐπείραζον εἰς τὴν\nΒιθυνίαν πορευθῆναι καὶ οὐκ εἴασεν αὐτοὺς τὸ πνεῦμα Ἰησοῦ·\nπαρελθόντες δὲ τὴν Μυσίαν κατέβησαν εἰς Τρῳάδα.\nκαὶ ὅραμα διὰ νυκτὸς τῷ Παύλῳ ὤφθη, ἀνὴρ\nΜακεδών τις ἦν ἑστὼς καὶ παρακαλῶν αὐτὸν καὶ λέγων Διαβὰς εἰς Μακεδονίαν\nβοήθησον ἡμῖν.\nὡς δὲ τὸ ὅραμα εἶδεν, εὐθέως\nἐζητήσαμεν ἐξελθεῖν εἰς Μακεδονίαν, συνβιβάζοντες ὅτι προσκέκληται ἡμᾶς ὁ\nθεὸς εὐαγγελίσασθαι αὐτούς.\nἈναχθέντες οὖν ἀπὸ Τρῳάδος εὐθυδρομήσαμεν εἰς\nΣαμοθρᾴκην, τῇ δὲ ἐπιούσῃ εἰς Νέαν Πόλιν,\nκἀκεῖθεν εἰς Φιλίππους, ἥτις ἐστὶν πρώτη τῆς μερίδος Μακεδονίας πόλις,\nκολωνία. Ἦμεν δὲ ἐν ταύτῃ τῇ πόλει διατρίβοντες ἡμέρας τινάς.\nτῇ τε ἡμέρᾳ τῶν σαββάτων ἐξήλθομεν ἔξω τῆς πύλης\nπαρὰ ποταμὸν οὗ ἐνομίζομεν προσευχὴν εἶναι, καὶ καθίσαντες ἐλαλοῦμεν ταῖς\nσυνελθούσαις γυναιξίν.\nκαί τις γυνὴ ὀνόματι\nΛυδία, πορφυρόπωλις πόλεως Θυατείρων σεβομένη τὸν θεόν, ἤκουεν, ἧς ὁ κύριος\nδιήνοιξεν τὴν καρδίαν προσέχειν τοῖς λαλουμένοις ὑπὸ Παύλου.\nὡς δὲ ἐβαπτίσθη καὶ ὁ οἶκος αὐτῆς, παρεκάλεσεν\nλέγουσα Εἰ κεκρίκατέ με πιστὴν τῷ κυρίῳ εἶναι, εἰσελθόντες εἰς τὸν οἶκόν μου\nμένετε· καὶ παρεβιάσατο ἡμᾶς.\nἘγένετο δὲ\nπορευομένων ἡμῶν εἰς τὴν προσευχὴν παιδίσκην τινὰ ἔχουσαν πνεῦμα πύθωνα\nὑπαντῆσαι ἡμῖν, ἥτις ἐργασίαν πολλὴν παρεῖχεν τοῖς κυρίοις\nαὐτῆς μαντευομένη· αὕτη κατακολουθοῦσα [τῷ] Παύλῳ καὶ\nἡμῖν ἔκραζεν λέγουσα Οὗτοι οἱ ἄνθρωποι δοῦλοι τοῦ θεοῦ τοῦ\nὑψίστου εἰσίν, οἵτινες καταγγέλλουσιν ὑμῖν ὁδὸν σωτηρίας.\nτοῦτο δὲ ἐποίει ἐπὶ πολλὰς ἡμέρας. διαπονηθεὶς δὲ Παῦλος\nκαὶ ἐπιστρέψας τῷ πνεύματι εἶπεν Παραγγέλλω σοι ἐν ὀνόματι Ἰησοῦ Χριστοῦ\nἐξελθεῖν ἀπʼ αὐτῆς· καὶ ἐξῆλθεν αὐτῇ τῇ ὥρᾳ.\nἸδόντες δὲ οἱ κύριοι αὐτῆς ὅτι ἐξῆλθεν ἡ ἐλπὶς τῆς ἐργασίας αὐτῶν\nἐπιλαβόμενοι τὸν Παῦλον καὶ τὸν Σίλαν εἵλκυσαν εἰς τὴν ἀγορὰν ἐπὶ τοὺς\nἄρχοντας,\nκαὶ προσαγαγόντες αὐτοὺς τοῖς\nστρατηγοῖς εἶπαν Οὗτοι οἱ ἄνθρωποι ἐκταράσσουσιν ἡμῶν τὴν πόλιν Ἰουδαῖοι\nὑπάρχοντες,\nκαὶ καταγγέλλουσιν ἔθη ἃ οὐκ\nἔξεστιν ἡμῖν παραδέχεσθαι οὐδὲ ποιεῖν Ῥωμαίοις οὖσιν.\nκαὶ συνεπέστη ὁ ὄχλος κατʼ αὐτῶν, καὶ οἱ στρατηγοὶ\nπεριρήξαντες αὐτῶν τὰ ἱμάτια ἐκέλευον ῥαβδίζειν,\nπολλὰς δὲ ἐπιθέντες αὐτοῖς πληγὰς ἔβαλον εἰς φυλακήν,\nπαραγγείλαντες τῷ δεσμοφύλακι ἀσφαλῶς τηρεῖν αὐτούς·\nὃς παραγγελίαν τοιαύτην λαβὼν ἔβαλεν αὐτοὺς εἰς τὴν\nἐσωτέραν φυλακὴν καὶ τοὺς πόδας ἠσφαλίσατο αὐτῶν εἰς τὸ ξύλον.\nΚατὰ δὲ τὸ μεσονύκτιον Παῦλος καὶ Σίλας\nπροσευχόμενοι ὕμνουν τὸν θεόν, ἐπηκροῶντο δὲ αὐτῶν οἱ δέσμιοι·\nἄφνω δὲ σεισμὸς ἐγένετο μέγας ὥστε σαλευθῆναι τὰ\nθεμέλια τοῦ δεσμωτηρίου, ἠνεῴχθησαν δὲ [παραχρῆμα] αἱ θύραι πᾶσαι, καὶ\nπάντων τὰ δεσμὰ ἀνέθη.\nἔξυπνος δὲ γενόμενος\nὁ δεσμοφύλαξ καὶ ἰδὼν ἀνεῳγμένας τὰς θύρας τῆς φυλακῆς σπασάμενος τὴν\nμάχαιραν ἤμελλεν ἑαυτὸν ἀναιρεῖν, νομίζων ἐκπεφευγέναι τοὺς δεσμίους.\nἐφώνησεν δὲ Παῦλος μεγάλῃ φωνῇ λέγων.\nΜηδὲν πράξῃς σεαυτῷ κακόν, ἅπαντες γάρ ἐσμεν ἐνθάδε.\nαἰτήσας δὲ φῶτα εἰσεπήδησεν, καὶ ἔντρομος γενόμενος\nπροσέπεσεν τῷ Παύλῳ καὶ Σίλᾳ,\nκαὶ προαγαγὼν\nαὐτοὺς ἔξω ἔφη Κύριοι, τί με δεῖ ποιεῖν ἵνα σωθῶ;\nοἱ δὲ εἶπαν Πίστευσον ἐπὶ τὸν κύριον Ἰησοῦν, καὶ σωθήσῃ\nσὺ καὶ ὁ οἶκός σου.\nκαὶ ἐλάλησαν αὐτῷ τὸν\nλόγον τοῦ θεοῦ σὺν πᾶσι τοῖς ἐν τῇ οἰκίᾳ αὐτοῦ.\nκαὶ παραλαβὼν αὐτοὺς ἐν ἐκείνῃ τῇ ὥρᾳ τῆς νυκτὸς ἔλουσεν\nἀπὸ τῶν πληγῶν, καὶ ἐβαπτίσθη αὐτὸς καὶ οἱ αὐτοῦ ἅπαντες\nπαραχρῆμα,\nἀναγαγών τε αὐτοὺς εἰς τὸν οἶκον\nπαρέθηκεν τράπεζαν, καὶ ἠγαλλιάσατο πανοικεὶ πεπιστευκὼς τῷ θεῷ.\nἩμέρας δὲ γενομένης ἀπέστειλαν οἱ στρατηγοὶ τοὺς\nῥαβδούχους λέγοντες Ἀπόλυσον τοὺς ἀνθρώπους ἐκείνους.\nἀπήγγειλεν δὲ ὁ δεσμοφύλαξ τοὺς λόγους πρὸς τὸν Παῦλον,\nὅτι Ἀπέσταλκαν οἱ στρατηγοὶ ἵνα ἀπολυθῆτε· νῦν οὖν ἐξελθόντες πορεύεσθε ἐν\nεἰρήνῃ.\nὁ δὲ Παῦλος ἔφη πρὸς αὐτούς\nΔείραντες ἡμᾶς δημοσίᾳ ἀκατακρίτους, ἀνθρώπους Ῥωμαίους ὑπάρχοντας, ἔβαλαν\nεἰς φυλακήν· καὶ νῦν λάθρᾳ ἡμᾶς ἐκβάλλουσιν; οὐ γάρ, ἀλλὰ ἐλθόντες αὐτοὶ\nἡμᾶς ἐξαγαγέτωσαν.\nἀπήγγειλαν δὲ τοῖς\nστρατηγοῖς οἱ ῥαβδοῦχοι τὰ ῥήματα ταῦτα·\nἐφοβήθησαν δὲ ἀκούσαντες ὅτι Ῥωμαῖοί εἰσιν, καὶ ἐλθόντες παρεκάλεσαν αὐτούς,\nκαὶ ἐξαγαγόντες ἠρώτων ἀπελθεῖν ἀπὸ τῆς πόλεως.\nἐξελθόντες δὲ ἀπὸ τῆς φυλακῆς εἰσῆλθον πρὸς τὴν Λυδίαν,\nκαὶ ἰδόντες παρεκάλεσαν τοὺς ἀδελφοὺς καὶ ἐξῆλθαν.\nΔιοδεύσαντες δὲ τὴν Ἀμφίπολιν καὶ τὴν Ἀπολλωνίαν\nἦλθον εἰς Θεσσαλονίκην, ὅπου ἦν συναγωγὴ τῶν Ἰουδαίων.\nκατὰ δὲ τὸ εἰωθὸς τῷ Παύλῳ εἰσῆλθεν πρὸς αὐτοὺς καὶ ἐπὶ\nσάββατα τρία διελέξατο αὐτοῖς ἀπὸ τῶν γραφῶν,\nδιανοίγων καὶ παρατιθέμενος ὅτι τὸν χριστὸν ἔδει παθεῖν καὶ ἀναστῆναι ἐκ\nνεκρῶν, καὶ ὅτι οὗτός ἐστιν ὁ χριστός, ὁ Ἰησοῦς ὃν ἐγὼ καταγγέλλω ὑμῖν.\nκαί τινες ἐξ αὐτῶν ἐπείσθησαν καὶ\nπροσεκληρώθησαν τῷ Παύλῳ καὶ [τῷ] Σίλᾳ, τῶν τε σεβομένων Ἑλλήνων πλῆθος πολὺ\nγυναικῶν τε τῶν πρώτων οὐκ ὀλίγαι.\nΖηλώσαντες δὲ οἱ Ἰουδαῖοι καὶ προσλαβόμενοι τῶν ἀγοραίων ἄνδρας τινὰς\nπονηροὺς καὶ ὀχλοποιήσαντες ἐθορύβουν τὴν πόλιν, καὶ ἐπιστάντες τῇ οἰκίᾳ\nἸάσονος ἐζήτουν αὐτοὺς προαγαγεῖν εἰς τὸν δῆμον·\nμὴ εὑρόντες δὲ αὐτοὺς ἔσυρον Ἰάσονα καί τινας ἀδελφοὺς\nἐπὶ τοὺς πολιτάρχας, βοῶντες ὅτι Οἱ τὴν οἰκουμένην ἀναστατώσαντες οὗτοι καὶ\nἐνθάδε πάρεισιν,\nοὓς ὑποδέδεκται Ἰάσων· καὶ οὗτοι πάντες ἀπέναντι τῶν δογμάτων Καίσαρος πράσσουσι, βασιλέα\nἕτερον λέγοντες εἶναι Ἰησοῦν.\nἐτάραξαν δὲ\nτὸν ὄχλον καὶ τοὺς πολιτάρχας ἀκούοντας ταῦτα,\nκαὶ λαβόντες τὸ ἱκανὸν παρὰ τοῦ Ἰάσονος καὶ τῶν λοιπῶν ἀπέλυσαν αὐτούς.\nΟἱ δὲ ἀδελφοὶ εὐθέως διὰ νυκτὸς\nἐξέπεμψαν τόν τε Παῦλον καὶ τὸν Σίλαν εἰς Βέροιαν, οἵτινες παραγενόμενοι εἰς\nτὴν συναγωγὴν τῶν Ἰουδαίων ἀπῄεσαν·\nοὗτοι\nδὲ ἦσαν εὐγενέστεροι τῶν ἐν Θεσσαλονίκῃ, οἵτινες ἐδέξαντο τὸν λόγον μετὰ\nπάσης προθυμίας, [τὸ] καθʼ ἡμέραν ἀνακρίνοντες τὰς γραφὰς εἰ ἔχοι ταῦτα\nοὕτως.\nπολλοὶ μὲν οὖν ἐξ αὐτῶν ἐπίστευσαν,\nκαὶ τῶν Ἑλληνίδων γυναικῶν τῶν εὐσχημόνων καὶ ἀνδρῶν οὐκ ὀλίγοι.\nὩς δὲ ἔγνωσαν οἱ ἀπὸ τῆς Θεσσαλονίκης Ἰουδαῖοι ὅτι\nκαὶ ἐν τῇ Βεροίᾳ κατηγγέλη ὑπὸ τοῦ Παύλου ὁ λόγος τοῦ θεοῦ, ἦλθον κἀκεῖ\nσαλεύοντες καὶ ταράσσοντες τοὺς ὄχλους.\nεὐθέως δὲ τότε τὸν Παῦλον ἐξαπέστειλαν οἱ ἀδελφοὶ πορεύεσθαι-ἕως ἐπὶ τὴν\nθάλασσαν· ὑπέμεινάν τε ὅ τε Σίλας καὶ ὁ Τιμόθεος ἐκεῖ.\nοἱ δὲ καθιστάνοντες τὸν Παῦλον ἤγαγον ἕως Ἀθηνῶν, καὶ\nλαβόντες ἐντολὴν πρὸς τὸν Σίλαν καὶ τὸν Τιμόθεον ἵνα ὡς τάχιστα ἔλθωσιν πρὸς\nαὐτὸν ἐξῄεσαν.\nἘν δὲ ταῖς Ἀθήναις ἐκδεχομένου αὐτοὺς τοῦ Παύλου,\nπαρωξύνετο τὸ πνεῦμα αὐτοῦ ἐν αὐτῷ θεωροῦντος κατείδωλον οὖσαν τὴν πόλιν.\nδιελέγετο μὲν οὖν ἐν τῇ συναγωγῇ τοῖς\nἸουδαίοις καὶ τοῖς σεβομένοις καὶ ἐν τῇ ἀγορᾷ κατὰ πᾶσαν ἡμέραν πρὸς τοὺς\nπαρατυγχάνοντας.\nτινὲς δὲ καὶ τῶν\nἘπικουρίων καὶ Στωικῶν φιλοσόφων συνέβαλλον αὐτῷ, καί τινες ἔλεγον Τί ἂν\nθέλοι ὁ σπερμολόγος οὗτος λέγειν; οἱ δέ Ξένων δαιμονίων δοκεῖ καταγγελεὺς\nεἶναι·\nὅτι τὸν Ἰησοῦν καὶ τὴν ἀνάστασιν\nεὐηγγελίζετο. ἐπιλαβόμενοι δὲ αὐτοῦ ἐπὶ τὸν Ἄρειον Πάγον ἤγαγον, λέγοντες\nΔυνάμεθα γνῶναι τίς ἡ καινὴ αὕτη [ἡ] ὑπὸ σοῦ λαλουμένη διδαχή;\nξενίζοντα γάρ τινα εἰσφέρεις εἰς τὰς ἀκοὰς ἡμῶν·\nβουλόμεθα οὖν γνῶναι τίνα θέλει ταῦτα εἶναι.\nἈθηναῖοι δὲ πάντες καὶ οἱ ἐπιδημοῦντες ξένοι εἰς\nοὐδὲν ἕτερον ηὐκαίρουν ἢ λέγειν τι ἢ ἀκούειν τι καινότερον.\nσταθεὶς δὲ Παῦλος ἐν μέσῳ τοῦ Ἀρείου Πάγου ἔφη\nἌνδρες Ἀθηναῖοι, κατὰ πάντα ὡς δεισιδαιμονεστέρους ὑμᾶς θεωρῶ·\nδιερχόμενος γὰρ καὶ ἀναθεωρῶν τὰ σεβάσματα ὑμῶν\nεὗρον καὶ βωμὸν ἐν ᾧ ἐπεγέγραπτο ΑΓΝΩΣΤΩ ΘΕΩ. ὃ οὖν ἀγνοοῦντες εὐσεβεῖτε,\nτοῦτο ἐγὼ καταγγέλλω ὑμῖν.\nὁ θεὸς ὁ ποιήσας τὸν κόσμον καὶ πάντα\nτὰ ἐν αὐτῷ, οὗτος οὐρανοῦ καὶ γῆς ὑπάρχων\nκύριος οὐκ ἐν χειροποιήτοις ναοῖς κατοικεῖ\nοὐδὲ ὑπὸ χειρῶν ἀνθρωπίνων θεραπεύεται προσδεόμενός τινος, αὐτὸς\nδιδοὺς πᾶσι ζωὴν καὶ πνοὴν καὶ τὰ πάντα·\nἐποίησέν τε ἐξ ἑνὸς πᾶν ἔθνος ανθρώπων\nκατοικεῖν ἐπὶ παντὸς προσώπου τῆς γῆς, ὁρίσας προστεταγμένους καιροὺς καὶ\nτὰς ὁροθεσίας τῆς κατοικίας αὐτῶν,\nζητεῖν\nτὸν θεὸν εἰ ἄρα γε ψηλαφήσειαν αὐτὸν καὶ εὕροιεν, καί γε οὐ μακρὰν ἀπὸ ἑνὸς\nἑκάστου ἡμῶν ὑπάρχοντα.\nἐν αὐτῷ γὰρ ζῶμεν\nκαὶ κινούμεθα καὶ ἐσμέν, ὡς καί τινες τῶν καθʼ ὑμᾶς ποιητῶν εἰρήκασιν Τοῦ γὰρ καὶ γένος ἐσμέν.\nγένος οὖν ὑπάρχοντες τοῦ θεοῦ οὐκ ὀφείλομεν\nνομίζειν χρυσῷ ἢ ἀργύρῳ ἢ λίθῳ, χαράγματι τέχνής καὶ ἐνθυμήσεως ἀνθρώπου, τὸ\nθεῖον εἶναι ὅμοιον.\nτοὺς μὲν οὖν χρόνους\nτῆς ἀγνοίας ὑπεριδὼν ὁ θεὸς τὰ νῦν ἀπαγγέλλει τοῖς ἀνθρώποις πάντας πανταχοῦ\nμετανοεῖν,\nκαθότι ἔστησεν ἡμέραν ἐν ᾗ\nμέλλει κρίνειν τὴν οἰκουμένην ἐν δικαιοσύνῃ ἐν ἀνδρὶ ᾧ\nὥρισεν, πίστιν παρασχὼν πᾶσιν ἀναστήσας αὐτὸν ἐκ νεκρῶν.\nἀκούσαντες δὲ ἀνάστασιν νεκρῶν οἱ μὲν ἐχλεύαζον οἱ δὲ\nεἶπαν Ἀκουσόμεθά σου περὶ τούτου καὶ πάλιν.\nοὕτως ὁ Παῦλος ἐξῆλθεν ἐκ μέσου αὐτῶν·\nτινὲς δὲ ἄνδρες κολληθέντες αὐτῷ ἐπίστευσαν, ἐν οἷς καὶ Διονύσιος [ὁ]\nἈρεοπαγίτης καὶ γυνὴ ὀνόματι Δάμαρις καὶ ἕτεροι σὺν αὐτοῖς.\nΜετὰ ταῦτα χωρισθεὶς ἐκ τῶν Ἀθηνῶν ἦλθεν εἰς\nΚόρινθον.\nκαὶ εὑρών τινα Ἰουδαῖον ὀνόματι\nἈκύλαν, Ποντικὸν τῷ γένει, προσφάτως ἐληλυθότα ἀπὸ τῆς Ἰταλίας καὶ\nΠρίσκιλλαν γυναῖκα αὐτοῦ διὰ τὸ διατεταχέναι Κλαύδιον χωρίζεσθαι πάντας τοὺς\nἸουδαίους ἀπὸ τῆς Ῥώμης, προσῆλθεν αὐτοῖς,\nκαὶ διὰ τὸ ὁμότεχνον εἶναι ἔμενεν παρʼ αὐτοῖς καὶ ἠργάζοντο, ἦσαν γὰρ\nσκηνοποιοὶ τῇ τέχνῃ. διελέγετο δὲ ἐν τῇ συναγωγῇ κατὰ πᾶν σάββατον,\nἔπειθέν τε Ἰουδαίους καὶ Ἕλληνας.\nὩς δὲ κατῆλθον ἀπὸ τῆς Μακεδονίας ὅ τε\nΣίλας καὶ ὁ Τιμόθεος, συνείχετο τῷ λόγῳ ὁ Παῦλος, διαμαρτυρόμενος τοῖς\nἸουδαίοις εἶναι τὸν χριστὸν Ἰησοῦν.\nἀντιτασσομένων δὲ αὐτῶν καὶ βλασφημούντων ἐκτιναξάμενος τὰ ἱμάτια εἶπεν πρὸς\nαὐτούς Τὸ αἷμα ὑμῶν ἐπὶ τὴν κεφαλὴν ὑμῶν· καθαρὸς ἐγώ· ἀπὸ τοῦ νῦν εἰς τὰ\nἔθνη πορεύσομαι.\nκαὶ μεταβὰς ἐκεῖθεν ἦλθεν\nεἰς οἰκίαν τινὸς ὀνόματι Τιτίου Ἰούστου σεβομένου τὸν θεόν, οὗ ἡ οἰκία ἦν\nσυνομοροῦσα τῇ συναγωγῇ.\nΚρίσπος δὲ ὁ\nἀρχισυνάγωγος ἐπίστευσεν τῷ κυρίῳ σὺν ὅλῳ τῷ οἴκῳ αὐτοῦ, καὶ πολλοὶ τῶν\nΚορινθίων ἀκούοντες ἐπίστευον καὶ ἐβαπτίζοντο.\nΕἶπεν δὲ ὁ κύριος ἐν νυκτὶ διʼ ὁράματος τῷ Παύλῳ Μὴ φοβοῦ,\nἀλλὰ λάλει καὶ μὴ σιωπήσῃς,\nδιότι ἐγώ εἰμι μετὰ σοῦ καὶ οὐδεὶς ἐπιθήσεταί σοι τοῦ κακῶσαί\nσε, διότι λαός ἐστί μοι πολὺς ἐν τῇ πόλει ταύτῃ.\nἘκάθισεν δὲ ἐνιαυτὸν καὶ μῆνας ἓξ διδάσκων ἐν αὐτοῖς τὸν\nλόγον τοῦ θεοῦ.\nΓαλλίωνος δὲ ἀνθυπάτου\nὄντος τῆς Ἀχαίας κατεπέστησαν οἱ Ἰουδαῖοι ὁμοθυμαδὸν τῷ Παύλῳ καὶ ἤγαγον\nαὐτὸν ἐπὶ τὸ βῆμα,\nλέγοντες ὅτι Παρὰ τὸν\nνόμον ἀναπείθει οὗτος τοὺς ἀνθρώπους σέβεσθαι τὸν θεόν.\nμέλλοντος δὲ τοῦ Παύλου ἀνοίγειν τὸ στόμα εἶπεν ὁ Γαλλίων\nπρὸς τοὺς Ἰουδαίους Εἰ μὲν ἦν ἀδίκημά τι ἢ ῥᾳδιούργημα πονηρόν, ὦ Ἰουδαῖοι,\nκατὰ λόγον ἂν ἀνεσχόμην ὑμῶν·\nεἰ δὲ\nζητήματά ἐστιν περὶ λόγου καὶ ὀνομάτων καὶ νόμου τοῦ καθʼ ὑμᾶς, ὄψεσθε\nαὐτοί· κριτὴς ἐγὼ τούτων οὐ βούλομαι εἶναι.\nκαὶ ἀπήλασεν αὐτοὺς ἀπὸ τοῦ βήματος.\nἐπιλαβόμενοι δὲ πάντες Σωσθένην τὸν ἀρχισυνάγωγον ἔτυπτον\nἔμπροσθεν τοῦ βήματος· καὶ οὐδὲν τούτων τῷ Γαλλίωνι ἔμελεν.\nὉ δὲ Παῦλος ἔτι προσμείνας ἡμέρας ἱκανὰς τοῖς\nἀδελφοῖς ἀποταξάμενος ἐξέπλει εἰς τὴν Συρίαν, καὶ σὺν αὐτῷ Πρίσκιλλα καὶ\nἈκύλας, κειράμενος ἐν Κενχρεαῖς τὴν κεφαλήν, εἶχεν γὰρ εὐχήν.\nκατήντησαν δὲ εἰς Ἔφεσον, κἀκείνους κατέλιπεν\nαὐτοῦ, αὐτὸς δὲ εἰσελθὼν εἰς τὴν συναγωγὴν διελέξατο τοῖς Ἰουδαίοις.\nἐρωτώντων δὲ αὐτῶν ἐπὶ πλείονα χρόνον\nμεῖναι οὐκ ἐπένευσεν,\nἀλλὰ ἀποταξάμενος καὶ\nεἰπών Πάλιν ἀνακάμψω πρὸς ὑμᾶς τοῦ θεοῦ θέλοντος ἀνήχθη ἀπὸ τῆς Ἐφέσου,\nκαὶ κατελθὼν εἰς Καισαρίαν, ἀναβὰς καὶ\nἀσπασάμενος τὴν ἐκκλησίαν, κατέβη εἰς Ἀντιόχειαν, καὶ ποιήσας χρόνον τινὰ\nἐξῆλθεν,\nδιερχόμενος καθεξῆς τὴν Γαλατικὴν\nχώοαν καὶ Φρυγίαν, στηρίζων πάντας τοὺς μαθητάς.\nἸουδαῖος δέ τις Ἀπολλὼς ὀνόματι, Ἀλεξανδρεὺς τῷ\nγένει, ἀνὴρ λόγιος, κατήντησεν εἰς Ἔφεσον, δυνατὸς ὢν ἐν ταῖς γραφαῖς.\nοὗτος ἦν κατηχημένος τὴν ὁδὸν τοῦ\nκυρίου, καὶ ζέων τῷ πνεύματι ἐλάλει καὶ ἐδίδασκεν ἀκριβῶς τὰ περὶ τοῦ Ἰησοῦ,\nἐπιστάμενος μόνον τὸ βάπτισμα Ἰωάνου.\nοὗτός\nτε ἤρξατο παρρησιάζεσθαι ἐν τῇ συναγωγῇ· ἀκούσαντες δὲ αὐτοῦ Πρίσκιλλα καὶ\nἈκύλας προσελάβοντο αὐτὸν καὶ ἀκριβέστερον αὐτῷ ἐξέθεντο τὴν ὁδὸν τοῦ θεοῦ.\nβουλομένου δὲ αὐτοῦ διελθεῖν εἰς τὴν\nἈχαίαν προτρεψάμενοι οἱ ἀδελφοὶ ἔγραψαν τοῖς μαθηταῖς ἀποδέξασθαι αὐτόν· ὃς\nπαραγενόμενος συνεβάλετο πολὺ τοῖς πεπιστευκόσιν διὰ τῆς χάριτος·\nεὐτόνως γὰρ τοῖς Ἰουδαίοις διακατηλέγχετο δημοσίᾳ\nἐπιδεικνὺς διὰ τῶν γραφῶν εἶναι τὸν χριστὸν Ἰησοῦν.\nἘγένετο δὲ ἐν τῷ τὸν Ἀπολλὼ εἶναι ἐν Κορίνθῳ\nΠαῦλον διελθόντα τὰ ἀνωτερικὰ μέρη ἐλθεῖν εἰς Ἔφεσον καὶ εὑρεῖν τινὰς\nμαθητάς,\nεἶπέν τε πρὸς αὐτούς Εἰ πνεῦμα\nἅγιον ἐλάβετε πιστεύσαντες; οἱ δὲ πρὸς αὐτόν Ἀλλʼ οὐδʼ εἰ πνεῦμα ἅγιον ἔστιν\nἠκούσαμεν.\nεἶπέν τε Εἰς τί οὖν ἐβαπτίσθητε;\nοἱ δὲ εἶπαν Εἰς τὸ Ἰωάνου βάπτισμα.\nεἶπεν δὲ\nΠαῦλος Ἰωάνης ἐβάπτισεν βάπτισμα μετανοίας, τῷ λαῷ λέγων εἰς τὸν ἐρχόμενον\nμετʼ αὐτὸν ἵνα πιστεύσωσιν, τοῦτʼ ἔστιν εἰς τὸν Ἰησοῦν.\nἀκούσαντες δὲ ἐβαπτίσθησαν εἰς τὸ ὄνομα τοῦ κυρίου Ἰησοῦ·\nκαὶ ἐπιθέντος αὐτοῖς τοῦ Παύλου χεῖρας\nἦλθε τὸ πνεῦμα τὸ ἅγιον ἐπʼ αὐτούς, ἐλάλουν τε γλώσσαις καὶ ἐπροφήτευον.\nἦσαν δὲ οἱ πάντες ἄνδρες ὡσεὶ δώδεκα.\nΕἰσελθὼν δὲ εἰς τὴν συναγωγὴν\nἐπαρρησιάζετο ἐπὶ μῆνας τρεῖς διαλεγόμενος καὶ πείθων περὶ τῆς βασιλείας τοῦ\nθεοῦ.\nὡς δέ τινες ἐσκληρύνοντο καὶ ἠπείθουν\nκακολογοῦντες τὴν ὁδὸν ἐνώπιον τοῦ πλήθους, ἀποστὰς ἀπʼ αὐτῶν ἀφώρισεν τοὺς\nμαθητάς, καθʼ ἡμέραν διαλεγόμενος ἐν τῇ σχολῇ Τυράννου .\nτοῦτο δὲ ἐγένετο ἐπὶ ἔτη δύο, ὥστε πάντας τοὺς\nκατοικοῦντας τὴν Ἀσίαν ἀκοῦσαι τὸν λόγον τοῦ κυρίου, Ἰουδαίους τε καὶ\nἝλληνας.\nΔυνάμεις τε οὐ τὰς τυχούσας ὁ θεὸς\nἐποίει διὰ τῶν χειρῶν Παύλου,\nὥστε καὶ ἐπὶ\nτοὺς ἀσθενοῦντας ἀποφέρεσθαι ἀπὸ τοῦ χρωτὸς αὐτοῦ σουδάρια ἢ σιμικίνθια καὶ\nἀπαλλάσσεσθαι ἀπʼ αὐτῶν τὰς νόσους, τά τε πνεύματα τὰ πονηρὰ ἐκπορεύεσθαι.\nἘπεχείρησαν δέ τινες καὶ τῶν\nπεριερχομένων Ἰουδαίων ἐξορκιστῶν ὀνομάζειν ἐπὶ τοὺς ἔχοντας τὰ πνεύματα τὰ\nπονηρὰ τὸ ὄνομα τοῦ κυρίου Ἰησοῦ λέγοντες Ὁρκίζω ὑμᾶς τὸν Ἰησοῦν ὃν Παῦλος\nκηρύσσει.\nἦσαν δέ τινος Σκευᾶ Ἰουδαίου\nἀρχιερέως ἑπτὰ υἱοὶ τοῦτο ποιοῦντες.\nἀποκριθὲν δὲ τὸ πνεῦμα τὸ πονηρὸν εἶπεν αὐτοῖς Τὸν [μὲν]\nἸησοῦν γινώσκω καὶ τὸν Παῦλον ἐπίσταμαι, ὑμεῖς δὲ τίνες ἐστέ;\nκαὶ ἐφαλόμενος ὁ ἄνθρωπος ἐπʼ αὐτοὺς ἐν ᾧ ἦν τὸ\nπνεῦμα τὸ πονηρὸν κατακυριεύσας ἀμφοτέρων ἴσχυσεν κατʼ αὐτῶν, ὥστε γυμνοὺς\nκαὶ τετραυματισμένους ἐκφυγεῖν ἐκ τοῦ οἴκου ἐκείνου.\nτοῦτο δὲ ἐγένετο γνωστὸν πᾶσιν Ἰουδαίοις τε καὶ Ἕλλησιν\nτοῖς κατοικοῦσιν τὴν Ἔφεσον, καὶ ἐπέπεσεν φόβος ἐπὶ πάντας αὐτούς, καὶ\nἐμεγαλύνετο τὸ ὄνομα τοῦ κυρίου Ἰησοῦ.\nπολλοί τε τῶν πεπιστευκότων ἤρχοντο ἐξομολογούμενοι καὶ ἀναγγέλλοντες τὰς\nπράξεις αὐτῶν,\nἱκανοὶ δὲ τῶν τὰ περίεργα\nπραξάντων συνενέγκαντες τὰς βίβλους κατέκαιον ἐνώπιον πάντων· καὶ\nσυνεψήφισαν τὰς τιμὰς αὐτῶν καὶ εὗρον ἀργυρίου μυριάδας πέντε.\nΟὕτως κατὰ κράτος τοῦ κυρίου ὁ λόγος ηὔξανεν καὶ\nἴσχυεν.\nΩΣ ΔΕ ΕΠΛΗΡΩΘΗ ταῦτα, ἔθετο ὁ Παῦλος ἐν τῷ πνεύματι\nδιελθὼν τὴν Μακεδονίαν καὶ Ἀχαίαν πορεύεσθαι εἰς Ἰεροσόλυμα, εἰπὼν ὅτι Μετὰ\nτὸ γενέσθαι με ἐκεῖ δεῖ με καὶ Ῥώμην ἰδεῖν.\nἀποστείλας δὲ εἰς τὴν Μακεδονίαν δύο τῶν διακονούντων αὐτῷ, Τιμόθεον καὶ\nἜραστον, αὐτὸς ἐπέσχεν χρόνον εἰς τὴν Ἀσίαν.\nἘγένετο δὲ κατὰ τὸν καιρὸν ἐκεῖνον τάραχος οὐκ ὀλίγος περὶ τῆς ὁδοῦ.\nΔημήτριος γάρ τις ὀνόματι, ἀργυροκόπος,\nποιῶν ναοὺς [ἀργυροῦς] Ἀρτέμιδος παρείχετο τοῖς τεχνίταις οὐκ ὀλίγην\nἐργασίαν,\nοὓς συναθροίσας καὶ τοὺς περὶ τὰ\nτοιαῦτα ἐργάτας εἶπεν Ἄνδρες, ἐπίστασθε ὅτι ἐκ ταύτης τῆς ἐργασίας ἡ εὐπορία\nἡμῖν ἐστίν,\nκαὶ θεωρεῖτε καὶ ἀκούετε ὅτι οὐ\nμόνον Ἐφέσου ἀλλὰ σχεδὸν πάσης τῆς Ἀσίας ὁ Παῦλος οὗτος πείσας μετέστησεν\nἱκανὸν ὄχλον, λέγων ὅτι οὐκ εἰσὶν θεοὶ οἱ διὰ χειρῶν γινόμενοι.\nοὐ μόνον δὲ τοῦτο κινδυνεύει ἡμῖν τὸ μέρος εἰς\nἀπελεγμὸν ἐλθεῖν, ἀλλὰ καὶ τὸ τῆς μεγάλης θεᾶς Ἀρτέμιδος ἱερὸν\nεἰς οὐθὲν λογισθῆναι, μέλλειν τε καὶ καθαιρεῖσθαι τῆς μεγαλειότητος αὐτῆς,\nἣν ὅλη [ἡ] Ἀσία καὶ [ἡ] οἰκουμένη σέβεται.\nἀκούσαντες δὲ καὶ γενόμενοι πλήρεις θυμοῦ ἔκραζον λέγοντες Μεγάλη ἡ Ἄρτεμις\nἘφεσίων.\nκαὶ ἐπλήσθη ἡ πόλις τῆς συγχύσεως,\nὥρμησάν τε ὁμοθυμαδὸν εἰς τὸ θέατρον συναρπάσαντες Γαῖον καὶ Ἀρίσταρχον\nΜακεδόνας, συνεκδήμους Παύλου.\nΠαύλου δὲ\nβουλομένου εἰσελθεῖν εἰς τὸν δῆμον οὐκ εἴων αὐτὸν οἱ μαθηταί·\nτινὲς δὲ καὶ τῶν Ἀσιαρχῶν, ὄντες αὐτῷ φίλοι,\nπέμψαντες πρὸς αὐτὸν παρεκάλουν μὴ δοῦναι ἑαυτὸν εἰς τὸ θέατρον.\nἄλλοι μὲν οὖν ἄλλο τι ἔκραζον, ἦν γὰρ ἡ ἐκκλησία\nσυνκεχυμένη, καὶ οἱ πλείους οὐκ ᾔδεισαν τίνος ἕνεκα συνεληλύθεισαν.\nἐκ δὲ τοῦ ὄχλου συνεβίβασαν Ἀλέξανδρον\nπροβαλόντων αὐτὸν τῶν Ἰουδαίων, ὁ δὲ Ἀλέξανδρος κατασείσας τὴν χεῖρα ἤθελεν\nἀπολογεῖσθαι τῷ δήμῳ.\nἐπιγνόντες δὲ ὅτι\nἸουδαῖός ἐστιν φωνὴ ἐγένετο μία ἐκ πάντων ὡσεὶ ἐπὶ ὥρας δύο κραζόντων Μεγάλη\nἡ Ἄρτεμις Ἐφεσίων .\nκαταστείλας δὲ τὸν\nὄχλον ὁ γραμματεύς φησιν Ἄνδρες Ἐφέσιοι, τίς γάρ ἐστιν ἀνθρώπων ὃς οὐ\nγινώσκει τὴν Ἐφεσίων πόλιν νεωκόρον οὖσαν τῆς μεγάλης Ἀρτέμιδος καὶ τοῦ\nδιοπετοῦς;\nἀναντιρήτων οὖν ὄντων τούτων\nδέον ἐστὶν ὑμᾶς κατεσταλμένους ὑπάρχειν καὶ μηδὲν προπετὲς πράσσειν.\nἠγάγετε γὰρ τοὺς ἄνδρας τούτους οὔτε\nἱεροσύλους οὔτε βλασφημοῦντας τὴν θεὸν ἡμῶν.\nεἰ μὲν οὖν Δημήτριος καὶ οἱ σὺν αὐτῷ τεχνῖται ἔχουσιν πρός τινα λόγον,\nἀγοραῖοι ἄγονται καὶ ἀνθύπατοί εἰσιν, ἐγκαλείτωσαν ἀλλήλοις.\nεἰ δέ τι περαιτέρω ἐπιζητεῖτε, ἐν τῇ ἐννόμῳ\nἐκκλησίᾳ ἐπιλυθήσεται.\nκαὶ γὰρ κινδυνεύομεν\nἐγκαλεῖσθαι στάσεως περὶ τῆς σήμερον μηδενὸς αἰτίου ὑπάρχοντος, περὶ οὗ οὐ\nδυνησόμεθα ἀποδοῦναι λόγον περὶ τῆς συστροφῆς ταύτης.\nκαὶ ταῦτα εἰπὼν ἀπέλυσεν τὴν ἐκκλησίαν.\nΜετὰ δὲ τὸ παύσασθαι τὸν θόρυβον μεταπεμψάμενος ὁ Παῦλος τοὺς μαθητὰς καὶ παρακαλέσας ἀσπασάμενος ἐξῆλθεν\nπορεύεσθαι εἰς Μακεδονίαν.\nδιελθὼν δὲ τὰ\nμέρη ἐκεῖνα καὶ παρακαλέσας αὐτοὺς λόγῳ πολλῷ ἢλθεν εἰς τὴν Ἑλλάδα,\nποιήσας τε μῆνας τρεῖς γενομένης\nἐπιβουλῆς αὐτῷ ὑπὸ τῶν Ἰουδαίων μέλλοντι ἀνάγεσθαι εἰς τὴν Συρίαν ἐγένετο\nγνώμης τοῦ ὑποστρέφειν διὰ Μακεδονίας.\nσυνεί\nπετο δὲ αὐτῷ Σώπατρος Πύρρου Βεροιαῖος, Θεσσαλονικέων δὲ Ἀρίσταρχος καὶ\nΣέκουνδος καὶ Γαῖος Δερβαῖος καὶ Τιμόθεος, Ἀσιανοὶ δὲ Τύχικος καὶ Τρόφιμος·\nοὗτοι δὲ προσελθόντες ἔμενον ἡμᾶς ἐν\nΤρῳάδι·\nἡμεῖς δὲ ἐξεπλεύσαμεν μετὰ τὰς\nἡμέρας τῶν ἀζύμων ἀπὸ Φιλίππων, καὶ ἤλθομεν πρὸς αὐτοὺς εἰς τὴν Τρῳάδα ἄχρι\nἡμερῶν πέντε, οὗ διετρίψαμεν ἡμέρας ἑπτά.\nἘν\nδὲ τῇ μιᾷ τῶν σαββάτων συνηγμένων ἡμῶν κλάσαι ἄρτον ὁ Παῦλος διελέγετο\nαὐτοῖς, μέλλων ἐξιέναι τῇ ἐπαύριον, παρέτεινέν τε τὸν λόγον μέχρι\nμεσονυκτίου.\nἦσαν δὲ λαμπάδες ἱκαναὶ ἐν τῷ\nὑπερῴῳ οὗ ἦμεν συνηγμένοι·\nκαθεζόμενος δέ\nτις νεανίας ὀνόματι Εὔτυχος ἐπὶ τῆς θυρίδος, καταφερόμενος ὕπνῳ βαθεῖ\nδιαλεγομένου τοῦ Παύλου ἐπὶ πλεῖον, κατενεχθεὶς ἀπὸ τοῦ ὕπνου ἔπεσεν ἀπὸ τοῦ\nτριστέγου κάτω καὶ ἤρθη νεκρός.\nκαταβὰς δὲ\nὁ Παῦλος ἐπέπεσεν αὐτῷ καὶ συνπεριλαβὼν εἶπεν Μὴ θορυβεῖσθε, ἡ γὰρ ψυχὴ\nαὐτοῦ ἐν αὐτῷ ἐστίν.\nἀναβὰς δὲ [καὶ] κλάσας\nτὸν ἄρτον καὶ γευσάμενος ἐφʼ ἱκανόν τε ὁμιλήσας ἄχρι αὐγῆς οὕτως ἐξῆλθεν.\nἤγαγον δὲ τὸν παῖδα ζῶντα, καὶ\nπαρεκλήθησαν οὐ μετρίως.\nἩμεῖς δὲ\nπροελθόντες ἐπὶ τὸ πλοῖον ἀνήχθημεν ἐπὶ τὴν Ἄσσον, ἐκεῖθεν μέλλοντες\nἀναλαμβάνειν τὸν Παῦλον, οὕτως γὰρ διατεταγμένος ἦν μέλλων αὐτὸς πεζεύειν.\nὡς δὲ συνέβαλλεν ἡμῖν εἰς τὴν Ἄσσον,\nἀναλαβόντες αὐτὸν ἤλθομεν εἰς Μιτυλήνην,\nκἀκεῖθεν ἀποπλεύσαντες τῇ ἐπιούσῃ κατηντήσαμεν ἄντικρυς Χίου, τῇ δὲ ἑτέρᾳ\nπαρεβάλομεν εἰς Σάμον, τῇ δὲ ἐχομένῃ ἤλθομεν εἰς Μίλητον·\nκεκρίκει γὰρ ὁ Παῦλος παραπλεῦσαι τὴν\nἜφεσον, ὅπως μὴ γένηται αὐτῷ χρονοτριβῆσαι ἐν τῇ Ἀσίᾳ, ἔσπευδεν γὰρ εἰ\nδυνατὸν εἴη αὐτῷ τὴν ἡμέραν τῆς πεντηκοστῆς γενέσθαι εἰς Ἰεροσόλυμα.\nἈπὸ δὲ τῆς Μιλήτου πέμψας εἰς Ἔφεσον μετεκαλέσατο\nτοὺς πρεσβυτέρους τῆς ἐκκλησίας.\nὡς δὲ\nπαρεγένοντο πρὸς αὐτὸν εἶπεν αὐτοῖς Ὑμεῖς ἐπίστασθε ἀπὸ πρώτης ἡμέρας ἀφʼ ἧς\nἐπέβην εἰς τὴν Ἀσίαν πῶς μεθʼ ὑμῶν τὸν πάντα χρόνον ἐγενόμην,\nδουλεύων τῷ κυρίῳ μετὰ πάσης ταπεινοφροσύνης καὶ\nδακρύων καὶ πειρασμῶν τῶν συμβάντων μοι ἐν ταῖς ἐπιβουλαῖς τῶν Ἰουδαίων·\nὡς οὐδὲν ὑπεστειλάμην τῶν συμφερόντων\nτοῦ μὴ ἀναγγεῖλαι ὑμῖν καὶ διδάξαι ὑμᾶς δημοσίᾳ καὶ κατʼ οἴκους,\nδιαμαρτυρόμενος Ἰουδαίοις τε καὶ Ἕλλησιν τὴν εἰς\nθεὸν μετάνοιαν καὶ πίστιν εἰς τὸν κύριον ἡμῶν Ἰησοῦν.\nκαὶ νῦν ἰδοὺ δεδεμένος ἐγὼ τῷ πνεύματι πορεύομαι εἰς\nἸερουσαλήμ, τὰ ἐν αὐτῇ συναντήσοντα ἐμοὶ μὴ εἰδώς,\nπλὴν ὅτι τὸ πνεῦμα τὸ ἅγιον κατὰ πόλιν διαμαρτύρεταί μοι\nλέγον ὅτι δεσμὰ καὶ θλίψεις με μένουσιν·\nἀλλʼ οὐδενὸς λόγου ποιοῦμαι τὴν ψυχὴν τιμίαν ἐμαυτῷ ὡς τελειώσω τὸν δρόμον\nμου καὶ τὴν διακονίαν ἣν ἔλαβον παρὰ τοῦ κυρίου Ἰησοῦ, διαμαρτύρασθαι τὸ\nεὐαγγέλιον τῆς χάριτος τοῦ θεοῦ.\nκαὶ νῦν\nἰδοὺ ἐγὼ οἶδα ὅτι οὐκέτι ὄψεσθε τὸ πρόσωπόν μου ὑμεῖς πάντες ἐν οἷς διῆλθον\nκηρύσσων τὴν βασιλείαν·\nδιότι μαρτύρομαι\nὑμῖν ἐν τῇ σήμερον ἡμέρᾳ ὅτι καθαρός εἰμι ἀπὸ τοῦ αἵματος πάντων,\nοὐ γὰρ ὑπεστειλάμην τοῦ μὴ ἀναγγεῖλαι πᾶσαν τὴν\nβουλὴν τοῦ θεοῦ ὑμῖν.\nπροσέχετε ἑαυτοῖς καὶ\nπαντὶ τῷ ποιμνίῳ, ἐν ᾧ ὑμᾶς τὸ πνεῦμα τὸ ἅγιον ἔθετο ἐπισκόπους, ποιμαίνειν\nτὴν ἐκκλησίαν τοῦ θεοῦ, ἣν περιεποιήσατο\nδιὰ τοῦ αἵματος τοῦ ἰδίου.\nἐγὼ οἶδα ὅτι\nεἰσελεύσονται μετὰ τὴν ἄφιξίν μου λύκοι βαρεῖς εἰς ὑμᾶς μὴ φειδόμενοι τοῦ\nποιμνίου,\nκαὶ ἐξ ὑμῶν [αὐτῶν] ἀναστήσονται\nἄνδρες λαλοῦντες διεστραμμένα τοῦ ἀποσπᾷν τοὺς μαθητὰς ὀπίσω ἑαυτῶν·\nδιὸ γρηγορεῖτε, μνημονεύοντες ὅτι τριετίαν νύκτα καὶ ἡμέραν οὐκ ἐπαυσάμην μετὰ δακρύων\nνουθετῶν ἕνα ἕκαστον.\nκαὶ τὰ νῦν\nπαρατίθεμαι ὑμᾶς τῷ κυρίῳ καὶ τῷ λόγῳ τῆς χάριτος αὐτοῦ τῷ δυναμένῳ\nοἰκοδομῆσαι καὶ δοῦναι τὴν κληρονομίαν ἐν τοῖς\nἡγιασμένοις πᾶσιν.\nἀργυρίου ἢ χρυσίου ἢ ἱματισμοῦ οὐδενὸς\nἐπεθύμησα·\nαὐτοὶ γινώσκετε ὅτι ταῖς χρείαις\nμου καὶ τοῖς οὖσι μετʼ ἐμοῦ ὑπηρέτησαν αἱ χεῖρες αὗται.\nπάντα ὑπέδειξα ὑμῖν ὅτι οὕτως κοπιῶντας δεῖ\nἀντιλαμβάνεσθαι τῶν ἀσθενούντων, μνημονεύειν τε τῶν λόγων τοῦ κυρίου Ἰησοῦ\nὅτι αὐτὸς εἶπεν Μακάριόν ἐστιν μᾶλλον διδόναι ἢ λαμβάνειν.\nκαὶ ταῦτα εἰπὼν θεὶς τὰ γόνατα αὐτοῦ σὺν πᾶσιν αὐτοῖς\nπροσηύξατο.\nἱκανὸς δὲ κλαυθμὸς ἐγένετο\nπάντων, καὶ ἐπιπεσόντες ἐπὶ τὸν τράχηλον τοῦ Παύλου κατεφίλουν αὐτόν,\nὀδυνώμενοι μάλιστα ἐπὶ τῷ λόγῳ ᾧ\nεἰρήκει ὅτι οὐκέτι μέλλουσιν τὸ πρόσωπον αὐτοῦ θεωρεῖν. προέπεμπον δὲ αὐτὸν\nεἰς τὸ πλοῖον.\nὩς δὲ ἐγένετο ἀναχθῆναι ἡμᾶς ἀποσπασθέντας ἀπʼ\nαὐτῶν, εὐθυδρομήσαντες ἤλθομεν εἰς τὴν Κῶ, τῇ δὲ ἑξῆς εἰς τὴν Ῥόδον,\nκἀκεῖθεν εἰς Πάταρα .\nκαὶ εὑρόντες πλοῖον\nδιαπερῶν εἰς Φοινίκην ἐπιβάντες ἀνήχθημεν.\nἀναφάναντες δὲ τὴν Κύπρον καὶ καταλιπόντες αὐτὴν εὐώνυμον ἐπλέομεν εἰς\nΣυρίαν, καὶ κατήλθομεν εἰς Τύρον, ἐκεῖσε γὰρ τὸ πλοῖον ἦν ἀποφορτιζόμενον\nτὸν γόμον.\nἀνευρόντες δὲ τοὺς μαθητὰς\nἐπεμείναμεν αὐτοῦ ἡμέρας ἑπτά, οἵτινες τῷ Παύλῳ ἔλεγον διὰ τοῦ πνεύματος μὴ\nἐπιβαίνειν εἰς Ἰεροσόλυμα.\nὅτε δὲ ἐγένετο\nἐξαρτίσαι ἡμᾶς τὰς ἡμέρας, ἐξελθόντες ἐπορευόμεθα προπεμπόντων ἡμᾶς πάντων\nσὺν γυναιξὶ καὶ τέκνοις ἕως ἔξω τῆς πόλεως, καὶ θέντες τὰ γόνατα ἐπὶ τὸν\nαἰγιαλὸν προσευξάμενοι\nἀπησπασάμεθα\nἀλλήλους, καὶ ἐνέβημεν εἰς τὸ πλοῖον, ἐκεῖνοι δὲ ὑπέστρεψαν εἰς τὰ ἴδια.\nἩμεῖς δὲ τὸν πλοῦν διανύσαντες ἀπὸ Τύρου\nκατηντήσαμεν εἰς Πτολεμαΐδα, καὶ ἀσπασάμενοι τοὺς ἀδελφοὺς ἐμείναμεν ἡμέραν\nμίαν παρʼ αὐτοῖς.\nτῇ δὲ\nἐπαύριον ἐξελθόντες ἤλθαμεν εἰς Καισαρίαν, καὶ εἰσελθόντες εἰς τὸν οἶκον\nΦιλίππου τοῦ εὐαγγελιστοῦ ὄντος ἐκ τῶν ἑπτὰ ἐμείναμεν παρʼ αὐτῷ.\nτούτῳ δὲ ἦσαν θυγατέρες τέσσαρες παρθένοι\nπροφητεύουσαι.\nἘπιμενόντων δὲ ἡμέρας\nπλείους κατῆλθέν τις ἀπὸ τῆς Ἰουδαίας προφήτης ὀνόματι Ἄγαβος,\nκαὶ ἐλθὼν πρὸς ἡμᾶς καὶ ἄρας τὴν ζώνην τοῦ Παύλου\nδήσας ἑαυτοῦ τοὺς πόδας καὶ τὰς χεῖρας εἶπεν Τάδε λέγει τὸ πνεῦμα τὸ ἅγιον\nΤὸν ἄνδρα οὗ ἐστὶν ἡ ζώνη αὕτη οὕτως δήσουσιν ἐν Ἰερουσαλὴμ οἱ Ἰουδαῖοι καὶ\nπαραδώσουσιν εἰς χεῖρας ἐθνῶν.\nὡς δὲ\nἠκούσαμεν ταῦτα, παρεκαλοῦμεν ἡμεῖς τε καὶ οἱ ἐντόπιοι τοῦ μὴ ἀναβαίνειν\nαὐτὸν εἰς Ἰερουσαλήμ.\nτότε ἀπεκρίθη [ὁ]\nΠαῦλος Τί ποιεῖτε κλαίοντες καὶ συνθρύπτοντές μου τὴν καρδίαν; ἐγὼ γὰρ οὐ\nμόνον δεθῆναι ἀλλὰ καὶ ἀποθανεῖν εἰς Ἰερουσαλὴμ ἑτοίμως ἔχω ὑπὲρ τοῦ\nὀνόματος τοῦ κυρίου Ἰησοῦ.\nμὴ πειθομένου δὲ\nαὐτοῦ ἡσυχάσαμεν εἰπόντες Τοῦ κυρίου τὸ θέλημα γινέσθω.\nΜετὰ δὲ τὰς ἡμέρας ταύτας ἐπισκευασάμενοι\nἀνεβαίνομεν εἰς Ἰεροσόλυμα·\nσυνῆλθον δὲ καὶ\nτῶν μαθητῶν ἀπὸ Καισαρίας σὺν ἡμῖν, ἄγοντες παρʼ ᾧ ξενισθῶμεν Μνάσωνί τινι\nΚυπρίῳ, ἀρχαίῳ μαθητῇ.\nΓενομένων δὲ ἡμῶν\nεἰς Ἰεροσόλυμα ἀσμένως ἀπεδέξαντο ἡμᾶς οἱ ἀδελφοί.\nτῇ δὲ ἐπιούσῃ εἰσῄει ὁ Παῦλος σὺν ἡμῖν πρὸς Ἰάκωβον,\nπάντες τε παρεγένοντο οἱ πρεσβύτεροι.\nκαὶ\nἀσπασάμενος αὐτοὺς ἐξηγεῖτο καθʼ ἓν ἕκαστον ὧν ἐποίησεν ὁ θεὸς ἐν τοῖς\nἔθνεσιν διὰ τῆς διακονίας αὐτοῦ.\nοἱ δὲ\nἀκούσαντες ἐδόξαζον τὸν θεόν, εἶπάν τε αὐτῷ Θεωρεῖς, ἀδελφέ, πόσαι μυριάδες\nεἰσὶν ἐν τοῖς Ἰουδαίοις τῶν πεπιστευκότων, καὶ πάντες ζηλωταὶ τοῦ νόμου\nὑπάρχουσιν·\nκατηχήθησαν δὲ περὶ σοῦ ὅτι\nἀποστασίαν διδάσκεις ἀπὸ Μωυσέως τοὺς κατὰ τὰ ἔθνη πάντας Ἰουδαίους, λέγων\nμὴ περιτέμνειν αὐτοὺς τὰ τέκνα μηδὲ τοῖς ἔθεσιν περιπατεῖν.\nτί οὖν ἐστίν; πάντως ἀκούσονται ὅτι\nἐλήλυθας.\nτοῦτο οὖν ποίησον ὅ σοι λέγομεν·\nεἰσὶν ἡμῖν ἄνδρες τέσσαρες εὐχὴν ἔχοντες ἀφʼ ἑαυτῶν.\nτούτους παραλαβὼν ἁγνίσθητι σὺν αὐτοῖς καὶ δαπάνησον ἐπʼ\nαὐτοῖς ἵνα ξυρήσονται τὴν κεφαλήν, καὶ γνώσονται πάντες ὅτι ὧν κατήχηνται\nπερὶ σοῦ οὐδὲν ἔστιν, ἀλλὰ στοιχεῖς καὶ αὐτὸς φυλάσσων τὸν νόμον.\nπερὶ δὲ τῶν πεπιστευκότων ἐθνῶν ἡμεῖς ἀπεστείλαμεν\nκρίναντες φυλάσσεσθαι αὐτοὺς τό τε εἰδωλόθυτον καὶ αἷμα καὶ πνικτὸν καὶ\nπορνείαν.\nτότε ὁ Παῦλος παραλαβὼν τοὺς\nἄνδρας τῇ ἐχομένῃ ἡμέρᾳ σὺν αὐτοῖς ἁγνισθεὶς εἰσῄει εἰς τὸ ἱερόν, διαγγέλλων\nτὴν ἐκπλήρωσιν τῶν ἡμερῶν τοῦ ἁγνισμοῦ ἕως οὗ προσηνέχθη ὑπὲρ\nἑνὸς ἑκάστου αὐτῶν ἡ προσφορά.\nὩς δὲ ἔμελλον αἱ ἑπτὰ ἡμέραι συντελεῖσθαι, οἱ ἀπὸ\nτῆς Ἀσίας Ἰουδαῖοι θεασάμενοι αὐτὸν ἐν τῷ ἱερῷ συνέχεον πάντα τὸν ὄχλον καὶ\nἐπέβαλαν ἐπʼ αὐτὸν τὰς χεῖρας,\nκράζοντες\nἌνδρες Ἰσραηλεῖται, βοηθεῖτε· οὗτός ἐστιν ὁ ἄνθρωπος ὁ κατὰ τοῦ λαοῦ καὶ τοῦ\nνόμου καὶ τοῦ τόπου τούτου πάντας πανταχῇ διδάσκων, ἔτι τε καὶ Ἕλληνας\nεἰσήγαγεν εἰς τὸ ἱερὸν καὶ κεκοίνωκεν τὸν ἅγιον τόπον τοῦτον.\nἦσαν γὰρ προεωρακότες Τρόφιμον τὸν Ἐφέσιον ἐν τῇ\nπόλει σὺν αὐτῷ, ὃν ἐνόμιζον ὅτι εἰς τὸ ἱερὸν εἰσήγαγεν ὁ Παῦλος.\nἐκινήθη τε ἡ πόλις ὅλη καὶ ἐγένετο συνδρομὴ τοῦ\nλαοῦ, καὶ ἐπιλαβόμενοι τοῦ Παύλου εἷλκον αὐτὸν ἔξω τοῦ ἱεροῦ, καὶ εὐθέως\nἐκλείσθησαν αἱ θύραι.\nΖητούντων τε αὐτὸν\nἀποκτεῖναι ἀνέβη φάσις τῷ χιλιάρχῳ τῆς σπείρης ὅτι ὅλη συνχύννεται\nἸερουσαλήμ,\nὃς ἐξαυτῆς παραλαβὼν στρατιώτας\nκαὶ ἑκατοντάρχας κατέδραμεν ἐπʼ αὐτούς, οἱ δὲ ἰδόντες τὸν χιλίαρχον καὶ τοὺς\nστρατιώτας ἐπαύσαντο τύπτοντες τὸν Παῦλον.\nτότε ἐγγίσας ὁ χιλίαρχος ἐπελάβετο αὐτοῦ καὶ ἐκέλευσε δεθῆναι ἁλύσεσι δυσί,\nκαὶ ἐπυνθάνετο τίς εἴη καὶ τί ἐστιν πεποιηκώς·\nἄλλοι δὲ ἄλλο τι ἐπεφώνουν ἐν τῷ ὄχλῳ· μὴ δυναμένου δὲ\nαὐτοῦ γνῶναι τὸ ἀσφαλὲς διὰ τὸν θόρυβον ἐκέλευσεν ἄγεσθαι\nαὐτὸν εἰς τὴν παρεμβολήν.\nὅτε δὲ ἐγένετο\nἐπὶ τοὺς ἀναβαθμούς, συνέβη βαστάζεσθαι αὐτὸν ὑπὸ τῶν στρατιωτῶν διὰ τὴν\nβίαν τοῦ ὄχλου,\nἠκολούθει γὰρ τὸ πλῆθος τοῦ\nλαοῦ κράζοντες Αἶρε αὐτόν.\nΜέλλων τε\nεἰσάγεσθαι εἰς τὴν παρεμβολὴν ὁ Παῦλος λέγει τῷ χιλιάρχῳ Εἰ ἔξεστίν μοι\nεἰπεῖν τι πρὸς σέ; ὁ δὲ ἔφη Ἑλληνιστὶ\nγινώσκεις; οὐκ ἄρα σὺ εἶ ὁ Αἰγύπτιος ὁ πρὸ τούτων τῶν ἡμερῶν ἀναστατώσας καὶ\nἐξαγαγὼν εἰς τὴν ἔρημον τοὺς τετρακισχιλίους ἄνδρας τῶν σικαρίων;\nεἶπεν δὲ ὁ Παῦλος Ἐγὼ ἄνθρωπος μέν εἰμι Ἰουδαῖος,\nΤαρσεὺς τῆς Κιλικίας, οὐκ ἀσήμου πόλεως πολίτης· δέομαι δέ σου, ἐπίτρεψόν\nμοι λαλῆσαι πρὸς τὸν λαόν.\nἐπιτρέψαντος δὲ\nαὐτοῦ ὁ Παῦλος ἑστὼς ἐπὶ τῶν ἀναβαθμῶν κατέσεισε τῇ χειρὶ τῷ λαῷ, πολλῆς δὲ\nσιγῆς γενομένης προσεφώνησεν τῇ Ἐβραΐδι διαλέκτῳ λέγων\nἌνδρες ἀδελφοὶ καὶ πατέρες, ἀκούσατέ μου τῆς\nπρὸς ὑμᾶς νυνὶ ἀπολογίας.—\nἀκούσαντες δὲ ὅτι\nτῇ Ἐβραΐδι διαλέκτῳ προσεφώνει αὐτοῖς μᾶλλον παρέσχον ἡσυχίαν. καί φησιν—\nἘγώ εἰμι ἀνὴρ Ἰουδαῖος, γεγεννημένος ἐν\nΤαρσῷ τῆς Κιλικίας, ἀνατεθραμμένος δὲ ἐν τῇ πόλει ταύτῃ παρὰ τοὺς πόδας\nΓαμαλιήλ, πεπαιδευμένος κατὰ ἀκρίβειαν τοῦ πατρῴου νόμου, ζηλωτὴς ὑπάρχων\nτοῦ θεοῦ καθὼς πάντες ὑμεῖς ἐστὲ σήμερον,\nὃς\nταύτην τὴν ὁδὸν ἐδίωξα ἄχρι θανάτου, δεσμεύων καὶ παραδιδοὺς εἰς φυλακὰς\nἄνδρας τε καὶ γυναῖκας,\nὡς καὶ ὁ ἀρχιερεὺς\nμαρτυρεῖ μοι καὶ πᾶν τὸ πρεσβυτέριον· παρʼ ὧν καὶ ἐπιστολὰς δεξάμενος πρὸς\nτοὺς ἀδελφοὺς εἰς Δαμασκὸν ἐπορευόμην ἄξων καὶ τοὺς ἐκεῖσε ὄντας δεδεμένους\nεἰς Ἰερουσαλὴμ ἵνα τιμωρηθῶσιν.\nἘγένετο δέ\nμοι πορευομένῳ καὶ ἐγγίζοντι τῇ Δαμασκῷ περὶ μεσημβρίαν ἐξαίφνης ἐκ τοῦ\nοὐρανοῦ περιαστράψαι φῶς ἱκανὸν περὶ ἐμέ,\nἔπεσά τε εἰς τὸ ἔδαφος καὶ ἤκουσα φωνῆς λεγούσης μοι Σαούλ Σαούλ, τί με\nδιώκεις;\nἐγὼ δὲ ἀπεκρίθην Τίς εἶ, κύριε;\nεἶπέν τε πρὸς ἐμέ Ἐγώ εἰμι Ἰησοῦς ὁ Ναζωραῖος ὃν σὺ διώκεις.\nοἱ δὲ σὺν ἐμοὶ ὄντες τὸ μὲν φῶς\nἐθεάσαντο τὴν δὲ φωνὴν οὐκ ἤκουσαν τοῦ λαλοῦντός μοι. εἶπον δέ Τί ποιήσω,\nκύριε;\nὁ δὲ κύριος εἶπεν πρός με Ἀναστὰς\nπορεύου εἰς Δαμασκόν, κἀκεῖ σοι λαληθήσεται περὶ πάντων ὧν τέτακταί σοι\nποιῆσαι.\nὡς δὲ οὐκ ἐνέβλεπον ἀπὸ τῆς δόξης\nτοῦ φωτὸς ἐκείνου, χειραγωγούμενος ὑπὸ τῶν συνόντων μοι ἦλθον εἰς Δαμασκόν.\nἉνανίας δέ τις ἀνὴρ εὐλαβὴς κατὰ τὸν\nνόμον, μαρτυρούμενος ὑπὸ πάντων τῶν κατοικούντων Ἰουδαίων,\nἐλθὼν πρὸς ἐμὲ καὶ ἐπιστὰς εἶπέν μοι Σαοὺλ ἀδελφέ,\nἀνάβλεψον· κἀγὼ αὐτῇ τῇ ὥρᾳ ἀνέβλεψα εἰς αὐτόν.\nὁ δὲ εἶπεν Ὁ θεὸς τῶν πατέρων ἡμῶν προεχειρίσατό σε\nγνῶναι τὸ θέλημα αὐτοῦ καὶ ἰδεῖν τὸν δίκαιον καὶ ἀκοῦσαι φωνὴν ἐκ τοῦ\nστόματος αὐτοῦ,\nὅτι ἔσῃ μάρτυς αὐτῷ πρὸς\nπάντας ἀνθρώπους ὧν ἑώρακας καὶ ἤκουσας.\nκαὶ νῦν τί μέλλεις; ἀναστὰς βάπτισαι καὶ ἀπόλουσαι τὰς ἁμαρτίας σου\nἐπικαλεσάμενος τὸ ὄνομα αὐτοῦ.\nἘγένετο δέ\nμοι ὑποστρέψαντι εἰς Ἰερουσαλὴμ καὶ προσευχομένου μου ἐν τῷ ἱερῷ γενέσθαι με\nἐν ἐκστάσει καὶ ἰδεῖν αὐτὸν λέγοντά μοι\nΣπεῦσον καὶ ἔξελθε ἐν τάχει ἐξ Ἰερουσαλήμ, διότι οὐ παραδέξονταί σου\nμαρτυρίαν περὶ ἐμοῦ.\nκἀγὼ εἶπον Κύριε,\nαὐτοὶ ἐπίστανται ὅτι ἐγὼ ἤμην φυλακίζων καὶ δέρων κατὰ τὰς συναγωγὰς τοὺς\nπιστεύοντας ἐπὶ σέ·\nκαὶ ὅτε ἐξεχύννετο τὸ\nαἷμα Στεφάνου τοῦ μάρτυρός σου, καὶ αὐτὸς ἤμην ἐφεστὼς καὶ συνευδοκῶν καὶ\nφυλάσσων τὰ ἱμάτια τῶν ἀναιρούντων αὐτόν.\nκαὶ εἶπεν πρός με Πορεύου, ὅτι ἐγὼ εἰς ἔθνη μακρὰν ἐξαποστελῶ σε.\nἬκουον δὲ αὐτοῦ ἄχρι τούτου τοῦ λόγου καὶ ἐπῆραν\nτὴν φωνὴν αὐτῶν λέγοντες Αἶρε ἀπὸ τῆς γῆς τὸν τοιοῦτον, οὐ γὰρ καθῆκεν αὐτὸν\nζῇν.\nκραυγαζόντων τε αὐτῶν καὶ ῥιπτούντων\nτὰ ἱμάτια καὶ κονιορτὸν βαλλόντων εἰς τὸν ἀέρα\nἐκέλευσεν ὁ χιλίαρχος εἰσάγεσθαι αὐτὸν εἰς τὴν\nπαρεμβολήν, εἴπας μάστιξιν ἀνετάζεσθαι αὐτὸν ἵνα ἐπιγνῷ διʼ ἣν αἰτίαν οὕτως\nἐπεφώνουν αὐτῷ.\nὡς δὲ προέτειναν αὐτὸν τοῖς\nἱμᾶσιν εἶπεν πρὸς τὸν ἑστῶτα ἑκατόνταρχον ὁ Παῦλος Εἰ ἄνθρωπον\nῬωμαῖον καὶ ἀκατάκριτον ἔξεστιν ὑμῖν μαστίζειν;\nἀκούσας δὲ ὁ ἑκατοντάρχης προσελθὼν τῷ χιλιάρχῳ\nἀπήγγειλεν λέγων Τί μέλλεις ποιεῖν; ὁ γὰρ ἄνθρωπος οὗτος Ῥωμαῖός ἐστιν.\nπροσελθὼν δὲ ὁ χιλίαρχος εἶπεν αὐτῷ\nΛέγε μοι, σὺ Ῥωμαῖος εἶ;\nὁ δὲ ἔφη Ναί.\nἀπεκρίθη δὲ ὁ χιλίαρχος Ἐγὼ πολλοῦ κεφαλαίου τὴν πολιτείαν ταύτην ἐκτησάμην.\nὁ δὲ Παῦλος ἔφη Ἐγὼ δὲ καὶ γεγέννημαι.\nεὐθέως οὖν ἀπέστησαν ἀπʼ αὐτοῦ οἱ μέλλοντες αὐτὸν ἀνετάζειν· καὶ ὁ χιλίαρχος\nδὲ ἐφοβήθη ἐπιγνοὺς ὅτι Ῥωμαῖός ἐστιν καὶ ὅτι αὐτὸν ἦν δεδεκώς.\nΤῇ δὲ ἐπαύριον βουλόμενος γνῶναι τὸ ἀσφαλὲς τὸ τί\nκατηγορεῖται ὑπὸ τῶν Ἰουδαίων ἔλυσεν αὐτόν, καὶ ἐκέλευσεν συνελθεῖν τοὺς\nἀρχιερεῖς καὶ πᾶν τὸ συνέδριον, καὶ καταγαγὼν τὸν Παῦλον ἔστησεν εἰς\nαὐτούς.\nἀτενίσας δὲ Παῦλος τῷ συνεδρίῳ εἶπεν Ἄνδρες\nἀδελφοί, ἐγὼ πάσῃ συνειδήσει ἀγαθῇ πεπολίτευμαι τῷ θεῷ ἄχρι ταύτης τῆς\nἡμέρας.\nὁ δὲ ἀρχιερεὺς Ἁνανίας ἐπέταξεν τοῖς\nπαρεστῶσιν αὐτῷ τύπτειν αὐτοῦ τὸ στόμα.\nτότε\nὁ Παῦλος πρὸς αὐτὸν εἶπεν Τύπτειν σε μέλλει ὁ θεός, τοῖχε κεκονιαμένε· καὶ\nσὺ κάθῃ κρίνων με κατὰ τὸν νόμον, καὶ παρανομῶν κελεύεις με τύπτεσθαι;\nοἱ δὲ παρεστῶτες εἶπαν Τὸν ἀρχιερέα τοῦ\nθεοῦ λοιδορεῖς;\nἔφη τε ὁ Παῦλος Οὐκ ᾔδειν,\nἀδελφοί, ὅτι ἐστὶν ἀρχιερεύς· γέγραπται γὰρ ὅτι Ἄρχοντα τοῦ λαοῦ σου\nοὐκ ἐρεῖς κακῶς.\nΓνοὺς δὲ ὁ Παῦλος ὅτι τὸ ἓν μέρος ἐστὶν\nΣαδδουκαίων τὸ δὲ ἕτερον Φαρισαίων ἔκραζεν ἐν τῷ συνεδρίῳ Ἄνδρες ἀδελφοί,\nἐγὼ Φαρισαῖός εἰμι, υἱὸς Φαρισαίων· περὶ ἐλπίδος καὶ ἀναστάσεως νεκρῶν\nκρίνομαι.\nτοῦτο δὲ αὐτοῦ λαλοῦντος ἐγένετο\nστάσις τῶν Φαρισαίων καὶ Σαδδουκαίων, καὶ ἐσχίσθη τὸ πλῆθος.\nΣαδδουκαῖοι γὰρ λέγουσιν μὴ εἶναι ἀνάστασιν μήτε\nἄγγελον μήτε πνεῦμα, Φαρισαῖοι δὲ ὁμολογοῦσιν τὰ ἀμφότερα.\nἐγένετο δὲ κραυγὴ μεγάλη, καὶ ἀναστάντες τινὲς τῶν γραμματέων τοῦ μέρους τῶν Φαρισαίων διεμάχοντο λέγοντες\nΟὐδὲν κακὸν εὑρίσκομεν ἐν τῷ ἀνθρώπῳ τούτῳ· εἰ δὲ πνεῦμα ἐλάλησεν αὐτῷ ἢ\nἄγγελος—.\nΠολλῆς δὲ γινομένης στάσεως\nφοβηθεὶς ὁ χιλίαρχος μὴ διασπασθῇ ὁ Παῦλος ὑπʼ αὐτῶν ἐκέλευσεν τὸ στράτευμα\nκαταβὰν ἁρπάσαι αὐτὸν ἐκ μέσου αὐτῶν, ἄγειν εἰς τὴν παρεμβολήν.\nΤῇ δὲ ἐπιούσῃ νυκτὶ ἐπιστὰς αὐτῷ ὁ κύριος εἶπεν\nΘάρσει, ὡς γὰρ διεμαρτύρω τὰ περὶ ἐμοῦ εἰς Ἰερουσαλὴμ οὕτω σε δεῖ καὶ εἰς\nῬώμην μαρτυρῆσαι.\nΓενομένης δὲ ἡμέρας\nποιήσαντες συστροφὴν οἱ Ἰουδαῖοι ἀνεθεμάτισαν ἑαυτοὺς λέγοντες μήτε φαγεῖν\nμήτε πεῖν ἕως οὗ ἀποκτείνωσιν τὸν Παῦλον.\nἦσαν δὲ πλείους τεσσεράκοντα οἱ ταύτην τὴν συνωμοσίαν ποιησάμενοι·\nοἵτινες προσελθόντες τοῖς ἀρχιερεῦσιν\nκαὶ τοῖς πρεσβυτέροις εἶπαν Ἀναθέματι ἀνεθεματίσαμεν ἑαυτοὺς μηδενὸς\nγεύσασθαι ἕως οὗ ἀποκτείνωμεν τὸν Παῦλον.\nνῦν οὖν ὑμεῖς ἐμφανίσατε τῷ χιλιάρχῳ σὺν τῷ συνεδρίῳ ὅπως καταγάγῃ αὐτὸν εἰς\nὑμᾶς ὡς μέλλοντας διαγινώσκειν ἀκριβέστερον τὰ περὶ αὐτοῦ· ἡμεῖς δὲ πρὸ τοῦ\nἐγγίσαι αὐτὸν ἕτοιμοί ἐσμεν τοῦ ἀνελεῖν αὐτόν.\nἈκούσας δὲ ὁ υἱὸς τῆς ἀδελφῆς Παύλου τὴν ἐνέδραν\nπαραγενόμενος καὶ εἰσελθὼν εἰς τὴν παρεμβολὴν ἀπήγγειλεν τῷ Παύλῳ.\nπροσκαλεσάμενος δὲ ὁ Παῦλος ἕνα τῶν\nἑκατονταρχῶν ἔφη Τὸν νεανίαν τοῦτον ἄπαγε πρὸς τὸν χιλίαρχον, ἔχει γὰρ\nἀπαγγεῖλαί τι αὐτῷ.\nὁ μὲν οὖν παραλαβὼν\nαὐτὸν ἤγαγεν πρὸς τὸν χιλίαρχον καί φησιν Ὁ δέσμιος Παῦλος προσκαλεσάμενός\nμε ἠρώτησεν τοῦτον τὸν νεανίαν ἀγαγεῖν πρὸς σέ, ἔχοντά τι λαλῆσαί σοι.\nἐπιλαβόμενος δὲ τῆς χειρὸς αὐτοῦ ὁ\nχιλίαρχος καὶ ἀναχωρήσας κατʼ ἰδίαν ἐπυνθάνετο Τί ἐστιν ὃ ἔχεις ἀπαγγεῖλαί\nμοι;\nεἶπεν δὲ ὅτι Οἱ Ἰουδαῖοι συνέθεντο τοῦ\nἐρωτῆσαί σε ὅπως αὔριον τὸν Παῦλον καταγάγῃς εἰς τὸ συνέδριον ὡς μέλλων τι\nἀκριβέστερον πυνθάνεσθαι περὶ αὐτοῦ·\nσὺ οὖν\nμὴ πεισθῇς αὐτοῖς, ἐνεδρεύουσιν γὰρ αὐτὸν ἐξ αὐτῶν ἄνδρες\nπλείους τεσσεράκοντα, οἵτινες ἀνεθεμάτισαν ἑαυτοὺς μήτε φαγεῖν μήτε πεῖν ἕως\nοὗ ἀνέλωσιν αὐτόν, καὶ νῦν εἰσὶν ἕτοιμοι προσδεχόμενοι τὴν ἀπὸ σοῦ\nἐπαγγελίαν.\nὁ μὲν οὖν χιλίαρχος ἀπέλυσε τὸν\nνεανίσκον παραγγείλας μηδενὶ ἐκλαλῆσαι ὅτι ταῦτα ἐνεφάνισας πρὸς ἐμέ.\nΚαὶ προσκαλεσάμενός τινας δύο τῶν\nἑκατονταρχῶν εἶπεν Ἑτοιμάσατε στρατιώτας διακοσίους ὅπως πορευθῶσιν ἕως\nΚαισαρίας, καὶ ἱππεῖς ἑβδομήκοντα καὶ δεξιολάβους διακοσίους, ἀπὸ τρίτης\nὥρας τῆς νυκτός,\nκτήνη τε παραστῆσαι ἵνα\nἐπιβιβάσαντες τὸν Παῦλον διασώσωσι πρὸς Φήλικα τὸν ἡγεμόνα,\nγράψας ἐπιστολὴν ἔχουσαν τὸν τύπον τοῦτον\nΚλαύδιος Λυσίας τῷ κρατίστῳ ἡγεμόνι\nΦήλικι χαίρειν.\nΤὸν ἄνδρα τοῦτον\nσυλλημφθέντα ὑπὸ τῶν Ἰουδαίων καὶ μέλλοντα ἀναιρεῖσθαι ὑπʼ αὐτῶν ἐπιστὰς σὺν\nτῷ στρατεύματι ἐξειλάμην, μαθὼν ὅτι Ῥωμαῖός ἐστιν,\nβουλόμενός τε ἐπιγνῶναι τὴν αἰτίαν διʼ ἣν ἐνεκάλουν αὐτῷ\n[κατήγαγον εἰς τὸ συνέδριον αὐτῶν]·\nὃν\nεὗρον ἐγκαλούμενον περὶ ζητημάτων τοῦ νόμου αὐτῶν, μηδὲν δὲ ἄξιον θανάτου ἢ\nδεσμῶν ἔχοντα ἔγκλημα.\nμηνυθείσης δέ μοι\nἐπιβουλῆς εἰς τὸν ἄνδρα ἔσεσθαι ἐξαυτῆς ἔπεμψα πρὸς σέ, παραγγείλας καὶ τοῖς\nκατηγόροις λέγειν πρὸς αὐτὸν ἐπὶ σοῦ.\nΟἱ\nμὲν οὖν στρατιῶται κατὰ τὸ διατεταγμένον αὐτοῖς ἀναλαβόντες τὸν Παῦλον\nἤγαγον διὰ νυκτὸς εἰς τὴν Ἀντιπατρίδα·\nτῇ\nδὲ ἐπαύριον ἐάσαντες τοὺς ἱππεῖς ἀπέρχεσθαι σὺν αὐτῷ ὑπέστρεψαν εἰς\nτὴν παρεμβολήν· οἵτινες εἰσελθόντες εἰς\nτὴν Καισαρίαν καὶ ἀναδόντες τὴν ἐπιστολὴν τῷ ἡγεμόνι παρέστησαν καὶ τὸν\nΠαῦλον αὐτῷ.\nἀναγνοὺς δὲ καὶ ἐπερωτήσας ἐκ\nποίας ἐπαρχείας ἐστὶν καὶ πυθόμενος ὅτι ἀπὸ Κιλικίας\nΔιακούσομαί σου, ἔφη, ὅταν καὶ οἱ κατήγοροί σου\nπαραγένωνται· κελεύσας ἐν τῷ πραιτωρίῳ τοῦ Ἡρῴδου φυλάσσεσθαι αὐτόν.\nΜετὰ δὲ πέντε ἡμέρας κατέβη ὁ ἀρχιερεὺς Ἁνανίας μετὰ πρεσβυτέρων τινῶν καὶ ῥήτορος Τερτύλλου τινός, οἵτινες\nἐνεφάνισαν τῷ ἡγεμόνι κατὰ τοῦ Παύλου.\nκληθέντος δὲ [αὐτοῦ] ἤρξατο κατηγορεῖν ὁ Τέρτυλλος λέγων Πολλῆς εἰρήνης\nτυγχάνοντες διὰ σοῦ καὶ διορθωμάτων γινομένων τῷ ἔθνει τούτῳ διὰ τῆς σῆς\nπρονοίας\nπάντῃ τε καὶ πανταχοῦ ἀποδεχόμεθα,\nκράτιστε Φῆλιξ, μετὰ πάσης εὐχαριστίας.\nἵνα\nδὲ μὴ ἐπὶ πλεῖόν σε ἐνκόπτω, παρακαλῶ ἀκοῦσαί σε ἡμῶν συντόμως τῇ σῇ\nἐπιεικίᾳ.\nεὑρόντες γὰρ τὸν ἄνδρα τοῦτον\nλοιμὸν καὶ κινοῦντα στάσεις πᾶσι τοῖς Ἰουδαίοις τοῖς κατὰ τὴν οἰκουμένην\nπρωτοστάτην τε τῆς τῶν Ναζωραίων αἱρέσεως,\nὃς καὶ τὸ ἱερὸν ἐπείρασεν βεβηλῶσαι,\n\nὃν καὶ\nἐκρατήσαμεν, παρʼ οὗ δυνήσῃ αὐτὸς ἀνακρίνας περὶ πάντων τούτων ἐπιγνῶναι ὧν\nἡμεῖς κατηγοροῦμεν αὐτοῦ.\nσυνεπέθεντο δὲ καὶ\nοἱ Ἰουδαῖοι φάσκοντες ταῦτα οὕτως ἔχειν.\nἈπεκρίθη τε ὁ Παῦλος νεύσαντος αὐτῷ τοῦ ἡγεμόνος λέγειν Ἐκ πολλῶν ἐτῶν ὄντα\nσε κριτὴν τῷ ἔθνει τούτῳ ἐπιστάμενος εὐθύμως τὰ περὶ ἐμαυτοῦ ἀπολογοῦμαι,\nδυναμένου σου ἐπιγνῶναι, ὅτι οὐ πλείους\nεἰσίν μοι ἡμέραι δώδεκα ἀφʼ ἧς ἀνέβην προσκυνήσων εἰς Ἰερουσαλήμ,\nκαὶ οὔτε ἐν τῷ ἱερῷ εὗρόν με πρός τινα\nδιαλεγόμενον ἢ ἐπίστασιν ποιοῦντα ὄχλου οὔτε ἐν ταῖς συναγωγαῖς οὔτε κατὰ\nτὴν πόλιν,\nοὐδὲ παραστῆσαι δύνανταί σοι\nπερὶ ὧν νυνὶ κατηγοροῦσίν μου.\nὁμολογῶ δὲ\nτοῦτό σοι ὅτι κατὰ τὴν ὁδὸν ἣν λέγουσιν αἵρεσιν οὕτως λατρεύω τῷ πατρῴῳ θεῷ,\nπιστεύων πᾶσι τοῖς κατὰ τὸν νόμον καὶ τοῖς ἐν τοῖς προφήταις γεγραμμένοις,\nἐλπίδα ἔχων εἰς τὸν θεόν, ἣν καὶ αὐτοὶ\nοὗτοι προσδέχονται, ἀνάστασιν μέλλειν ἔσεσθαι δικαίων τε καὶ ἀδίκων·\nἐν τούτῳ καὶ αὐτὸς ἀσκῶ ἀπρόσκοπον\nσυνείδησιν ἔχειν πρὸς τὸν θεὸν καὶ τοὺς ἀνθρώπους διὰ παντός.\nδιʼ ἐτῶν δὲ πλειόνων ἐλεημοσύνας ποιήσων εἰς τὸ\nἔθνος μου παρεγενόμην καὶ προσφοράς,\nἐν αἷς\nεὗρόν με ἡγνισμένον ἐν τῷ ἱερῷ, οὐ μετὰ ὄχλου οὐδὲ μετὰ θορύβου,\nτινὲς δὲ ἀπὸ τῆς Ἀσίας Ἰουδαῖοι, οὓς ἔδει ἐπὶ σοῦ\nπαρεῖναι καὶ κατηγορεῖν εἴ τι ἔχοιεν πρὸς ἐμέ,—\nἢ αὐτοὶ οὗτοι εἰπάτωσαν τί εὗρον ἀδίκημα στάντος\nμου ἐπὶ τοῦ συνεδρίου\nἢ περὶ μιᾶς ταύτης\nφωνῆς ἧς ἐκέκραξα ἐν αὐτοῖς ἑστὼς ὅτι Περὶ ἀναστάσεως νεκρῶν ἐγὼ κρίνομαι\nσήμερον ἐφʼ ὑμῶν.\nἈνεβάλετο δὲ αὐτοὺς ὁ\nΦῆλιξ, ἀκριβέστερον εἰδὼς τὰ περὶ τῆς ὁδοῦ, εἴπας Ὅταν Λυσίας ὁ χιλίαρχος\nκαταβῇ διαγνώσομαι τὰ καθʼ ὑμᾶς·\nδιαταξάμενος τῷ ἑκατοντάρχῃ τηρεῖσθαι αὐτὸν ἔχειν τε ἄνεσιν καὶ μηδένα\nκωλύειν τῶν ἰδίων αὐτοῦ ὑπηρετεῖν αὐτῷ.\nΜετὰ δὲ ἡμέρας τινὰς παραγενόμενος ὁ Φῆλιξ σὺν Δρουσίλλῃ τῇ ἰδίᾳ γυναικὶ\nοὔσῃ Ἰουδαίᾳ μετεπέμψατο τὸν Παῦλον καὶ ἤκουσεν αὐτοῦ περὶ τῆς εἰς Χριστὸν\nἸησοῦν πίστεως.\nδιαλεγομένου δὲ αὐτοῦ περὶ\nδικαιοσύνης καὶ ἐγκρατείας καὶ τοῦ κρίματος τοῦ μέλλοντος ἔμφοβος γενόμενος\nὁ Φῆλιξ ἀπεκρίθη Τὸ νῦν ἔχον πορεύου, καιρὸν δὲ μεταλαβὼν μετακαλέσομαί σε·\nἅμα καὶ ἐλπίζων ὅτι χρήματα δοθήσεται\n[αὐτῷ] ὑπὸ τοῦ Παύλου· διὸ καὶ πυκνότερον αὐτὸν μεταπεμπόμενος ὡμίλει αὐτῷ.\nΔιετίας δὲ πληρωθείσης ἔλαβεν διάδοχον\nὁ Φῆλιξ Πόρκιον Φῆστον· θέλων τε χάριτα καταθέσθαι τοῖς Ἰουδαίοις ὁ Φῆλιξ\nκατέλιπε τὸν Παῦλον δεδεμένον.\nΦῆστος οὖν ἐπιβὰς τῇ ἐπαρχείᾳ μετὰ τρεῖς ἡμέρας\nἀνέβη εἰς Ἰεροσόλυμα ἀπὸ Καισαρίας,\nἐνεφάνισάν τε αὐτῷ οἱ ἀρχιερεῖς καὶ οἱ πρῶτοι τῶν Ἰουδαίων κατὰ τοῦ Παύλου,\nκαὶ παρεκάλουν αὐτὸν αἰτούμενοι χάριν\nκατʼ αὐτοῦ ὅπως μεταπέμψηται αὐτὸν εἰς Ἰερουσαλήμ, ἐνέδραν ποιοῦντες ἀνελεῖν\nαὐτὸν κατὰ τὴν ὁδόν.\nὁ μὲν οὖν Φῆστος\nἀπεκρίθη τηρεῖσθαι τὸν Παῦλον εἰς Καισαρίαν, ἑαυτὸν δὲ μέλλειν ἐν τάχει\nἐκπορεύεσθαι·\nΟἱ οὖν ἐν ὑμῖν, φησίν, δυνατοὶ\nσυνκαταβάντες εἴ τί ἐστιν ἐν τῷ ἀνδρὶ ἄτοπον κατηγορείτωσαν αὐτοῦ.\nΔιατρίψας δὲ ἐν αὐτοῖς ἡμέρας οὐ πλείους\nὀκτὼ ἢ δέκα, καταβὰς εἰς Καισαρίαν, τῇ ἐπαύριον καθίσας ἐπὶ τοῦ βήματος\nἐκέλευσεν τὸν Παῦλον ἀχθῆναι.\nπαραγενομένου δὲ αὐτοῦ περιέστησαν αὐτὸν οἱ ἀπὸ Ἰεροσολύμων καταβεβηκότες\nἸουδαῖοι, πολλὰ καὶ βαρέα αἰτιώματα καταφέροντες ἃ οὐκ ἴσχυον ἀποδεῖξαι,\nτοῦ Παύλου ἀπολογουμένου ὅτι Οὔτε εἰς\nτὸν νόμον τῶν Ἰουδαίων οὔτε εἰς τὸ ἱερὸν οὔτε εἰς Καίσαρά τι ἥμαρτον.\nὁ Φῆστος δὲ θέλων τοῖς Ἰουδαίοις χάριν\nκαταθέσθαι ἀποκριθεὶς τῷ Παύλῳ εἶπεν Θέλεις εἰς Ἰεροσόλυμα ἀναβὰς ἐκεῖ περὶ\nτούτων κριθῆναι ἐπʼ ἐμοῦ;\nεἶπεν δὲ ὁ Παῦλος\nἙστὼς ἐπὶ τοῦ βήματος Καίσαρός εἰμι, οὗ με δεῖ κρίνεσθαι. Ἰουδαίους οὐδὲν\nἠδίκηκα, ὡς καὶ σὺ κάλλιον ἐπιγινώσκεις.\nεἰ\nμὲν οὖν ἀδικῶ καὶ ἄξιον θανάτου πέπραχά τι, οὐ παραιτοῦμαι τὸ ἀποθανεῖν· εἰ\nδὲ οὐδὲν ἔστιν ὧν οὗτοι κατηγοροῦσίν μου, οὐδείς με δύναται αὐτοῖς\nχαρίσασθαι· Καίσαρα ἐπικαλοῦμαι.\nτότε ὁ\nΦῆστος συνλαλήσας μετὰ τοῦ συμβουλίου ἀπεκρίθη Καίσαρα ἐπικέκλησαι, ἐπὶ\nΚαίσαρα πορεύσῃ.\nἩμερῶν δὲ διαγενομένων τινῶν Ἀγρίππας ὁ βασιλεὺς\nκαὶ Βερνίκη κατήντησαν εἰς Καισαρίαν ἀσπασάμενοι τὸν Φῆστον.\nὡς δὲ πλείους ἡμέρας διέτριβον ἐκεῖ, ὁ Φῆστος τῷ\nβασιλεῖ ἀνέθετο τὰ κατὰ τὸν Παῦλον λέγων Ἀνήρ τίς ἐστιν καταλελιμμένος ὑπὸ\nΦήλικος δέσμιος,\nπερὶ οὗ γενομένου μου εἰς\nἸεροσόλυμα ἐνεφάνισαν οἱ ἀρχιερεῖς καὶ οἱ πρεσβύτεροι τῶν Ἰουδαίων,\nαἰτούμενοι κατʼ αὐτοῦ καταδίκην·\nπρὸς οὓς\nἀπεκρίθην ὅτι οὐκ ἔστιν ἔθος Ῥωμαίοις χαρίζεσθαί τινα ἄνθρωπον πρὶν ἢ ὁ\nκατηγορούμενος κατὰ πρόσωπον ἔχοι τοὺς κατηγόρους τόπον τε ἀπολογίας λάβοι\nπερὶ τοῦ ἐγκλήματος.\nσυνελθόντων οὖν ἐνθάδε\nἀναβολὴν μηδεμίαν ποιησάμενος τῇ ἑξῆς καθίσας ἐπὶ τοῦ βήματος ἐκέλευσα\nἀχθῆναι τὸν ἄνδρα·\nπερὶ οὗ σταθέντες οἱ\nκατήγοροι οὐδεμίαν αἰτίαν ἔφερον ὧν ἐγὼ ὑπενόουν πονηρῶν,\nζητήματα δέ τινα περὶ τῆς ἰδίας δεισιδαιμονίας εἶχον πρὸς\nαὐτὸν καὶ περί τινος Ἰησοῦ τεθνηκότος, ὃν ἔφασκεν ὁ Παῦλος ζῇν.\nἀπορούμενος δὲ ἐγὼ τὴν περὶ τούτων ζήτησιν ἔλεγον\nεἰ βούλοιτο πορεύεσθαι εἰς Ἰεροσόλυμα κἀκεῖ κρίνεσθαι περὶ\nτούτων.\nτοῦ δὲ Παύλου ἐπικαλεσαμένου\nτηρηθῆναι αὐτὸν εἰς τὴν τοῦ Σεβαστοῦ διάγνωσιν, ἐκέλευσα τηρεῖσθαι αὐτὸν ἕως\nοὗ ἀναπέμψω αὐτὸν πρὸς Καίσαρα.\nἈγρίππας δὲ\nπρὸς τὸν Φῆστον Ἐβουλόμην καὶ αὐτὸς τοῦ ἀνθρώπου ἀκοῦσαι. Αὔριον, φησίν,\nἀκούσῃ αὐτοῦ.\nΤῇ οὖν ἐπαύριον ἐλθόντος τοῦ\nἈγρίππα καὶ τῆς Βερνίκης μετὰ πολλῆς φαντασίας καὶ εἰσελθόντων εἰς τὸ\nἀκροατήριον σύν τε χιλιάρχοις καὶ ἀνδράσιν τοῖς κατʼ ἐξοχὴν τῆς πόλεως καὶ\nκελεύσαντος τοῦ Φήστου ἤχθη ὁ Παῦλος.\nκαί\nφησιν ὁ Φῆστος Ἀγρίππα βασιλεῦ καὶ πάντες οἱ συνπαρόντες ἡμῖν ἄνδρες,\nθεωρεῖτε τοῦτον περὶ οὗ ἅπαν τὸ πλῆθος τῶν Ἰουδαίων ἐνέτυχέν μοι ἔν τε\nἸεροσολύμοις καὶ ἐνθάδε, βοῶντες μὴ δεῖν αὐτὸν ζῇν μηκέτι.\nἐγὼ δὲ κατελαβόμην μηδὲν ἄξιον αὐτὸν θανάτου πεπραχέναι,\nαὐτοῦ δὲ τούτου ἐπικαλεσαμένου τὸν Σεβαστὸν ἔκρινα πέμπειν.\nπερὶ οὗ ἀσφαλές τι γράψαι τῷ κυρίῳ οὐκ ἔχω· διὸ\nπροήγαγον αὐτὸν ἐφʼ ὑμῶν καὶ μάλιστα ἐπὶ σοῦ, βασιλεῦ Ἀγρίππα, ὅπως τῆς\nἀνακρίσεως γενομένης σχῶ τί γράψω·\nἄλογον\nγάρ μοι δοκεῖ πέμποντα δέσμιον μὴ καὶ τὰς κατʼ αὐτοῦ αἰτίας σημᾶναι.\nἈγρίππας δὲ πρὸς τὸν Παῦλον ἔφη Ἐπιτρέπεταί\nσοι ὑπὲρ σεαυτοῦ λέγειν. τότε ὁ Παῦλος ἐκτείνας τὴν χεῖρα ἀπελογεῖτο\nΠερὶ πάντων ὧν ἐγκαλοῦμαι ὑπὸ Ἰουδαίων,\nβασιλεῦ Ἀγρίππα, ἥγημαι ἐμαυτὸν μακάριον ἐπὶ σοῦ μέλλων σήμερον\nἀπολογεῖσθαι,\nμάλιστα γνώστην ὄντα σε πάντων\nτῶν κατὰ Ἰουδαίους ἐθῶν τε καὶ ζητημάτων· διὸ δέομαι μακροθύμως ἀκοῦσαί μου.\nΤὴν μὲν οὖν βίωσίν μου ἐκ νεότητος τὴν\nἀπʼ ἀρχῆς γενομένην ἐν τῷ ἔθνει μου ἔν τε Ἰεροσολύμοις ἴσασι πάντες\nἸουδαῖοι,\nπρογινώσκοντές με ἄνωθεν, ἐὰν\nθέλωσι μαρτυρεῖν, ὅτι κατὰ τὴν ἀκριβεστάτην αἵρεσιν τῆς ἡμετέρας θρησκείας\nἔζησα Φαρισαῖος.\nκαὶ νῦν ἐπʼ ἐλπίδι τῆς εἰς\nτοὺς πατέρας ἡμῶν ἐπαγγελίας γενομένης ὑπὸ τοῦ θεοῦ ἕστηκα κρινόμενος,\nεἰς ἣν τὸ δωδεκάφυλον ἡμῶν\nἐν ἐκτενείᾳ νύκτα καὶ ἡμέραν λατρεῦον ἐλπίζει καταντῆσαι· περὶ ἧς ἐλπίδος\nἐγκαλοῦμαι ὑπὸ Ἰουδαίων, βασιλεῦ·\nτί ἄπιστον\nκρίνεται παρʼ ὑμῖν εἰ ὁ θεὸς νεκροὺς ἐγείρει;\nἘγὼ μὲν οὖν ἔδοξα ἐμαυτῷ πρὸς τὸ ὄνομα Ἰησοῦ τοῦ Ναζωραίου δεῖν πολλὰ\nἐναντία πρᾶξαι·\nὃ καὶ ἐποίησα ἐν\nἸεροσολύμοις, καὶ πολλούς τε τῶν ἁγίων ἐγὼ ἐν φυλακαῖς κατέκλεισα τὴν παρὰ\nτῶν ἀρχιερέων ἐξουσίαν λαβών, ἀναιρουμένων τε αὐτῶν κατήνεγκα ψῆφον,\nκαὶ κατὰ πάσας τὰς συναγωγὰς πολλάκις\nτιμωρῶν αὐτοὺς ἠνάγκαζον βλασφημεῖν, περισσῶς τε ἐμμαινόμενος αὐτοῖς ἐδίωκον\nἕως καὶ εἰς τὰς ἔξω πόλεις.\nἘν οἷς\nπορευόμενος εἰς τὴν Δαμασκὸν μετʼ ἐξουσίας καὶ ἐπιτροπῆς τῆς τῶν ἀρχιερέων\nἡμέρας μέσης κατὰ τὴν ὁδὸν εἶδον,\nβασιλεῦ, οὐρανόθεν ὑπὲρ τὴν λαμπρότητα τοῦ ἡλίου περιλάμψαν με φῶς καὶ τοὺς\nσὺν ἐμοὶ πορευομένους·\nπάντων τε\nκαταπεσόντων ἡμῶν εἰς τὴν γῆν ἤκουσα φωνὴν λέγουσαν πρός με τῇ Ἐβραΐδι\nδιαλέκτῳ Σαούλ Σαούλ, τί με διώκεις; σκληρόν σοι πρὸς κέντρα λακτίζειν.\nἐγὼ δὲ εἶπα Τίς εἶ, κύριε; ὁ δὲ κύριος\nεἶπεν Ἐγώ εἰμι Ἰησοῦς ὃν σὺ διώκεις·\nἀλλὰ\nἀνάστηθι καὶ στῆθι ἐπὶ τοὺς πόδας σου· εἰς τοῦτο γὰρ ὤφθην\nσοι, προχειρίσασθαί σε ὑπηρέτην καὶ μάρτυρα ὧν τε εἶδές με ὧν τε ὀφθήσομαί\nσοι,\nἐξαιρούμενός σε ἐκ τοῦ λαοῦ καὶ ἐκ τῶν ἐθνῶν, εἰς οὓς\nἐγὼ ἀποστέλλω σε ἀνοῖξαι ὀφθαλμοὺς αὐτῶν,\nτοῦ ἐπιστρέψαι ἀπὸ σκότους εἰς φῶς καὶ τῆς\nἐξουσίας τοῦ Σατανᾶ ἐπὶ τὸν θεόν, τοῦ λαβεῖν αὐτοὺς ἄφεσιν ἁμαρτιῶν καὶ\nκλῆρον ἐν τοῖς ἡγιασμένοις πίστει τῇ εἰς ἐμέ.\nὍθεν, βασιλεῦ Ἀγρίππα, οὐκ ἐγενόμην ἀπειθὴς τῇ οὐρανίῳ ὀπτασίᾳ,\nἀλλὰ τοῖς ἐν Δαμασκῷ πρῶτόν τε καὶ\nἸεροσολύμοις, πᾶσάν τε τὴν χώραν τῆς Ἰουδαίας, καὶ τοῖς ἔθνεσιν ἀπήγγελλον\nμετανοεῖν καὶ ἐπιστρέφειν ἐπὶ τὸν θεόν, ἄξια τῆς μετανοίας ἔργα πράσσοντας.\nἕνεκα τούτων με Ἰουδαῖοι συλλαβόμενοι\nἐν τῷ ἱερῷ ἐπειρῶντο διαχειρίσασθαι.\nἐπικουρίας οὖν τυχὼν τῆς ἀπὸ τοῦ θεοῦ ἄχρι τῆς ἡμέρας ταύτης\nἕστηκα μαρτυρόμενος μικρῷ τε καὶ μεγάλῳ, οὐδὲν ἐκτὸς λέγων ὧν τε οἱ προφῆται\nἐλάλησαν μελλόντων γίνεσθαι καὶ Μωυσῆς,\nεἰ\nπαθητὸς ὁ χριστός, εἰ πρῶτος ἐξ ἀναστάσεως νεκρῶν φῶς μέλλει καταγγέλλειν τῷ\nτε λαῷ καὶ τοῖς ἔθνεσιν.\nΤαῦτα δὲ αὐτοῦ\nἀπολογουμένου ὁ Φῆστος μεγάλῃ τῇ φωνῇ φησίν Μαίνῃ, Παῦλε· τὰ πολλά σε\nγράμματα εἰς μανίαν περιτρέπει.\nὁ δὲ Παῦλος\nΟὐ μαίνομαι, φησίν, κράτιστε Φῆστε, ἀλλὰ ἀληθείας καὶ σωφροσύνης ῥήματα\nἀποφθέγγομαι.\nἐπίσταται γὰρ περὶ τούτων ὁ\nβασιλεύς, πρὸς ὃν παρρησιαζόμενος λαλῶ· λανθάνειν γὰρ αὐτὸν τούτων οὐ\nπείθομαι οὐθέν, οὐ γάρ ἐστιν ἐν γωνίᾳ πεπραγμένον τοῦτο.\nπιστεύεις, βασιλεῦ Ἀγρίππα, τοῖς προφήταις; οἶδα ὅτι\nπιστεύεις.\nὁ δὲ Ἀγρίππας πρὸς τὸν Παῦλον Ἐν\nὀλίγῳ με πείθεις Χριστιανὸν ποιῆσαι.\nὁ δὲ\nΠαῦλος Εὐξαίμην ἂν τῷ θεῷ καὶ ἐν ὀλίγῳ καὶ ἐν μεγάλῳ οὐ μόνον σὲ ἀλλὰ καὶ\nπάντας τοὺς ἀκούοντάς μου σήμερον γενέσθαι τοιούτους ὁποῖος καὶ ἐγώ εἰμι\nπαρεκτὸς τῶν δεσμῶν τούτων.\nἈνέστη τε ὁ\nβασιλεὺς καὶ ὁ ἡγεμὼν ἥ τε Βερνίκη καὶ οἱ συνκαθήμενοι αὐτοῖς,\nκαὶ ἀναχωρήσαντες ἐλάλουν πρὸς ἀλλήλους λέγοντες\nὅτι Οὐδὲν θανάτου ἢ δεσμῶν ἄξιον πράσσει ὁ ἄνθρωπος οὗτος.\nἈγρίππας δὲ τῷ Φήστῳ ἔφη Ἀπολελύσθαι ἐδύνατο ὁ ἄνθρωπος\nοὗτος εἰ μὴ ἐπεκέκλητο Καίσαρα.\nὩς δὲ ἐκρίθη τοῦ ἀποπλεῖν ἡμᾶς εἰς τὴν Ἰταλίαν,\nπαρεδίδουν τόν τε Παῦλον καί τινας ἑτέρους δεσμώτας ἑκατοντάρχῃ ὀνόματι\nἸουλίῳ σπείρης Σεβαστῆς.\nἐπιβάντες δὲ πλοίῳ\nἉδραμυντηνῷ μέλλοντι πλεῖν εἰς τοὺς κατὰ τὴν Ἀσίαν τόπους ἀνήχθημεν, ὄντος\nσὺν ἡμῖν Ἀριστάρχου Μακεδόνος Θεσσαλονικέως·\nτῇ τε ἑτέρᾳ κατήχθημεν εἰς Σιδῶνα, φιλανθρώπως τε ὁ Ἰούλιος τῷ Παύλῳ\nχρησάμενος ἐπέτρεψεν πρὸς τοὺς φίλους πορευθέντι ἐπιμελείας τυχεῖν.\nκἀκεῖθεν ἀναχθέντες ὑπεπλεύσαμεν τὴν Κύπρον\nδιὰ τὸ τοὺς ἀνέμους εἶναι ἐναντίους,\nτό τε\nπέλαγος τὸ κατὰ τὴν Κιλικίαν καὶ Παμφυλίαν διαπλεύσαντες κατήλθαμεν εἰς\nΜύρρα τῆς Λυκίας.\nΚἀκεῖ εὑρὼν ὁ ἑκατοντάρχης\nπλοῖον Ἀλεξανδρινὸν πλέον εἰς τὴν Ἰταλίαν ἐνεβίβασεν ἡμᾶς εἰς αὐτό.\nἐν ἱκαναῖς δὲ ἡμέραις βραδυπλοοῦντες καὶ\nμόλις γενόμενοι κατὰ τὴν Κνίδον, μὴ προσεῶντος ἡμᾶς τοῦ ἀνέμου, ὑπεπλεύσαμεν\nτὴν Κρήτην κατὰ Σαλμώνην,\nμόλις τε\nπαραλεγόμενοι αὐτὴν ἤλθομεν εἰς τόπον τινὰ καλούμενον Καλοὺς Λιμένας, ᾧ\nἐγγὺς ἦν πόλις Λασέα.\nἹκανοῦ δὲ χρόνου\nδιαγενομένου καὶ ὄντος ἤδη ἐπισφαλοῦς τοῦ πλοὸς διὰ τὸ καὶ τὴν νηστείαν ἤδη\nπαρεληλυθέναι, παρῄνει ὁ Παῦλος λέγων αὐτοῖς\nἌνδρες, θεωρῶ ὅτι μετὰ ὕβρεως καὶ πολλῆς ζημίας οὐ μόνον τοῦ φορτίου καὶ\nτοῦ πλοίου ἀλλὰ καὶ τῶν ψυχῶν ἡμῶν μέλλειν ἔσεσθαι τὸν πλοῦν.\nὁ δὲ ἑκατοντάρχης τῷ κυβερνήτῃ καὶ τῷ ναυκλήρῳ\nμᾶλλον ἐπείθετο ἢ τοῖς ὑπὸ Παύλου λεγομένοις.\nἀνευθέτου δὲ τοῦ λιμένος ὑπάρχοντος πρὸς παραχειμασίαν οἱ πλείονες ἔθεντο\nβουλὴν ἀναχθῆναι ἐκεῖθεν, εἴ πως δύναιντο καταντήσαντες εἰς Φοίνικα\nπαραχειμάσαι, λιμένα τῆς Κρήτης βλέποντα κατὰ λίβα καὶ κατὰ χῶρον.\nὙποπνεύσαντος δὲ νότου δόξαντες τῆς\nπροθέσεως κεκρατηκέναι ἄραντες ἆσσον παρελέγοντο τὴν Κρήτην.\nμετʼ οὐ πολὺ δὲ ἔβαλεν κατʼ αὐτῆς ἄνεμος τυφωνικὸς\nὁ καλούμενος Εὐρακύλων·\nσυναρπασθέντος δὲ\nτοῦ πλοίου καὶ μὴ δυναμένου ἀντοφθαλμεῖν τῷ ἀνέμῳ ἐπιδόντες ἐφερόμεθα.\nνησίον δέ τι ὑποδραμόντες καλούμενον\nΚαῦδα ἰσχύσαμεν μόλις περικρατεῖς γενέσθαι τῆς σκάφης,\nἣν ἄραντες βοηθείαις ἐχρῶντο ὑποζωννύντες τὸ πλοῖον·\nφοβούμενοί τε μὴ εἰς τὴν Σύρτιν ἐκπέσωσιν, χαλάσαντες τὸ σκεῦος, οὕτως\nἐφέροντο.\nσφοδρῶς δὲ χειμαζομένων ἡμῶν τῇ\nἑξῆς ἐκβολὴν ἐποιοῦντο,\nκαὶ τῇ τρίτῃ\nαὐτόχειρες τὴν σκευὴν τοῦ πλοίου ἔριψαν.\nμήτε δὲ ἡλίου μήτε ἄστρων ἐπιφαινόντων ἐπὶ πλείονας ἡμέρας,\nχειμῶνός τε οὐκ ὀλίγου ἐπικειμένου, λοιπὸν περιῃρεῖτο ἐλπὶς πᾶσα τοῦ\nσώζεσθαι ἡμᾶς.\nΠολλῆς τε ἀσιτίας ὑπαρχούσης\nτότε σταθεὶς ὁ Παῦλος ἐν μέσῳ αὐτῶν εἶπεν Ἔδει μέν, ὦ ἄνδρες, πειθαρχήσαντάς\nμοι μὴ ἀνάγεσθαι ἀπὸ τῆς Κρήτης κερδῆσαί τε τὴν ὕβριν ταύτην καὶ τὴν ζημίαν.\nκαὶ τὰ νῦν παραινῶ ὑμᾶς εὐθυμεῖν,\nἀποβολὴ γὰρ ψυχῆς οὐδεμία ἔσται ἐξ ὑμῶν πλὴν τοῦ πλοίου·\nπαρέστη γάρ μοι ταύτῃ τῇ νυκτὶ τοῦ θεοῦ οὗ εἰμί, ᾧ καὶ\nλατρεύω, ἄγγελος\nλέγων Μὴ φοβοῦ, Παῦλε·\nΚαίσαρί σε δεῖ παραστῆναι, καὶ ἰδοὺ κεχάρισταί σοι ὁ θεὸς πάντας τοὺς\nπλέοντας μετὰ σοῦ.\nδιὸ εὐθυμεῖτε, ἄνδρες·\nπιστεύω γὰρ τῷ θεῷ ὅτι οὕτως ἔσται καθʼ ὃν τρόπον λελάληταί μοι.\nεἰς νῆσον δέ τινα δεῖ ἡμᾶς ἐκπεσεῖν.\nὩς δὲ τεσσαρεσκαιδεκάτη νὺξ ἐγένετο διαφερομένων\nἡμῶν ἐν τῷ Ἁδρίᾳ, κατὰ μέσον τῆς νυκτὸς ὑπενόουν οἱ ναῦται προσάγειν τινὰ\nαὐτοῖς χώραν.\nκαὶ βολίσαντες εὗρον ὀργυιὰς\nεἴκοσι, βραχὺ δὲ διαστήσαντες καὶ πάλιν βολίσαντες εὗρον ὀργυιὰς δεκαπέντε·\nφοβούμενοί τε μή που κατὰ τραχεῖς\nτόπους ἐκπέσωμεν ἐκ πρύμνης ῥίψαντες ἀγκύρας τέσσαρας ηὔχοντο ἡμέραν\nγενέσθαι.\nΤῶν δὲ ναυτῶν ζητούντων φυγεῖν ἐκ\nτοῦ πλοίου καὶ χαλασάντων τὴν σκάφην εἰς τὴν θάλασσαν προφάσει ὡς ἐκ πρῴρης\nἀγκύρας μελλόντων ἐκτείνειν,\nεἶπεν ὁ Παῦλος\nτῷ ἑκατοντάρχῃ καὶ τοῖς στρατιώταις Ἐὰν μὴ οὗτοι μείνωσιν ἐν τῷ πλοίῳ, ὑμεῖς\nσωθῆναι οὐ δύνασθε.\nτότε ἀπέκοψαν οἱ\nστρατιῶται τὰ σχοινία τῆς σκάφης καὶ εἴασαν αὐτὴν ἐκπεσεῖν.\nἌχρι δὲ οὗ ἡμέρα ἤμελλεν γίνεσθαι παρεκάλει ὁ\nΠαῦλος ἅπαντας μεταλαβεῖν τροφῆς λέγων Τεσσαρεσκαιδεκάτην σήμερον ἡμέραν\nπροσδοκῶντες ἄσιτοι διατελεῖτε, μηθὲν προσλαβόμενοι·\nδιὸ παρακαλῶ ὑμᾶς μεταλαβεῖν τροφῆς, τοῦτο γὰρ πρὸς τῆς\nὑμετέρας σωτηρίας ὑπάρχει· οὐδενὸς γὰρ ὑμῶν θρὶξ ἀπὸ τῆς κεφαλῆς ἀπολεῖται.\nεἴπας δὲ ταῦτα καὶ λαβὼν ἄρτον\nεὐχαρίστησεν τῷ θεῷ ἐνώπιον πάντων καὶ κλάσας ἤρξατο ἐσθίειν.\nεὔθυμοι δὲ γενόμενοι πάντες καὶ αὐτοὶ\nπροσελάβοντο τροφῆς.\nἤμεθα δὲ αἱ πᾶσαι\nψυχαὶ ἐν τῷ πλοίῳ ὡς ἑβδομήκοντα ἕξ.\nκορεσθέντες δὲ τροφῆς ἐκούφιζον τὸ πλοῖον ἐκβαλλόμενοι τὸν σῖτον εἰς τὴν\nθάλασσαν.\nὍτε δὲ ἡμέρα ἐγένετο, τὴν γῆν οὐκ\nἐπεγίνωσκον, κόλπον δέ τινα κατενόουν ἔχοντα αἰγιαλὸν εἰς ὃν ἐβουλεύοντο εἰ\nδύναιντο ἐκσῶσαι τὸ πλοῖον.\nκαὶ τὰς ἀγκύρας\nπεριελόντες εἴων εἰς τὴν θάλασσαν, ἅμα ἀνέντες τὰς ζευκτηρίας τῶν πηδαλίων,\nκαὶ ἐπάραντες τὸν ἀρτέμωνα τῇ πνεούσῃ κατεῖχον εἰς τὸν αἰγιαλόν.\nπεριπεσόντες δὲ εἰς τόπον διθάλασσον ἐπέκειλαν τὴν\nναῦν, καὶ ἡ μὲν πρῷρα ἐρείσασα ἔμεινεν ἀσάλευτος, ἡ δὲ πρύμνα ἐλύετο ὑπὸ τῆς\nβίας.\nΤῶν δὲ στρατιωτῶν βουλὴ ἐγένετο ἵνα\nτοὺς δεσμώτας ἀποκτείνωσιν, μή τις ἐκκολυμβήσας διαφύγῃ·\nὁ δὲ ἑκατοντάρχης βουλόμενος διασῶσαι τὸν Παῦλον ἐκώλυσεν\nαὐτοὺς τοῦ βουλήματος, ἐκέλευσέν τε τοὺς δυναμένους κολυμβᾷν ἀπορίψαντας\nπρώτους ἐπὶ τὴν γῆν ἐξιέναι,\nκαὶ τοὺς\nλοιποὺς οὓς μὲν ἐπὶ σανίσιν οὓς δὲ ἐπί τινων τῶν ἀπὸ τοῦ πλοίου· καὶ οὕτως\nἐγένετο πάντας διασωθῆναι ἐπὶ τὴν γῆν.\nΚαὶ διασωθέντες τότε ἐπέγνωμεν ὅτι Μελιτήνη ἡ νῆσος\nκαλεῖται.\nοἵ τε βάρβαροι παρεῖχαν οὐ τὴν\nτυχοῦσαν φιλανθρωπίαν ἡμῖν, ἅψαντες γὰρ πυρὰν προσελάβοντο πάντας ἡμᾶς διὰ\nτὸν ὑετὸν τὸν ἐφεστῶτα καὶ διὰ τὸ ψύχος.\nσυστρέψαντος δὲ τοῦ Παύλου φρυγάνων τι πλῆθος καὶ ἐπιθέντος ἐπὶ τὴν πυράν,\nἔχιδνα ἀπὸ τῆς θέρμης ἐξελθοῦσα καθῆψε τῆς χειρὸς αὐτοῦ.\nὡς δὲ εἶδαν οἱ βάρβαροι κρεμάμενον τὸ θηρίον ἐκ τῆς\nχειρὸς αὐτοῦ, πρὸς ἀλλήλους ἔλεγον Πάντως φονεύς ἐστιν ὁ ἄνθρωπος οὗτος ὃν\nδιασωθέντα ἐκ τῆς θαλάσσης ἡ δίκη ζῇν οὐκ εἴασεν.\nὁ μὲν οὖν ἀποτινάξας τὸ θηρίον εἰς τὸ πῦρ ἔπαθεν οὐδὲν\nκακόν·\nοἱ δὲ προσεδόκων αὐτὸν μέλλειν\nπίμπρασθαι ἢ καταπίπτειν ἄφνω νεκρόν. ἐπὶ πολὺ δὲ αὐτῶν προσδοκώντων καὶ\nθεωρούντων μηδὲν ἄτοπον εἰς αὐτὸν γινόμενον, μεταβαλόμενοι ἔλεγον αὐτὸν εἶναι θεόν.\nἘν δὲ τοῖς\nπερὶ τὸν τόπον ἐκεῖνον ὑπῆρχεν χωρία τῷ πρώτῳ τῆς νήσου ὀνόματι Ποπλίῳ, ὃς\nἀναδεξάμενος ἡμᾶς ἡμέρας τρεῖς φιλοφρόνως ἐξένισεν.\nἐγένετο δὲ τὸν πατέρα τοῦ Ποπλίου πυρετοῖς καὶ δυσεντερίῳ\nσυνεχόμενον κατακεῖσθαι, πρὸς ὃν ὁ Παῦλος εἰσελθὼν καὶ προσευξάμενος ἐπιθεὶς\nτὰς χεῖρας αὐτῷ ἰάσατο αὐτόν.\nτούτου δὲ\nγενομένου [καὶ] οἱ λοιποὶ οἱ ἐν τῇ νήσῳ ἔχοντες ἀσθενείας προσήρχοντο καὶ\nἐθεραπεύοντο,\nοἳ καὶ πολλαῖς τιμαῖς\nἐτίμησαν ἡμᾶς καὶ ἀναγομένοις ἐπέθεντο τὰ πρὸς τὰς χρείας.\nΜετὰ δὲ τρεῖς μῆνας ἀνήχθημεν ἐν πλοίῳ\nπαρακεχειμακότι ἐν τῇ νήσῳ Ἀλεξανδρινῷ, παρασήμῳ Διοσκούροις.\nκαὶ καταχθέντες εἰς Συρακούσας ἐπεμείναμεν ἡμέρας\nτρεῖς, ὅθεν περιελόντες κατηντήσαμεν εἰς Ῥήγιον.\nκαὶ μετὰ μίαν ἡμέραν ἐπιγενομένου νότου δευτεραῖοι\nἤλθομεν εἰς Ποτιόλους,\nοὗ εὑρόντες ἀδελφοὺς\nπαρεκλήθημεν παρʼ αὐτοῖς ἐπιμεῖναι ἡμέρας ἑπτά· καὶ οὕτως εἰς τὴν Ῥώμην\nἤλθαμεν.\nκἀκεῖθεν οἱ ἀδελφοὶ ἀκούσαντες τὰ\nπερὶ ἡμῶν ἦλθαν εἰς ἀπάντησιν ἡμῖν ἄχρι Ἀππίου Φόρου καὶ Τριῶν Ταβερνῶν, οὓς\nἰδὼν ὁ Παῦλος εὐχαριστήσας τῷ θεῷ ἔλαβε θάρσος.\nὍτε δὲ εἰσήλθαμεν εἰς Ῥώμην, ἐπετράπη τῷ Παύλῳ μένειν\nκαθʼ ἑαυτὸν σὺν τῷ φυλάσσοντι αὐτὸν στρατιώτῃ.\nἘγένετο δὲ μετὰ ἡμέρας τρεῖς συνκαλέσασθαι αὐτὸν\nτοὺς ὄντας τῶν Ἰουδαίων πρώτους· συνελθόντων δὲ αὐτῶν ἔλεγεν πρὸς αὐτούς\nἘγώ, ἄνδρες ἀδελφοί, οὐδὲν ἐναντίον ποιήσας τῷ λαῷ ἢ τοῖς ἔθεσι τοῖς\nπατρῴοις δέσμιος ἐξ Ἰεροσολύμων παρεδόθην εἰς τὰς χεῖρας τῶν Ῥωμαίων,\nοἵτινες ἀνακρίναντές με ἐβούλοντο\nἀπολῦσαι διὰ τὸ μηδεμίαν αἰτίαν θανάτου ὑπάρχειν ἐν ἐμοί·\nἀντιλεγόντων δὲ τῶν Ἰουδαίων ἠναγκάσθην ἐπικαλέσασθαι\nΚαίσαρα, οὐχ ὡς τοῦ ἔθνους μου ἔχων τι κατηγορεῖν.\nδιὰ ταύτην οὖν τὴν αἰτίαν παρεκάλεσα ὑμᾶς ἰδεῖν\nκαὶ προσλαλῆσαι, εἵνεκεν γὰρ τῆς ἐλπίδος τοῦ Ἰσραὴλ τὴν ἅλυσιν ταύτην\nπερίκειμαι.\nοἱ δὲ πρὸς αὐτὸν εἶπαν Ἡμεῖς\nοὔτε γράμματα περὶ σοῦ ἐδεξάμεθα ἀπὸ τῆς Ἰουδαίας, οὔτε παραγενόμενός τις\nτῶν ἀδελφῶν ἀπήγγειλεν ἢ ἐλάλησέν τι περὶ σοῦ πονηρόν.\nἀξιοῦμεν δὲ παρὰ σοῦ ἀκοῦσαι ἃ φρονεῖς, περὶ μὲν γὰρ τῆς\nαἱρέσεως ταύτης γνωστὸν ἡμῖν ἐστὶν ὅτι πανταχοῦ ἀντιλέγεται.\nΤαξάμενοι δὲ αὐτῷ ἡμέραν ἦλθαν πρὸς αὐτὸν εἰς τὴν\nξενίαν πλείονες, οἷς ἐξετίθετο διαμαρτυρόμενος τὴν βασιλείαν τοῦ θεοῦ πείθων\nτε αὐτοὺς περὶ τοῦ Ἰησοῦ ἀπό τε τοῦ νόμου Μωυσέως καὶ τῶν προφητῶν ἀπὸ πρωὶ\nἕως ἑσπέρας.\nΚαὶ οἱ μὲν ἐπείθοντο τοῖς\nλεγομένοις οἱ δὲ ἠπίστουν,\nἀσύμφωνοι δὲ\nὄντες πρὸς ἀλλήλους ἀπελύοντο, εἰπόντος τοῦ Παύλου ῥῆμα ἓν ὅτι Καλῶς τὸ\nπνεῦμα τὸ ἅγιον ἐλάλησεν διὰ Ἠσαίου τοῦ προφήτου πρὸς τοὺς πατέρας ὑμῶν\nλέγων Πορεύθητι πρὸς τὸν λαὸν τοῦτον καὶ εἰπόνἈκοῆ ἀκούσετε καὶ οὐ μὴ συνῆτε, καὶ βλέποντες βλέψετε καὶ οὐ μὴ ἴδητε·\nἐπαχύνθη γὰρ ἡ καρδία τοῦ λαοῦ τούτου,καὶ τοῖς ὠσὶν βαρέως ἤκουσαν,καὶ τοὺς ὀφθαλμοὺς αὐτῶν ἐκάμμυσαν·μή ποτε ἴδωσιν τοῖς ὀφθαλμοῖςκαὶ τοῖς ὠσὶν ἀκούσωσινκαὶ τῇ καρδίᾳ συνῶσιν καὶ ἐπιστρέψωσινκαὶ ἰάσομαι αὐτούς.\nγνωστὸν οὖν ὑμῖν ἔστω ὅτι τοῖς\nἔθνεσιν ἀπεστάλη τοῦτο τὸ σωτήριον τοῦ θεοῦ·\nαὐτοὶ καὶ ἀκούσονται.\n\nἘνέμεινεν δὲ διετίαν ὅλην ἐν ἰδίῳ μισθώματι, καὶ\nἀπεδέχετο πάντας τοὺς εἰσπορευομένους πρὸς αὐτόν,\nκηρύσσων τὴν βασιλείαν τοῦ θεοῦ καὶ διδάσκων τὰ περὶ τοῦ\nκυρίου Ἰησοῦ Χριστοῦ μετὰ πάσης παρρησίας ἀκωλύτως.\n"};
