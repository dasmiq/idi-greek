var sequence = {"name":"New Testament. Epistle to the Romans","data":"ΠΑΥΛΟΣ δοῦλος Ἰησοῦ Χριστοῦ, κλητὸς ἀπόστολος,\n\nἀφωρισμένος εἰς εὐαγγέλιον θεοῦ\nὃ προεπηγγείλατο διὰ\n\nτῶν προφητῶν αὐτοῦ ἐν γραφαῖς ἁγίαις\nπερὶ τοῦ υἱοῦ\n\nαὐτοῦ, τοῦ γενομένου ἐκ σπέρματος Δαυεὶδ κατὰ σάρκα,\nτοῦ ὁρισθέντος υἱοῦ θεοῦ ἐν δυνάμει κατὰ πνεῦμα ἁγιωσύνης\n\nἐξ ἀναστάσεως νεκρῶν, Ἰησοῦ Χριστοῦ τοῦ κυρίου\n\nἡμῶν,\nδιʼ οὗ ἐλάβομεν χάριν καὶ ἀποστολὴν εἰς ὑπακοὴν\n\nπίστεως ἐν πᾶσιν τοῖς ἔθνεσιν ὑπὲρ τοῦ ὀνόματος\n\nαὐτοῦ,\nἐν οἷς ἐστὲ καὶ ὑμεῖς κλητοὶ Ἰησοῦ Χριστοῦ,\nπᾶσιν τοῖς οὖσιν ἐν Ῥώμῃ ἀγαπητοῖς θεοῦ,\n\nκλητοῖς ἁγίοις·\n\nχάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου\n\nἸησοῦ Χριστοῦ.\nΠρῶτον μὲν εὐχαριστῶ τῷ θεῷ μου διὰ Ἰησοῦ\n\nΧριστοῦ περὶ πάντων ὑμῶν, ὅτι ἡ πίστις ὑμῶν καταγγέλλεται\n\nἐν ὅλῳ τῷ κόσμῳ.\nμάρτυς γάρ μού ἐστιν ὁ θεός,\n\nᾧ λατρεύω ἐν τῷ πνεύματί μου ἐν τῷ εὐαγγελίῳ τοῦ\n\nυἱοῦ αὐτοῦ,\n\nὡς ἀδιαλείπτως μνείαν ὑμῶν ποιοῦμαι\nπάντοτε\n\nἐπὶ τῶν προσευχῶν μου, δεόμενος εἴ πως ἤδη ποτὲ\n\nεὐοδωθήσομαι ἐν τῷ θελήματι τοῦ θεοῦ ἐλθεῖν πρὸς ὑμᾶς.\nἐπιποθῶ γὰρ ἰδεῖν ὑμᾶς, ἵνα τι μεταδῶ χάρισμα ὑμῖν\n\nπνευματικὸν εἰς τὸ στηριχθῆναι ὑμᾶς,\nτοῦτο δέ ἐστιν\n\nσυνπαρακληθῆναι ἐν ὑμῖν διὰ τῆς ἐν ἀλλήλοις πίστεως\n\nὑμῶν τε καὶ ἐμοῦ.\nοὐ θέλω δὲ ὑμᾶς ἀγνοεῖν, ἀδελφοί, ὅτι\n\nπολλάκις προεθέμην ἐλθεῖν πρὸς ὑμᾶς, καὶ ἐκωλύθην ἄχρι\n\nτοῦ δεῦρο, ἵνα τινὰ καρπὸν σχῶ καὶ ἐν ὑμῖν καθὼς\n\nκαὶ ἐν τοῖς λοιποῖς ἔθνεσιν.\nἝλλησίν\n\nτε καὶ βαρβάροις, σοφοῖς τε καὶ ἀνοήτοις ὀφειλέτης εἰμί·\nοὕτω τὸ κατʼ ἐμὲ πρόθυμον καὶ ὑμῖν τοῖς ἐν Ῥώμῃ εὐαγγελίσασθαι.\nοὐ γὰρ ἐπαισχύνομαι τὸ εὐαγγέλιον, δύναμις\n\nγὰρ θεοῦ ἐστὶν εἰς σωτηρίαν παντὶ τῷ πιστεύοντι, Ἰουδαίῳ\n\nτε [πρῶτον] καὶ Ἕλληνι·\nδικαιοσύνη γὰρ θεοῦ ἐν αὐτῷ\n\nἀποκαλύπτεται ἐκ πίστεως εἰς πίστιν, καθὼς γέγραπται\nὉ δὲ δίκαιος ἐκ πίστεως ζήσεται.\nἈποκαλύπτεται γὰρ ὀργὴ θεοῦ ἀπʼ οὐρανοῦ ἐπὶ\n\nπᾶσαν ἀσέβειαν καὶ ἀδικίαν ἀνθρώπων τῶν τὴν ἀλήθειαν\n\nἐν ἀδικίᾳ κατεχόντων,\nδιότι τὸ γνωστὸν τοῦ θεοῦ φανερόν\n\nἐστιν ἐν αὐτοῖς, ὁ θεὸς γὰρ αὐτοῖς ἐφανέρωσεν.\nτὰ γὰρ ἀόρατα αὐτοῦ ἀπὸ κτίσεως κόσμου τοῖς ποιήμασιν\n\nνοούμενα καθορᾶται, ἥ τε ἀΐδιος αὐτοῦ δύναμις καὶ\n\nθειότης,\n\nεἰς τὸ εἶναι αὐτοὺς ἀναπολογήτους,\nδιότι γνόντες\n\nτὸν θεὸν οὐχ ὡς θεὸν ἐδόξασαν ἢ ηὐχαρίστησαν, ἀλλὰ\n\nἐματαιώθησαν ἐν τοῖς διαλογισμοῖς αὐτῶν καὶ ἐσκοτίσθη\n\nἡ ἀσύνετος αὐτῶν καρδία·\nφάσκοντες εἶναι σοφοὶ ἐμωράνθησαν,\nκαὶ\nἤλλαξαν τὴν δόξαν\nτοῦ ἀφθάρτου θεοῦ\nἐν ὁμοιώματι\nεἰκόνος φθαρτοῦ ἀνθρώπου καὶ πετεινῶν\n\nκαὶ τετραπόδων καὶ ἑρπετῶν.\nΔιὸ παρέδωκεν\n\nαὐτοὺς ὁ θεὸς ἐν ταῖς ἐπιθυμίαις τῶν καρδιῶν αὐτῶν\n\nεἰς ἀκαθαρσίαν τοῦ ἀτιμάζεσθαι τὰ σώματα αὐτῶν ἐν\n\nαὐτοῖς,\nοἵτινες μετήλλαξαν τὴν ἀλήθειαν τοῦ θεοῦ ἐν τῷ\n\nψεύδει, καὶ ἐσεβάσθησαν καὶ ἐλάτρευσαν τῇ κτίσει παρὰ\n\nτὸν κτίσαντα, ὅς ἐστιν εὐλογητὸς εἰς τοὺς αἰῶνας· ἀμήν.\nΔιὰ τοῦτο παρέδωκεν αὐτοὺς ὁ θεὸς εἰς πάθη ἀτιμίας·\n\nαἵ τε γὰρ θήλειαι αὐτῶν μετήλλαξαν τὴν φυσικὴν χρῆσιν\n\nεἰς τὴν παρὰ φύσιν,\nὁμοίως τε καὶ οἱ ἄρσενες ἀφέντες τὴν\n\nφυσικὴν χρῆσιν τῆς θηλείας ἐξεκαύθησαν ἐν τῇ ὀρέξει\n\nαὐτῶν εἰς ἀλλήλους ἄρσενες ἐν ἄρσεσιν, τὴν ἀσχημοσύνην\n\nκατεργαζόμενοι καὶ τὴν ἀντιμισθίαν ἣν ἔδει τῆς\n\nπλάνης αὐτῶν ἐν αὑτοῖς ἀπολαμβάνοντες.\nΚαὶ καθὼς\n\nοὐκ ἐδοκίμασαν τὸν θεὸν ἔχειν ἐν ἐπιγνώσει, παρέδωκεν\n\nαὐτοὺς ὁ θεὸς εἰς ἀδόκιμον νοῦν, ποιεῖν τὰ μὴ καθήκοντα,\nπεπληρωμένους πάσῃ ἀδικίᾳ πονηρίᾳ πλεονεξίᾳ\n\nκακίᾳ, μεστοὺς φθόνου φόνου ἔριδος δόλου κακοηθίας,\n\nψιθυριστάς,\nκαταλάλους, θεοστυγεῖς, ὑβριστάς, ὑπερηφάνους,\n\nἀλαζόνας, ἐφευρετὰς κακῶν, γονεῦσιν ἀπειθεῖς,\n\nἀσυνέτους,\nἀσυνθέτους, ἀστόργους, ἀνελεήμονας·\nοἵτινες\n\nτὸ δικαίωμα τοῦ θεοῦ ἐπιγνόντες,\n\nὅτι οἱ τὰ τοιαῦτα\n\nπράσσοντες ἄξιοι θανάτου εἰσίν, οὐ μόνον αὐτὰ ποιοῦσιν\n\nἀλλὰ καὶ συνευδοκοῦσιν τοῖς πράσσουσιν.\nΔιὸ ἀναπολόγητος εἶ, ὦ ἄνθρωπε πᾶς ὁ κρίνων· ἐν ᾧ\n\nγὰρ κρίνεις τὸν ἕτερον, σεαυτὸν κατακρίνεις, τὰ γὰρ αὐτὰ\n\nπράσσεις ὁ κρίνων·\nοἴδαμεν δὲ ὅτι τὸ κρίμα τοῦ θεοῦ\n\nἐστὶν κατὰ ἀλήθειαν ἐπὶ τοὺς τὰ τοιαῦτα πράσσοντας.\nλογίζῃ δὲ τοῦτο, ὦ ἄνθρωπε ὁ κρίνων τοὺς τὰ τοιαῦτα\n\nπράσσοντας καὶ ποιῶν αὐτά, ὅτι σὺ ἐκφεύξῃ τὸ κρίμα τοῦ\n\nθεοῦ;\nἢ τοῦ πλούτου τῆς χρηστότητος αὐτοῦ καὶ τῆς ἀνοχῆς\n\nκαὶ τῆς μακροθυμίας καταφρονεῖς, ἀγνοῶν ὅτι τὸ\n\nχρηστὸν τοῦ θεοῦ εἰς μετάνοιάν σε ἄγει;\nκατὰ δὲ τὴν σκληρότητά σου καὶ ἀμετανόητον καρδίαν θησαυρίζεις\n\nσεαυτῷ ὀργὴν ἐν ἡμέρᾳ ὀργῆς καὶ ἀποκαλύψεως δικαιοκρισίας\n\nτοῦ θεοῦ,\nὃς\nἀποδώσει ἑκάστῳ κατὰ τὰ ἔργα αὐτοῦ·.\nτοῖς μὲν καθʼ ὑπομονὴν ἔργου ἀγαθοῦ δόξαν καὶ\n\nτιμὴν καὶ ἀφθαρσίαν ζητοῦσιν ζωὴν αἰώνιον·\nτοῖς δὲ ἐξ ἐριθίας καὶ ἀπειθοῦσι τῇ ἀληθείᾳ πειθομένοις δὲ τῇ ἀδικίᾳ\n\nὀργὴ καὶ θυμός,\nθλίψις καὶ στενοχωρία, ἐπὶ πᾶσαν ψυχὴν\n\nἀνθρώπου τοῦ κατεργαζομένου τὸ κακόν, Ἰουδαίου τε πρῶτον\n\nκαὶ Ἕλληνος·\nδόξα δὲ καὶ τιμὴ καὶ εἰρήνη παντὶ τῷ\n\nἐργαζομένῳ τὸ ἀγαθόν, Ἰουδαίῳ τε πρῶτον καὶ Ἕλληνι·\nοὐ\n\nγάρ ἐστιν προσωπολημψία παρὰ τῷ θεῷ.\nὍσοι\n\nγὰρ ἀνόμως ἥμαρτον, ἀνόμως καὶ ἀπολοῦνται· καὶ ὅσοι ἐν\n\nνόμῳ ἥμαρτον,\n\nδιὰ νόμου κριθήσονται·\nοὐ γὰρ οἱ ἀκροαταὶ\n\nνόμου δίκαιοι παρὰ [τῷ] θεῷ, ἀλλʼ οἱ ποιηταὶ νόμου δικαιωθήσονται.\nὅταν γὰρ ἔθνη τὰ μὴ νόμον ἔχοντα φύσει τὰ\n\nτοῦ νόμου ποιῶσιν, οὗτοι νόμον μὴ ἔχοντες ἑαυτοῖς εἰσὶν\n\nνόμος·\nοἵτινες ἐνδείκνυνται τὸ ἔργον τοῦ νόμου γραπτὸν ἐν\n\nταῖς καρδίαις αὐτῶν, συνμαρτυρούσης αὐτῶν τῆς συνειδήσεως\n\nκαὶ μεταξὺ ἀλλήλων τῶν λογισμῶν κατηγορούντων ἢ\n\n\n\nκαὶ ἀπολογουμένων,\nἐν ᾗ ἡμέρᾳ κρίνει ὁ θεὸς τὰ κρυπτὰ\n\n\n\nτῶν ἀνθρώπων κατὰ τὸ εὐαγγέλιόν μου διὰ Χριστοῦ Ἰησοῦ.\nΕἰ δὲ σὺ Ἰουδαῖος ἐπονομάζῃ καὶ ἐπαναπαύῃ νόμῳ καὶ\n\nκαυχᾶσαι ἐν θεῷ\nκαὶ γινώσκεις τὸ θέλημα καὶ δοκιμάζεις\n\nτὰ διαφέροντα κατηχούμενος ἐκ τοῦ νόμου,\nπέποιθάς τε σεαυτὸν ὁδηγὸν εἶναι τυφλῶν,\n\nφῶς τῶν ἐν σκότει,\nπαιδευτὴν\n\nἀφρόνων, διδάσκαλον νηπίων, ἔχοντα τὴν μόρφωσιν\n\nτῆς γνώσεως καὶ τῆς ἀληθείας ἐν τῷ νόμῳ,—\nὁ οὖν διδάσκων\n\nἕτερον σεαυτὸν οὐ διδάσκεις; ὁ κηρύσσων μὴ κλέπτειν\n\nκλέπτεις;\nὁ λέγων μὴ μοιχεύειν μοιχεύεις; ὁ βδελυσσόμενος\n\nτὰ εἴδωλα ἱεροσυλεῖς;\nὃς ἐν νόμῳ καυχᾶσαι,\n\nδιὰ τῆς\n\nπαραβάσεως τοῦ νόμου τὸν θεὸν ἀτιμάζεις;\nτὸ\nγὰρ\nὅνομα τοῦ θεοῦ διʼ ὑμᾶς βλασφημεῖται ἐν τοῖς ἔθνεσιν,\nκαθὼς γέγραπται.\nπεριτομὴ μὲν γὰρ ὠφελεῖ ἐὰν νόμον\n\nπράσσῃς· ἐὰν δὲ παραβάτης νόμου ᾖς, ἡ περιτομή σου\n\nἀκροβυστία γέγονεν.\nἐὰν οὖν ἡ ἀκροβυστία τὰ δικαιώματα\n\nτοῦ νόμου φυλάσσῃ, οὐχ ἡ ἀκροβυστία αὐτοῦ εἰς\n\nπεριτομὴν λογισθήσεται;\nκαὶ κρινεῖ ἡ ἐκ φύσεως ἀκροβυστία\n\nτὸν νόμον τελοῦσα σὲ τὸν διὰ γράμματος καὶ\n\nπεριτομῆς παραβάτην νόμου.\nοὐ γὰρ ὁ ἐν τῷ φανερῷ\n\nἸουδαῖός ἐστιν, οὐδὲ ἡ ἐν τῷ φανερῷ ἐν σαρκὶ περιτομή·\nἀλλʼ ὁ ἐν τῷ κρυπτῷ Ἰουδαῖος, καὶ περιτομὴ καρδίας ἐν\n\nπνεύματι οὐ γράμματι, οὗ ὁ ἔπαινος οὐκ ἐξ ἀνθρώπων\n\nἀλλʼ ἐκ τοῦ θεοῦ.\nΤί οὖν τὸ περισσὸν τοῦ Ἰουδαίου,\n\nἢ τίς ἡ ὠφελία τῆς περιτομῆς;\nπολὺ κατὰ πάντα\n\nτρόπον. πρῶτον μὲν [γὰρ] ὅτι ἐπιστεύθησαν τὰ λόγια\n\nτοῦ θεοῦ.\nτί γάρ; εἰ ἠπίστησάν τινες, μὴ ἡ ἀπιστία\n\nαὐτῶν τὴν πίστιν τοῦ θεοῦ καταργήσει;\nμὴ γένοιτο· γινέσθω\n\nδὲ ὁ θεὸς ἀληθής,\nπᾶς δὲ ἄνθρωπος ψεύστης,\nκαθάπερ γέγραπται\nὍπως ἂν δικαιωθῇς ἐν τοῖς λόγοις σουκαὶ νικήσεις ἐν τῷ κρίνεσθαί σε.\nεἰ δὲ ἡ ἀδικία ἡμῶν θεοῦ δικαιοσύνην συνίστησιν, τί\n\nἐροῦμεν; μὴ ἄδικος ὁ θεὸς ὁ ἐπιφέρων τὴν ὀργήν; κατὰ\n\nἄνθρωπον λέγω.\nμὴ γένοιτο· ἐπεὶ πῶς κρινεῖ ὁ θεὸς τὸν\n\nκόσμον;\nεἰ δὲ ἡ ἀλήθεια τοῦ θεοῦ ἐν τῷ ἐμῷ ψεύσματι\n\nἐπερίσσευσεν εἰς τὴν δόξαν αὐτοῦ, τί ἔτι κἀγὼ ὡς ἁμαρτωλὸς\n\nκρίνομαι,\nκαὶ μὴ καθὼς βλασφημούμεθα [καὶ] καθώς\n\nφασίν τινες ἡμᾶς λέγειν ὅτι Ποιήσωμεν τὰ κακὰ ἵνα ἔλθῃ\n\nτὰ ἀγαθά; ὧν τὸ κρίμα ἔνδικόν ἐστιν.\nΤί οὖν; προεχόμεθα; οὐ πάντως, προῃτιασάμεθα γὰρ\n\nἸουδαίους τε καὶ Ἕλληνας πάντας ὑφʼ ἁμαρτίαν εἶναι,\nκαθὼς γέγραπται ὅτι\nΟὐκ ἔστιν δίκαιος οὐδὲ εἷς,\nοὐκ ἔστιν συνίων,\nοὐκ ἔστιν ἐκζητῶν τὸν θεόν·\nπάντες ἐξέκλιναν, ἅμα ἠχρεώθησαν·\nοὐκ ἔστιν ποιῶν χρηστότητα, οὐκ ἔστιν ἕως ἑνός.\nτάφος ἀνεῳγμένος ὁ λάρυγξ αὐτῶν,ταῖς γλώσσαις αὐτῶν ἐδολιοῦσαν,\nἰὸς ἀσπίδων ὑπὸ τὰ χείλη αὐτῶν,\nὧν τὸ στόμα ἀρᾶς καὶ πικρίας γέμει·\nὀξεῖς οἱ πόδες αὐτῶν ἐκχέαι αἷμα,\nσύντριμμα καὶ ταλαιπωρία ἐν ταῖς ὁδοῖς αὐτῶν,\nκαὶ ὁδὸν εἰρήνης οὐκ ἔγνωσαν.\nοὐκ ἔστιν φόβος θεοῦ ἀπέναντι τῶνὀφθαλμῶν αὐτῶν.\nΟἴδαμεν δὲ ὅτι ὅσα ὁ νόμος λέγει τοῖς ἐν τῷ νόμῳ λαλεῖ,\n\nἵνα πᾶν στόμα φραγῇ καὶ ὑπόδικος γένηται πᾶς ὁ κόσμος\n\nτῷ θεῷ·\nδιότι ἐξ ἔργων νόμου\nοὐ δικαιωθήσεται πᾶσα σὰρξ ἐνώπιον αὐτοῦ,\nδιὰ γὰρ νόμου ἐπίγνωσις ἁμαρτίας.\nνυνὶ δὲ χωρὶς νόμου δικαιοσύνη θεοῦ πεφανέρωται, μαρτυρουμένη\n\nὑπὸ τοῦ νόμου καὶ τῶν προφητῶν,\nδικαιοσύνη δὲ\n\n\n\nθεοῦ διὰ πίστεως [Ἰησοῦ] Χριστοῦ, εἰς πάντας τοὺς πιστεύοντας,\n\nοὐ γάρ ἐστιν διαστολή.\nπάντες γὰρ ἥμαρτον καὶ\n\nὑστεροῦνται τῆς δόξης τοῦ θεοῦ,\nδικαιούμενοι δωρεὰν τῇ\n\nαὐτοῦ χάριτι διὰ τῆς ἀπολυτρώσεως τῆς ἐν Χριστῷ Ἰησοῦ·\nὃν προέθετο ὁ θεὸς ἱλαστήριον διὰ πίστεως ἐν τῷ\n\nαὐτοῦ αἵματι εἰς ἔνδειξιν τῆς δικαιοσύνης αὐτοῦ διὰ τὴν\n\nπάρεσιν τῶν προγεγονότων ἁμαρτημάτων\nἐν τῇ ἀνοχῇ τοῦ\n\nθεοῦ, πρὸς τὴν ἔνδειξιν τῆς δικαιοσύνης αὐτοῦ ἐν τῷ νῦν\n\nκαιρῷ, εἰς τὸ εἶναι αὐτὸν δίκαιον καὶ δικαιοῦντα τὸν ἐκ\n\n\n\nπίστεως Ἰησοῦ.\nΠοῦ οὖν ἡ καύχησις; ἐξεκλείσθη.\n\nδιὰ ποίου νόμου; τῶν ἔργων; οὐχί, ἀλλὰ διὰ\n\n\n\nνόμου πίστεως.\nλογιζόμεθα γὰρ δικαιοῦσθαι πίστει ἄνθρωπον χωρὶς ἔργων νόμου.\nἢ Ἰουδαίων ὁ θεὸς μόνον;\n\nοὐχὶ καὶ ἐθνῶν;\nναὶ καὶ ἐθνῶν, εἴπερ εἷς ὁ θεός, ὃς δικαιώσει\n\nπεριτομὴν ἐκ πίστεως καὶ ἀκροβυστίαν διὰ τῆς πίστεως.\nνόμον οὖν καταργοῦμεν διὰ τῆς πίστεως; μὴ γένοιτο, ἀλλὰ\n\nνόμον ἱστάνομεν.\nΤί οὖν ἐροῦμεν Ἀβραὰμ τὸν προπάτορα ἡμῶν κατὰ\n\nσάρκα;\nεἰ γὰρ Ἀβραὰμ ἐξ ἔργων ἐδικαιώθη,\n\nἔχει καύχημα·\n\nἀλλʼ οὐ πρὸς θεόν, τί γὰρ ἡ γραφὴ λέγει;\nἘπίστευσεν δὲ Ἀβραὰμ τῷ θεῷ, καὶ ἐλογίσθη αὐτῷ εἰς δικαιοσύνην.\nτῷ δὲ ἐργαζομένῳ ὁ μισθὸς οὐ λογίζεται\n\nκατὰ χάριν ἀλλὰ κατὰ ὀφείλημα·\nτῷ δὲ μὴ ἐργαζομένῳ,\n\nπιστεύοντι δὲ ἐπὶ τὸν δικαιοῦντα τὸν ἀσεβῆ, λογίζεται ἡ\n\nπίστις αὐτοῦ εἰς δικαιοσύνην,\nκαθάπερ καὶ Δαυεὶδ λέγει\n\nτὸν μακαρισμὸν τοῦ ἀνθρώπου ᾧ ὁ θεὸς λογίζεται δικαιοσύνην\n\nχωρὶς ἔργων\nΜακάριοι ὧν ἀφέθησαν αἱ ἀνομίαι καὶ ὧν ἐπεκα-\nλύφθησαν αἱ ἁμαρτίαι,\nμακάριος ἀνὴρ οὗ οὐ μὴ λογίσηται Κύριος ἁμαρ-τίαν.\nὁ μακαρισμὸς οὖν οὗτος ἐπὶ τὴν περιτομὴν ἢ καὶ ἐπὶ τὴν\n\nἀκροβυστίαν; λέγομεν γάρ\nἘλογίσθη τῷ Ἀβραὰμ ἡ πίστις εἰς δικαιοσύνην.\nπῶς οὖν ἐλογίσθη; ἐν περιτομῇ\n\nὄντι ἢ ἐν ἀκροβυστίᾳ; οὐκ ἐν περιτομῇ ἀλλʼ ἐν ἀκροβυστίᾳ·\nκαὶ\nσημεῖον\nἔλαβεν\nπεριτομῆς,\nσφραγῖδα τῆς\n\nδικαιοσύνης τῆς πίστεως τῆς ἐν\nτῇ ἀκροβυστίᾳ,\nεἰς τὸ εἶναι\n\nαὐτὸν πατέρα πάντων τῶν πιστευόντων διʼ ἀκροβυστίας,\n\nεἰς τὸ λογισθῆναι αὐτοῖς [τὴν] δικαιοσύνην,\nκαὶ πατέρα\n\nπεριτομῆς τοῖς οὐκ ἐκ περιτομῆς μόνον ἀλλὰ καὶ τοῖς\n\nστοιχοῦσιν τοῖς ἴχνεσιν τῆς ἐν ἀκροβυστίᾳ πίστεως τοῦ\n\nπατρὸς ἡμῶν Ἀβραάμ.\nΟὐ γὰρ διὰ νόμου ἡ\n\nἐπαγγελία τῷ Ἀβραὰμ ἢ τῷ σπέρματι αὐτοῦ, τὸ κληρονόμον\n\nαὐτὸν εἶναι κόσμου, ἀλλὰ διὰ δικαιοσύνης πίστεως·\nεἰ γὰρ οἱ ἐκ νόμου κληρονόμοι, κεκένωται ἡ πίστις καὶ\n\nκατήργηται ἡ ἐπαγγελία.\nὁ γὰρ νόμος ὀργὴν κατεργάζεται,\n\nοὗ δὲ οὐκ ἔστιν νόμος, οὐδὲ παράβασις.\nΔιὰ τοῦτο ἐκ πίστεως, ἵνα κατὰ χάριν, εἰς τὸ εἶναι βεβαίαν τὴν\n\nἐπαγγελίαν παντὶ τῷ σπέρματι, οὐ τῷ ἐκ τοῦ νόμου μόνον\n\nἀλλὰ καὶ τῷ ἐκ πίστεως Ἀβραάμ, (ὅς ἐστιν πατὴρ πάντων\n\nἡμῶν,\nκαθὼς γέγραπται ὅτι\nΠατέρα πολλῶν ἐθνῶν τέθεικά σε,) κατέναντι οὗ ἐπίστευσεν θεοῦ τοῦ ζωοποιοῦντος\n\nτοὺς νεκροὺς καὶ καλοῦντος τὰ μὴ ὄντα ὡς ὄντα·\nὃς\n\nπαρʼ ἐλπίδα ἐπʼ ἐλπίδι ἐπίστευσεν εἰς τὸ γενέσθαι αὐτὸν\nπατέρα πολλῶν ἐθνῶν\nκατὰ τὸ εἰρημένον\nΟὕτως ἔσται τὸ σπέρμα σου·\nκαὶ μὴ ἀσθενήσας τῇ πίστει κατενόησεν τὸ ἑαυτοῦ σῶμα [ἤδη] νενεκρωμένον, ἑκατονταετής που\n\nὑπάρχων, καὶ τὴν νέκρωσιν τῆς μήτρας Σάρρας,\nεἰς δὲ τὴν ἐπαγγελίαν τοῦ θεοῦ οὐ διεκρίθη τῇ ἀπιστίᾳ ἀλλὰ ἐνεδυναμώθη\n\nτῇ πίστει, δοὺς δόξαν τῷ θεῷ\nκαὶ πληροφορηθεὶς\n\nὅτι ὃ ἐπήγγελται δυνατός ἐστιν καὶ ποιῆσαι.\nδιὸ [καὶ]\nἐλογίσθη αὐτῷ εἰς δικαιοσύνην.\nΟὐκ ἐγράφη δὲ διʼ αὐτὸν μόνον ὅτι\nἐλογίσθη αὐτῷ,\nἀλλὰ καὶ διʼ ἡμᾶς\n\nοἷς μέλλει λογίζεσθαι, τοῖς πιστεύουσιν ἐπὶ τὸν ἐγείραντα\n\nἸησοῦν τὸν κύριον ἡμῶν ἐκ νεκρῶν,\nὃς\nπαρεδόθη διὰ τὰ παραπτώματα\nἡμῶν καὶ ἠγέρθη διὰ τὴν δικαίωσιν ἡμῶν.\nΔικαιωθέντες οὖν ἐκ πίστεως εἰρήνην ἔχωμεν πρὸς τὸν\n\nθεὸν διὰ τοῦ κυρίου ἡμῶν Ἰησοῦ Χριστοῦ,\nδιʼ οὗ καὶ τὴν\n\nπροσαγωγὴν ἐσχήκαμεν [τῇ πίστει] εἰς τὴν χάριν ταύτην\n\nἐν ᾗ ἑστήκαμεν, καὶ καυχώμεθα ἐπʼ ἐλπίδι τῆς δόξης τοῦ\n\n\n\nθεοῦ·\nοὐ μόνον δέ,\n\nἀλλὰ καὶ καυχώμεθα ἐν ταῖς θλίψεσιν,\n\nεἰδότες ὅτι ἡ θλίψις ὑπομονὴν κατεργάζεται,\nἡ δὲ ὑπομονὴ δοκιμήν,\n\nἡ δὲ δοκιμὴ ἐλπίδα,\nἡ δὲ\nἐλπὶς οὐ καταισχύνει.\nὅτι ἡ ἀγάπη τοῦ θεοῦ ἐκκέχυται ἐν ταῖς καρδίαις ἡμῶν διὰ πνεύματος ἁγίου τοῦ δοθέντος ἡμῖν·\nεἴ γε\n\nΧριστὸς ὄντων ἡμῶν ἀσθενῶν ἔτι κατὰ καιρὸν ὑπὲρ ἀσεβῶν\n\nἀπέθανεν.\nμόλις γὰρ ὑπὲρ δικαίου τις ἀποθανεῖται·\n\nὑπὲρ γὰρ τοῦ ἀγαθοῦ τάχα τις καὶ τολμᾷ ἀποθανεῖν·\nσυνίστησιν δὲ τὴν ἑαυτοῦ ἀγάπην εἰς ἡμᾶς ὁ θεὸς ὅτι\n\nἔτι ἁμαρτωλῶν ὄντων ἡμῶν Χριστὸς ὑπὲρ ἡμῶν ἀπέθανεν.\nπολλῷ οὖν μᾶλλον δικαιωθέντες νῦν ἐν τῷ αἵματι αὐτοῦ\n\nσωθησόμεθα διʼ αὐτοῦ ἀπὸ τῆς ὀργῆς.\nεἰ γὰρ ἐχθροὶ\n\nὄντες κατηλλάγημεν τῷ θεῷ διὰ τοῦ θανάτου τοῦ υἱοῦ\n\nαὐτοῦ, πολλῷ μᾶλλον καταλλαγέντες σωθησόμεθα ἐν τῇ\n\nζωῇ αὐτοῦ·\nοὐ μόνον δέ,\n\nἀλλὰ καὶ καυχώμενοι ἐν τῷ\n\nθεῷ διὰ τοῦ κυρίου ἡμῶν Ἰησοῦ [Χριστοῦ], διʼ οὗ νῦν\n\nτὴν καταλλαγὴν ἐλάβομεν.\nΔιὰ τοῦτο ὥσπερ διʼ ἑνὸς ἀνθρώπου ἡ ἁμαρτία εἰς\n\nτὸν κόσμον εἰσῆλθεν καὶ διὰ τῆς ἁμαρτίας ὁ θάνατος, καὶ\n\nοὕτως εἰς πάντας ἀνθρώπους ὁ θάνατος διῆλθεν ἐφʼ ᾧ πάντες\n\nἥμαρτον-.\nἄχρι γὰρ νόμου ἁμαρτία ἦν ἐν κόσμῳ,\n\nἁμαρτία δὲ οὐκ ἐλλογᾶται μὴ ὄντος νόμου,\nἀλλὰ ἐβασίλευσεν\n\nὁ θάνατος ἀπὸ Ἀδὰμ μέχρι Μωυσέως καὶ ἐπὶ τοὺς\n\nμὴ ἁμαρτήσαντας ἐπὶ τῷ ὁμοιώματι τῆς παραβάσεως\n\nἈδάμ, ὅς ἐστιν τύπος τοῦ μέλλοντος.\nἈλλʼ οὐχ ὡς\n\nτὸ παράπτωμα, οὕτως [καὶ] τὸ χάρισμα· εἰ γὰρ τῷ τοῦ\n\nἑνὸς παραπτώματι οἱ πολλοὶ ἀπέθανον, πολλῷ μᾶλλον\n\nἡ χάρις τοῦ θεοῦ καὶ ἡ δωρεὰ ἐν χάριτι τῇ τοῦ ἑνὸς ἀνθρώπου\n\nἸησοῦ Χριστοῦ εἰς τοὺς πολλοὺς ἐπερίσσευσεν.\n\nκαὶ οὐχ ὡς διʼ ἑνὸς ἁμαρτήσαντος τὸ δώρημα·\nτὸ μὲν γὰρ\n\nκρίμα ἐξ ἑνὸς εἰς κατάκριμα, τὸ δὲ χάρισμα ἐκ πολλῶν\n\nπαραπτωμάτων εἰς δικαίωμα.\nεἰ γὰρ τῷ τοῦ ἑνὸς παραπτώματι\n\nὁ θάνατος ἐβασίλευσεν διὰ τοῦ ἑνός, πολλῷ μᾶλλον\n\nοἱ τὴν περισσείαν τῆς χάριτος καὶ [τῆς δωρεᾶς] τῆς\n\nδικαιοσύνης λαμβάνοντες ἐν ζωῇ βασιλεύσουσιν διὰ τοῦ\n\nἑνὸς Ἰησοῦ Χριστοῦ.\nἌρα οὖν ὡς διʼ ἑνὸς παραπτώματος\n\nεἰς πάντας ἀνθρώπους εἰς κατάκριμα, οὕτως καὶ\n\nδιʼ ἑνὸς δικαιώματος εἰς πάντας ἀνθρώπους εἰς δικαίωσιν\n\nζωῆς·\nὥσπερ γὰρ διὰ τῆς παρακοῆς τοῦ ἑνὸς ἀνθρώπου\n\nἁμαρτωλοὶ κατεστάθησαν οἱ πολλοί, οὕτως καὶ διὰ τῆς\n\nὑπακοῆς τοῦ ἑνὸς δίκαιοι κατασταθήσονται οἱ πολλοί.\nνόμος δὲ παρεισῆλθεν ἵνα πλεονάσῃ τὸ παράπτωμα· οὗ δὲ\n\nἐπλεόνασεν ἡ ἁμαρτία,\n\nὑπερεπερίσσευσεν ἡ χάρις,\nἵνα\n\nὥσπερ ἐβασίλευσεν ἡ ἁμαρτία ἐν τῷ θανάτῳ, οὕτως καὶ\n\nἡ χάρις βασιλεύσῃ διὰ δικαιοσύνης εἰς ζωὴν αἰώνιον διὰ\n\nἸησοῦ Χριστοῦ τοῦ κυρίου ἡμῶν.\nΤί οὖν ἐροῦμεν; ἐπιμένωμεν τῇ ἁμαρτίᾳ, ἵνα ἡ χάρις\n\nπλεονάσῃ;\nμὴ γένοιτο· οἵτινες ἀπεθάνομεν τῇ ἁμαρτίᾳ,\n\nπῶς ἔτι ζήσομεν ἐν αὐτῇ;\nἢ ἀγνοεῖτε ὅτι ὅσοι ἐβαπτίσθημεν εἰς Χριστὸν [Ἰησοῦν] εἰς τὸν θάνατον αὐτοῦ\n\nἐβαπτίσθημεν;\nσυνετάφημεν οὖν αὐτῷ διὰ τοῦ βαπτίσματος\n\nεἰς τὸν θάνατον, ἵνα ὥσπερ ἠγέρθη Χριστὸς ἐκ νεκρῶν\n\nδιὰ τῆς δόξης τοῦ πατρός, οὕτως καὶ ἡμεῖς ἐν καινότητι\n\nζωῆς περιπατήσωμεν.\nεἰ γὰρ σύμφυτοι γεγόναμεν τῷ\n\nὁμοιώματι τοῦ θανάτου αὐτοῦ, ἀλλὰ καὶ τῆς ἀναστάσεως\n\nἐσόμεθα·\nτοῦτο γινώσκοντες ὅτι ὁ παλαιὸς ἡμῶν ἄνθρωπος συνεσταυρώθη, ἵνα καταργηθῇ τὸ σῶμα τῆς ἁμαρτίας,\n\nτοῦ μηκέτι δουλεύειν ἡμᾶς τῇ ἁμαρτίᾳ,\nὁ γὰρ ἀποθανὼν\n\nδεδικαίωται ἀπὸ τῆς ἁμαρτίας.\nεἰ δὲ ἀπεθάνομεν σὺν Χριστῷ,\n\nπιστεύομεν ὅτι καὶ συνζήσομεν αὐτῷ·\nεἰδότες\n\nὅτι Χριστὸς ἐγερθεὶς ἐκ νεκρῶν οὐκέτι ἀποθνήσκει, θάνατος\n\nαὐτοῦ οὐκέτι κυριεύει·\nὃ γὰρ ἀπέθανεν,\n\nτῇ ἁμαρτίᾳ ἀπέθανεν\n\nἐφάπαξ·\nὃ δὲ ζῇ, ζῇ τῷ θεῷ.\n\nοὕτως καὶ ὑμεῖς λογίζεσθε\n\nἑαυτοὺς εἶναι νεκροὺς μὲν τῇ ἁμαρτίᾳ ζῶντας δὲ τῷ\n\nθεῷ ἐν Χριστῷ Ἰησοῦ.\nΜὴ οὖν βασιλευέτω\n\nἡ ἁμαρτία ἐν τῷ θνητῷ ὑμῶν σώματι εἰς τὸ ὑπακούειν\n\nταῖς ἐπιθυμίαις αὐτοῦ,\nμηδὲ παριστάνετε τὰ μέλη ὑμῶν\n\nὅπλα ἀδικίας τῇ ἁμαρτίᾳ, ἀλλὰ παραστήσατε ἑαυτοὺς\n\nτῷ θεῷ ὡσεὶ ἐκ νεκρῶν ζῶντας καὶ τὰ μέλη ὑμῶν ὅπλα\n\nδικαιοσύνης τῷ θεῷ·\nἁμαρτία γὰρ ὑμῶν οὐ κυριεύσει,\n\nοὐ γάρ ἐστε ὑπὸ νόμον ἀλλὰ ὑπὸ χάριν.\nΤί\n\nοὖν; ἁμαρτήσωμεν ὅτι οὐκ ἐσμὲν ὑπὸ νόμον ἀλλὰ ὑπὸ\n\nχάριν; μὴ γένοιτο·\nοὐκ οἴδατε ὅτι ᾧ παριστάνετε ἑαυτοὺς\n\nδούλους εἰς ὑπακοήν, δοῦλοί ἐστε ᾧ ὑπακούετε, ἤτοι ἁμαρτίας\n\nεἰς θάνατον ἢ ὑπακοῆς εἰς δικαιοσύνην;\nχάρις δὲ τῷ θεῷ ὅτι ἦτε δοῦλοι τῆς ἁμαρτίας ὑπηκούσατε δὲ ἐκ καρδίας\n\nεἰς ὃν παρεδόθητε τύπον διδαχῆς,\nἐλευθερωθέντες δὲ ἀπὸ\n\nτῆς ἁμαρτίας ἐδουλώθητε τῇ δικαιοσύνῃ·\nἀνθρώπινον\n\nλέγω διὰ τὴν ἀσθένειαν τῆς σαρκὸς ὑμῶν· ὥσπερ γὰρ παρεστήσατε\n\nτὰ μέλη ὑμῶν δοῦλα τῇ ἀκαθαρσίᾳ καὶ τῇ\n\nἀνομίᾳ [εἰς τὴν ἀνομίαν], οὕτω νῦν παραστήσατε τὰ μέλη\n\nὑμῶν δοῦλα τῇ δικαιοσύνῃ εἰς ἁγιασμόν·\nὅτε γὰρ δοῦλοι\n\nἦτε τῆς ἁμαρτίας, ἐλεύθεροι ἦτε τῇ δικαιοσύνῃ.\nτίνα οὖν\n\nκαρπὸν εἴχετε τότε ἐφʼ οἷς νῦν ἐπαισχύνεσθε; τὸ γὰρ\n\nτέλος ἐκείνων θάνατος·\nνυνὶ δέ,\n\nἐλευθερωθέντες ἀπὸ τῆς\n\nἁμαρτίας δουλωθέντες δὲ τῷ θεῷ, ἔχετε τὸν καρπὸν ὑμῶν\n\nεἰς ἁγιασμόν, τὸ δὲ τέλος ζωὴν αἰώνιον.\nτὰ γὰρ ὀψώνια τῆς\n\nἁμαρτίας θάνατος, τὸ δὲ χάρισμα τοῦ θεοῦ ζωὴ αἰώνιος\n\nἐν Χριστῷ Ἰησοῦ τῷ κυρίῳ ἡμῶν.\nἪ ἀγνοεῖτε, ἀδελφοί, γινώσκουσιν γὰρ νόμον λαλῶ,\n\nὅτι ὁ νόμος κυριεύει τοῦ ἀνθρώπου ἐφʼ ὅσον χρόνον ζῇ;\nἡ γὰρ ὕπανδρος γυνὴ τῷ ζῶντι ἀνδρὶ δέδεται νόμῳ· ἐὰν δὲ\n\nἀποθάνῃ ὁ ἀνήρ, κατήργηται ἀπὸ τοῦ νόμου τοῦ ἀνδρός.\nἄρα οὖν ζῶντος τοῦ ἀνδρὸς μοιχαλὶς χρηματίσει ἐὰν γένηται\n\nἀνδρὶ ἑτέρῳ· ἐὰν δὲ ἀποθάνῃ ὁ ἀνήρ, ἐλευθέρα ἐστὶν\n\nἀπὸ τοῦ νόμου, τοῦ μὴ εἶναι αὐτὴν μοιχαλίδα γενομένην\n\nἀνδρὶ ἑτέρῳ.\nὥστε, ἀδελφοί μου, καὶ ὑμεῖς ἐθανατώθητε\n\nτῷ νόμῳ διὰ τοῦ σώματος τοῦ χριστοῦ, εἰς τὸ γενέσθαι\n\nὑμᾶς ἑτέρῳ, τῷ ἐκ νεκρῶν ἐγερθέντι ἵνα καρποφορήσωμεν\n\nτῷ θεῷ.\nὅτε γὰρ ἦμεν ἐν τῇ σαρκί, τὰ παθήματα τῶν ἁμαρτιῶν\n\nτὰ διὰ τοῦ νόμου ἐνηργεῖτο ἐν τοῖς μέλεσιν ἡμῶν\n\nεἰς τὸ καρποφορῆσαι τῷ θανάτῳ·\nνυνὶ δὲ κατηργήθημεν\n\nἀπὸ τοῦ νόμου, ἀποθανόντες ἐν ᾧ κατειχόμεθα, ὥστε δουλεύειν\n\n[ἡμᾶς] ἐν καινότητι πνεύματος καὶ οὐ παλαιότητι\n\nγράμματος.\nΤί οὖν ἐροῦμεν; ὁ νόμος ἁμαρτία;\n\nμὴ γένοιτο· ἀλλὰ τὴν ἁμαρτίαν οὐκ ἔγνων εἰ μὴ διὰ\n\nνόμου, τήν τε γὰρ ἐπιθυμίαν οὐκ ᾔδειν εἰ μὴ ὁ νόμος\n\nἔλεγεν\nΟὐκ ἐπιθυμήσεις·\nἀφορμὴν δὲ λαβοῦσα ἡ ἁμαρτία\n\nδιὰ τῆς ἐντολῆς κατειργάσατο ἐν ἐμοὶ πᾶσαν ἐπιθυμίαν,\n\nχωρὶς γὰρ νόμου ἁμαρτία νεκρά.\nἐγὼ δὲ ἔζων\n\nχωρὶς νόμου ποτέ· ἐλθούσης δὲ τῆς ἐντολῆς ἡ ἁμαρτία\n\nἀνέζησεν,\nἐγὼ δὲ ἀπέθανον, καὶ εὑρέθη μοι ἡ ἐντολὴ ἡ εἰς\n\nζωὴν αὕτη εἰς θάνατον·\nἡ γὰρ ἁμαρτία ἀφορμὴν λαβοῦσα\n\nδιὰ τῆς ἐντολῆς ἐξηπάτησέν με καὶ διʼ αὐτῆς ἀπέκτεινεν.\nὥστε ὁ μὲν νόμος ἅγιος, καὶ ἡ ἐντολὴ ἁγία καὶ δικαία καὶ\n\nἀγαθή.\nΤὸ οὖν ἀγαθὸν ἐμοὶ ἐγένετο θάνατος;\n\nμὴ γένοιτο· ἀλλὰ ἡ ἁμαρτία, ἵνα φανῇ ἁμαρτία διὰ τοῦ\n\nἀγαθοῦ μοι κατεργαζομένη θάνατον· ἵνα γένηται καθʼ ὑπερβολὴν\n\nἁμαρτωλὸς ἡ ἁμαρτία διὰ τῆς ἐντολῆς.\nοἴδαμεν\n\nγὰρ ὅτι ὁ νόμος πνευματικός ἐστιν· ἐγὼ δὲ σάρκινός εἰμι,\n\nπεπραμένος ὑπὸ τὴν ἁμαρτίαν.\nὃ γὰρ κατεργάζομαι οὐ\n\nγινώσκω· οὐ γὰρ ὃ θέλω τοῦτο πράσσω, ἀλλʼ ὃ μισῶ\n\nτοῦτο ποιῶ.\nεἰ δὲ ὃ οὐ θέλω τοῦτο ποιῶ, σύνφημι τῷ\n\nνόμῳ ὅτι καλός.\nΝυνὶ δὲ οὐκέτι ἐγὼ κατεργάζομαι αὐτὸ\n\nἀλλὰ ἡ ἐνοικοῦσα ἐν ἐμοὶ ἁμαρτία.\nοἶδα γὰρ ὅτι οὐκ οἰκεῖ\n\nἐν ἐμοί, τοῦτʼ ἔστιν ἐν τῇ σαρκί μου, ἀγαθόν· τὸ γὰρ\n\nθέλειν παράκειταί μοι, τὸ δὲ κατεργάζεσθαι τὸ καλὸν οὔ·\nοὐ γὰρ ὃ θέλω ποιῶ ἀγαθόν, ἀλλὰ ὃ οὐ θέλω κακὸν τοῦτο\n\n\n\nπράσσω.\nεἰ δὲ ὃ οὐ θέλω τοῦτο ποιῶ, οὐκέτι ἐγὼ κατεργάζομαι\n\nαὐτὸ ἀλλὰ ἡ οἰκοῦσα ἐν ἐμοὶ ἁμαρτία.\nΕὑρίσκω\n\nἄρα τὸν νόμον τῷ θέλοντι ἐμοὶ ποιεῖν τὸ καλὸν ὅτι ἐμοὶ τὸ\n\nκακὸν παράκειται·\nσυνήδομαι γὰρ τῷ νόμῳ τοῦ θεοῦ κατὰ\n\nτὸν ἔσω ἄνθρωπον,\nβλέπω δὲ ἕτερον νόμον ἐν τοῖς μέλεσίν\n\nμου ἀντιστρατευόμενον τῷ νόμῳ τοῦ νοός μου καὶ αἰχμαλωτίζοντά\n\nμε [ἐν] τῷ νόμῳ τῆς ἁμαρτίας τῷ ὄντι ἐν τοῖς\n\nμέλεσίν μου.\nταλαίπωρος ἐγὼ ἄνθρωπος· τίς με ῥύσεται\n\n\n\nἐκ τοῦ σώματος τοῦ θανάτου τούτου;\nχάρις [δὲ] τῷ θεῷ\n\nδιὰ Ἰησοῦ Χριστοῦ τοῦ κυρίου ἡμῶν. ἄρα οὖν αὐτὸς ἐγὼ\n\nτῷ μὲν νοῒ δουλεύω νόμῳ θεοῦ, τῇ δὲ σαρκὶ νόμῳ ἁμαρτίας.\nΟὐδὲν ἄρα νῦν κατάκριμα τοῖς ἐν Χριστῷ\n\n\n\nἸησοῦ·\nὁ γὰρ νόμος τοῦ πνεύματος τῆς ζωῆς ἐν Χριστῷ\n\n\n\nἸησοῦ ἠλευθέρωσέν σε ἀπὸ τοῦ νόμου τῆς ἁμαρτίας καὶ\n\nτοῦ θανάτου.\nτὸ γὰρ ἀδύνατον τοῦ νόμου, ἐν ᾧ ἠσθένει\n\nδιὰ τῆς σαρκός, ὁ θεὸς τὸν ἑαυτοῦ υἱὸν πέμψας ἐν ὁμοιώματι\n\nσαρκὸς ἁμαρτίας καὶ περὶ ἁμαρτίας κατέκρινε τὴν\n\nἁμαρτίαν ἐν τῇ σαρκί,\nἵνα τὸ δικαίωμα τοῦ νόμου πληρωθῇ\n\nἐν ἡμῖν τοῖς μὴ κατὰ σάρκα περιπατοῦσιν ἀλλὰ κατὰ\n\nπνεῦμα·\nοἱ γὰρ κατὰ σάρκα ὄντες τὰ τῆς σαρκὸς φρονοῦσιν,\n\nοἱ δὲ κατὰ πνεῦμα τὰ τοῦ πνεύματος.\nτὸ γὰρ φρόνημα\n\nτῆς σαρκὸς θάνατος, τὸ δὲ φρόνημα τοῦ πνεύματος ζωὴ\n\nκαὶ εἰρήνη·\nδιότι τὸ φρόνημα τῆς σαρκὸς ἔχθρα εἰς θεόν,\n\nτῷ γὰρ νόμῳ τοῦ θεοῦ οὐχ ὑποτάσσεται,\n\nοὐδὲ γὰρ δύναται·\nοἱ δὲ ἐν σαρκὶ ὄντες θεῷ ἀρέσαι οὐ δύνανται.\nὙμεῖς δὲ\n\nοὐκ ἐστὲ ἐν σαρκὶ ἀλλὰ ἐν πνεύματι. εἴπερ πνεῦμα θεοῦ\n\nοἰκεῖ ἐν ὑμῖν. εἰ δέ τις πνεῦμα Χριστοῦ οὐκ ἔχει, οὗτος\n\nοὐκ ἔστιν αὐτοῦ.\nεἰ δὲ Χριστὸς ἐν ὑμῖν, τὸ μὲν σῶμα\n\nνεκρὸν διὰ ἁμαρτίαν, τὸ δὲ πνεῦμα ζωὴ διὰ δικαιοσύνην.\nεἰ δὲ τὸ πνεῦμα τοῦ ἐγείραντος τὸν Ἰησοῦν ἐκ νεκρῶν οἰκεῖ\n\nἐν ὑμῖν, ὁ ἐγείρας ἐκ νεκρῶν Χριστὸν Ἰησοῦν ζωοποιήσει\n\n[καὶ] τὰ θνητὰ σώματα ὑμῶν διὰ τοῦ ἐνοικοῦντος αὐτοῦ\n\nπνεύματος ἐν ὑμῖν.\nἌρα οὖν, ἀδελφοί, ὀφειλέται ἐσμέν, οὐ τῇ σαρκὶ τοῦ\n\nκατὰ σάρκα ζῇν,\nεἰ γὰρ κατὰ σάρκα ζῆτε μέλλετε ἀποθνήσκειν,\n\nεἰ δὲ πνεύματι τὰς πράξεις τοῦ σώματος θανατοῦτε\n\nζήσεσθε.\nὅσοι γὰρ πνεύματι θεοῦ ἄγονται, οὗτοι\n\nυἱοὶ θεοῦ εἰσίν.\nοὐ γὰρ ἐλάβετε πνεῦμα δουλείας πάλιν\n\nεἰς φόβον, ἀλλὰ ἐλάβετε πνεῦμα υἱοθεσίας, ἐν ᾧ κράζομεν\nἈββά ὁ πατήρ· αὐτὸ τὸ πνεῦμα συνμαρτυρεῖ τῷ\n\nπνεύματι ἡμῶν ὅτι ἐσμὲν τέκνα θεοῦ.\nεἰ δὲ τέκνα, καὶ κληρονόμοι·\n\nκληρονόμοι μὲν θεοῦ, συνκληρονόμοι δὲ Χριστοῦ,\n\nεἴπερ συνπάσχομεν ἵνα καὶ συνδοξασθῶμεν.\nΛογίζομαι\n\nγὰρ ὅτι οὐκ ἄξια τὰ παθήματα τοῦ νῦν καιροῦ\n\nπρὸς τὴν μέλλουσαν δόξαν ἀποκαλυφθῆναι εἰς ἡμᾶς.\nἡ\n\nγὰρ ἀποκαραδοκία τῆς κτίσεως τὴν ἀποκάλυψιν τῶν υἱῶν\n\nτοῦ θεοῦ ἀπεκδέχεται·\nτῇ γὰρ ματαιότητι ἡ κτίσις ὑπετάγη, οὐχ ἑκοῦσα ἀλλὰ διὰ τὸν ὑποτάξαντα, ἐφʼ ἑλπίδι\nὅτι καὶ αὐτὴ ἡ κτίσις ἐλευθερωθήσεται ἀπὸ τῆς δουλείας\n\nτῆς φθορᾶς εἰς τὴν ἐλευθερίαν τῆς δόξης τῶν τέκνων τοῦ\n\nθεοῦ.\nοἴδαμεν γὰρ ὅτι πᾶσα ἡ κτίσις συνστενάζει καὶ\n\nσυνωδίνει ἄχρι τοῦ νῦν·\nοὐ μόνον δέ,\n\nἀλλὰ καὶ αὐτοὶ\n\nτὴν ἀπαρχὴν τοῦ πνεύματος ἔχοντες [ἡμεῖς] καὶ αὐτοὶ ἐν\n\nἑαυτοῖς στενάζομεν, υἱοθεσίαν ἀπεκδεχόμενοι τὴν ἀπολύτρωσιν\n\nτοῦ σώματος ἡμῶν.\nτῇ γὰρ ἐλπίδι ἐσώθημεν·\n\nἐλπὶς δὲ βλεπομένη οὐκ ἔστιν ἐλπίς, ὃ γὰρ βλέπει τίς\n\nἐλπίζει;\nεἰ δὲ ὃ οὐ βλέπομεν ἐλπίζομεν,\n\nδιʼ ὑπομονῆς ἀπεκδεχόμεθα.\nὩσαύτως δὲ καὶ τὸ πνεῦμα\n\nσυναντιλαμβάνεται τῇ ἀσθενείᾳ ἡμῶν· τὸ γὰρ τί προσευξώμεθα\n\nκαθὸ δεῖ οὐκ οἴδαμεν, ἀλλὰ αὐτὸ τὸ πνεῦμα\n\nὑπερεντυγχάνει στεναγμοῖς ἀλαλήτοις,\nὁ δὲ ἐραυνῶν τὰς\n\nκαρδίας οἶδεν τί τὸ φρόνημα τοῦ πνεύματος, ὅτι κατὰ θεὸν\n\nἐντυγχάνει ὑπὲρ ἁγίων.\nοἴδαμεν δὲ ὅτι τοῖς ἀγαπῶσι τὸν\n\nθεὸν πάντα συνεργεῖ [ὁ θεὸς] εἰς ἀγαθόν, τοῖς κατὰ πρόθεσιν\n\nκλητοῖς οὖσιν.\nὅτι οὓς προέγνω, καὶ προώρισεν\n\nσυμμόρφους τῆς εἰκόνος τοῦ υἱοῦ αὐτοῦ, εἰς τὸ εἶναι αὐτὸν\n\nπρωτότοκον ἐν πολλοῖς ἀδελφοῖς·\nοὓς δὲ προώρισεν,\n\nτούτους\n\nκαὶ ἐκάλεσεν· καὶ οὓς ἐκάλεσεν, τούτους καὶ ἐδικαίωσεν·\n\nοὓς δὲ ἐδικαίωσεν, τούτους καὶ ἐδόξασεν.\nΤί\n\nοὖν ἐροῦμεν πρὸς ταῦτα; εἰ ὁ θεὸς ὑπὲρ ἡμῶν, τίς καθʼ ἡμῶν;\nὅς γε τοῦ ἰδίου υἱοῦ οὐκ ἐφείσατο, ἀλλὰ ὑπὲρ ἡμῶν πάντων\n\nπαρέδωκεν αὐτόν, πῶς οὐχὶ καὶ σὺν αὐτῷ τὰ πάντα ἡμῖν\n\nχαρίσεται;\nτίς ἐγκαλέσει κατὰ ἐκλεκτῶν θεοῦ;\n\nδικαιῶν· θεὸς ὁ\nτίς ὁ κατακρινῶν;\n\nΧριστὸς [Ἰησοῦς] ὁ ἀποθανών,\n\nμᾶλλον δὲ ἐγερθεὶς [ἐκ νεκρῶν], ὅς ἐστιν ἐν δεξιᾷ\n\nὃς καὶ ἐντυγχάνει ὑπὲρ ἡμῶν· τοῦ θεοῦ,\nτίς ἡμᾶς χωρίσει\n\n\n\nἀπὸ τῆς ἀγάπης τοῦ χριστοῦ; θλίψις ἢ στενοχωρία ἢ\n\nδιωγμὸς ἢ λιμὸς ἢ γυμνότης ἢ κίνδυνος ἢ μάχαιρα;\nκαθὼς\n\nγέγραπται ὅτι\nἝνεκεν σοῦ θανατούμεθα ὅλην τὴν ἡμέραν,ἐλογίσθημεν ὡς πρόβατα σφαγῆς.\nἀλλʼ ἐν τούτοις πᾶσιν ὑπερνικῶμεν διὰ τοῦ ἀγαπήσαντος\n\nἡμᾶς.\nπέπεισμαι γὰρ ὅτι οὔτε θάνατος οὔτε ζωὴ οὔτε\n\nἄγγελοι οὔτε ἀρχαὶ οὔτε ἐνεστῶτα οὔτε μέλλοντα οὔτε\n\nδυνάμεις\nοὔτε ὕψωμα οὔτε βάθος οὔτε τις κτίσις ἑτέρα δυνήσεται ἡμᾶς χωρίσαι ἀπὸ τῆς ἀγάπης τοῦ θεοῦ τῆς\n\nἐν Χριστῷ Ἰησοῦ τῷ κυρίῳ ἡμῶν.\nἈλήθειαν λέγω ἐν Χριστῷ, οὐ ψεύδομαι, συνμαρτυρούσης\n\nμοι τῆς συνειδήσεώς μου ἐν πνεύματι ἁγίῳ,\nὅτι\n\nλύπη μοί ἐστιν μεγάλη καὶ ἀδιάλειπτος ὀδύνη τῇ καρδίᾳ\n\nμου·\nηὐχόμην γὰρ ἀνάθεμα εἶναι αὐτὸς ἐγὼ ἀπὸ τοῦ χριστοῦ\n\nὑπὲρ τῶν ἀδελφῶν μου τῶν συγγενῶν μου κατὰ σάρκα,\n\nοἵτινές εἰσιν Ἰσραηλεῖται,\nὧν ἡ υἱοθεσία καὶ ἡ δόξα καὶ αἱ\n\nδιαθῆκαι καὶ ἡ νομοθεσία καὶ ἡ λατρεία καὶ αἱ ἐπαγγελίαι,\nὧν οἱ πατέρες,\n\nκαὶ ἐξ ὧν ὁ χριστὸς τὸ κατὰ σάρκα, ὁ ὢν ἐπὶ\n\nπάντων, θεὸς εὐλογητὸς εἰς τοὺς αἰῶνας· ἀμήν.\nΟὐχ οἷον δὲ ὅτι ἐκπέπτωκεν ὁ λόγος τοῦ θεοῦ. οὐ γὰρ πάντες οἱ ἐξ\n\nἸσραήλ,\n\nοὗτοι Ἰσραήλ·\nοὐδʼ ὅτι εἰσὶν σπέρμα Ἀβραάμ,\n\nπάντες τέκνα, ἀλλʼ\nἘν Ἰσαὰκ κληθήσεταί σοι σπέρμα.\nτοῦτʼ ἔστιν,\n\nοὐ τὰ τέκνα τῆς σαρκὸς ταῦτα τέκνα τοῦ θεοῦ,\n\nἀλλὰ τὰ τέκνα τῆς ἐπαγγελίας λογίζεται εἰς σπέρμα·\nἐπαγγελίας\n\nγὰρ ὁ λόγος οὗτος\nΚατὰ τὸν καιρὸν τοῦτον ἐλεύσομαι καὶ ἔσται τῇ Σάρρᾳ υἱός.\nοὐ μόνον δέ, ἀλλὰ καὶ Ῥεβέκκα ἐξ ἑνὸς κοίτην ἔχουσα, Ἰσαὰκ τοῦ πατρὸς\n\nἡμῶν·\nμήπω γὰρ γεννηθέντων μηδὲ πραξάντων τι ἀγαθὸν\n\nἢ φαῦλον, ἵνα ἡ κατʼ ἐκλογὴν πρόθεσις τοῦ θεοῦ μένῃ,\nοὐκ ἐξ ἔργων ἀλλʼ ἐκ τοῦ καλοῦντος,\n\nἐρρέθη αὐτῇ ὅτι\nὉ μείζων δουλεύσει τῷ ἐλάσσονι·\nκαθάπερ γέγραπται\nΤὸν Ἰακὼβ ἠγάπησα, τὸν δὲ Ἠσαῦ ἐμίσησα.\nΤί οὖν ἐροῦμεν; μὴ ἀδικία παρὰ τῷ θεῷ; μὴ γένοιτο·\nτῷ Μωυσεῖ γὰρ λέγει\nἘλεήσω ὃν ἄν ἐλεῶ, καὶ οἰκτειρήσω ὃν ἂν οἰκτείρω.\nἄρα οὖν οὐ τοῦ θέλοντος οὐδὲ\n\nτοῦ τρέχοντος, ἀλλὰ τοῦ ἐλεῶντος θεοῦ.\nλέγει γὰρ ἡ\n\nγραφὴ τῷ Φαραὼ ὅτι\n\nΕἰς αὐτὸ τοῦτο ἐξήγειρά σε ὅπως\n\nἐνδείξωμαι ἐν σοὶ τὴν δύναμίν μου, καὶ ὅπως διαγγελῇ\n\nτὸ ὄνομά μου ἐν πάσῃ τῇ γῇ.\nἄρα οὖν ὃν θέλει ἐλεεῖ,\n\nὃν δὲ θέλει\nσκληρύνει.\nἘρεῖς μοι οὖν Τί ἔτι\n\nμέμφεται;\nτῷ γὰρ βουλήματι αὐτοῦ τίς ἀνθέστηκεν; ὦ\n\nἄνθρωπε, μενοῦνγε σὺ τίς εἶ ὁ ἀνταποκρινόμενος τῷ θεῷ;\nμὴ ἐρεῖ τὸ πλάσμα τῷ πλάσαντι\nΤί με ἐποίησας οὕτως;\nἢ οὐκ ἔχει ἐξουσίαν\nὁ κεραμεὺς τοῦ πηλοῦ\nἐκ τοῦ αὐτοῦ\n\nφυράματος ποιῆσαι ὃ μὲν εἰς τιμὴν σκεῦος, ὃ δὲ εἰς ἀτιμίαν;\nεἰ δὲ θέλων ὁ θεὸς ἐνδείξασθαι τὴν ὀργὴν καὶ γνωρίσαι\n\nτὸ δυνατὸν αὐτοῦ\nἤνεγκεν\nἐν πολλῇ μακροθυμίᾳ\nσκεύη\n\nὀργῆς\nκατηρτισμένα\nεἰς ἀπώλειαν,\nἵνα γνωρίσῃ τὸν\n\nπλοῦτον τῆς δόξης αὐτοῦ ἐπὶ σκεύη ἐλέους, ἃ προητοίμασεν\n\nεἰς δόξαν,\nοὓς καὶ ἐκάλεσεν ἡμᾶς οὐ μόνον ἐξ\n\nἸουδαίων ἀλλὰ καὶ ἐξ ἐθνῶν;\nὡς καὶ ἐν τῷ Ὠσηὲ λέγει\nΚαλέσω τὸν οὐ λαόν μου λαόν μου\nκαὶ τὴν οὐκ ἠγαπημένην ἠγαπημένην·\nκαὶ ἔσται ἐν τῷ τόπῳ οὗ ἐρρέθη [αὐτοῖς] Οὐ λαόςμου ὑμεῖς,ἐκεῖ κληθήσονται υἱοὶ θεοῦ ζῶντος.\nἨσαίας δὲ κράζει ὑπὲρ τοῦ Ἰσραήλ\nἘὰν ᾖ ὁ ἀριθμὸς τῶν υἱῶν Ἰσραὴλ ὡς ἡ ἄμμος τῆς θαλάσσης, τὸ ὑπό\n\nλιμμα σωθήσεται·\nλόγον γὰρ συντελῶν καὶ συντέμνων\n\nποιήσει Κύριος ἐπὶ τῆς γῆς.\nκαὶ καθὼς προείρηκεν Ἠσαίας\nΕἰ μὴ Κύριος Σαβαὼθ ἐγκατέλιπεν ἡμῖν σπέρμα,ὡς Σόδομα ἂν ἐγενήθημεν καὶ ὡς Γόμορρα ἂνὡμοιώθημεν.\nΤί οὖν ἐροῦμεν; ὅτι ἔθνη τὰ μὴ διώκοντα δικαιοσύνην\n\nκατέλαβεν δικαιοσύνην, δικὰιοσύνην δὲ τὴν ἐκ πίστεως·\nἸσραὴλ δὲ διώκων νόμον δικαιοσύνης εἰς νόμον οὐκ ἔφθασεν.\n\n\n\nδιὰ τί; ὅτι οὐκ ἐκ πίστεως ἀλλʼ ὡς ἐξ ἔργων·\nπροσέκοψαν\nτῷ λίθῳ τοῦ προσκόμματος,\nκαθὼς γέγραπται\nἸδοὺ τίθημι ἐν Σιὼν λίθον προσκόμματος καὶπέτραν σκανδάλου,καὶ ὁ πιστεύων ἐπʼ αὐτῷ οὐ καταισχυνθήσεται.\nἈδελφοί, ἡ μὲν εὐδοκία τῆς ἐμῆς καρδίας καὶ ἡ δέησις\n\nπρὸς τὸν θεὸν ὑπὲρ αὐτῶν εἰς σωτηρίαν.\nμαρτυρῶ γὰρ\n\nαὐτοῖς ὅτι ζῆλον θεοῦ ἔχουσιν· ἀλλʼ οὐ κατʼ ἐπίγνωσιν,\nἀγνοοῦντες γὰρ τὴν τοῦ θεοῦ δικαιοσύνην,\n\nκαὶ τὴν ἰδίαν\n\nζητοῦντες στῆσαι, τῇ δικαιοσύνῃ τοῦ θεοῦ οὐχ ὑπετάγησαν·\nτέλος γὰρ νόμου Χριστὸς εἰς δικαιοσύνην παντὶ τῷ\n\nπιστεύοντι.\nΜωυσῆς γὰρ γράφει ὅτι τὴν δικαιοσύνην\n\nτὴν ἐκ νόμου\nὁ ποιήσας ἄνθρωπος ζήσεται ἐν\nαὐτῇ.\nἡ δὲ ἐκ πίστεως δικαιοσύνη οὕτως λέγει\nΜὴ εἴπῃς\nἐν τῇ\n\nκαρδίᾳ σου\nΤίς ἀναβήσεται εἰς τὸν οὐρανόν;\nτοῦτʼ ἔστιν\n\nΧριστὸν καταγαγεῖν·\nἤ\nΤίς καταβήσεται εἰς τὴν ἄβυσσον;\nτοῦτʼ ἔστιν Χριστὸν ἐκ νεκρῶν ἀναγαγεῖν.\nἀλλὰ\n\nτί λέγει;\nἘγγύς σου τὸ ῥῆμά ἐστιν, ἐν τῷ στόματί σου καὶ ἐν τῇ καρδίᾳ σου·\nτοῦτʼ ἔστιν τὸ ῥῆμα τῆς πίστεως ὃ\n\nκηρύσσομεν.\nὅτι ἐὰν ὁμολογήσῃς\nτὸ ῥῆμα ἐν τῷ στόματί σου\nὅτι ΚΥΡΙΟΣ ΙΗΣΟΥΣ, καὶ πιστεύσῃς\nἐν τῇ καρδίᾳ σου\nὅτι ὁ θεὸς αὐτὸν ἤγειρεν ἐκ νεκρῶν, σωθήσῃ·\nκαρδίᾳ γὰρ πιστεύεται εἰς δικαιοσύνην, στόματι δὲ ὁμολογεῖται\n\nεἰς σωτηρίαν·\nλέγει γὰρ ἡ γραφή Πᾶς\nὁ πιστεύων ἐπʼ αὐτῷ οὐ καταισχυνθήσεται.\nοὐ γάρ ἐστιν διαστολὴ\n\nἸουδαίου τε καὶ Ἕλληνος, ὁ γὰρ αὐτὸς κύριος πάντων,\n\nπλουτῶν εἰς πάντας τοὺς ἐπικαλουμένους αὐτόν·\nΠᾶς\n\nγὰρ\nὃς ἂν ἐπικαλέσηται τὸ ὄνομα Κυρίου σωθήσεται.\nΠῶς\n\nοὖν ἐπικαλέσωνται εἰς ὃν οὐκ ἐπίστευσαν; πῶς δὲ πιστεύσωσιν\n\nοὗ οὐκ ἤκουσαν; πῶς δὲ ἀκούσωσιν χωρὶς κηρύσσοντος;\nπῶς δὲ κηρύξωσιν ἐὰν μὴ ἀποσταλῶσιν; καθάπερ\n\nγέγραπται\nὩς ὡραῖοι οἱ πόδες τῶν εὐαγγελιζομένων ἀγαθά.\nἈλλʼ οὐ πάντες ὑπήκουσαν τῷ εὐαγγελίῳ·\n\nἨσαίας γὰρ λέγει\nΚύριε, τίς ἐπίστευσεν τῇ ἀκοῇ ἡμῶν;\nἄρα ἡ πίστις ἐξ ἀκοῆς,\n\nἡ δὲ ἀκοὴ διὰ ῥήματος\n\nΧριστοῦ.\nἀλλὰ λέγω, μὴ οὐκ ἤκουσαν; μενοῦνγε\nΕἰς πᾶσαν τὴν γῆν ἐξῆλθεν ὁ φθόγγος αὐτῶν,καὶ εἰς τὰ πέρατα τῆς οἰκουμένης τὰ ῥήματααὐτῶν.\nἀλλὰ λέγω, μὴ Ἰσραὴλ οὐκ ἔγνω; πρῶτος Μωυσῆς λέγει\nἘγὼ παραζηλώσω\nὑμᾶς\nἐπʼ οὐκ ἔθνει,\nἐπʼ ἔθνει ἀσυνέτῳ παροργιῶ\nὑμᾶς.\nἨσαίας δὲ ἀποτολμᾷ καὶ λέγει\nΕὑρέθην τοῖς ἐμὲ μὴ ζητοῦσιν,\nἐμφανὴς ἐγενόμην τοῖς ἐμὲ μὴ ἐπερωτῶσιν.\nπρὸς δὲ τὸν Ἰσραὴλ λέγει\nὍλην τὴν ἡμέραν ἐξεπέτασα\n\nτὰς χεῖράς μου πρὸς λαὸν ἀπειθοῦντα καὶ ἀντιλέγοντα.\nΛέγω οὖν, μὴ\nἀπώσατο ὁ θεὸς τὸν λαὸν αὐτοῦ;\nμὴ γένοιτο· καὶ γὰρ ἐγὼ Ἰσραηλείτης εἰμί,\n\nἐκ σπέρματος Ἀβραάμ, φυλῆς Βενιαμείν.\nοὐκ ἀπώσατο ὁ θεὸς τὸν λαὸν αὐτοῦ\nὃν προέγνω. ἢ οὐκ οἴδατε ἐν\n\nἨλείᾳ τί λέγει ἡ γραφή, ὡς ἐντυγχάνει τῷ θεῷ κατὰ τοῦ\n\nἸσραήλ;\nΚύριε,\n\nτοὺς προφήτας σου ἀπέκτειναν, τὰ\n\nθυσιαστήριά σου κατέσκαψαν, κἀγὼ ὑπελείφθην μόνος,\n\nκαὶ ζητοῦσιν τὴν ψυχήν μου.\nἀλλὰ τί λέγει αὐτῷ ὁ\n\nχρηματισμός;\nΚατέλιπον\nἐμαυτῷ\nἑπτακισχιλίους ἄνδρας, οἵτινες οὐκ ἔκαμψαν γόνυ τῇ Βάαλ.\nοὕτως οὖν\n\nκαὶ ἐν τῷ νῦν καιρῷ λίμμα κατʼ ἐκλογὴν χάριτος γέγονεν·\nεἰ δὲ χάριτι, οὐκέτι ἐξ ἔργων, ἐπεὶ ἡ χάρις οὐκέτι γίνεται\n\n\n\nχάρις.\nτί οὖν; ὃ ἐπιζητεῖ Ἰσραήλ, τοῦτο οὐκ ἐπέτυχεν,\n\nἡ δὲ ἐκλογὴ ἐπέτυχεν· οἱ δὲ λοιποὶ ἐπωρώθησαν,\nκαθάπερ\n\nγέγραπται\n\nἜδωκεν αὐτοῖς ὁ θεὸς πνεῦμα κατανύξεως,\n\nὀφθαλμοὺς τοῦ μὴ βλέπειν καὶ ὦτα τοῦ μὴ ἀκούειν,\n\nἕως τῆς σήμερον ἡμέρας.\nκαὶ Δαυεὶδ λέγει\nΓενηθήτω ἡ τράπεζα αὐτῶν εἰς παγίδα καὶ εἰςθήραν\nκαὶ εἰς σκάνδαλον καὶ εἰς ἀνταπόδομα αὐτοῖς,\nσκοτισθήτωσαν οἱ ὀφθαλμοὶ αὐτῶν τοῦ μὴβλέπειν,καὶ τὸν νῶτον αὐτῶν διὰ παντὸς σύνκαμψον.\nΛέγω οὖν, μὴ ἔπταισαν ἵνα πέσωσιν; μὴ γένοιτο· ἀλλὰ\n\nτῷ αὐτῶν παραπτώματι ἡ σωτηρία τοῖς ἔθνεσιν, εἰς τὸ\nπαραζηλῶσαι\nαὐτούς.\nεἰ δὲ τὸ παράπτωμα αὐτῶν πλοῦτος\n\nκόσμου καὶ τὸ ἥττημα αὐτῶν πλοῦτος ἐθνῶν, πόσῳ\n\nμᾶλλον τὸ πλήρωμα αὐτῶν.\nὙμῖν δὲ λέγω τοῖς ἔθνεσιν. ἐφʼ ὅσον μὲν οὖν εἰμὶ ἐγὼ ἐθνῶν ἀπόστολος,\n\nτὴν διακονίαν μου δοξάζω,\nεἴ πως παραζηλώσω\n\nμου τὴν σάρκα καὶ σώσω τινὰς ἐξ αὐτῶν.\nεἰ γὰρ\n\nἡ ἀποβολὴ αὐτῶν καταλλαγὴ κόσμου, τίς ἡ πρόσλημψις εἰ\n\nμὴ ζωὴ ἐκ νεκρῶν;\nεἰ δὲ ἡ ἀπαρχὴ ἁγία,\n\nκαὶ τὸ φύραμα·\n\nκαὶ εἰ ἡ ῥίζα ἁγία, καὶ οἱ κλάδοι.\nΕἰ δέ τινες\n\nτῶν κλάδων ἐξεκλάσθησαν, σὺ δὲ ἀγριέλαιος ὢν ἐνεκεντρίσθης\n\nἐν αὐτοῖς καὶ συνκοινωνὸς τῆς ῥίζης τῆς πιότητος\n\nτῆς ἐλαίας ἐγένου,\n\nμὴ κατακαυχῶ τῶν κλάδων·\nεἰ δὲ κατακαυχᾶσαι,\n\nοὐ σὺ τὴν ῥίζαν βαστάζεις ἀλλὰ ἡ ῥίζα σέ.\nἐρεῖς οὖν Ἐξεκλάσθησαν κλάδοι ἵνα ἐγὼ ἐνκεντρισθῶ.\n\nκαλῶς·\nτῇ ἀπιστίᾳ ἐξεκλάσθησαν, σὺ δὲ τῇ πίστει ἕστηκας.\nμὴ ὑψηλὰ φρόνει,\n\nἀλλὰ φοβοῦ· εἰ γὰρ ὁ θεὸς τῶν\n\nκατὰ φύσιν κλάδων οὐκ ἐφείσατο, οὐδὲ σοῦ φείσεται.\n\nἴδε οὖν χρηστότητα καὶ ἀποτομίαν θεοῦ·\nἐπὶ μὲν τοὺς\n\nπεσόντας ἀποτομία, ἐπὶ δὲ σὲ χρηστότης θεοῦ, ἐὰν ἐπιμένῃς\n\nτῇ χρηστότητι, ἐπεὶ καὶ σὺ ἐκκοπήσῃ.\nκἀκεῖνοι\n\nδέ, ἐὰν μὴ ἐπιμένωσι τῇ ἀπιστίᾳ, ἐνκεντρισθήσονται· δυνατὸς\n\nγάρ ἐστιν ὁ θεὸς πάλιν ἐνκεντρίσαι αὐτούς.\nεἰ γὰρ σὺ\n\nἐκ τῆς κατὰ φύσιν ἐξεκόπης ἀγριελαίου καὶ παρὰ φύσιν\n\nἐνεκεντρίσθης εἰς καλλιέλαιον, πόσῳ μᾶλλον οὗτοι οἱ κατὰ\n\nφύσιν ἐνκεντρισθήσονται τῇ ἰδίᾳ ἐλαίᾳ.\nΟὐ\n\nγὰρ θέλω ὑμᾶς ἀγνοεῖν, ἀδελφοί, τὸ μυστήριον τοῦτο, ἵνα\n\nμὴ ἦτε ἐν ἑαυτοῖς φρόνιμοι, ὅτι πώρωσις ἀπὸ μέρους τῷ\n\nἸσραὴλ γέγονεν ἄχρι οὗ τὸ πλήρωμα τῶν ἐθνῶν εἰσέλθῃ,\n\nκαὶ οὕτως πᾶς Ἰσραὴλ σωθήσεται·\nκαθὼς γέγραπται\nἭξει ἐκ Σιὼν ὁ ῥυόμενος,\nἀποστρέψει ἀσεβείας ἀπὸ Ἰακώβ.\nκαὶ αὕτη αὐτοῖς ἡ παρʼ ἐμοῦ διαθήκη,ὅταν ἀφέλωμαι τὰς ἁμαρτίας αὐτῶν.\nκατὰ μὲν τὸ εὐαγγέλιον ἐχθροὶ διʼ ὑμᾶς, κατὰ δὲ τὴν ἐκλογὴν ἀγαπητοὶ διὰ τοὺς πατέρας·\nἀμεταμέλητα γὰρ τὰ\n\nχαρίσματα καὶ ἡ κλῆσις τοῦ θεοῦ.\nὥσπερ γὰρ ὑμεῖς ποτὲ\n\nἠπειθήσατε τῷ θεῷ, νῦν δὲ ἠλεήθητε τῇ τούτων ἀπειθίᾳ,\nοὕτως καὶ οὗτοι νῦν ἠπείθησαν τῷ ὑμετέρῳ ἐλέει ἵνα καὶ\n\nαὐτοὶ νῦν ἐλεηθῶσιν·\nσυνέκλεισεν γὰρ ὁ θεὸς τοὺς πάντας\n\nεἰς ἀπειθίαν ἵνα τοὺς πάντας ἐλεήσῃ.\nὪ βάθος πλούτου\n\nκαὶ σοφίας καὶ γνώσεως θεοῦ· ὡς ἀνεξεραύνητα τὰ κρίματα\n\nαὐτοῦ καὶ ἀνεξιχνίαστοι αἱ ὁδοὶ αὐτοῦ.\nΤίς\nγὰρ\nἔγνω νοῦν Κυρίου; ἢ τίς σύμβουλος αὐτοῦ ἐγένετο;\nἢ τίς προέδωκεν αὐτῷ, καὶ ἀνταποδοθήσεται αὐτῷ;\nὅτι ἐξ αὐτοῦ καὶ διʼ αὐτοῦ καὶ εἰς αὐτὸν τὰ πάντα· αὐτῷ\n\nἡ δόξα εἰς τοὺς αἰῶνας· ἀμήν.\nΠαρακαλῶ οὖν ὑμᾶς, ἀδελφοί, διὰ τῶν οἰκτιρμῶν τοῦ\n\nθεοῦ παραστῆσαι τὰ σώματα ὑμῶν θυσίαν ζῶσαν ἁγίαν\n\n\n\nτῷ θεῷ εὐάρεστον,\n\nτὴν λογικὴν λατρείαν ὑμῶν·\nκαὶ μὴ\n\n\n\nσυνσχηματίζεσθε τῷ αἰῶνι τούτῳ, ἀλλὰ μεταμορφοῦσθε\n\nτῇ ἀνακαινώσει τοῦ νοός, εἰς τὸ δοκιμάζειν ὑμᾶς τί τὸ θέλημα\n\nτοῦ θεοῦ, τὸ ἀγαθὸν καὶ εὐάρεστον καὶ τέλειον.\nΛέγω γὰρ διὰ τῆς χάριτος τῆς δοθείσης μοι παντὶ τῷ\n\nὄντι ἐν ὑμῖν μὴ ὑπερφρονεῖν παρʼ ὃ δεῖ φρονεῖν, ἀλλὰ\n\nφρονεῖν εἰς τὸ σωφρονεῖν, ἑκάστῳ ὡς ὁ θεὸς ἐμέρισεν μέτρον πίστεως.\nκαθάπερ γὰρ ἐν ἑνὶ σώματι πολλὰ μέλη\n\nἔχομεν, τὰ δὲ μέλη πάντα οὐ τὴν αὐτὴν ἔχει πρᾶξιν,\nοὕτως οἱ πολλοὶ ἓν σῶμά ἐσμεν ἐν Χριστῷ, τὸ δὲ καθʼ εἷς ἀλλήλων μέλη.\nἜχοντες δὲ χαρίσματα κατὰ τὴν χάριν τὴν\n\nδοθεῖσαν ἡμῖν διάφορα, εἴτε προφητείαν κατὰ τὴν ἀναλογίαν\n\nτῆς πίστεως,\nεἴτε διακονίαν ἐν τῇ διακονίᾳ, εἴτε ὁ\n\nδιδάσκων ἐν τῇ διδασκαλίᾳ,\nεἴτε ὁ παρακαλῶν ἐν τῇ παρακλήσει,\n\nὁ μεταδιδοὺς ἐν ἁπλότητι, ὁ προϊστάμενος ἐν\n\nσπουδῇ, ὁ ἐλεῶν ἐν ἱλαρότητι.\nἡ ἀγάπη ἀνυπόκριτος.\nἀποστυγοῦντες τὸ πονηρόν, κολλώμενοι τῷ ἀγαθῷ· τῇ\n\nφιλαδελφίᾳ εἰς ἀλλήλους φιλόστοργοι, τῇ τιμῇ ἀλλήλους\n\nπροηγούμενοι,\nτῇ σπουδῇ μὴ ὀκνηροί, τῷ πνεύματι ζέοντες,\n\n\n\nτῷ κυρίῳ δουλεύοντες,\nτῇ ἐλπίδι χαίροντες, τῇ θλίψει ὑπομένοντες, τῇ προσευχῇ προσκαρτεροῦντες,\nταῖς χρείαις τῶν\n\nἁγίων κοινωνοῦντες, τὴν φιλοξενίαν διώκοντες.\nεὐλογεῖτε\n\nτοὺς διώκοντας, εὐλογεῖτε καὶ μὴ καταρᾶσθε.\nχαίρειν μετὰ\n\nχαιρόντων, κλαίειν μετὰ κλαιόντων.\nτὸ αὐτὸ εἰς ἀλλήλους\n\nφρονοῦντες, μὴ τὰ ὑψηλὰ φρονοῦντες ἀλλὰ τοῖς ταπεινοῖς\n\nσυναπαγόμενοι.\nμὴ γίνεσθε φρόνιμοι παρʼ ἑαυτοῖς.\nμηδενὶ κακὸν ἀντὶ κακοῦ ἀποδιδόντες·\nπρονοούμενοι καλὰ ἐνώπιον\nπάντων\nἀνθρώπων·\nεἰ δυνατόν, τὸ\n\nἐξ ὑμῶν μετὰ πάντων ἀνθρώπων εἰρηνεύοντες·\nμὴ ἑαυτοὺς\n\nἐκδικοῦντες, ἀγαπητοί, ἀλλὰ δότε τόπον τῇ ὀργῇ, γέγραπται\n\nγάρ\nἘμοὶ ἐκδίκησις,\nἐγὼ\nἀνταποδώσω,\nλέγει Κύριος.\nἀλλὰ\n\nἐὰν πεινᾷ ὁ ἐχθρός σου, ψώμιζε αὐτόν· ἐὰν διψᾷ,\n\nπότιζε αὐτόν· τοῦτο γὰρ ποιῶν ἄνθρακας πυρὸς σωρεύσεις\n\nἐπὶ τὴν κεφαλὴν αὐτοῦ.\nμὴ νικῶ ὑπὸ τοῦ\n\nκακοῦ, ἀλλὰ νίκα ἐν τῷ ἀγαθῷ τὸ κακόν.\nΠᾶσα\n\nψυχὴ ἐξουσίαις ὑπερεχούσαις ὑποτασσέσθω, οὐ γὰρ ἔστιν\n\nἐξουσία εἰ μὴ ὑπὸ θεοῦ, αἱ δὲ οὖσαι ὑπὸ θεοῦ τεταγμέναι\n\nεἰσίν·\nὥστε ὁ ἀντιτασσόμενος τῇ ἐξουσίᾳ τῇ τοῦ θεοῦ\n\nδιαταγῇ ἀνθέστηκεν, οἱ δὲ ἀνθεστηκότες ἑαυτοῖς κρίμα\n\nλήμψονται.\nοἱ γὰρ ἄρχοντες οὐκ εἰσὶν φόβος τῷ ἀγαθῷ\n\nἔργῳ ἀλλὰ τῷ κακῷ. θέλεις δὲ μὴ φοβεῖσθαι τὴν ἐξουσίαν;\nτὸ ἀγαθὸν ποίει,\n\nκαὶ ἕξεις ἔπαινον ἐξ αὐτῆς· θεοῦ\n\nγὰρ διάκονός ἐστιν σοὶ εἰς τὸ ἀγαθόν. ἐὰν δὲ τὸ κακὸν\n\nποιῇς, φοβοῦ· οὐ γὰρ εἰκῇ τὴν μάχαιραν φορεῖ· θεοῦ\n\nγὰρ διάκονός ἐστιν, ἔκδικος εἰς ὀργὴν τῷ τὸ κακὸν πράσσοντι.\nδιὸ ἀνάγκη ὑποτάσσεσθαι,\n\nοὐ μόνον διὰ τὴν\n\nὀργὴν ἀλλὰ καὶ διὰ τὴν συνείδησιν,\nδιὰ τοῦτο γὰρ καὶ\n\nφόρους τελεῖτε, λειτουργοὶ γὰρ θεοῦ εἰσὶν εἰς αὐτὸ τοῦτο\n\nπροσκαρτεροῦντες.\nἀπόδοτε πᾶσι τὰς ὀφειλάς, τῷ τὸν\n\nφόρον τὸν φόρον, τῷ τὸ τέλος τὸ τέλος, τῷ τὸν φόβον\n\nτὸν φόβον, τῷ τὴν τιμὴν τὴν τιμήν.\nΜηδενὶ\n\nμηδὲν ὀφείλετε, εἰ μὴ τὸ ἀλλήλους ἀγαπᾷν· ὁ γὰρ ἀγαπῶν\n\nτὸν ἕτερον νόμον πεπλήρωκεν.\nτὸ γάρ\nΟὐ μοιχεύσεις, Οὐ φονεύσεις, Οὐ κλέψεις, Οὐκ ἐπιθυμήσεις,\nκαὶ εἴ\n\nτις ἑτέρα ἐντολή, ἐν τῷ λόγῳ τούτῳ ἀνακεφαλαιοῦται,\n\n[ἐν τῷ]\nἈγαπήσεις τὸν πλησίον σου ὡς σεαυτόν.\nἡ ἀγάπη τῷ πλησίον κακὸν οὐκ ἐργάζεται· πλήρωμα οὖν\n\nνόμου ἡ ἀγάπη.\nΚαὶ τοῦτο εἰδότες τὸν καιρόν,\n\n\n\nὅτι ὥρα ἤδη ὑμᾶς ἐξ ὕπνου ἐγερθῆναι, νῦν γὰρ ἐγγύτερον\n\nἡμῶν ἡ σωτηρία ἢ ὅτε ἐπιστεύσαμεν.\nἡ νὺξ προέκοψεν,\n\nἡ δὲ ἡμέρα ἤγγικεν. ἀποθώμεθα οὖν τὰ ἔργα τοῦ\n\nσκότους, ἐνδυσώμεθα [δὲ] τὰ ὅπλα τοῦ φωτός.\nὡς ἐν\n\nἡμέρᾳ εὐσχημόνως περιπατήσωμεν, μὴ κώμοις καὶ μέθαις,\n\n\n\nμὴ κοίταις καὶ ἀσελγείαις, μὴ ἔριδι καὶ ζήλῳ.\nἀλλὰ\n\n\n\nἐνδύσασθε τὸν κύριον Ἰησοῦν Χριστόν, καὶ τῆς σαρκὸς\n\nπρόνοιαν μὴ ποιεῖσθε εἰς ἐπιθυμίας.\nΤὸν δὲ ἀσθενοῦντα τῇ πίστει προσλαμβάνεσθε, μὴ εἰς\n\nδιακρίσεις διαλογισμῶν.\nὃς μὲν πιστεύει φαγεῖν πάντα, ὁ\n\nδὲ ἀσθενῶν λάχανα ἐσθίει.\nὁ ἐσθίων τὸν μὴ ἐσθίοντα μὴ\n\nἐξουθενείτω, ὁ δὲ μὴ ἐσθίων τὸν ἐσθίοντα μὴ κρινέτω, ὁ\n\nθεὸς γὰρ αὐτὸν προσελάβετο.\nσὺ τίς εἶ ὁ κρίνων ἀλλότριον\n\nοἰκέτην; τῷ ἰδίῳ κυρίῳ στήκει ἢ πίπτει· σταθήσεται\n\nδέ, δυνατεῖ γὰρ ὁ κύριος στῆσαι αὐτόν.\nὃς μὲν [γὰρ] κρίνει\n\nἡμέραν παρʼ ἡμέραν, ὃς δὲ κρίνει πᾶσαν ἡμέραν· ἕκαστος\n\nἐν τῷ ἰδίῳ νοῒ πληροφορείσθω·\nὁ φρονῶν τὴν ἡμέραν\n\n\n\nκυρίῳ φρονεῖ. καὶ ὁ ἐσθίων κυρίῳ ἐσθίει, εὐχαριστεῖ γὰρ\n\nτῷ θεῷ· καὶ ὁ μὴ ἐσθίων κυρίῳ οὐκ ἐσθίει, καὶ εὐχαριστεῖ\n\nτῷ θεῷ.\nΟὐδεὶς γὰρ ἡμῶν ἑαυτῷ ζῇ, καὶ οὐδεὶς ἑαυτῷ\n\nἀποθνήσκει·\nἐάν τε γὰρ ζῶμεν,\n\nτῷ κυρίῳ ζῶμεν, ἐάν τε\n\nἀποθνήσκωμεν, τῷ κυρίῳ ἀποθνήσκομεν. ἐάν τε οὖν ζῶμεν\n\nἐάν τε ἀποθνήσκωμεν, τοῦ κυρίου ἐσμέν.\nεἰς τοῦτο γὰρ\n\nΧριστὸς ἀπέθανεν καὶ ἔζησεν ἵνα καὶ νεκρῶν καὶ ζώντων\n\nκυριεύσῃ.\nΣὺ δὲ τί κρίνεις τὸν ἀδελφόν σου; ἢ καὶ σὺ τί\n\nἐξουθενεῖς τὸν ἀδελφόν σου; πάντες γὰρ παραστησόμεθα\n\nτῷ βήματι τοῦ θεοῦ·\nγέγραπται γάρ\nΖῶ ἐγώ, λέγει Κύριος, ὅτι ἐμοὶ κάμψει πᾶν γόνυ,καὶ πᾶσα γλῶσσα ἐξομολογήσεται τῷ θεῷ.\nἄρα [οὖν] ἕκαστος ἡμῶν περὶ ἑαυτοῦ λόγον δώσει [τῷ\n\nθεῷ].\nΜηκέτι οὖν ἀλλήλους κρίνωμεν· ἀλλὰ\n\nτοῦτο κρίνατε μᾶλλον, τὸ μὴ τιθέναι πρόσκομμα τῷ\n\nἀδελφῷ ἢ σκάνδαλον.\nοἶδα καὶ πέπεισμαι ἐν κυρίῳ\n\nἸησοῦ ὅτι οὐδὲν κοινὸν διʼ ἑαυτοῦ· εἰ μὴ τῷ λογιζομένῳ τι\n\nκοινὸν εἶναι, ἐκείνῳ κοινόν.\nεἰ γὰρ διὰ βρῶμα ὁ ἀδελφός\n\nσου λυπεῖται, οὐκέτι κατὰ ἀγάπην περιπατεῖς. μὴ τῷ βρώματί\n\nσου ἐκεῖνον ἀπόλλυε ὑπὲρ οὗ Χριστὸς ἀπέθανεν.\nμὴ\n\nβλασφημείσθω οὖν ὑμῶν τὸ ἀγαθόν.\nοὐ γάρ ἐστιν ἡ\n\nβασιλεία τοῦ θεοῦ βρῶσις καὶ πόσις, ἀλλὰ δικαιοσύνη καὶ\n\nεἰρήνη καὶ χαρὰ ἐν πνεύματι ἁγίῳ·\nὁ γὰρ ἐν τούτῳ δουλεύων\n\nτῷ χριστῷ εὐάρεστος τῷ θεῷ καὶ δόκιμος τοῖς ἀνθρώποις.\nἄρα οὖν τὰ τῆς εἰρήνης διώκωμεν καὶ τὰ τῆς οἰκοδομῆς\n\nτῆς εἰς ἀλλήλους·\nμὴ ἕνεκεν βρώματος κατάλυε τὸ ἔργον\n\nτοῦ θεοῦ. πάντα μὲν καθαρά, ἀλλὰ κακὸν τῷ ἀνθρώπῳ τῷ\n\nδιὰ προσκόμματος ἐσθίοντι.\nκαλὸν τὸ μὴ φαγεῖν κρέα\n\nμηδὲ πεῖν οἶνον μηδὲ ἐν ᾧ ὁ ἀδελφός σου προσκόπτει·\nσὺ\n\nπίστιν ἣν ἔχεις κατὰ σεαυτὸν ἔχε ἐνώπιον τοῦ θεοῦ. μακάριος\n\nὁ μὴ κρίνων ἑαυτὸν ἐν ᾧ δοκιμάζει·\nὁ δὲ διακρινόμενος\n\nἐὰν φάγῃ κατακέκριται, ὅτι οὐκ ἐκ πίστεως· πᾶν δὲ ὃ οὐκ ἐκ πίστεως ἁμαρτία ἐστίν.\nὈφείλομεν δὲ ἡμεῖς οἱ\n\nδυνατοὶ τὰ ἀσθενήματα τῶν ἀδυνάτων βαστάζειν, καὶ μὴ\n\nἑαυτοῖς ἀρέσκειν.\nἕκαστος ἡμῶν τῷ πλησίον ἀρεσκέτω εἰς\n\nτὸ ἀγαθὸν πρὸς οἰκοδομήν·\nκαὶ γὰρ ὁ χριστὸς οὐχ ἑαυτῷ\n\nἤρεσεν· ἀλλὰ καθὼς γέγραπται\nΟἱ ὀνειδισμοὶ τῶν ὀνειδιζόντων σὲ ἐπέπεσαν ἐπʼ ἐμέ.\nὅσα γὰρ προεγράφη,\n\n[πάντα] εἰς τὴν ἡμετέραν διδασκαλίαν ἐγράφη, ἵνα διὰ τῆς\n\nὑπομονῆς καὶ διὰ τῆς παρακλήσεως τῶν γραφῶν τὴν ἐλπίδα\n\nἔχωμεν.\nὁ δὲ θεὸς τῆς ὑπομονῆς καὶ τῆς παρακλήσεως\n\nδῴη ὑμῖν τὸ αὐτὸ φρονεῖν ἐν ἀλλήλοις κατὰ Χριστὸν\n\nἸησοῦν,\nἵνα ὁμοθυμαδὸν ἐν ἑνὶ στόματι δοξάζητε τὸν θεὸν\n\nκαὶ πατέρα τοῦ κυρίου ἡμῶν Ἰησοῦ Χριστοῦ.\nΔιὸ προσλαμβάνεσθε ἀλλήλους, καθὼς καὶ ὁ χριστὸς\n\nπροσελάβετο ἡμᾶς, εἰς δόξαν τοῦ θεοῦ.\nλέγω γὰρ Χριστὸν\n\nδιάκονον γεγενῆσθαι περιτομῆς ὑπὲρ ἀληθείας θεοῦ,\n\nεἰς τὸ βεβαιῶσαι τὰς ἐπαγγελίας τῶν πατέρων,\nτὰ δὲ ἔθνη\n\nὑπὲρ ἐλέους δοξάσαι τὸν θεόν· καθὼς γέγραπται\nΔιὰ τοῦτο ἐξομολογησομαί σοι ἐν ἔθνεσι, καὶ τῷ ὀνόματί σου ψαλῶ.\nκαὶ πάλιν λέγει\nΕὐφράνθητε, ἔθνη, μετὰ τοῦ λαοῦ αὐτοῦ.\nκαὶ πάλιν\nΑἰνεῖτε, πάντα τὰ ἔθνη, τὸν κύριον,καὶ ἐπαινεσάτωσαν αὐτὸν πάντες οἱ λαοί.\nκαὶ πάλιν Ἠσαίας λέγει\nἜσται ἡ ῥίζα τοῦ Ἰεσσαί,καὶ ὁ ἀνιστάμενος ἄρχειν ἐθνῶν·ἐπʼ αὐτῷ ἔθνη ἐλπιοῦσιν.\nὁ δὲ θεὸς τῆς ἐλπίδος πληρώσαι ὑμᾶς πάσης χαρᾶς και\n\nεἰρήνης ἐν τῷ πιστεύειν, εἰς τὸ περισσεύειν ὑμᾶς ἐν τῇ\n\nἐλπίδι ἐν δυνάμει πνεύματος ἁγίου.\nΠέπεισμαι δέ, ἀδελφοί μου, καὶ αὐτὸς ἐγὼ περὶ ὑμῶν,\n\nὅτι καὶ αὐτοὶ μεστοί ἐστε ἀγαθωσύνης, πεπληρωμένοι\n\nπάσης τῆς γνώσεως, δυνάμενοι καὶ ἀλλήλους νουθετεῖν.\nτολμηροτέρως δὲ ἔγραψα ὑμῖν ἀπὸ μέρους, ὡς ἐπαναμιμνήσκων\n\nὑμᾶς, διὰ τὴν χάριν τὴν δοθεῖσάν μοι ἀπὸ τοῦ\n\nθεοῦ\nεἰς τὸ εἶναί με λειτουργὸν Χριστοῦ Ἰησοῦ εἰς τὰ\n\nἔθνη, ἱερουργοῦντα τὸ εὐαγγέλιον τοῦ θεοῦ, ἵνα γένηται ἡ\n\nπροσφορὰ τῶν ἐθνῶν εὐπρόσδεκτος, ἡγιασμένη ἐν πνεύματι\n\nἁγίῳ.\nἔχω οὖν [τὴν] καύχησιν ἐν Χριστῷ Ἰησοῦ τὰ\n\n\n\nπρὸς τὸν θεόν·\nοὐ γὰρ τολμήσω τι λαλεῖν ὧν οὐ κατειργάσατο\n\nΧριστὸς διʼ ἐμοῦ εἰς ὑπακοὴν ἐθνῶν, λόγῳ καὶ\n\nἔργῳ,\nἐν δυνάμει σημείων καὶ τεράτων, ἐν δυνάμει πνεύματος\n\n[ἁγίου]· ὥστε με ἀπὸ Ἰερουσαλὴμ καὶ κύκλῳ μέχρι τοῦ\n\nἸλλυρικοῦ πεπληρωκέναι τὸ εὐαγγέλιον τοῦ χριστοῦ,\nοὕτως δὲ φιλοτιμούμενον εὐαγγελίζεσθαι οὐχ ὅπου ὠνομάσθη\n\nΧριστός,\n\nἵνα μὴ ἐπʼ ἀλλότριον θεμέλιον οἰκοδομῶ,\nἀλλὰ\n\nκαθὼς γέγραπται\nὌψονται οἷς οὐκ ἀνηγγέλη περὶ αὐτοῦ,καὶ οἳ οὐκ ἀκηκόασιν συνήσουσιν.\nΔιὸ καὶ ἐνεκοπτόμην τὰ πολλὰ τοῦ ἐλθεῖν πρὸς ὑμᾶς·\nνυνὶ δὲ μηκέτι τόπον ἔχων ἐν τοῖς κλίμασι τούτοις, ἐπιπόθειαν\n\nδὲ ἔχων τοῦ ἐλθεῖν πρὸς ὑμᾶς ἀπὸ ἱκανῶν ἐτῶν,\nὡς\n\nἂν πορεύωμαι εἰς τὴν Σπανίαν, ἐλπίζω γὰρ διαπορευόμενος\n\nθεάσασθαι ὑμᾶς καὶ ὑφʼ ὑμῶν προπεμφθῆναι ἐκεῖ ἐὰν ὑμῶν\n\nπρῶτον ἀπὸ μέρους ἐμπλησθῶ,—\nνυνὶ δὲ πορεύομαι εἰς\n\nἸερουσαλὴμ διακονῶν τοῖς ἁγίοις.\nηὐδόκησαν γὰρ Μακεδονία\n\nκαὶ Ἀχαία κοινωνίαν τινὰ ποιήσασθαι εἰς τοὺς πτωχοὺς\n\nτῶν ἁγίων τῶν ἐν Ἰερουσαλήμ.\nηὐδόκησαν γάρ, καὶ\n\nὀφειλέται εἰσὶν αὐτῶν· εἰ γὰρ τοῖς πνευματικοῖς αὐτῶν\n\nἐκοινώνησαν τὰ ἔθνη, ὀφείλουσιν καὶ ἐν τοῖς σαρκικοῖς\n\nλειτουργῆσαι αὐτοῖς.\nτοῦτο οὖν ἐπιτελέσας, καὶ σφραγισάμενος\n\nαὐτοῖς τὸν καρπὸν τοῦτον, ἀπελεύσομαι διʼ ὑμῶν\n\nεἰς Σπανίαν·\nοἶδα δὲ ὅτι ἐρχόμενος πρὸς ὑμᾶς ἐν πληρώματι\n\nεὐλογίας Χριστοῦ ἐλεύσομαι.\nΠαρακαλῶ\n\nδὲ ὑμᾶς [, ἀδελφοί,] διὰ τοῦ κυρίου ἡμῶν Ἰησοῦ Χριστοῦ\n\nκαὶ διὰ τῆς ἀγάπης τοῦ πνεύματος συναγωνίσασθαί μοι ἐν\n\nταῖς προσευχαῖς ὑπὲρ ἐμοῦ πρὸς τὸν θεόν,\nἵνα ῥυσθῶ ἀπὸ\n\nτῶν ἀπειθούντων ἐν τῇ Ἰουδαίᾳ καὶ ἡ διακονία μου ἡ εἰς\n\nἸερουσαλὴμ εὐπρόσδεκτος τοῖς ἁγίοις γένηται,\nἵνα ἐν χαρᾷ\n\n\n\nἐλθὼν πρὸς ὑμᾶς διὰ θελήματος θεοῦ συναναπαύσωμαι\n\nὑμῖν.\nὁ δὲ θεὸς τῆς εἰρήνης μετὰ πάντων ὑμῶν· ἀμήν.\nΣυνίστημι δὲ ὑμῖν Φοίβην τὴν ἀδελφὴν ἡμῶν, οὖσαν\n\n[καὶ] διάκονον τῆς ἐκκλησίας τῆς ἐν Κενχρεαῖς,\nἵνα προσδέξησθε\n\nαὐτὴν ἐν κυρίῳ ἀξίως τῶν ἁγίων, καὶ παραστῆτε\n\nαὐτῇ ἐν ᾧ ἂν ὑμῶν χρῄζῃ πράγματι, καὶ γὰρ αὐτὴ προστάτις\n\nπολλῶν ἐγενήθη καὶ ἐμοῦ αὐτοῦ.\nἈσπάσασθε Πρίσκαν καὶ Ἀκύλαν τοὺς συνεργούς μου\n\nἐν Χριστῷ Ἰησοῦ,\nοἵτινες ὑπὲρ τῆς ψυχῆς μου τὸν ἑαυτῶν\n\nτράχηλον ὑπέθηκαν, οἷς οὐκ ἐγὼ μόνος εὐχαριστῶ ἀλλὰ καὶ\n\nπᾶσαι αἱ ἐκκλησίαι τῶν ἐθνῶν,\nκαὶ τὴν κατʼ οἶκον αὐτῶν\n\nἐκκλησίαν. ἀσπάσασθε Ἐπαίνετον τὸν ἀγαπητόν μου, ὅς\n\nἐστιν ἀπαρχὴ τῆς Ἀσίας εἰς Χριστόν.\nἀσπάσασθε Μαρίαν,\n\nἥτις πολλὰ ἐκοπίασεν εἰς ὑμᾶς.\nἀσπάσασθε Ἀνδρόνικον\n\nκαὶ Ἰουνίαν τοὺς συγγενεῖς μου καὶ συναιχμαλώτους μου,\n\nοἵτινές εἰσιν ἐπίσημοι ἐν τοῖς ἀποστόλοις, οἳ καὶ πρὸ ἐμοῦ\n\nγέγοναν ἐν Χριστῷ.\nἀσπάσασθε Ἀμπλιᾶτον τὸν ἀγαπητόν\n\nμου ἐν κυρίῳ.\nἀσπάσασθε Οὐρβανὸν τὸν συνεργὸν\n\nἡμῶν ἐν Χριστῷ καὶ Στάχυν τὸν ἀγαπητόν μου.\nἀσπάσασθε\n\nἈπελλῆν τὸν δόκιμον ἐν Χριστῷ. ἀσπάσασθε\n\nτοὺς ἐκ τῶν Ἀριστοβούλου.\nἀσπάσασθε Ἡρῳδίωνα τὸν\n\nσυγγενῆ μου. ἀσπάσασθε τοὺς ἐκ τῶν Ναρκίσσου τοὺς\n\nὄντας ἐν κυρίῳ.\nἀσπάσασθε Τρύφαιναν καὶ Τρυφῶσαν τὰς\n\nκοπιώσας ἐν κυρίῳ. ἀσπάσασθε Περσίδα τὴν ἀγαπητήν,\n\nἥτις πολλὰ ἐκοπίασεν ἐν κυρίῳ.\nἀσπάσασθε Ῥοῦφον τὸν\n\nἐκλεκτὸν ἐν κυρίῳ καὶ τὴν μητέρα αὐτοῦ καὶ ἐμοῦ.\nἀσπάσασθε\n\nἈσύνκριτον, Φλέγοντα, Ἑρμῆν, Πατρόβαν, Ἑρμᾶν,\n\nκαὶ τοὺς σὺν αὐτοῖς ἀδελφούς.\nἀσπάσασθε Φιλόλογον\n\nκαὶ Ἰουλίαν, Νηρέα καὶ τὴν ἀδελφὴν αὐτοῦ, καὶ Ὀλυμπᾶν,\n\nκαὶ τοὺς σὺν αὐτοῖς πάντας ἁγίους.\nἈσπάσασθε ἀλλήλους\n\nἐν φιλήματι ἁγίῳ. Ἀσπάζονται ὑμᾶς αἱ ἐκκλησίαι\n\nπᾶσαι τοῦ χριστοῦ.\nΠαρακαλῶ δὲ ὑμᾶς, ἀδελφοί, σκοπεῖν τοὺς τὰς διχοστασίας\n\nκαὶ τὰ σκάνδαλα παρὰ τὴν διδαχὴν ἣν ὑμεῖς ἐμάθετε\n\nποιοῦντας,\n\nκαὶ ἐκκλίνετε ἀπʼ αὐτῶν·\nοἱ γὰρ τοιοῦτοι\n\nτῷ κυρίῳ ἡμῶν Χριστῷ οὐ δουλεύουσιν ἀλλὰ τῇ ἑαυτῶν\n\nκοιλίᾳ, καὶ διὰ τῆς χρηστολογίας καὶ εὐλογίας ἐξαπατῶσι\n\nτὰς καρδίας τῶν ἀκάκων.\nἡ γὰρ ὑμῶν ὑπακοὴ εἰς πάντας\n\nἀφίκετο· ἐφʼ ὑμῖν οὖν χαίρω, θέλω δὲ ὑμᾶς σοφοὺς [μὲν]\n\nεἶναι εἰς τὸ ἀγαθόν, ἀκεραίους δὲ εἰς τὸ κακόν.\nὁ δὲ θεὸς\n\nτῆς εἰρήνης συντρίψει τὸν Σατανᾶν ὑπὸ τοὺς πόδας ὑμῶν\n\nἐν τάχει.\n\nἩ χάρις τοῦ κυρίου ἡμῶν Ἰησοῦ μεθʼ ὑμῶν.\nἈσπάζεται ὑμᾶς Τιμόθεος ὁ συνεργός [μου], καὶ\n\nΛούκιος καὶ Ἰάσων καὶ Σωσίπατρος οἱ συγγενεῖς μου.\nἀσπάζομαι ὑμᾶς ἐγὼ Τέρτιος ὁ γράψας τὴν ἐπιστολὴν ἐν\n\nκυρίῳ.\nἀσπάζεται ὑμᾶς Γαῖος ὁ ξένος μου καὶ ὅλης τῆς\n\nἐκκλησίας. ἀσπάζεται ὑμᾶς Ἔραστος ὁ οἰκονόμος τῆς\n\nπόλεως καὶ Κούαρτος ὁ ἀδελφός.\n\nΤῷ δὲ δυναμένῳ ὑμᾶς στηρίξαι κατὰ τὸ εὐαγγέλιόν μου\n\nκαὶ τὸ κήρυγμα Ἰησοῦ Χριστοῦ, κατὰ ἀποκάλυψιν μυστηρίου\n\nχρόνοις αἰωνίοις σεσιγημένου\nφανερωθέντος δὲ νῦν\n\nδιά τε γραφῶν προφητικῶν κατʼ ἐπιταγὴν τοῦ αἰωνίου\n\nθεοῦ εἰς ὑπακοὴν πίστεως εἰς πάντα τὰ ἔθνη γνωρισθέντος,\nμόνῳ σοφῷ θεῷ διὰ Ἰησοῦ Χριστοῦ [ᾧ] ἡ δόξα εἰς τοὺς\n\nαἰῶνας· ἀμήν.\n"};
