var sequence = {"name":"Galen. De antidotis","data":"ΓΑΛΗΝΟΥ ΠΕΡΙ ΑΝΤΙΔΟΤΩΝ ΒΙΒΛΙΑ ΔΥΟ. ΒΙΒΛΙΟΝ Α.[Τί ἐστιν ἡ ἀντίδοτος καὶ πόθεν τὴν γένεσιν ἔχει ἡ θηριακή.] Τὰς\nἰωμένας τὰ πάθη δυνάμεις οὐκ ἔξωθεν ἐπιτιθεμένας, ἀλλ' εἴσω τοῦ\nσώματος λαμβανομένας ἀντιδότους ὀνομάζουσιν οἱ ἰατροὶ. τρεῖς\nδ' αὐτῶν εἰσιν αἱ πᾶσαι διαφοραί. τινὲς μὲν γὰρ ἕνεκα τῶν\nθανασίμων προσφέρονται φαρμάκων, τινὲς δὲ τῶν ἰοβόλων ὀνομαζομένων\nθηρίων, τινὲς δὲ τοῖς ἐκ φαύλης διαίτης γιγνομένοις πάθεσιν\nἀρήγουσιν. ἔνιαι δὲ τὰς τρεῖς ἐπαγγέλλονται χρείας, ὥσπερ καὶ ἡ\nθηριακὴ καλουμένη, συντεθεῖσα μὲν ὑπὸ Ἀνδρομάχου τοῦ ἰατροῦ,\nπαρωσαμένη δὲ τὴν Μιθριδάτειον ὀνομαζομένην, καὶ αὐτὴν ἀπὸ τοῦ\nσυνθέντος αὐτὴν οὕτω κληθεῖσαν. ὁ γάρ τοι Μιθριδάτης οὗτος, ὥσπερ\nκαὶ ὁ καθ' ἡμᾶς Ἄτταλος, ἔσπευσεν ἐμπειρίαν ἔχειν ἁπάντων σχεδὸν\nτῶν ἁπλῶν φαρμάκων, ὅσα τοῖς ὀλεθρίοις ἀντιτέτακται, πειράζων αὐτῶν\nτὰς δυνάμεις ἐπὶ πονηρῶν ἀνθρώπων, ὧν θάνατος κατέγνωστο. τινὰ\nμὲν οὖν αὐτῶν ἀνεῦρεν ἐπὶ φαλαγγίων ἰδίως ἁρμόζοντα, τινὰ δὲ\nἐπὶ σκορπίων, ὥσπερ ἐπὶ τῶν ἐχιδνῶν ἄλλα. καὶ ἐπὶ τῶν ἀναιρούντων\nφαρμάκων τὰ μὲν ἐπὶ ἀκονίτου, τὰ δὲ ἐπὶ λαγωοῦ τοῦ θαλαττίου, τὰ δ'\nἐπ' ἄλλου τινὸς ἢ ἄλλου. πάντα δ' οὖν αὐτὰ μίξας ὁ Μιθριδάτης ἓν\nἐποίησε φάρμακον, ἐλπίσας ἕξειν ἀρωγὸν ἐπὶ πᾶσι τοῖς ὀλεθρίοις.\nὕστερον δὲ Ἀνδρόμαχος ὁ Νέρωνος ἀρχιατρὸς, ἔνια μὲν προσθεὶς,\nἔνια δὲ ἀφελὼν, ἐποίησε τὴν θηριακὴν ὀνομαζομένην ἀντίδοτον, οὐκ\nὀλίγην ἐχιδνῶν σάρκα μίξας τοῖς ἄλλοις, ἣν οὐκ εἶχεν ἡ\nΜιθριδάτειος. καὶ διὰ τοῦτο πρὸς μὲν τὰ τῶν ἐχιδνῶν δήγματα\nκαλλίων ἐστὶν ἡ θηριακὴ τῆς Μιθριδάτειος ὀνομαζομένης· πρὸς τὰ ἄλλα\nδὲ οὐδὲν ἥττων ἡ Μιθριδάτειος, ἀλλ' ἔστιν ἐφ' ὧν καὶ βελτίων. οὐ\nτὴν αὐτὴν δὲ δύναμιν ἔχουσιν ἐπιλαμβανόμεναι καὶ προλαμβανόμεναι\nτῶν ἀναιρούντων φαρμάκων. ὃ γὰρ\nαὔταρκες αὐτῶν ἐστι μέγεθος εἰς τὸ μηδὲν παθεῖν προληφθέντων,\nτοῦτο αὐξηθὲν εἰς τετραπλάσιον ἢ πενταπλάσιον ἐπιδιδόμενον\nὀνίνησι, καὶ οὐχ ἅπαξ γε τῆς ἡμέρας, ἀλλὰ δίς. εἰ δέ τις ἤτοι καθ'\nἑκάστην τὴν ἡμέραν, ὡς ὁ καθ' ἡμᾶς γενόμενος αὐτοκράτωρ Αὐρήλιος\nἈντωνῖνος ἢ ὡς αὐτὸς ὁ Μιθριδάτης, λαμβάνοι τοῦ φαρμάκου,\nπαντάπασιν ἀβλαβὴς ὑπὸ τῶν θανασίμων τε καὶ δηλητηρίων\nφαρμάκων ὀνομαζομένων ἔσται, ὥσπερ φασὶ καὶ τὸν Μιθριδάτην\nαὐτὸν, ἡνίκα προείλετο δι' ὀλεθρίου φαρμάκου μᾶλλον ἀποθανεῖν,\nἢ ὑπὸ Ῥωμαίοις γενέσθαι, μηδὲν εὑρεῖν ἀνελεῖν αὐτὸν δυνάμενον. τὰ\nμὲν οὖν κατὰ Μιθριδάτην ἀκούομεν· αὐτοὶ δ' ἡμεῖς ἴσμεν κατὰ τὸν\nἈντωνῖνον, ὃς τὸ μὲν πρῶτον εἰς ἀσφάλειαν ἑαυτοῦ κατασκευάζων\nἑκάστης ἡμέρας, ὅσον Αἰγυπτίου κυάμου μέγεθος ἐλάμβανεν, ἢ\nκαταπίνων ἄνευ μίξεως ὕδατος ἢ οἴνου ἢ τοιούτου μιγνύς. ἐπεὶ\nδὲ συνέβαινεν αὐτῷ νυστάζειν καρωδῶς ἐν ταῖς ὁσημέραι πράξεσιν,\nἀφεῖλε τὸν ὀπὸν τῆς μήκωνος. πάλιν οὖν αὐτὸν συνέβη διὰ τὸ πρόσθεν\nἔθος, ὡς ἂν αὐτῷ τε φύσει ξηροτέρας ὄντι κράσεως, καὶ ξηραῖνον\nφάρμακον ἐκ πολλοῦ προσφερόμενον, τό γε πλεῖστον μέρος τῆς νυκτὸς\nἄγρυπνον διατελεῖν, καὶ διὰ τοῦτο ἠναγκάσθη προσφέρεσθαι, καὶ\nτοῦ τὸν ὀπὸν ἔχοντος ἤδη πως κεχρονικότος. εἴρηται γάρ μοι\nπολλάκις ἤδη τὰ τοιαῦτα φάρμακα χρονίζοντα πραότερον ἴσχειν αὐτόν.\nἦν δὲ τηνικαῦτα διὰ τὸν Γερμανικὸν πόλεμον ἐν τοῖς περὶ τὸν Ἴστρον\nχωρίοις, ἐμοῦ παραιτησαμένου τὴν ἀποδημίαν ἐκείνην. ἐπεὶ δὲ τὴν ὑπὸ\nΔημητρίου τοῦ ἀρχιατροῦ σκευαζομένην ἀντίδοτον ἐπῄνει, μετὰ\nθάνατον αὐτοῦ γράψας Εὐφράτει τῷ καθολικῷ, παρ' οὖ τὰ πρὸς τὴν\nσύνθεσιν ἐλάμβανεν ἁπλᾶ φάρμακα, δηλῶσαι τίς αὐτῷ παρῆν τῶν\nλαμβανόντων σύνταξιν αὐτοκρατορικὴν, καὶ πυθόμενος ἐμὲ διὰ παντὸς\nαὐτῷ κατὰ πάσας τὰς συνθέσεις παραγεγονέναι, σκευάζεσθαι μὲν\nἐκέλευσεν ὑπὸ ἐμοῦ τὴν ἀντίδοτον. ἀρεσθεὶς δὲ αὐτῇ μόνῃ,\nπαραγενόμενος εἰς Ῥώμην, ἐπυνθάνετο κατὰ τίνα συμμετρίαν τῶν ἁπλῶν\nφαρμάκων σκευάζοιμι, κᾀγὼ τἀληθὲς αὐτῷ διῆλθον, ὡς οὐδὲν οὐδὲ\nτοὐλάχιστον, οὔτ' ἐνέλιπον, οὔτε προσέθηκα τῶν ἐμβαλλομένων ἐξ\nἔθους παλαιοῦ τοῖς κατὰ τὴν αὐλὴν ἰατροῖς, ἐδήλωσά τε τὴν αἰτίαν,\nδι' ἣν ἀρέσκει μάλιστα αὐτῷ ἐμοὶ σκευασία, περὶ ἧς εἰπεῖν καὶ νῦν\nπροθέμενος, ἐμνημόνευσα τῶν τότε πραχθέντων. ἅτε γὰρ ἑκάστης ἡμέρας\nλαμβάνων ὁ Ἀντωνῖνος ἅμα πολλῷ μέλιτι τοῦ φαρμάκου, ἀκριβέστατα\nδιεγίνωσκε τήν τε κακίαν αὐτοῦ καὶ τὴν ἀρετήν.\n[Πῶς ἄν καλλίστη σκευάζηται ἡ θηριακή.] Γίνεται δὲ κάλλιστον τοῦτο,\nκαὶ τὰ ἄλλα σχεδὸν ἅπαντα φάρμακα, διὰ τὴν τῶν ἐμβαλλομένων ἀρετήν\nτε καὶ ἀναλογίαν τῆς πρὸς ἄλληλα δυνάμεως. οἱ πολλοὶ δ' οὐδὲ τὴν\nἀρχὴν ἴσασι δοκιμάζειν ἕκαστον αὐτῶν καταμόνας, εἰς ὅσον ἥκει\nκακίας ἢ ἀρετῆς, ὥστ' οὐδὲ τὴν ἀναλογίαν τῆς πρὸς ἄλληλα δυνάμεως\nἐπίστανται. καὶ διὰ τοῦτο βάλλοντες ﻿ ἐνίοτε τὰ πλεῖστα τῶν\nφαρμάκων ἀσθενῆ, ἢ διὰ χρόνον, ἢ διὰ γένος, ἔμιξαν αὐτοῖς τῶν\nἰσχυροτάτων. ἐμβαλὼν γοῦν τίς ποτε ἐκ τῶν Θηβῶν τῶν Αἰγυπτίων ὀπὸν\nἰσχυρότατον ὄντα, παραπλήσιον Φιλωνείῳ φαρμάκῳ καὶ τῇ γεύσει\nκαὶ τῇ δυνάμει τὴν ἀντίδοτον εἰργάσατο. σμύρναν δὲ αὖθις\nἐμβαλὼν, ἰσχυρότατον ἅμα τοῖς πλείστοις ἀσθενέσιν, ἐπικρατηθῆναι τὴν ἀντίδοτον ὑπ' ἐκείνης\nἐποίησε, καί τις ἄλλος ὅμως ἐν κρόκῳ ταὐτὸν ἥμαρτεν, ὁ δὲ ἐν\nσαγαπηνῷ, καθάπερ γε πάλιν ἄλλος ἐν ἀσφάλτῳ καὶ χαλβάνῃ. τινὲς\nδὲ καὶ δύο καὶ τρία τῶν οὕτως ἰσχυρῶν ἀσθενέσι τοῖς ἄλλοις μίξαντες\nὑπ' ἐκείνων ἐπικρατουμένην τὴν ἀντίδοτον εἰργάσαντο. τὴν σκευασίαν\nμὲν οὖν αὐτὴν κᾂν ἅπαξ τις ἤδη δριμὺς ἄνθρωπος εὐκόλως μαθήσεται·\nτῶν δ' ἐμβαλλομένων φαρμάκων τὴν διάγνωσιν οὐχ ἅπαξ ἢ δὶς ἢ\nτρὶς, ἀλλὰ πάνυ πολλάκις ἑωρᾶσθαι δεῖται, κᾂν ἀκριβῶς ὑπό τινος\nδεικνύντος τε ἅμα καὶ λόγου διδάσκοντος, ὁποῖόν ἐστι τὸ ἄριστον\nἐκμάθοι, |τῷ δὲ χωρὶς τοῦ δείξαντος ἐξ ἀναγνώσεως βιβλίου τινὸς,\nὁποῖα τά θ' Ἡρακλείδου τοῦ Ταραντίνου θηριακὰ καὶ Κρατεύα\nκαὶ Διοσκορίδου καὶ Νίγρου καὶ Ἰόλλα καὶ Ῥούφου τοῦ Ἐφεσίου\nκαὶ ἄλλων τινῶν ἐπὶ τὴν διάγνωσιν αὐτῶν ἥκοντι, πολὺ πλείονος\nαὐτοψίας δεῖ πρὸς τὸ διαγινώσκειν ἀκριβῶς ἑκάστου φαρμάκου τήν τε\nἀρετὴν καὶ τὴν κακίαν. ἔνια μὲν γὰρ παραποιοῦσιν οἱ καπηλεύοντες\nοὕτω σαφῶς, ὡς καὶ τοὺς τριβακωτάτους ἐν αὐτοῖς λανθάνειν, ἐφ' ὧν\nκάλλιστόν ἐστιν αὐτῶν ἐκ πολλοῦ παρεσκευάσθαι διὰ φίλον\nἀνόθευτον ἐκ τοῦ χωρίου, καθ' ὃ κάλλιστον γεννᾶται, πορίζεσθαι\nτὸ φάρμακον, ἢ ἅπαξ πορευθέντα παρασκευάσασθαι τὰ διαμεῖναι\nδυνάμενα πρὸς ὅλον τὸν βίον, ὁποία σχεδὸν ἅπαντά ἐστι τὰ μεταλλικὰ\nκαλούμενα. Κύπρον γοῦν ἱστορῆσαι βουληθεὶς ἐγὼ διὰ ταῦτα, φίλον τε\nἔχων τὸν ἐν αὐτῇ πολὺ δυνάμενον, ἑταῖρον ὄντα τοῦ προεστῶτος τῶν\nμετάλλων ἐπιτρόπου Καίσαρος, καδμείαν τε πολλὴν ἐκεῖθεν\nἐκόμισα καὶ διφρυγὲς καὶ σπόδιον καὶ πομφόλυγα χαλκῖτίν τε καὶ\nμίσυ καὶ σῶρυ καὶ χάλκανθον, ὥσπερ γε πάλιν ἐκ τῆς Παλαιστίνης\nΣυρίας ὀποβάλσαμον ἀκριβές. ἄσφαλτος μὲν γὰρ οὐδὲ δολωθῆναι\nδύναται πανούργως, ὥσπερ οὐδὲ ὁ τοῦ ὀποβαλσάμου καρπὸς ἢ τὸ\nξυλοβάλσαμον. ἔπλευσα δὲ καὶ εἰς Λῆμνον, ἴσασι δὲ οἱ θεοὶ, δι'\nοὐδὲν ἄλλο ἢ διὰ τὴν Λημνίαν, εἴτε γῆν ἐθέλει τις ὀνομάζειν,\nεἴτε σφραγῖδα, λέλεκται δὲ περὶ αὐτῆς αὐτάρκως ἐν τῷ περὶ τῆς\nτῶν ἁπλῶν φαρμάκων δυνάμεως ἐνάτῳ. ταύτην οὖν εἴτε Λημνίαν γῆν,\nεἴτε σφραγῖδα καλεῖν ἐθέλεις, παραποιοῦσιν, ὡς μηδένα δυνάσθαι\nδιαγνῶναι τὴν ἀληθινὴν ἀπὸ τῆς παραπεποιημένης. καθάπερ γε τὸ\nκαλούμενον Ἰνδικὸν Λύκιον, ἕτερά τε πολλὰ δυσκολωτάτην ἔχοντα\nδιάγνωσιν ἀπὸ τῶν νενοθευμένων, ἃ χρὴ παρὰ τῶν εἰς τὰ χωρία\nπορευομένων, ἐπιτρόπων τε καὶ |συγκλητικῶν ἀρξάντων τῆς χώρας\nἀθροίζειν, ἢ καὶ τῶν κατοικούντων ἐν αὐτοῖς φίλων, ὥσπερ ἐμὲ\nποιοῦντα τεθέασθε. κομίζεται γάρ μοι τὰ μὲν ἐκ τῆς μεγάλης Συρίας,\nτὰ δ' ἐκ τῆς Παλαιστίνης, τὰ δὲ ἐξ Αἰγύπτου, τὰ δὲ ἐκ Καππαδοκίας,\nἐκ Πόντου δ' ἄλλα, καθάπερ γε καὶ Μακεδονίας τε καὶ τῶν πρὸς\nτὴν δύσιν χωρίων, ἔνθα Κελτοὶ καὶ Ἴβηρες, οἵ τε κατὰ τὴν\nἀντικειμένην χώραν οἰκοῦντες Μαυρούσιοι. τίνα μὲν οὖν ἐν ἑκάστῃ\nχώρᾳ γίνεται κάλλιστα φάρμακα, Διοσκουρίδης τε καὶ οἱ ἄλλοι\nγεγράφασιν ἀληθῶς. ἡμᾶς δ', ὡς ἔφην, χρὴ παρασκευάσασθαι καθ' ὃν\nεἴρηκα τρόπον αὐτὰ, καὶ μάλιστα ἐὰν ἐν Ῥώμῃ κατοικῶμεν, εἰς ἣν\nἐξ ἁπάντων τῶν ἐθνῶν καθ' ἕκαστον ἐνιαυτὸν ἐξικνοῦνται\nπάμπολλα. τίνα δὲ καὶ κατ' αὐτὴν τὴν Ἰταλίαν τὰ μὲν αὐτοφυῶς\nγεννᾶται, τὰ δὲ κατασκευάζεται, καθάπερ ἐν Δικαιαρχίᾳ τῇ νῦν\nκαλουμένῃ Ποτιόλοις, ἰὸς καὶ ψιμύθιον καὶ χαλκὸς καὶ λεπὶς χαλκοῦ\nκαὶ ἄλλα τινὰ, κατὰ δὲ τὴν Ῥώμην αὐτὴν ἡ λιθάργυρος. ἔνια δὲ μόνον\nοὐχὶ καθ' ἑκάστην ἡμέραν κομίζεται, καθάπερ τά τ' ἐκ τῆς Σικελίας\nκαὶ τῆς μεγάλης Λιβύης καθ' ἕκαστον ἐνιαυτὸν ὥρᾳ θέρους ἀπό τε\nΚρήτης πολλὰ, τῶν ἐκεῖ βοτανικῶν ἀνδρῶν ὑπὸ Καίσαρος τρεφομένων,\nοὐκ αὐτῷ Καίσαρι μόνῳ, ἀλλὰ\nκαὶ πάσῃ τῇ Ῥωμαίων πόλει, πλήρη\nπεμπόντων ἀγγεῖα ταυτὶ τὰ πλεκτὰ καλούμενα, διὰ τὸ τῶν λυγῶν\nεἶναι πλέγματα. φέρεται δὲ ἀπὸ Κρήτης τὰ τοιαῦτα καὶ εἰς ἄλλα\nπολλὰ τῶν ἐθνῶν, ὡς μηδὲν τῶν ἀπ' αὐτῆς ἐνδεῖν, μήτε\nβοτανῶν, μήτε καρπῶν, μήτε σπερμάτων, μήτε ῥιζῶν, μήτε χυλῶν. τὰ\nμὲν οὖν ἄλλα πάντα εἰλικρινῆ· νοθεύονται δὲ ἔνιοι τῶν χυλῶν, ἀλλὰ\nκαὶ τοῦτο σπανίως γίνεται. διὰ γὰρ τὸ πλῆθος τῶν γενομένων βοτανῶν\nἐν τῇ νήσῳ οὐ πάνυ τι πανουργεῖν ἐπιχειροῦσιν οἱ κατ' αὐτὴν\nβοτανικοὶ, οὐ μὴν οὐδ' ἡ καινουργία μεγάλη, καθάπερ ἐπ' ἄλλων, ἀλλ'\nἀντὶ τοῦ χυλὸν ἀψινθίου μόνου ποιήσασθαι πρασίου μιγνύουσιν, ἤ\nτι τοιοῦτον παραποιοῦσι μικρὸν, ὥστε τοὺς ἐν Ῥώμῃ μυροπώλας\nὠνουμένους καθ' ἕκαστον ἔτος τὰ πλήρη τῶν φαρμάκων ἀγγεῖα τὰ\nπλεκτὰ, πρῶτον μὲν ἕκαστον αὐτὸν διδάσκεσθαι γνωρίζειν, εἰ καὶ μὴ\nπρότερον ἑορακώς τις εἴη. πρὸς τούτῳ δὲ καὶ τὸ κάλλιστον ἐκ τῆς\nσυνεχοῦς θέας, ὁποῖόν ἐστι διδάσκεσθαι. μεμνημένοι γὰρ ὧν ὠνήσαντο\nπέρυσι, ὅταν ἴδωσιν ἕτερον, ἄμεινον αὐτοῦ γνωρίζουσιν· ἐν μὲν\nταῖς βοτάναις, ὅσαι μετὰ τοῦ καρποῦ προσκειμένου τοῖς ἀκρέμοσι\nκομίζονται, πολυκαρπότερον· εὐθαλέστερόν τε καὶ ἁδρότερον,\nἐσφιγμένον τε κατὰ τὴν οἰκείαν οὐσίαν, ἔν τε τῷ χρόνῳ μὴ\nδιαφθειρόμενον, ἐννοοῦντες ﻿ εἶναι κρεῖττον τῶν ἀτροφωτέρων\nτε καὶ ἀκαρποτέρων, ἀραιῶν τε καὶ κούφων καὶ διαφθειρομένων ταχέως.\nὄνος γὰρ ἂν εἴη σαφῶς ὁ μηδὲν τούτων ἐννοῆσαι δυνάμενος. ὥσπερ\nγε καὶ κατὰ τὴν γεῦσίν τε καὶ ὄσφρησιν οὐδὲν χαλεπὸν ἐννοῆσαι τὸ\nἄριστον, ἑορακότας πολλάκις ταὐτόν. ἐν ᾧ γὰρ τῶν ἄλλων διαφέρει\nκατ' ὀσμὴν ἢ γεῦσιν ἕκαστον τῶν φαρμάκων, ἐν ἐκείνῳ σφοδρυνόμενον\nπρωτεύει τῶν ὁμοειδῶν. οὕτω γοῦν καὶ τὸ μέλι λέγομεν ἄριστον εἶναι\nτὸ γλυκύτατόν τε καὶ δριμύτατον τῶν ἄλλων ἁπάντων, ἐπειδὴ τὸ\nγένος αὐτοῦ τὴν ἐν γλυκύτητι τοιαύτην ὑπεροχὴν ἔχειν φαίνεται. ὅταν\nοὖν ἐκ γλυκειῶν φύσει σταφυλῶν τὸ γλεῦκος εἰς ἥμισυ μέρος ἢ καὶ\nτρίτον ἑψηθείη, γλυκύτητι μὲν οὐδὲν ἀποδεῖ μέλιτος, ἀμβλὺ δ' ἐστὶ\nκαὶ ἄδηκτον, ὥσπερ τὸ ὕδωρ· ἀλλ' οὐ τό γε μέλι τοιοῦτον· ἔχει γάρ\nτινα δριμύτητα μετὰ τῆς γλυκύτητος, ὥστε ἄριστόν ἐστι τὸ πρωτεῦον\nἐν τούτοις, καὶ πρῶτά γε αὐτῶν τὰ γνωρίσματα τῆς οἰκείας\nἀρετῆς ἐκ τούτων ἔσται. κατὰ συμβεβηκὸς δέ τι καὶ παρεπόμενον αὐτῇ\nκατὰ χροιὰν καὶ σύστασιν καὶ ὀσμὴν καὶ τὴν οἷον ἀλληλουχίαν\nτῶν μορίων. ὠχρὸν μὲν οὖν ἐστι τῇ χροιᾷ, τῇ συστάσει δὲ οὔτε παχὺ\nκαὶ θρομβῶδες οὔτε λίαν ὑγρὸν ἡνωμένον τε δι' ὅλου καὶ γλίσχρον,\nὡς ἐάν γε βαστάσας ἀπ' αὐτοῦ τῷ δακτύλῳ ῥεῖν ἐπιτρέψῃς,\nκατατείνεσθαι συνεχὲς αὐτὸ, καθάπερ ἰξὸν, οὐ διασπώμενον, οὐδὲ\nἀποῤῥηγνύμενον, ἀλλ' οὐ διὰ ταῦτ' ἔστιν ἄριστον, ἀλλ' ὅτι τὸ κατὰ\nτὴν οἰκείαν φύσιν ἄριστον μέλι ταῦτ' ἔχει συμβεβηκότα διὰ παντὸς\nἑαυτῷ, καὶ διὰ τοῦτο γνωρίσματα γίνεται τοῦ βελτίστου. διὸ καὶ\nπολλάκις ἑωρᾶσθαί φημι δεῖν ἕκαστον τῶν ἁπλῶν φαρμάκων, ἵνα διὰ\nμνήμης ἔχωμεν εἰς ὅσον ἥκει δριμύτητος, ἢ γλυκύτητος, ἤ τινος τῶν\nἄλλων αἰσθητῶν ποιοτήτων, ὧν τὸ ποσὸν ἀδύνατον λόγῳ δηλωθῆναι.\nπροσέρχεται δέ τις καὶ ἄλλη κρίσις τῆς ἑκάστου φαρμάκου δυνάμεως ἐξ\nἐμπειρίας πολυχρονίου, μηδὲν ὑπὸ τοῦ λόγου βοηθουμένη. τὸ γοῦν ἀπὸ\nΚνίδου κάλλιστον μέλι φαινόμενον οἷς εἶπον ἄρτι γνωρίσμασιν, ὡς\nἐγγὺς εἶναι τῷ Θασίῳ τε καὶ Ὑμηττίῳ, κακίαν οὐ μικρὰν ἐνδείκνυται\nχρονίζον, εἰς οἰνώδη μεταβάλλον ποιότητα. παραπλήσιον\nδέ τι πέπονθεν αὐτῷ καὶ τὸ Ῥόδιον. ὥστε τις ἐμβαλὼν τούτου τοῦ\nμέλιτος εἰς τὴν θηριακὴν. εἶτα μετὰ\nγ΄ ἐνιαυτὸν εὑρὼν αὐτὴν οἰνίζουσαν, οὐ κατὰ τὴν γεῦσιν μόνον,\nἀλλὰ καὶ κατὰ τὴν ὀσμὴν ἔδειξέ μοι, κᾀγὼ θεασάμενος εἶπον τὸ\nγεγονὸς αὐτῷ παρὰ τοῦ βεβλημένου μέλιτος, ὥστε θαυμάσαι τὸν\nἄνθρωπον. ἔτι δὲ προσεπυθόμην, εἴ γε ἐπὶ πλέον ἥψησέ τε καὶ\nἀπήφρισεν αὐτό. προσωμολόγει δὲ καὶ ταῦτα, καὶ διὰ τοῦτο ἐθαύμαζε\nμὲν ὥς τι σοφὸν ἀκηκοὼς παρ' ἐμοῦ, κατέγνω δὲ τῆς ἑαυτοῦ\nπροπετείας, ἐπιχειρήσαντος σκευάζειν φάρμακον ἐκ μόνης τῆς γραφῆς.\nἄλλως δ' ὀξώδη γενομένην, ἣν ἐσκεύασε θηριακὴν ἔδειξέ μοι,\nπυνθανόμενος τὴν αἰτίαν. ἀκούσας οὖν παρ' ἐμοῦ πλείονα τοῦ\nδέοντος ἐμβεβλῆσθαι οἶνον, καὶ τοῦτον οὐκ ἄριστον οὐδὲ\nπαλαιὸν, ἴσως δὲ καὶ ἄρτου μὴ καλῶς κατεσκευασμένου, πλέον\nμεμίχθαι τῇ σαρκὶ τῶν ἐχιδνῶν, ὁμολογήσας οὕτως ἔχειν, ἑαυτοῦ\nκατέγνω τῆς προπετείας.\n[Ὁποῖον δεῖ τὸν οἶνον ἐμβαλεῖν ταῖς ἀντιδότοις.] Διὸ καὶ\nπρονοητέον ἐστὶν οἶνον ἐμβαλεῖν τῷ γένει τοιοῦτον, ὁποῖος μὲν ἐκ\nτῆς ἐμπειρίας ἔγνωσται μονιμώτατος ὑπάρχειν, ἔπειτα δ' ἰσχυρὸν,\nἔτεσι πλείοσιν ἤδη δεδωκότα βάσανον, ὡς οὐκ ἔτι μεταβληθήσοιτο. καὶ\nγάρ τοι καὶ ἀσθενέστατοί γε καὶ ὡς ἂν εἴποι τις ὑδατωδέστατοι\nτῶν οἴνων ἢ σφόδρα αὐστηροὶ, καὶ μάλιστα πάντων οἴνων\nὀξυνόμενοι, φθάσαντες ἐν τοῖς πρώτοις ἔτεσιν ὀξυνθῆναι,\nδιαμένουσι τοῦ λοιποῦ. χρόνος δὲ τῆς τοιαύτης κρίσεως ἄλλος\nἄλλῳ οἴνων ἐστὶν, οὐ πολλῶν μὲν ἐτῶν τοῖς ὑδατώδεσιν· οὕτω δ'\nὀνομάζουσι τοὺς λευκοὺς τῇ χρόᾳ καὶ λεπτοὺς τῇ συστάσει, καὶ μὴ\nπολλοῦ δεομένους ὕδατος ἐν τῷ κεράννυσθαι. πάντως δ' αὐτοῖς ὑπάρχει\nτοιούτοις οὖσιν, ὥσπερ οὐδ' ὅλως πλήττουσι τὴν κεφαλὴν, οὕτω μηδὲ\nθερμαίνειν σαφῶς τὸ σῶμα, μηδὲ πέψει τῇ κατὰ γαστέρα, καὶ\nφλέβας ἐναργῶς συντελεῖν τι, μηδὲ εὐτροφίᾳ συναίρεσθαι. τάχιστα\nπάντων οἴνων οὗτοι παλαιοῦνται. καλοῦσι δὲ οἱ περὶ ταῦτα δεινοὶ\nπαλαιοῦσθαι τὸ μεταβάλλειν ἑτοίμως εἰς τὴν τοιαύτην ποιότητα τῶν\nπαλαιουμένων. δριμύτης δ' ἐστὶν αὕτη μετὰ τοῦ θερμαίνειν\nσαφῶς, ὕστερον δὲ καὶ πικρότης, εἰς ἣν μετέστη. ἐνίοτε δὲ καὶ τοὺς\nὑδατώδεις οἴνους ἀφικνουμένους ἐστὶν ἰδεῖν, ὅταν γε μὴ φθάσωσιν\nἐν τοῖς πρώτοις, ἢ τρισὶν, ἢ τέτρασιν ἔτεσιν ὀξυνθῆναι· τοῖς\nδ' ἰσχυροῖς τε ἅμα καὶ αὐστηροῖς καὶ λευκοῖς μετὰ πάχους οἴνοις καὶ\nμετὰ δεκαετίαν ἐνίοτε συνέπεσε μὴ καλῶς ἀποκειμένοις ὀξυνθῆναι.\nσυνέβαινε δ' αὐτοῖς καὶ παλαιοῦσθαι χρόνῳ παμπόλλῳ· τοιοῦτοι κατὰ\nτὴν Ἰταλίαν εἰσὶν, ὅ τε Τιβουρτῖνος καὶ Σιγνῖνος καὶ Μάρσος καὶ\nΣουῤῥεντῖνος. ὁ μέντοι Τιβουρτῖνος καὶ Μάρσος αὐστηροί τε, καὶ\nῥᾳδίως ὀξυνόμενοι κατὰ τὴν ἀπρονόητον ἀπόθεσιν. ὁ δὲ Σιγνῖνος\nἰσχυρότερός τε τούτων ὑπάρχει, καὶ ἧττον ὀξύνεται καὶ παλαιωθεὶς\nκάλλιστος γίνεται. περὶ δὲ τοῦ Σουῤῥεντίνου τί δεῖ καὶ λέγειν;\nἅπαντες γὰρ τοῦτ' ἤδη γινώσκουσιν ὡς σχεδὸν πρὸ κ΄ ἐτῶν ἔτι ἐστὶν\nἄπεπτος. ἀκμάζει δὲ τοσούτων ἐτῶν γιγνόμενος, ἐπὶ πολύ τε παραμένει\nπότιμος, οὐκ εὐκόλως ἐκπικρούμενος, συνάμιλλος κατ' ἀρετὴν\nὑπάρχων τῷ Φαλερίνῳ ἐναντία δὲ τούτοις τοῖς οἴνοις οἱ ὑδατώδεις\nπάσχουσιν, ὅ τε Σαβῖνος καὶ ὁ Ἀλβανὸς ﻿ καὶ ὁ Γαυριανὸς ἐν\nτῷ Ποτιόλων λόφῳ γενόμενος, ὅ τε ἐν Νεαπόλει κατὰ τοὺς ὑποκειμένους\nαὐτῇ λόφους, Ἀμιναῖος μὲν ὀνομαζόμενος, ἀλλὰ λεπτὸς μὲν ὑπάρχων, οὐχ ὥσπερ οἱ κατὰ τὴν\nΣικελίαν τε καὶ Βιθυνίαν Ἀμιναῖοι, καίτοι κᾀν τούτοις τοῖς ἔθνεσιν\nὀλίγος μὲν ὁ ὑδατώδης καὶ λεπτὸς οἶνος γεννᾶται, οὐ μὴν ἀποδεῖ γε\nοὔτε τοῦ Σαβίνου κατὰ τὴν Ἰταλίαν οὔτε κατὰ τὴν Ἀσίαν Ἀρσινίου\nτε καὶ Τιτακαζηνοῦ καὶ τοῦ παρ' ἡμῖν ὀνομαζομένου Τιβηνοῦ διὰ\nτὸ χωρίον ἐν ᾧ γεωργεῖται Τίβας ὀνομαζόμενον. οὗτοι πάντες ῥᾳδίως μεταβάλλονται πρὸς τὰς ἐναντίας\nποιότητας, ἤτοι τὴν ὀξεῖαν ἢ τὴν πικρὰν, ἐν μὲν ἀρχῇ τὴν ὀξεῖαν,\nἐὰν δὲ διαμένωσι, τὴν πικράν. πολὺ δὲ εἰς ἑκάτερα τὴν ἀλλοίωσιν\nαὐτοῖς συμβάλλεται τὸ χωρίον ἐν ᾦ κεῖνται. καταρχὰς μὲν ἄριστόν\nἐστι τὸ ψυχρὸν, ὕστερον δὲ τὸ θερμὸν, ἢ πάλιν ἱκανῶς θερμὸν ἐξ\nἀρχῆς, ὡς τό γε χλιαρὸν ὀξύνει ῥᾳδίως αὐτούς. ἐὰν δὲ ἐν τῷ\nψυχρῷ κείμενοι διαμένωσιν ἔτεσι β΄ καὶ γ΄, τοὐντεῦθεν ἱκανῶς\nθερμαίνεσθαι δέονται, τοῦ χλιαροῦ δὲ χωρίου καὶ τοῦ μέσου,\nκατὰ τὴν κρᾶσιν οὐδέποτε δέονται. τινὲς γε μὴν οὕτως ἀσθενεῖς εἰσι\nκαὶ ὑδατώδεις, ὡς μηδ' ἐξ ἀρχῆς φέρειν τὸ ψυχρὸν, ἐφ' ὧν ὁ πατήρ\nμου πείρας ἕνεκεν εἰς θερμότατον οἶκον ἐμβαλὼν στοιβὴν πολλὴν καὶ\nθερμὴν ἐνέκρυψεν αὐτῇ πληρώσας κεράμια, καὶ τυχὼν τῆς ἐλπίδος\nοὐδέποτε ἔσχεν οἶνον ὀξυνόμενον, ἀλλὰ πάντας τάχιστα\nπαλαιουμένους. ὅπως δ' ἄν τις οἴκημα παρασκευάσειε θερμὸν, ὡς\nἐκεῖνος παρεσκεύασεν, καὶ δὴ φράσω. κατὰ τοὺς ἀγροὺς ἅπαντας παρ'\nἡμῖν οἶκοι γίνονται μεγάλοι, τὴν μὲν ἑστίαν, ἐφ' ἧς καίουσι· τὸ\nπῦρ, ἐν μέσοις ἑαυτῶν ἔχοντες, οὐ πολὺ δὲ αὐτῆς ἀπέχουσιν αἱ τῶν\nὑποζυγίων στάσεις, ἤτοι κατ' ἀμφότερα τὰ μέρη, δεξιόν τε καὶ\nἀριστερὸν, ἢ πάντως γε κατὰ θάτερον. εἰσὶ δὲ κρίβανοι συνεζευγμένοι\nταῖς ἑστίαις κατὰ τὸ πρόσω μέρος ἑαυτῶν, ὃ πρὸς· τὴν θύραν\nβλέπει τοῦ παντὸς οἴκου. τοιοῦτοι μὲν οὖν ἅπαντες οἱ κατὰ τοὺς\nἀγροὺς οἶκοι κατασκευάζονται, κᾂν εὐτελεῖς ὦσιν. οἱ δ'\nἐπιμελέστερον αὐτῶν κατασκευαζόμενοι κατὰ τὸν ἔνδον τοῖχον ἔχουσι\nτὴν κατ' ἄντικρυ τῇ θύρᾳ τεταγμένην εξέδραν. ἑκατέρωθεν δ' αὐτῆς\nκοιτῶνα, καθ' ὃν ἄνωθέν ἐστιν ὑπερῴα οἰκήματα, καθάπερ καὶ\nκατὰ πολλὰ τῶν πανδοχείων ἐν κύκλῳ κατὰ τρεῖς τοίχους τοῦ οἴκου τοῦ\nμεγάλου, πολλάκις δὲ καὶ κατὰ τέτταρας. ἐκ τούτων οὖν τῶν\nοἰκημάτων τὸ μάλιστα σκεπόμενον ἑκατέρωθέν ἐστι, τὸ κατὰ τῆς\nἐξέδρας ἐπικείμενον, ἐν ᾧ τὸν οἶνον ὁ πατήρ μου κατετίθετο. μετὰ τὸ\nκατὰ τοὺς πίθους ζέσαι. τὸ δὲ μονιμώτερον ἐπὶ τῶν κεραμίων\nἀποτίθεται πρότερον, ὥσπερ καὶ τοὺς ἄλλους ἐστὶ παρ' ἡμῖν δι' ἔτους\nθερμαίνειν διόλου. ἀμείνων δὲ τῶν οἴκων ὁ πρὸς μεσημβρίαν μὲν\nἐστραμμένος, ἀπεστραμμένος δὲ τὰς ἄρκτους. ἔστι δέ τις παρ' ἡμῖν\nγενομένη βοτάνη θαμνώδης, πάνυ θερμὴ καὶ δριμεῖα, καὶ ἀρωματίζον\nἔχουσά τι, καλοῦσι δ' αὐτὴν οἱ ἐπιχώριοι κολυμβάδα, ἔνιοι δὲ\nστοιβὴν, ἐπιτηδειοτάτην οὖσαν εἰς φυλακὴν οἴνου. συντίθεται\nοὖν ἐν ταύτῃ τῇ βοτάνῃ τὰ κεράμια, καὶ τῶν οἴκων τῶν ὑπερώων\nτοῦ μέρους τὸν ἕνα τοῖχον διετίτρα τρήμασιν ἀξιολόγοις,\nἐστραμμένοις εἰς τὸν μέγαν οἶκον, ἐν ᾧ τόν τε κρίβανον ἔφην εἶναι\nκαὶ τὴν ἑστίαν, προμηθούμενος, διὰ τῶν τρημάτων εἰσιέναι θερμασίαν\nεἰς τὸν οἶκον, ἐν ᾧ τὰ κεράμια κατετίθετο. ἔκ τε οὖν τῆς\nκατὰ τὸν μέγαν οἶκον θερμασίας ἡ ἀποθήκη θερμαινομένη, κᾀκ τῆς\nστοιβῆς θαλπομένη, διεφύλαττε πάντα τὸν οἶνον, ὡς μηδέποτε\nὀξυνθῆναι. πρὸς δὲ τὸ μᾶλλον ἐπιτυγχάνειν, καὶ μηδέποτε\nἁμαρτεῖν τοῦ σκοποῦ, τοῖς κεραμίοις ἐνέχει τὸν οἶνον οὐ\nκαινοῖς, ἀλλ' ἐξ ὦν ἐκεκένωτό τις τῶν πεπαλαιωμένων. παραπλήσιον\nδ' οἷς εἴρηκα καὶ κατὰ τὴν Ἰταλίαν\nεἶδον ἐν τοῖς περὶ Νεάπολιν, καὶ τὸν γειτνιῶντα λόφον αὐτῇ τῇ χώρᾳ\nγενόμενον, ὃν ὀνομάζουσι Τριφύλλινον. ἐπυθόμην δὲ καὶ κατ'\nἄλλα πολλὰ χωρία τῆς Ἰταλίας οὕτω θερμαίνεσθαι τὸν οἶνον, ἄλλ' ὅ γε\nτοιοῦτος, ὥσπερ μόνιμος, οὕτω καὶ κεφαλαλγὴς γίνεται, διὰ τὴν ἐκ\nτοῦ καπνοῦ προσερχομένην αὐτῷ ποιότητα. φευκτέον οὖν σοι τοὺς\nτοιούτους ἅπαντας οἴνους ἐν τοῖς συντιθεμένοις φαρμάκοις, ἃ\nμέλλομεν εἴσω τοῦ σώματος λήψεσθαι. κατὰ δὲ τὰς ἐμπλάστρους καὶ τὰ\nἄλλα τὰ ἔξωθεν ἐπιτιθέμενα φάρμακα, καὶ τοῖς τοιούτοις, οὐδὲν\nκωλύει χρῆσθαι, μὴ παρόντων ἀρίστων. αἱρετέον οὖν εἰς τὰς\nἀντιδότους οἴνους φύσει μονίμους, ὧν πρῶτος οὐκ εἰς τοῦτο μόνον,\nἀλλὰ καὶ τὴν ἄλλην ἅπασαν ἀρετὴν, ὁ Φαλερῖνός ἐστιν.\nαἱρετέον δὲ καὶ τούτου τὸν μήπω πικρὸν ὑπὸ παλαιότητος, ὡς ἔνιοι\nκαὶ κατὰ τοῦτο σφάλλονται τῶν τὴν θηριακὴν σκευαζόντων. ἀκηκοότες\nγὰρ ἀεὶ τὸν περιφερόμενον λόγον τοῦτον, ὡς τἄλλα πάντα γηρᾷ τῷ\nχρόνῳ πλὴν οἴνου, τὸν παλαιότατον ἐμβάλλουσιν, οὐδὲ τῆς ποσότητος\nἔνιοι στοχαζόμενοι, διὰ τὸ μηδὲ γεγράφθαι τὴν συμμετρίαν αὐτοῦ\nκατὰ τὰς φαρμακίτιδας βίβλους. δυοῖν δ' ὄντοιν εἰδῶν αὐτοῦ, μηδὲν\nἀλλήλων διαφερόντων ἀρετῇ, ἡδίονα τὴν ἀντίδοτον ὁ γλυκύτερος\nἐργάζεται, καὶ καλοῦσιν αὐτὸν ἰδίως Φαυστιανόν. καθάπερ οὖν οἱ τὸν\nμεταβάλλοντα καὶ ὀξυνόμενον οἶνον ἐμβάλλοντες ἁμαρτάνουσιν, εἰ γὰρ\nκαὶ μηδὲν ἔχον ἔγκλημα καθ' ἑαυτὸν ἀναμιχθείη τοῖς τῆς ἀντιδότου\nφαρμάκοις, ὀξύνεται πολλάκις, οὕτως ὁ παλαιότατος Φαλερῖνος,\nκαὶ μάλισθ' ὅταν βραχὺ πλείων ληφθῇ, πικρὸν ἐργάζεται τὸ φάρμακον.\n[Περὶ μέλιτος ταῖς ἀντιδότοις ἐμβληθῆναι δεομένου.] Εἰς δέ τις\nἰατρὸς καὶ τὸ μέλι πάνυ παλαιὸν ﻿ ἐνέβαλεν ὁμοίως τῷ\nΦαλερίνῳ, κατὰ τοῖόνδε τινὰ λογισμόν. οἰνῶδές ποτε μέλι τι γέγονε\nτὸ κεκραμένον, ἔμπροσθεν ἄριστον αὐτὸ φαινόμενον. ἀσφαλέστερον οὖν\nἔδοξε, καθάπερ ἐπ' οἴνου τοῦ τῷ μήκει τοῦ χρόνου κεκριμένου ὡς οὐ\nφθείροιτο, μῖξαι τῷ φαρμάκῳ. τὸ δὲ ἦν ἄρα διὰ τὸν χρόνον\nὑπόπικρον, εἶτα καὶ τὴν ἕψησιν προσλαβὸν ἐπὶ πλέον γενομένην,\nἔτι μᾶλλον ἐδείχθη πικρὸν, ὅπερ ἅπαντι μέλιτι τῷ παλαιοτέρῳ\nσυμβαίνει κατὰ τὴν ἕψησιν. καὶ θαυμαστὸν οὐδὲν, ὅπου γε καὶ χωρὶς\nτῆς ἑψήσεως ἐν τῷ χρόνῳ πικρότερον ἀντὶ τοῦ γλυκυτέρου γίνεται. καὶ\nπαρά γε τῷ ἐμῷ πατρὶ μέλι τι πικρὸν οὕτως ἦν, οἶον ἐν τῷ Πόντῳ\nγίνεται κατά τινα τῶν χωρίων, ἐν οἷς αἱ μέλιτται συνάγουσιν\nἀπὸ τῶν ἀψινθίων. αὐτὸ τοῦτο δ' ἔφασκε τὸ μέλι τὸ παρὰ\nἈθηναίοις ἄριστον χρόνῳ παμπόλλῳ παλαιωθὲν γεγονέναι πικρόν. ἐπεὶ\nδ' ἄχρηστον ἐφάνη μοι, καὶ μετὰ τὴν τελευτὴν τοῦ πατρὸς ἄχρι νῦν\nφυλάττω, πικρότερον μὲν ἔτι καὶ μᾶλλον, ἢ τότε ἦν γεγονὸς, ὥσπερ γε\nκαὶ μελάντερον, οὐ μὴν παχύτερόν γε πολλῷ. καὶ τοῦτ' ἔοικεν\nἐξαίρετον ὑπάρχον τῷ καλλίστῳ μέλιτι. καὶ γάρ τοι καὶ τὸ ἐν\nἘλεοῦντι τῆς Χεῤῥονήσου κατὰ τὴν χώραν ἐκείνην ἔνθα τὸ ἡρῷόν\nἐστι τοῦ Πρωτεσιλάου γενόμενον μέλι, πάντ' ἔχον Ὑμηττίου μέλιτος,\nμέχρι πολλοῦ τὰ αὐτὰ, τῷ χρόνῳ προϊόντι, πρὸς τὸ παχύτερον\nγίνεσθαι, καὶ θρομβοῦται πολλάκις. μέλι μὲν οὖν πάντως ἐμβλητέον\nἐστὶ τὸ κάλλιστον ταῖς ἀντιδότοις Ὑμήττιον ἢ Θάσιον ἢ πάντως γε\nἈττικόν· εἰ δὲ ἀποροῖμέν ποτε αὐτοῦ, τοῦ ἐν ταῖς Κυκλάσι νήσοις γινομένου, ὅ τί περ\nἂν ὁμοιότατον ᾖ τούτῳ. γίνεται δὲ κατὰ τὸν Ἰσθμὸν μέλι ἀγαθὸν, καὶ\nκαλεῖταί γε τοῦτο Ἰσθμιακὸν ἰδίως ἀπὸ τοῦ χωρίου, καθάπερ καὶ\nΤούβρεον καὶ αὐτὸ τὴν ἐπωνυμίαν ἔχον. ἔνδοξα μὲν οὖν ταῦτα.\nγίνεται δὲ καὶ κατ' ἄλλα χωρία κάλλιστον μέλι, διὰ βραχύτητα\nδ' ἅπαν δαπανώμενον ὑπὸ τῶν ἐγχωρίων, ὡς μὴ περιττεύειν εἰς\nἄλλην χώραν ἐξάγεσθαι, καὶ διὰ τοῦτ' ἀγνοεῖσθαι. καὶ γὰρ οὖν ἐν τῇ\nπαρ' ἡμῖν χώρᾳ τῇ μεταξὺ\nΠεργάμου τε καὶ τῆς ἐπὶ θαλάττῃ πόλεως Ἐλαίας ἔστι τις λόφος θύμων\nμεστὸς, ἐν ᾧ κάλλιστον αἱ μέλιτται συντιθέασι μέλι,\nδαπανώμενον αὐτόθι. κεῖται δὲ ὁ λόφος οὗτος ἀπὸ Περγάμου πορευομένῳ\nεἰς Ἐλαίαν ἐν τοῖς ἀριστεροῖς μέρεσιν, οὐ μὴν ἐγγὺς τῆς ὁδοῦ, καὶ\nκατὰ τὴν ὑπερκειμένην δὲ τῆς ἡμετέρας χώρας Μυσίαν, ἣν ὀνομάζουσι\nΒρῖττον, ἐθαύμασα θεασάμενος μέλι παραπλήσιον ἀκριβῶς Ἀττικῷ,\nκαίτοι τοῦ ἄλλου μέλιτος ἀκριβῶς ἐν αὐτῷ φαυλοτάτου γενομένου. ἀλλὰ\nγὰρ κᾀκεῖ λόφος τις ἦν οὐ μέγας, πετρώδης ὅλως, θύμων τε καὶ\nὀριγάνων μεστός. ἄλλοθι δὲ κυτίσου μὲν ἦν τὸ χωρίον μεστόν.\nἐγεώργει δ' ὁ δεσπότης αὐτοῦ μέλι γλυκύτατον, ὡς ὑπερβάλλειν ἐν\nτούτῳ τὸ Ἀττικὸν, οὐ μὴν δριμύ γε, καὶ διὰ τοῦτο ταχέως μὲν\nἀποστρέφον τοὺς χρησαμένους αὐτῷ, ταχέως δὲ ναυτίαν κινοῦν, εἰ καὶ\nβραχὺ πλέον ληφθείη. καὶ γὰρ οὖν καὶ τοῖς γράψασι περὶ τῆς κυτίσου\nταῦθ' ὁμολογεῖται πᾶσιν, ὡς πλεῖστον μέλιτος ἐκ τῶν ἀνθέων αὐτῆς αἱ\nμέλιτται δρέπονται. θαμνῶδες δ' ἐστὶ φυτὸν ἡ κύτισος, εἰς ὕψος\nἀνῆκον ὅσον αἱ μυῤῥίναι. εἴρηται δέ μοι ταῦτα χρησιμώτατα τοῖς\nμὴ μόνον ἐν Ῥώμῃ κατοικοῦσιν ἰατροῖς, εἰς ἣν τὰ πανταχόθεν ἥκει καλὰ διὰ παντὸς ἔτους, ἀλλὰ καὶ τοῖς ἐν ἅπαντι\nμέρει τῆς οἰκουμένης, ὅπως εἰδότες τὰ γνωρίσματα τῶν ἀρίστων\nἐκλέγοιντ' ἂν τῶν παρ' ἑαυτοῖς ἢ πάντως γε τῶν ἀστυγειτόνων ἢ\nὁμοεθνῶν τὰ κάλλιστα. Φιλώνειον μὲν οὖν τις ἀντίδοτον ἤ τινα ἄλλην\nτῶν εὐτελῶν συντιθεὶς, οὐ πάνυ τι δεῖται τῶν εἰς ἄκρον ἀρίστων\nφαρμάκων. εἰ δὲ τὴν Μιθριδάτειον ἢ τὴν θηριακὴν ἤ τινα ἄλλην τῶν\nπολυμιγμάτων τε καὶ κιννάμωμον ἐχουσῶν συντιθείη, πάντων τῶν\nἀρίστων δεῖται φαρμάκων. καὶ οὐκ ἂν εὐπορήσειεν ἐν ἄλλῳ χωρίῳ, καὶ\nδιὰ τοῦτο ἐν Ῥώμῃ σκευάζουσι τὰς τοιαύτας ἀντιδότους οὐχ οἱ ἄριστοι\nμόνοι τῶν ἰατρῶν, ἀλλὰ καὶ οἱ μυροπῶλαι, πάντες μέντοι τῶν ἐν\nαὐταῖς ἁμαρτάνοντες ἔλαττον ἢ μεῖζον, ὅμως μὴ συντιθέντες ἄχρηστον\nφάρμακον. Ἀντωνίνου μὲν οὖν βασιλεύοντος τῶν πλουσίων ἡ\nθηριακὴ ἐσκευάζετο πολλοῖς, καὶ διὰ τοῦτο ἐνίοτε τῶν δυσπορίστων\nἀπέλιπέ τινα θαυμαστὸν γὰρ ὅπως οἱ πλούσιοι τὰ τῶν αὐτοκρατόρων\nζηλοῦσιν, ἢ βούλονταί γε φαίνεσθαι ζηλοῦντες. ἐπεὶ δ' ἐκεῖνος ἐξ\nἀνθρώπων ἀπῆλθεν, ὀλίγιστοι κατασκευάζουσι τὴν ἀντίδοτον\nταύτην, ὥσπερ γε καὶ τὴν Μιθριδάτειον. ὡς οὖν ἐν Ῥώμῃ τῶν ἀρίστων\nφαρμάκων ἁπάντων εὐπορῆσαι μᾶλλόν ἐστιν, ἢ κατ' ἄλλο χωρίον,\nοὕτως ἐν αὐτῇ τῇ Ῥώμῃ Καίσαρι σκευάζων τις, ἔτι μᾶλλον εὐπορεῖ\nπάντων τῶν εἰς ἄκρον ἀρετῆς ἡκόντων, οἴνου μὲν τοῦ Φαλερίνου καὶ\nμέλιτος Ὑμηττίου, ὀποβαλσάμου τε τοῦ Συριακοῦ καλουμένου. διὰ δὲ\nτὸν τόπον ἐν ᾧ γεννᾶται πλεῖστόν τε καὶ κάλλιστον, ἕτερον ὄνομα\nδεύτερον ἔχον, τὸ Ἐγγαδηνὸν γὰρ ὀνομάζεται, κρεῖττον ὂν τῶν ἐν\nἄλλοις χωρίοις τῆς Παλαιστίνης γινομένων. ὅσῳ δ' ὁ οἶνος ὁ\nΦαλερῖνος ἀμείνων ἐστὶ τοῦ κατὰ τὰ καπηλεῖα, τοσούτῳ τοῦ κατ'\nΑἴγυπτον γενομένου. τῷ τοίνυν ἐπισταμένῳ γνωρίζειν ἀκριβῶς ἑκάστου\nτῶν φαρμάκων τὴν ἀρετὴν ἐὰν ὑπάρξῃ Καίσαρι σκευάζειν ὡς ὑπῆρξεν ἐμοὶ, τὸ κάλλιστον\nσκευασθήσεται. κομιζομένων γὰρ τοῖς βασιλεῦσι τῶν ἀρίστων\nἁπανταχόθεν, ἐξ αὐτῶν πάλιν τούτων τὸ κάλλιστον αἱρήσεται,\nἔγωγέ τοι τῶν οἴνων τῶν Φαλερίνων ἑκάστου τὴν ἡλικίαν ἀναγινώσκων\nἐπιγεγραμμένην τοῖς κεραμίοις, ﻿ εἰχόμην τῆς γεύσεως, ὅσοι\nπλειόνων ἐτῶν ἦσαν εἴκοσι, προερχόμενος ἀπ' αὐτῶν ἄχρι τῶν οὐδὲν\nὑπόπικρον ἐχόντων. ὁ γὰρ παλαιὸς τῶν οὐδέπω πικρότητα προσειληφότων\nἄριστός ἐστιν, ὡς ἐφ' ἡλικίᾳ. τοῦ δ' Ὑμηττίου μέλιτος ἐν ταῖς\nαὐτοκρατορικαῖς ἀποθήκαις ὄντος πολλοῦ, τοῦ διετοῦς γευομένου,\nἐκλέγων ἐξ αὐτοῦ πάλιν τὸ γλυκύτατον καὶ δριμύτατον. ἄμεινον γὰρ\nτοῦτο τοῦ προσφάτου καὶ παλαιοτέρου. ἐπεὶ δ' οὐ μόνοις τοῖς\nβασιλικὴν ἀφθονίαν ἔχουσι τῆς τοιαύτης παρασκευῆς, ἀλλὰ καὶ τοῖς\nἄλλοις ἅπασιν ἰατροῖς ὠφέλιμον εἶναι χρὴ τὴν γραφὴν, ὁ λόγος μοι\nγίνεται μακρότερος. αὐτίκα γέ τοι πολλὰ τῶν Ἀθήνησι πιπρασκομένων,\nἔχει μόρια πολλὰ κατακεκρυμμένα μὲν ἐν τῷ βάθει, καὶ διὰ τοῦτο\nμὴ βλεπόμενα, δριμύτητα δὲ τῷ μέλιτι παρέχοντα, τῷ χρόνῳ δὲ\nἐπιπολῆς γίνεται τὰ θύμα, καθάπερ καὶ τἄλλα ὅσα τῶν ἑτερογενῶν\nἐμφέρεται τῷ μέλιτι, καὶ πολλὰ τῶν πιπρασκομένων ἐν Ῥώμῃ τοιαῦτα\nφαίνεται, πλὴν εἰ τρίβωνες ὄντες οἱ κομίζοντες αὐτὰ φθάσειαν\nἀφελεῖν ὅσα τῶν θύμων ἐπεπόλασεν, ὡς τοὺς πολλοὺς ἐξαπατᾶσθαι\nγευομένους τοῦ μέλιτος, ἐπικρατοῦσαν ἔχοντος τὴν τῶν θύμων\nποιότητα. τοῦτο δ' οὐ γίνεται κατὰ τὸ μὴ δολωθέν. ἐάν ποτ' οὖν\nαἴσθῃ θύμου ὄζον τὸ μέλι, τὴν εἰρημένην ἄρτι πανουργίαν τεκμαίρου.\nτὸ γὰρ ἄριστον μέλι τὴν μὲν δριμύτητα τῶν θύμων ἐπισπᾶται, τὴν\nὀσμὴν δ' οὐκ ἐκμάττεται, καθάπερ οὐδὲ τὸ τῆς γεύσεως σφοδρόν. περὶ\nμὲν οὖν τῆς μέλιτος ἀρετῆς αὐτάρκως εἴρηται. μέχρι γὰρ πόσου\nχρὴ ἕψειν αὐτὰ, ἐν τῷ τῆς σκευασίας εἰρήσεται λόγῳ. περὶ δὲ\nτῶν οἴνων λεκτέον ἐφεξῆς, ὅσα μικρῷ πρόσθεν ἀπελίπομεν.\n[Ὅτι κατὰ πάσας τὰς χώρας ζητεῖν χρὴ τό τε μέλι καὶ τὸν οἶνον καὶ\nτὰς ἁπλᾶς δυνάμεις.] Ἐὰν γὰρ ἐν Ἀσίᾳ σκευάζων ἤ τινι τῶν ἐθνῶν τῶν\nἄλλων δεηθῇς οἴνου χρησίμου τῷ φαρμάκῳ, τὴν μὲν χροιὰν ζητεῖν\nτὸν κιῤῥόν. οὐδεὶς γὰρ οὔτε τῶν μελάνων οὔτε τῶν λευκῶν, ἀλλ'\nοὐδὲ τῶν ἐρυθρῶν ἐπιτήδειος εἰς τὰς τοιαύτας ἀντιδότους ἐστὶ, τῇ\nσυστάσει δὲ τὸν λεπτὸν, ὡς διαυγεῖσθαι, τῇ γεύσει δ', ὡς ἐπὶ τοῦ\nΦαλερίνου προείρηται, τὸν μηδέπω μὲν πικρὸν, οὐ μὴν ἄπεπτον ἔτι διὰ\nτὴν νεότητα. γράψω δέ σοι καὶ παράδειγμα τῶν τοιούτων οἴνων\nὀνομαστὶ, τῶν γε κατὰ τὴν ἡμετέραν Ἀσίαν γενομένων, καὶ πρὶν\nαὐξηθῆναι τὴν Ῥωμαίων δύναμιν, ἔνδοξον γεγενῆσθαι τὸν Φαλερῖνον, οἱ\nπαλαιοὶ τῶν ἰατρῶν ἔγραψαν τὰς προσηγορίας. εἰσὶ δ' οὗτοι τρεῖς ἐν\nἈσίᾳ. γεννᾶται δὲ ὁ μὲν ἐπῃνημένος ὑπ' αὐτῶν Ἀριούσιος ἐν Χίῳ, τὴν\nπροσηγορίαν ἀπὸ τοῦ χωρίου κτησάμενος ἐν ᾧ γίνεται. καθάπερ καὶ ὁ\nΛέσβιος ἀπὸ τοῦ τῆς νήσου πάσης ὀνόματος. ὁ δὲ Τμωλίτης ἀπὸ\nτοῦ λόφου καθ' ὃν γίνεται. Τμῶλος γὰρ αὐτῷ τοὔνομα. δῆλον δ' ὅτι\nτὸν ἄριστον αὐτῶν τούτων ἐκλέγεσθαί σε χρὴ κατὰ τὰ προειρημένα\nγνωρίσματα, καθάπερ ἐπὶ τοῦ μέλιτος εἶπον. ὄντος γὰρ ἅπαντος σχεδὸν\nτοῦ κατὰ τὴν Ἀττικὴν καλοῦ, τούτου πάλιν αὐτοῦ τὸ Ὑμήττιόν ἐστι\nκάλλιστον, εἶτ' ἐπ' αὐτῷ τὸ Θάσιον. οὕτως οὖν καὶ τῶν οἴνων\nπολλῶν ὄντων τῶν ἐν Λέσβῳ γενομένων,\nὁ κιῤῥὸς καὶ μὴ παχὺς, εὐώδης δὲ καὶ στύφων μὲν ἥκιστα,\nβραχυτάτην δὲ γλυκύτητα ἔχων, οὐ μὴν ἀσαφὲς τοῦτο, καλεῖται\nμὲν ἰδίως Λέσβιος. ἄριστος δέ ἐστιν ἐν Ἐρεσῷ\nγεννώμενος τοιοῦτος, εἶτα δεύτερος ὁ ἐν Μηθύμνῃ, καὶ τρίτος ὁ ἐν\nΜιτυλήνῃ. τὸν ἄριστον οὖν ἐν τούτοις ἐκλέξῃ, τοῖς εἰρημένοις\nγνωρίσμασι κρίνων. ὃς γὰρ ἂν ἐν τοῖς εὐωδεστέροις ᾖ τοῦ\nπαραλαμβανομένου, καὶ γλυκύτερος, καὶ κατὰ τὴν σύστασιν λεπτότερος,\nοὗτός ἐστιν ἄριστος. τοῦ μὲν οὖν Λεσβίου τοιοῦτο τὸ εἶδός ἐστιν,\nὥσπερ γε καὶ τοῦ Ἀριουσίου, βραχεῖαν διαφορὰν ἐν τῷ μᾶλλόν τε καὶ\nἧττον ἐχόντων. οὐ μὴν τοῦτό γε Τμωλίτου, οὐδὲ τοῦ Φαλερίνου. δύο γὰρ αὐτῶν εἴδη,\nγλυκὺς μὲν ὁ ἕτερος, ὁ δὲ ἕτερος ὥσπερ οὐ γλυκὺς, οὕτως οὐδ'\nαὐστηρὸς, ἀλλ' ἐν τῷ μέσῳ κατά γε ταῦτα τῶν τε αὐστηρῶν καὶ τῶν\nγλυκέων οἴνων. ἐμβάλοις οὖν τῇ θηριακῇ τὸν γλυκὺν, οὐχ ὡς εἰς\nτὴν ὅλην τοῦ φαρμάκου δύναμιν ὄντα βελτίονα προαιρούμενος, ἀλλ'\nἕνεκα τῆς ἐν τῷ γεύεσθαι χάριτος, ἧς χρὴ φροντίζειν ἐν τοῖς\nκαταπινομένοις φαρμάκοις, ὅταν ἐν αὐτοῖς ἔχῃ πάμπολλα πικρὰ,\nκαθάπερ ἡ Μιθριδάτειός τε καὶ ἡ θηριακή. καὶ τὰ ἄλλα δὲ πάντα\nφάρμακα διὰ πολλῆς πείρας κεκριμένα τοῖς ἰοβόλοις θηρίοις\nἀντιτετάχθαι πικρὰ ταῖς ποιότησίν ἐστιν, ὡς κᾀν τῷ περὶ αὐτῶν λόγῳ\nφανεῖται. Ὅμηρος δ', ὡς ἔοικεν, οἴεται καὶ τὰς ὀδύνας\nἰώμενα τοιαῦτ' εἶναι πάντα. λέγει γοῦν οὕτως·\nἘπὶ δὲ ῥίζαν βάλε πικρὴνΧερσὶ, διατρίψας ὀδυνήφατον, ἥ οἱ ἁπάσαςἜσχ' ὀδύνας.ἔμπειρον εἶναι συμβουλεύω τὸν ἰατρὸν, εἰ οἷόν τε πάντων φυτῶν. εἰ δὲ\nμὴ, ἀλλὰ τῶν πλείστων γε, καὶ ὧν ἡ χρεία πολλή. γένη δ' αὐτῶν, εἰ\nδὲ βούλει διαφορὰς ὀνομάζειν, αἵδε εἰσὶν, δένδρα καὶ θάμνοι καὶ\nπόαι καὶ ἄκανθαι καὶ φρύγανα. δυνάμενος γὰρ αὐτὰ γνωρίζειν ἀπ'\nἀρχῆς εἰς τέλος, ἐν πολλοῖς τῆς γῆς εὑρήσεις τόποις, ὥσπερ κᾀγὼ\nκατὰ τὴν Ἰταλίαν εὗρον ἐν πολλοῖς χωρίοις, ὅσα μήτε φυόμενα\nμήτε αὐξανόμενα γνωρίζουσιν οἳ τὰ ξηρανθέντα μόνα\nδιαγινώσκουσιν. οὐδεὶς γοῦν ἐστι τῶν μυροπωλῶν, ὃς οὐκ οἶδεν τὰς ἐκ\nΚρήτης κομιζομένας βοτάνας, ὥσπερ καὶ τοὺς καρποὺς αὐτῶν, ἀλλ' ἐν\nτοῖς προαστείοις Ῥώμης ἐξ αὐτῶν οὐκ ὀλίγας φυομένας παντάπασιν\nἀγνοοῦσι, καὶ διὰ τοῦτο κατὰ τὸν καιρὸν, ἐν ᾧ τοὺς καρποὺς αὐτῶν\nἐκφέρουσιν, ﻿ οὐκ ἐπιτηροῦσιν. ἐγὼ δ' εἶδον καὶ χαμαιπίτυν\nκαὶ χαμαίδρυν καὶ θλάσπι καὶ κενταύριον, ὑπερικόν τε καὶ\nπόλιον, ἄλλα τε τοιαῦτα κατὰ τὸν καιρὸν ἐπιτηρῶν, ἀκμαῖα λαμβάνων,\nμήθ' ὑπερξηρανθέντα κατὰ τὸν θερινὸν ἥλιον, ἀλλὰ μηδὲ θᾶττον ἢ\nπροσήκει ληφθέντα, τῶν καρπῶν ἀπέπτων ἔτι καὶ ἀτελῶν ὑπαρχόντων. ἡ\nγάρ τοι τῶν συνθέτων φαρμάκων ἀρετὴ ταῖς τῶν ἁπλῶν ἀρεταῖς ἕπεται,\nβραχείας τινὸς τῆς ἐν αὐτῇ τῇ σκευασίᾳ γιγνομένης διαφορᾶς,\nἐφ' ἣν ἤδη μεταβήσομαι, προσγράψας τὴν συμμετρίαν τῶν\nμιγνυμένων ἀλλήλοις ἁπλῶν φαρμάκων. ἐπεὶ δ' ἔνιαι κακῶς εἰσι\nγεγραμμέναι, τινῶν μὲν ἐν τῷ τοῖς αἰτήσασι διδόναι τὰς γραφὰς\nἑκοντί ψευδομένων, ἐνίων δὲ καὶ διαστρεφόντων ἃ παρά τινων ἔλαβον\nἀντίγραφα. τὰ δὲ δὴ βιβλία τὰ κατὰ τὰς βιβλιοθήκας ἀποκείμενα, τὰ\nτῶν ἀριθμῶν ἔχοντα σημεῖα, ῥᾳδίως διαστρέφεται, τὸ μὲν πέντε\nποιούντων ἐννέα, καθάπερ καὶ τὸ ο, τὸ δὲ ιγ, προσθέσει μιᾶς\nγραμμῆς, ὥσπερ γε καὶ ἀφαιρέσει μιᾶς ἑτέρας, διὰ τοῦτο ἐγὼ, καθάπερ\nὁ Μενεκράτης ἔγραψε βιβλίον, ἐπιγράψας ὁλογράμματα\nαὐτοκράτορος, καθότι τὰ μὲν ζ, διὰ\nδυοῖν γέγραπται συλλαβῶν, οὐ διὰ τοῦ\nζ μόνον, τὰ δὲ κ διὰ τριῶν, οὐ διὰ τοῦ κ μόνον, τὰ δὲ τριάκοντα διὰ\nτεττάρων, οὐ διὰ τοῦ λ μόνον, καὶ τἄλλα ὁμοίως, οὕτω ποιήσω\nκαὶ αὐτός. ἐπαινῶ δὲ καὶ τὸν Ἀνδρόμαχον ἐμμέτρως γράψαντα τὴν\nθηριακὴν αὐτὴν, ὥσπερ καὶ ἄλλοι τινές. ὁ δὲ Δαμοκράτης καὶ τἄλλα\nπάντα διὰ μέτρων ἔγραψεν ὀρθῶς ποιήσας. ἥκιστα γὰρ οἱ πανοῦργοι\nδύνανται διαστρέφειν αὐτά. καὶ πρῶτόν γέ σοι τὴν ἐκείνου γραφὴν\nἔμμετρον ἐνταῦθα παραθησόμεθα.\n[Ἀνδρομάχου πρεσβυτέρου θηριακὴ δι' ἐχιδνῶν, ἡ καλουμένη Γαλήνη.\nΚλῦθι πολυθρονίου βριαρὸν σθένος ἀντιδότοιο,Καῖσαρ, ἀδειμάντου δῶτορ ἐλευθερίης.Κλῦθι Νέρων, ἱλαρήν μιν ἐπικλείουσι, Γαλήνην,Εὔδιον, ἣ κυανῶν οὐκ ὄθεται λιμένων.Οὐδ' εἴ τις μήκωνος ἀπεχθέα δράγματα θλίψας,Χανδὸν ὑπὲρ στυγνῆς χεῖλος ἔχοι κύλικος.Οὐδ' εἰ κωνείου πλήσοι γένυν, οὐκ ἀκονίτου,Μέμψατο δ' οὐ ψυχροῦ χυλὸν ὑοσκυάμου.Οὐ θερμὴν θάψον τε καὶ ὠκύμορον πόμα Μήδης,Οὐδὲ μὲν αἱμηρῶν ἕλκεα κανθαρίδων.Οὐ ζοφερῆς ἔχιός τε καὶ ἀλγεινοῖο κεράστουΤύμματα, καὶ ξηρῆς διψάδος οὐκ ἀλέγοι.Σκορπίος οὐκ ἐπὶ τήνδε κορύσσεται, οὐδὲ μὲν αὐτὴἈσπὶς, ἀδηρίτων ἰὸν ἔχουσα γόων.Οὐ μὲν ἀπεχθόμενος καὶ δρύας ἀντιάσειε,Καὶ κατὰ φωλειὸν θερμὸς ἔνερθε μένοι.Οὐκ ἀλέγοι δρύϊνα ἂν ἀναίμακτον δ' ἔχει ἰὸνΑἱμόῤῥους, τοιῷ δαμναμένη πόματι.Οὐ μὲν ἀπεχθήεντα φαλάγγια σίνεται οὕτωςἈνέρα, φρικαλέον δ' ἄχθος ἔθηκε πόνων,Οὐχ ὕδρος, οὐκ ἐπὶ χέρσον, ὅθ' ὕδατα καρκίνος αἴθειΒοσκόμενος, θερμῆς ἤρξατο πρῶτον ἄλης,Χέρσυδρος, θανάτῳ πεπαλαγμένα χείλεα σύρων,Ἀντόμενος, γλυκεροῦ τέρμα φέροι βιότου.Τῇ πίσυνος λειμῶσι θέρους ἐπιτέρπεο Καῖσαρ,Καὶ Λιβυκὴν στείχων οὐκ ἀλέγοις ψάμαθον.Οὐδὲ μὲν ἀμφίσβαινα φέρει μόρον, οὐδέ τις ἤδηΦρύνος ἐνὶ ξηροῖς βοσκόμενος πεδίοις.Ῥεῖα δὲ καὶ στομάχοιο φέροις ἄκος οἰδήναντος,Καὶ θοὸν ἰήσαις ἆσθμα κυλινδόμενον.Ἢ ὁπόταν περὶ γαστρὶ κυκώμενον ἔνδοθι πνεῦμαΚυμαίνῃ, κωφὸν κῦμα βιαζόμενον.Ἢ ὅτ' ἐνὶ στροφάλιγγι ἀπηνέϊ κυμήνειενἜντερον, ἢ ταναοῦ σφυγμὸν ἔχωσι κόλου,Ἢ ὁπόταν χολόεντες ὅλον δέμας, ἔξοχα δ' ὄσσε,Καὶ μερόπων χροιὴν πάμπαν ἀνηνάμενοι,Ἴκτερον ἱλάσκωνται ἀπηνέα, μηδ' ἐπὶ θοίνας,Εἰ καί σφιν μακρὸν Ζεὺς πετάσειε πέραςΝεύοιεν, μοῦνον δὲ κατηφέα θυμὸν ἔχοντες,Φεύγωσι σφετέρων ἤθεα κηδομένων.Εἰ δέ που ἢ κακόεργον ἴδοις ἐπὶ σώμασιν ὦχρον,Ῥύσαις ὑδρηλὴν νοῦσον ἐπεσσυμένην,Καὶ φαέων ἀμβλεῖαν ἄφαρ λάμψειεν ὀπωπὴνΤῷ, καὶ ἀρχομένης οὐκ ἀλέγοις φθίσιος.Οἴη καὶ τετάνοιο καὶ ἀρχομένοιο τενόντωνΣπάσματος ἦρε βυθοῦ ἄχθος ὀπισθοτόνου,Ἤτ' ἄρα καὶ θώρακος, ὅσην ὠτρύνατο χώρην,Λοξὸς ἀναθλίβων πνεύμονα κοῦφον ὑμήν.Ἢ ὅτε φρικαλέην τις ἔχοι περὶ κύστιν ἀνίηνἝλκεος, ἢ καί που δαμναμένοιο πόρουΟὖρον ἐπιφράσσοιτο, ὅτ' ἔσχετο πολλάκι καυλὸςὉρμὴν, ἢ κενεὴν σεύμενος ἐς\nΚυθέρην.Νεφρῶν δ' ἡνίκα φῶτα κατ' ἰξύος ἄλγος ἐπείγοι,Θαῤῥῶν τοιαύτην ἐξελάσεις ὀδύνην,Καὶ μογερῶν στέρνων ἀπολύσεται ἔμπυον ἰλὺν,Πινομένη πολλοὺς μέχρις ἐπ' ἠελίους.Ἀλθαίνει, καὶ λοιμὸν ἀηδέα, πᾶσαν ἐπ' ἠὼΔύσπνοον, ἐκ τοίης παρθέμενος πόσιος,Καὶ κυνὸς ὑδροφόβην γενύων\nλυσσῶσαν ἐρινὺνΦεύξεται εὐόδμῳ γαῦρος ἐπ' ἀντιδότῳ.Τῆς δή τοι κυάμοιο, τὸν ἔτρεφεν εὔσκιον ὕδωρ,Τέλμασι, καὶ πολλοῖς κρυπτόμενον πετάλοιςΝειλώου κυάμοιο, διὰ βάρος ἄμμιγα χεύας,Θερμὸν ὕδωρ τρισσῶν κιρνάμενος κυάθων.Πίνοιεν δ' ὅτε κοῖτον ἄγοι κνέφας, ἄλλοτε δ' ἠοῦς,Ἄλλοτε καὶ διπλῆν ἐς πόσιν ὀρνύμενοι.Ἠοῦς μὲν κεράσαιο παρηγορέων κακοῦ ὁρμὴν,Ὅσσοις ἀλγεινὸς λάμπεται ἠέλιος.Νυκτὶ δ' ὁμῶς ὅσσοις περ ἐπώδυνος ἕσπεται ὄρφνη,Εὐνάστειραν ἔχοις τειρομένων πρόποσιν.Ἰοβόλων δ' εἰ καὶ τις ὑπὸ γναμπτῆρι δαμείη,Ἢ μογερὸν κυανοῦ πῶμα λάβοι θανάτου,Ἴσην δ' ἐντύναιο κατ' ὀρφναίην τε καὶ ἠὼ,Δαμναμένοις ἱλαρὴν παρθέμενος κύλικα.Καὶ κεν ἀεὶ πνείοντας ἄγοις ἐπὶ κοῖτον ἑτοίμωςΓηθαλέους ταύτῃ Καῖσαρ ἀνωδυνίῃ.Πρῶτα μὲν ἀγρεύσαιτο κακήθεας ἐμπέραμος φὼς,Τολμηρῇ μάρπτων χειρὶ θοοὺς ὄφιας.Τοὺς ἤδη κρυεροῦ ἀπὸ χείματος, οὐκέτι γαίηςΚρύπτουσι στεινοὶ πάμπαν ἔνερθε μυχοὶ,Εἰαρινὴν ἐφ' ἅλωα, χυτὸν βόσκονται ἂν ἄλσοςΔιζόμενοι χλωροῦ σπέρμα λαβεῖν μαράθρου.Ὀξυτέρην τὸ τίθησιν ἐφ' ἑρπυστῆρσιν ὀπωπὴν,Πιαῖνον δειλοῖς ἄλγεα βουπελάταις.Τῶν δ' αὐτῶν οὐράς τε καὶ ἰοβόλους ἀπὸ κόρσαςΤάμνοις, καὶ κενεὰς γαστέρας ἐξερύοις.Οὖλα γὰρ ἀμφοτέρῳ φερέει ἐπὶ τύμμασι ἄχθη,Λυγρὸν ὑπ' οὐραίην ἰὸν ἔχων φολίδα.Τοὔνεκα οἱ τμήσαιο κατ' αὐχένα, ἠδὲ κατ' ἄκρα,Ὅσσον πυγμαίης χειρὸς ἔνερθε βάθος.Λοίγια δὲ σταλάουσι σὺν αἵματι, τῶν ἀπὸ πέζανἘκτὸς ἔχων, ἱλαρὴν δέρξεται ἀντολίην.Ὁππότε δὴ τὰ γένοιτο, τότ' ἐν κεραμηΐδι χύτρῃΚατθέμενος πυρσοῦ σάρκας ἐπιφλεγέτω,Ὕδατι ἐγχεύσας ὅσσον ἄρκιον, καὶ ἀνήθουΚλῶνας ἐχιδναίῃ σαρκὶ συνεψομένας.Ἡνίκα δὲ σκολιαί γε ἀποῤῥείωσιν ἄκανθαι,Καὶ κακὸν οἰδήνῃ νῶτον ὕπερθεν ἔχιςἘκτὸς ἕλοι, ζείοντα καταψύχων κυκεῶνα,Ὄφρ' ἑκὰς ἐντύναις σάρκας ἀπεχθομέναςἙρπυστῶν τ' ἰόεντας ἀποῤῥίψειεν ἀκάνθαςΠάμπαν ὑπ' εὐδίφρου χειρὸς ἐλεγχομένας.Αὐαλέου δ' ἐπὶ ταῖσι βάλοις εὐεργέος ἄρτου,Ὅσσον τερσύναι σάρκα, δύναιτο τροχοὺςΠλάσασθαι δ' ὅτε μίγδα κύτει περιαγέος ὅλμουΘλασθείη, σκιεροῦ κάτθες ὑπὲρ δαπέδου.Αὐτίκα δὲ σκίλλην τριχώδεσιν ἄμμιγα φλοιοῖς,Σταιτὶ περιπλάσας, θάλπε κατὰ φλογιῆςὌφρα κεν ὀπταλέην τε καὶ οὐ σκληρὴν περὶ κόρσηνἘντείναις σποδιῆς ἠρέμα δαιομένης,Καί ῥ' ὅτε θαλπομένη ῥῆξαι σέλας ἔκτοθι πυρσοῦΚάτθεο, καὶ τρισσὴν σαρκὸς ἔχεις μερίδα,Ὄλμοις, καὶ στρυφνοῖο βάλοις δυοῖν ὀρόβοιο,Ἐν δ' ὑπέρῳ μίξας συνδονέων μυχόθενΑἴνυσο, καὶ δινήεντας ἀνάπλασσε τροχίσκους,Τοὺς δ' ἑκὰς ἠελίου ψύχεο τερσομένους.Τῶν δ' ἤτοι δραχμὰς μὲν ὑπὸ πλάστιγγος ἀφέλκοιςΔοιὰς, τὴν πέμπτην παρθέμενος δεκάδα,Ἥμισυ θηρείοιο βαλὼν τροχοειδέος ἄρτου,Καὶ δολιχὸν σταθμῷ τόσσον ἔχοι πέπερι.Ἶσα δ' ὀποῦ μήκωνος ἔχοι, καὶ\nμάγματος αὕτως,Μάγματος ἡδυχρόου τόσσον ἐφελκομένου.Δώδεκα δὲ ξηροῖο ῥόδου δραχμαῖσιν ἰσάζοιςΦύλλα, καὶ Ἰλλυρίην ἴριδα κατθέμενος,Κυανέης μίξαιο μελιπτόρθου γλυκυρίζηςΤόσσον, καὶ γλυκερῆς σπέρματα βουνιάδος.Σκόρδιον καὶ κεῖνον ὀπὸν μίσγοιο θυώδη,Βαλσάμου Ἀσσυρίης ἔνδοθεν αἰνύμενος.Τοῖς δ' ἐπὶ κιννάμωμον ἰσάζεο, μηδὲ σε λήθη,Ἀγαρικὸν τούτοις ἰσοβαρὲς θέμεναι,Ἤ ἔτι καὶ σμύρνης καὶ εὐόδμου κόστοιοΚαὶ κρόκου, ὃν ἄντρον θρέψατο Κωρύκιον,Καὶ κασίην, Ἰνδήν τε βάλοις εὐώδεα νάρδον,Καὶ σχοῖνον νομάδων θαῦμα φέροις Ἀράβων,Καὶ λίβανον μίσγοιο, καὶ ἀγλαϊὴν στήσαιοἌμμιγα κυανέῳ κατθέμενος πεπέρει,Δικτάμνου τε κλῶνας, ἠδὲ χλοεροῦ πρασίοιο,Καὶ ῥῆον. στοιχὰς δ' οὐκ ἀπάνευθε μένοι,Οὐδέ νυ πετροσέλινον. ἠδ' εὐώδης καλαμίνθη,Δριμύ τε τερμίνθου δάκρυ λιβυστιάδος,Ζιγγίβερι θερμὸν, κ' εὔκλωνον πενταπέτηλον,Τὰς δοιὰς δραχμῶν πάντα φέροι τριάδαςΑὐτίκα, καὶ πολίου πίσυρας ὁλκὰς βαρυέσσας.Ἠδὲ χαμαιζήλου πτόρθους ἄγοις πίτυος,Καὶ στύρακος, μήου τε καὶ βοτρυόεντος ἀμώμου,Καὶ νάρδου, Γαλάτης ἣν ἐκόμισσεν ἀνὴρ,Λημνιάδος μίλτοιο, καὶ ἐκ· Πόντοιο βάλοιοΦοῦ, καὶ Κρηταίης σπέρμα χαμαιδρυάδος,Μαλαβάθρου καλὰ φύλλα, καὶ ὀπταλέην χαλκῖτιν,Μίσγεσθαι ῥίζης οὐ δίχα γεντιάδοςἌνισον, χυλόν θ' ὑποκιστίδος, ἠδέ νυ καρπὸνΒαλσάμου, λιπαρὸν κόμμι διῃνάμενος,Καὶ μαράθρου σπέρμα, καὶ Ἰδαῖον καρδάμωμον,Καὶ ψαφαρὸν στήσεις παρθέμενος σέσελι.Δάκρυον εὖ μίσγοιο βαλὼν κυανωπὸν ἀκάνθης,Θλάσπι σὺν τούτοις ἰσοβαρὲς τελέθοι.Τόσσον δ' ὑπερικοῦ, τόσσον δ' ἐπιμίσγεται ἄμμι.Καὶ σαγαπηνὸν ἄγοις τετράδα τοσσατίην,Δοιὰς δ' εἰσάξεις, τά περ Ἴστριος ἔκβαλε κάστωρΜήδεα, καὶ λεπτὴν ῥίζαν ἀριστολόχου,Δαύκου τε σπέρμα, καὶ αὐαλέην ἄσφαλτονἸοβόλων κοίταις ἀντία δαιομένην.Ἶσα δ' ὀποῦ πάνακος συμμίσγεο κενταυρίῳ,Χαλβανίδος λιπαρῆς ἰσόμορον θέμενος.Καὶ τὰ μὲν ἐν θυίῃ πολλῷ μαλθάσσεο οἴνῳ,Ὅσσα περ ὑγροτέροις δάκρυσιν ἐμφέρεται.Κόψαι δ' εὖ λεπτῶς, τὰ δέ κεν ξυλοειδέα πάνταἈκταίῳ μίσγοις συγκεράσας μέλιτι.Ἱλήκοις ὃς τήνδε μάκαρ τεκτήναο Παίων,Εἴτε σὲ Τρικκαῖοι δαῖμον ἔχουσι λόφοι,Ἢ Ῥόδος ἢ Βουρίννα καὶ ἀγχιάλη Ἐπίδαυρος.Ἱλήκοις, ἱλαρὴν δ' αἰὲν ἄνακτι δίδουΠαῖδα τεὴν Πανάκειαν. ὃ δ' εὐαγεέσσι θυηλαῖςἹλάσεται τὴν σὴν αἰὲν ἀνωδυνίην.\n[Ἀνδρομάχου νέου θηριακὴ δι' ἐχιδνῶν, ἡ καλουμένη Γαλήνη.]\nΤαῦτα μὲν ὁ πρεσβύτερος\nἈνδρόμαχος ἔγραψεν· ὁ δὲ υἱὸς αὐτοῦ κατὰ τὴν φαρμακῖτιν\nβίβλον, ἣν τῶν ἐντὸς ἐπιγράφει, ταύτην ἐποιήσατο τὴν γραφὴν,\nλέξει πεζῇ χρησάμενος. ἀντίδοτος ἡ καλουμένη Γαλήνη, πρὸς πᾶν πάθος\nἐντοσθίδιον, μάλιστα πρὸς τὰ τοῦ στομάχου πάθη καὶ πρὸς τὰ θανάσιμα\nκαὶ περιόδους. ♃ Ἀρτίσκων σκιλλητικῶν δραχ. μη΄. ἀρτίσκων θηριακῶν\nδραχ. κδ΄. μάγματος ἡδυχρόου, πεπέρεως μέλανος, ἀνὰ δραχ. κδ΄.\nὀπίου δραχ. κδ΄. ῥόδων ξηρῶν, σκορδίου Κρητικοῦ, βουνιάδος σπέρματος, ἴρεως Ἰλλυρικῆς, ἀγαρικοῦ ποντικοῦ, κινναμώμου, γλυκυῤῥίζης χυλοῦ,\nὀποβαλσάμου ἀνὰ δραχ. ιβ΄. σμύρνης, κρόκου, ζιγγιβέρεως, ῥήου\nΠοντικοῦ, πενταφύλλου ῥίζης, νεπέτου, οὕτως οἱ Ῥωμαῖοι τὴν\nκαλαμίνθην ὀνομάζουσι, πρασίου, πετροσελίνου, στοιχάδος, κόστου,\nπεπέρεως λευκοῦ, καὶ μακροῦ, δικτάμνου Κρητικοῦ, σχοίνου\nἄνθους, λιβάνου, τερμινθίνης, κασσίας σύριγγος, νάρδου\nἸνδικῆς, ἀνὰ δραχ. στ΄. πολίου Κρητικοῦ, σεσέλεως, στύρακος,\nθλάσπεως, ἄμμεως, χαμαίδρυος, χαμαιπίτυος, ὑποκιστίδος, χυλοῦ\nμαλαβάθρου, νάρδου Κελτικῆς, γεντιανῆς ῥίζης, ἀνίσου, μείου\nἀθαμαντικοῦ, μαράθρου σπέρματος, Λημνίας μίλτου, χαλκίτεως ὀπτῆς,\nἀμώμου, ἀκόρου, φοῦ Ποντικοῦ, βαλσάμου καρποῦ, ὑπερικοῦ, ἀκακίας,\nκόμμεως, καρδαμώμου, ἑκάστου δραχ. δ΄. δαύκου σπέρματος, χαλβάνης,\nσαγαπηνοῦ, ὀποπάνακος, ἀσφάλτου, καστορίου, κενταυρίου λεπτοῦ,\nἀριστολοχίας λεπτῆς, ἑκάστου δραχ. β΄. μέλιτος Ἀττικοῦ δραχ. ρν΄.\nτοῦ δὲ ὀρόβου δραχ. π΄. ταῦτα γράψαντος Ἀνδρομάχου τοῦ νεωτέρου\nπεζῇ, πάρεστι τῷ μὴ νοοῦντι τῶν εἰρημένων ὁτιοῦν ἐν τοῖς\nἐλεγείοις τοῦ πρεσβυτέρου, τὴν εὕρεσιν ἐντεῦθεν ποιεῖσθαι. διὸ κᾀγὼ\nτῶν δοκούντων ἀσαφέστερον ἐν αὐτῷ λελέχθαι τὴν ἐξήγησιν οὐ\nπροσέθηκα τὸ μῆκος τῆς γραφῆς εὐλαβούμενος. ἐθαύμασα δὲ ἓν μόνον\nτοῦ νεωτέρου Ἀνδρομάχου; γράψαντος ἐν τῷ καταλόγῳ τῶν ἁπλῶν\nφαρμάκων, ἐξ ὧν συντίθησι τὴν ἀντίδοτον ἀντὶ καλαμίνθης τὸν\nνέπετον, Ῥωμαῖοι γὰρ οὕτω ὀνομάζουσι τὴν καλαμίνθην. οὐκ ἐχρῆν δ'\nαὐτὸν ἑλληνιστὶ πάντα γράψαντα, τοῦτο μόνον ἐνθεῖναι Ῥωμαϊκὸν ὄνομα\nτοῖς Ἑλληνικοῖς. ἐν ἐνὶ μέντοι διαφωνεῖ πρὸς τὴν ἔμμετρον\nγραφὴν τῷ τὴν ἔμμετρον δραχ. κδ΄. ἔχειν τοῦ μακροῦ πεπέρεως,\nτὴν δὲ πεζῇ γεγραμμένην στ΄. ἐπεὶ δ', ὡς ἔφην, πολλὰ τῶν ἀντιγράφων\nἡμαρτημένας ἔχει τὰς ποσότητας τῶν φαρμάκων, διὰ τοῦτο α΄. μὲν\nὁλογραμμάτως αὐτὰς ἔγραψα, μιμησάμενος τὸν Μενεκράτην· δεύτερον δὲ\nἐπὶ τῷδε καὶ διὰ τῶν ἐμμέτρως γεγραμμένων. ἀσαφέστερον δὲ\nσυγκειμένων τῶν τοῦ Ἀνδρομάχου ἐλεγείων ἄμεινον ἔδοξέ μοι τὰ\nΔαμοκράτους προσθεῖναι πάνυ σαφῶς ἡρμηνευμένα. ἀλλὰ τοῦτο\nμὲν ὀλίγον ὕστερον ἔσται. νυνὶ δὲ ἐπειδὴ τῶν ἐμβαλλομένων εἰς τὴν\nἀντίδοτον φαρμάκων ἁπλῶν εἴρηταί μοι πολλὰ, προσθεῖναι βέλτιον\nαὐτοῖς τὰ λείποντα.\n[Ἀρτίσκων θηριακῶν σκευασία.] Τὰς ἐχίδνας οὐχ ὥσπερ ἔνιοι μέσου\nθέρους, οὐ μὴν οὐδ' ἄρτι τῆς φωλεᾶς παυσαμένας θηρεύειν προσῆκεν.\nἐν μὲν γὰρ τῷ θέρει διψώδης ἡ σὰρξ αὐτῶν ἐστιν, ἐπὶ δὲ τῇ φωλεᾷ\nξηρὰ καὶ ψυχρὰ καὶ ἄτροφος. κάλλιστος οὖν ἐστι καιρὸς ὁ μεταξὺ\nτούτων, ὃν καὶ αὐτὸς ὁ Ἀνδρόμαχος ἐδήλωσεν, ἡνίκα καὶ οἱ τῷ Διονύσῳ\nβακχεύοντες εἰώθασι διασπᾷν τὰς ἐχίδνας, παυομένου μὲν τοῦ ἦρος,\nοὔπω δ' ἠργμένου θέρους, ἢ εἰ χειμέριον ἐπὶ πολὺ τὸ ἔαρ γίγνοιτο,\nκατὰ τὴν ἀρχὴν τοῦ θέρους, οὐ κατὰ πολὺ τῆς τῶν πλειάδων\nἐπιτολῆς. ὅσαι δὲ ἐγκύμονές εἰσι τῶν ἐχιδνῶν, παραιτεῖσθαι\nταύτας. ἀποτέμνειν δὲ τάς τε κεφαλὰς καὶ τὰς οὐρὰς αὐτῶν. πρὸς\nγὰρ τῷ δοκεῖν ἰωδέστερα ταῦτ' εἶναι τὰ μόρια καὶ τὸ σκληροῖς, καὶ\nὀλιγοσάρκοις ὑπάρχειν αὐτοῖς πρόσεστιν. αὔταρκες δ' ἐπὶ τῶν μεγάλων\nἐχιδνῶν τὸ ἀφαιρεθησόμενον ἑκατέρωθεν, εἶναι δακτύλων δ΄.\nὅλον δὲ τὸ λοιπὸν σῶμα, τῶν μὲν ἐντέρων ἐξαιρεθέντων,\nἀποδαρέντος δὲ τοῦ δέρματος, ὕδατι περιπλύναντα, ἐμβάλλειν\nκακάβῃ προσήκει καθαρὸν ὕδωρ, καὶ ἄνηθον χλωρὸν, ἀκμάζει γὰρ\nτηνικαῦτα, καὶ ἕψειν ἐπ' ἀνθράκων διακεκαυμένων, ἢ ξύλων ξηρῶν, ἃ καλοῦσιν ἄκαπνα. βέλτιον δ'\nαὐτὰ τὰ τῶν ἀμπέλων εἶναι κλήματα. προσεπεμβάλλειν δ' ἁλῶν,\nἐὰν μὲν ἐν τῷ προσήκοντι καιρῷ λάβῃς τὰς ἐχίδνας, ἐλάχιστον, ἐὰν δὲ\nθέρους, μηδέν. φυλάττεσθαι δὲ τὰς ἐκ παραθαλαττίων χωρίων\nλαμβάνειν, ἤ τινος ἁλμυρᾶς ὑδάτων συστάσεως. διψώδης γὰρ ἡ\nἀντίδοτος ἡ ἐκ τῶν τοιούτων ἐχιδνῶν γίνεται. καλῶς δὲ ἑψηθεισῶν\nαὐτῶν, ὥσπερ εἰ καί τις ἐσθίειν ἔμελλεν, ἐξαίρειν μὲν χρὴ τοῦ\nὕδατος, ἀφαιρεῖν δὲ τὰς σάρκας, ἄνευ τοῦ συναφαιρεῖν τι τῶν\nἀκανθῶν, καὶ ταύτας ἀκριβῶς λειώσαντα, μιγνύειν ἄρτου καθαρωτάτου,\nκαλῶς ἐξηρασμένου βραχύ τι. πρὸ πάντων δ' εὔζυμός τε καὶ καλῶς\nὠπτημένος ὁ ἄρτος ἔσται κριβανίτης, οὐκ ἰπνίτης. ἔνιοι μὲν οὖν\nἥμισυ μέρος σταθμοῦ βάλλουσι τοῦ ἄρτου, τινὲς δὲ τὸ τρίτον\nμέρος. ἐγὼ δὲ καὶ τέταρτον καὶ πέμπτον ἐνίοτε ἔβαλλον. εἰ μὴ γὰρ\nκαλῶς ὠπτημένος εἴη, κίνδυνος ὀξύτητός τι προστρίψασθαι τῷ φαρμάκῳ.\nκάλλιον δὲ καὶ προεξηράνθαι τισὶν ἡμέραις ἐν οἴκῳ ξηρῷ τὸν\nοὕτως ὠπτημένον. μιχθέντων δὲ αὐτῶν καὶ λειωθέντων ἀκριβῶς, ὡς\nμηδεμίαν τῆς σαρκὸς τῶν ἐχιδνῶν ἀλείωτον ὑπολείπεσθαι, κυκλίσκους\nἀναπλάττειν λεπτούς. οἱ γὰρ παχεῖς δυσξήραντοι γενόμενοι τὰς μὲν\nτῆς ἐχίδνης σάρκας σήπεσθαι συγχωροῦσι, τὸν δ' ἄρτον ὀξύνεσθαι.\nδιὸ καὶ ξηρὸν λειοῦν τὸν ἄρτον ἄμεινόν ἐστιν, οὐχ ὡς οἱ πρὸ\nἐμοῦ σκευάζοντες τῷ Καίσαρι συνετίθεσαν, ἐμβρέχοντες αὐτὸν τῷ τῶν\nἐχιδνῶν ἀφεψήματι, κᾀγὼ μέχρι πολλοῦ τοῦτ' ἐποίουν, ἀλλ' ὕστερόν\nμοι βέλτιον ἔδοξεν εἶναι λειώσαντι τὸν ἄρτον οὕτως ἀναμιγνύναι τῇ\nσαρκὶ τῶν ἐχιδνῶν ἀκριβῶς προλελειωμένῃ, θᾶττον γὰρ οὕτως οἱ\nκυκλίσκοι ξηραίνονται, τὸν ξηρὸν ἄρτον, οὐ τὸν ὑγρὸν ἀναμιξάντων\nἡμῶν. ἔστω δὲ καὶ ὁ οἶκος ἐν ᾧ ξηραίνεσθαι μέλλουσι, πάντως\nμὲν ὑπερῶος, ἐστραμμένος δὲ πρὸς μεσημβρίαν, ἢ πάντως γε μὴ\nπρὸς ἄρκτον, ὅπως δέχηται τὰς ἡλιακὰς ἀκτῖνας ἐν πολλῷ χρόνῳ τῆς\nἡμέρας, ἐν τοιούτῳ γὰρ ἀλύπως ξηρανθήσονται. μετὰ τὴν ἀνάπλασιν\nεὐθέως ἐν ἐκείνῳ τῷ μέρει τιθέντες, ἔνθα μὴ προσβάλλουσιν αἱ\nἀκτῖνες τοῦ ἡλίου. στρέφεσθαι δὲ αὐτοὺς χρὴ συνεχῶς, ὅπως ὁμαλῶς\nξηραίνωνται καθ' ἑκάτερον μέρος. εἰ μὴ γὰρ τοῦτο πράττοι τις,\nτὸ μὲν ἕτερον μέρος ὑπερξηρανθήσεται, τὸ δὲ ἕτερον, ὑγρὸν ἕως\nπολλοῦ διαμένον, σηπεδόνι περιπεσεῖν κινδυνεύσει, καὶ μετὰ τὸ\nξηρανθῆναι δὲ κείσθωσαν ἄλλαις ἡμέραις πλείοσι κατὰ τὸν αὐτὸν\nοἶκον, ἔξω τῶν ἡλιακῶν ἀκτίνων στρεφόμενοι συνεχῶς. ἀρκεῖ δ' ὁ\nχρόνος οὗτος ὁ πλεῖστος ἡμερῶν ιε΄. μεθ' ἃς ἀποτίθεσθαί σοι\nκαιρός ἐστιν, ἕως ἂν μέλλῃς\nσκευάζειν τὸ φάρμακον. ἡ δ' ἀπόθεσις ἐν ἀγγείῳ καττιτερινῷ ἢ ὑαλίνῳ\nἢ χρυσῷ γινέσθω. τὸ μὲν οὖν ὑάλινον καὶ τὸ χρυσοῦν οὐδεμίαν ἔχει\nτὴν δόλωσιν, ὁ δὲ καττιτερινὸς μίξει μολύβδου δολοῦται. τὸν\nτοιοῦτον οὖν φεύγειν προσήκει, οὐ μόνον ἐπὶ ταύτης, ἀλλὰ καὶ\nτῶν ἄλλων ἀντιδότων ἁπασῶν, ὥσπερ γε καὶ τὸν ἐξ ἀργύρου μὴ\nκεκαθαρμένου, τάχιστα γὰρ καὶ οὗτος ἰὸν ἐπιτρεφόμενον ἔχει. καλοῦσι\nδ' οἱ Ῥωμαῖοι τὸν κεκαθαρμένον ἄργυρον κάνδιδον. ἄμεινον δὲ μὴ μετὰ\nπολὺν χρόνον χρῆσθαι τοῖς ἀρτίσκοις, οὐ μὴν πολύ γέ τοι βλάπτονται,\nκᾂν μετ' ἐνιαυτὸν ἐμβληθῶσι, κᾂν μετὰ πλείονα χρόνον ἔτι\nτοῦδε. καλῶς γὰρ ξηρανθέντες ἐν ἀρχῇ καὶ τριῶν ἐτῶν καὶ\nτεττάρων ἀκμαῖοι παραμένουσιν, ἐάν γε καλῶς ὦσιν ἀποκείμενοι, καὶ\nκαθαροῖς ὀθονίοις δι' ἡμερῶν τινων ἀπομάττοιτο τὸ ἐπιτρεφόμενον\nαὐτοῖς κονιορτῶδες. ἐὰν γὰρ προσμείνῃ τοῦτο χρόνῳ πλέονι,\nδιατίτρησιν αὐτούς. εὔδηλον δ' ὅτι τοῦτο παθόντες ἄχρηστοι\nγίνονται, ὡς πρίν γε τοῦτο παθεῖν αὐτοὺς, κᾂν χρονίσωσιν ἱκανῶς\nδιαμένουσι χρήσιμοι.\n[Ἀρτίσκων σκιλλητικῶν σκευασία.]\nΕἴτε σκιλλητικοὺς, εἴτε σκιλλίνους ἐθέλοι τις ὀνομάζειν τοὺς\nδιὰ σκίλλης σκευαζομένους ἀρτίσκους, ἢ κυκλίσκους, ἢ τροχίσκους,\nδιαφέρει οὐδέν. οὐδὲν γὰρ βλάψεις τὸ φάρμακον, ὅπως ἂν\nὀνομάζῃς, ἐάν γε ἐν τῇ συνθέσει μηδὲν ἁμάρτῃς. ἐγὼ δὲ σοι\nφράσω καὶ ταύτην σαφῶς. σκίλλαν εὔτροφον ἀναιρήσῃ μὲν ἐκ τῆς γῆς,\nὁπόταν ἀκριβῶς αὐτῆς ξηρανθῇ τά τε φύλλα καὶ ὁ καυλός. περιελὼν δὲ\nτὸ φλοιῶδες, εἶτα περιπλάσας τὶ πυρῶν νέων καλλίστων ὡς ὅτι\nμάλιστα, μετὰ ταῦτα ὄπτησον ἐν θερμῇ τέφρᾳ πολλῇ, μέχρις ἂν\nἀκριβῶς ὀστρακωθῇ τὸ περιπλασθὲν σταίς. εἰ δὲ καὶ κατὰ τὸ\nχωρίον ἐν ᾧ σκευάζεις, ἴπνος εἴη τις, ἐν ἐκείνῳ καταθέμενος ἅμα\nτοῖς ἄρτοις, ὅταν ξηρανθῇ τὸ σταὶς, ἀφελὼν αὐτὸ, λείωσον τὴν\nσκίλλαν. αὐτάρκως δ' ὠπτῆσθαι γνώσῃ, καὶ διὰ καταθέσεως κάρφους.\nἑτοίμως γὰρ αὐτὸ καταδέχεται τὸ σῶμα τῆς σκίλλης, ἐπειδὰν καλῶς\nὀπτηθῇ. λειωθείσης δὲ ἀκριβῶς αὐτῆς μίγνυε τὸ τῶν λευκῶν ὀρόβων\nἰσχυρῶς γάρ ἐστι τὸ τῶν μὴ λευκῶν πικρόν. εὔδηλον δ' ὅτι\nσεσῆσθαι τοῦτο χρὴ λεπτῷ κοσκίνῳ, καὶ μετὰ ταῦτα ἀκριβῶς\nλελειῶσθαι, τῷ σταθμῷ δὲ ἡμιολίαν εἶναι χρὴ τὴν σκίλλαν. λέγω δὲ\nἡμιολίαν, ὡς δύο μὲν ἀλεύρου μοίρας εἶναι, τρεῖς δὲ τῆς σκίλλης. ὡς\nδὲ ταὐτὸν λέγων ὁ νεώτερος Ἀνδρόμαχος, οὐκ οἶδεν ὅπως π΄. μὲν εἶναι\nδραχμὰς ﻿ βούλεται τοῦ ὀροβίνου ἀλεύρου, τῆς σκίλλης δὲ ρκ΄.\nἤρκει γὰρ εἰπεῖν ἡμιόλιον. εἶτα λεπτοὺς κυκλίσκους ἐκ τῆς\nμίξεως ταύτης ἀναπλάσας ἐν οἴκῳ τίθει πρὸς μεσημβρίαν\nἐστραμμένῳ, καθότι προείπομεν, οὐ μὴν ἐν αὐταῖς γε ταῖς αὐγαῖς\nτοῦ ἡλίου ξήραινε. καὶ τὰ ἄλλα τὰ προειρημένα περὶ τῶν θηριακῶν\nκᾀπὶ τούτων πρᾶττε.\n[Ἡδυχρόου σκευασία.] Ἐν τῇ προγεγραμμένῃ συνθέσει τῆς θηριακῆς\nδυνάμεως ὁ Ἀνδρόμαχος, ὅπως μὲν χρὴ σκευάζειν τούς τε θηριακοὺς καὶ\nτοὺς σκιλλητικοὺς κυκλίσκους, δεδήλωκεν· ὅπως δὲ τὸ ἡδύχροον, οὐδὲν\nεἶπεν. καὶ ἄλλοι δὲ πολλοὶ τῶν γεγραφότων σύνθετα φάρμακα\nπαρέλιπον εἰπεῖν τὴν σκευασίαν τοῦ ἡδυχρόου κατὰ τὴν περὶ τῆς\nθηριακῆς διήγησιν, ὥστε τις ἰατρὸς ἐν Ῥώμῃ τῶν μὴ τεθεαμένων\nσκευαζόμενον τὸ φάρμακον, ἐκ τῆς γραφῆς ἐπ' αὐτὸ παραγίνεσθαι\nτολμῶν, ἐζήτει παρὰ τοῖς μυροπώλαις ἡδύχροον, οἰόμενος εἶναι\nβοτάνην, ἤ τι τοιοῦτο τῶν ἁπλῶν φαρμάκων. ἐγὼ δὲ καὶ τοῦτο δηλώσω\nκατὰ τὴν Ἀνδρομάχου διαδοχὴν τῶν Καίσαρι σκευαζόντων αὐτὸ\nμέχρι νῦν, ὅπως συντιθέασιν. ἵνα δὲ καὶ αὐτὴ δυσπαραποίητος ᾖ,\nδιὰ λέξεως ἐμμέτρου δηλωθήσεται τοῖς ὑπογεγραμμένοις.\nἩδυχρόου δέ τι μάγμα, μάρου μὲν ἔχει δύο δραχμὰς,Ἴσας δ' αὖ ἀσάρου τε, καὶ ἀμαράκου, ἀσπαλάθου τεΚαὶ σχοίνου, καλάμου τ' εὐώδεος, ἐκ πόντου τεΦοῦ, ξυλοβαλσάμου τ', ὀποβαλσάμου τε δραχμὰς τρεῖς,Καὶ κιναμώμου εἰσὶν ἴσαι, καὶ κόστου ἐπ' αὐτῷ.Σμύρνης τ' ἓξ δραχμὰς, καὶ φύλλου μαλαβάθροιο,Ἴσον δ' αὖ Ἰνδῆς νάρδου ξανθοῦ τε κρόκοιο.Καὶ μὴν καὶ κασίης ἴσαι, διπλαῖ δέ τ' ἀμώμου.Λοιπὴ δ' ἐκ κραναῆς Χίου δραχμῆς βάρος εἴη,Μαστίχη, οἴνῳ δ' αὖ Φαλερίνῳ φυρήσασθαι.ὅταν ταῦτα μιχθῇ, κυκλίσκοι δηλονότι\nγίνονται παραπλήσιοι τοῖς θηριακοῖς τε καὶ σκιλλητικοῖς, καὶ\nξηραίνονται κατὰ τὸν αὐτὸν τρόπον. αὕτη μὲν ἐκ διαδοχῆς, ὡς\nἔφην, εἰς ἡμᾶς ἦλθεν ἀπ' Ἀνδρομάχου σύνθεσις τοῦ ἡδυχρόου.\nδιαφέρουσαι δ' ἄλλαι γεγραμμέναι πρὸς τινῶν εἰσιν, ὑπὸ μὲν τῶν\nἐπιμεληθέντων ἐμπειρίας φαρμάκων ἐν τῷ σταθμῷ τῶν βαλλομένων\nδιαλλάττουσαι. τινὲς δ' οὐδ' ὅλως ἔχουσι τὸ ἀμάρακον καὶ τὸ μάρον,\nἔνιαι δὲ τὸ ἕτερον αὐτῶν ἔχουσαι μόνον. οὐδὲ γὰρ οἱ μυροπῶλαι\nπάντες αὐτὰ γινώσκουσι, διὰ τὸ μόνας ὠνεῖσθαι τὰς ἀπὸ Κρήτης\nκομιζομένας βοτάνας ἅμα τοῖς σπέρμασί τε καὶ χυλοῖς. ἐγὼ δὲ\nκαὶ τὰς βοτάνας αὐτὰς ἠπιστάμην ἐν Ἀσίᾳ γεννωμένας, ἐν ἄλλοις\nμὲν χωρίοις ὀλίγας, ἐν Κυζίκῳ δὲ πλείστας, καὶ κατά γε τὴν Ἰταλίαν\nὥσπερ ἄλλας τινὰς, οὕτω καὶ τὸ ἀμάρακον εἶδον γεννώμενον.\nἀπολείπεται δὲ τὸ φυτὸν τοῦτο τοῦ μάρου πάμπολυ κατὰ τὴν εὐωδίαν.\nἱκανῶς γὰρ εὐῶδες τὸ μάρον, καὶ τό γε καλούμενον ἀμαράκινον μύρον\nἐν Κυζίκῳ σκευαζόμενον, ὅσον μὲν ἐπὶ τῇ προσηγορίᾳ, δόξειεν ἅν\nτις ἀμαράκου ἔχειν πλεῖστον, καὶ ἴσως οὕτως ὑπὸ τῶν παλαιῶν\nἐσκευάζετο, νυνὶ δὲ τὸ μάρον ἐμβάλλουσι μόνον. ἐγὼ μέντοι\nγευσάμενος τῆς πόας, εὑρών τε πικρότητα μὲν ἐν αὐτῇ παμπόλλην,\nδριμύτητα δὲ οὐ πολλὴν, παρεκάλεσά τινα τῶν συνήθως ἀμαράκινον\nσκευαζόντων, ἐπεμβάλλειν ἀμαράκου τῇ σκευασίᾳ τοσοῦτον ὅσον καὶ τοῦ\nμάρου. καί μοι τὸ σκευασθὲν οὕτως ἧττον μὲν εὐῶδες ἐφάνη, χείρω δ'\nοὐδὲν ἐνήργει. ταῦτα μὲν οὖν κατὰ τὸ πάρεργον εἰρήσθω.\n[Περὶ βασάνου τῆς ὡντινῶν δυνάμεων εἰλικρινείας.] Μεταβῶμεν δ' ἤδη\nπρὸς τὴν σκευασίαν ταύτης τῆς ἀντιδότου, κατὰ τὴν αὐτὴν τάξιν,\nἑκάστου τῶν ἐμβαλλομένων αὐτῇ μνημονεύοντες, ἣν διὰ τῶν\nπρογεγραμμένων ἐπῶν τῆς ἐλεγείας ὁ Ἀνδρόμαχος ἐποιήσατο, πεντήκοντα\nμὲν ἀξιῶν δραχμὰς δυοῖν δεούσας ἐμβάλλειν τῶν σκιλλητικῶν\nἀρτίσκων, ὅπερ ταὐτόν ἐστι τῷ φάναι μη΄. τούτων δ' ἡμισείας,\nὅπερ ἐστὶ κδ΄. δραχμὰς τῶν θηριακῶν, ὀπίου τε καὶ ἡδυχρόου καὶ\nμακροῦ πεπέρεως. περὶ μὲν οὖν τῶν γ΄. εἴρηται. τὸ δὲ μακρὸν πέπερι\nπανούργως κατασκευαζόμενον ἐλέγξεις διαβρέχων ὕδατι. λύεται γὰρ τὸ\nσκευασθὲν, ἄλυτον δὲ μένει τὸ αὐτοφυές. ἔστι δὲ αὐτὸ\nβοτάνη τις ξανθὴ ἀπὸ τῆς Ξένης κομιζομένη παραπλησία ἰδεῖν, οὐ μὴν\nτῇ γεύσει γε ἐοικυῖα, διὸ καὶ ῥᾷστόν ἐστιν αὐτὴν διακρῖναι μακροῦ\nπεπέρεως. ἐλέγξεται δὲ καὶ τὸ σαγαπηνὸν καλούμενον ὕδατι\nβρεχόμενον, ἢ οἴνῳ. διαλύεται γὰρ εὐθὺς τὸ ἀληθινὸν, ἀτήκτου\nμένοντος τοῦ μὴ τοιούτου. εἴτε\nδ', ὡς οὐδέτερον ὄνομα τὸ σαγαπηνὸν ἐθέλεις λέγειν, εἴτε δ', ὡς\nἀρσενικὸν, ὅλον τοῦτο καλῶν σαγαπηνὸν ὀπὸν, ἔστι γὰρ ὄντως ὀπὸς\nνάρθηκός τινος ὁμοίου τῷ πάνακι, διήνεγκεν οὐδέν. ἀλλ' ὁ μὲν τοῦ\nπάνακος ὀπὸς οὐδὲν ἔχει παραπλήσιον τῷ ἐν τῇ χαλβάνῃ λευκοτέρῳ.\nἔστι δ' αὐτῆς τὸ μὲν ὄντως εἰς σαγαπηνὸν μεταπίπτον, ὅσον\nἀφρῶδές τε καὶ κοῦφόν ἐστι, τὸ δὲ τῇ καλλίστῃ χαλβάνῃ\nσαγαπηνιζούσῃ. πυκνὸν δ' ἐστὶ τοῦτο, καὶ πολὺ μᾶλλον\nἐσφιγμένον τῆς ἄλλης χαλβάνης. κεχρῆσθαι δ' αὐτῷ προσῆκεν, ὡς\nἀρίστῳ μορίῳ χαλβάνης. ἐπεὶ δὲ μεταπίπτειν εἶπον ἐκ χαλβάνης εἰς\nσαγαπηνὸν, ὅσον ἂν ἀφρῶδες ἐν αὐτῷ, συστὰν καὶ λευκὸν, ἑτοίμως ἐν\nὑγρῷ λύεται.\nπροσθεῖναι μέντοι χρὴ τῷ λόγῳ καὶ μάλιστα διὰ τὴν ﻿\nὁμοιότητα τῆς μεταπτώσεως ἐκ τῆς ἀρίστης κασσίας εἰς κιννάμωμον.\nἐθεασάμην γὰρ ἤδη πολλάκις ὑψηλῆς καὶ εὐθαλοῦς κασσίας ὡς εἰς\nθάμνου μέγεθος ἀνήκειν ἀκρέμονάς τινας ἀκριβῶς ὁμοίους κινναμώμῳ\nκατά τε τὴν ὄψιν καὶ τοῦ φλοιοῦ τὴν λεπτότητα, καὶ πρὸς τούτοις ἔτι\nτὰ βεβαιότατα γνωρίσματα κινναμώμου διὰ τῆς γεύσεως τε καὶ\nὀσφρήσεως γινόμενα. οὕτω δὲ καὶ κατὰ τὴν ἀρίστην σμύρναν\nὀποκάλπασον εὑρίσκεται, διαφέρον σμύρνης, καὶ κατά γε τὰ τρία\nταῦτα, λέγω δὲ τό τε σαγαπηνὸν καὶ τὸ ὀποκάλπασον καὶ τὴν κασσίαν,\nἐν μὲν τῷ μεταξὺ γίνεταί τινα μηκέτι μένοντα, μήτε χαλβάνη, μήτε\nκασσία, μήτε σμύρνη, μηδέπω ἀκριβῆ τὴν ἰδέαν ἔχοντα σαγαπηνοῦ καὶ\nκινναμώμου καὶ ὀποκαλπάσου. διὸ καὶ πολλάκις χρὴ τεθεᾶσθαι τὸν\nμέλλοντα διαγιγνώσκειν καὶ διακρίνειν ἀλλήλων τὰ παραπλήσια·\nκαθάπερ γε ἐπὶ τῶν ὁμοίων ἀλλήλοις παιδαρίων διδύμων οἱ μὲν ἀήθεις\nὄντες οὐ δύνανται διακρίνειν τὸ ἕτερον ἀπὸ τοῦ ἑτέρου, ῥᾴστη δὲ ἡ\nδιάγνωσις γίνεται τοῖς ὁμοδιαίτοις, οὕτως ἔχει κᾀπὶ τῶν φαρμάκων\nἁπάντων. ὁ γὰρ ἐντεθραμμένος αὐτοῖς καὶ πολλάκις\nἑορακὼς εὑρίσκει τε καὶ γνωρίζει ῥᾳδίως τὰς παρὰ μικρὸν διαφοράς·\nὁ δ' ἅπαξ ἢ δὶς ἑορακὼς ὡς ἀπαράλλακτον τεθέαται τῷ ἑτέρῳ τὸ\nἕτερον, ἔχον ἐνίοτε σαφεστάτην διάκρισιν, ἐναργῶς φαινομένην τῷ\nπολλάκις ἑορακότι, ὥστε καὶ δι' ἑνὸς τῶν συμβεβηκότων αὐτοῖς\nγνωρίζεσθαι ῥᾳδίως. τὸ γοῦν ἐκ χαλβάνης σαγαπηνὸν οὐκ ἔχει τὴν\nὀσμὴν τῆς ἰδιότητος τὴν αὐτὴν τῷ κυρίως ὀνομαζομένῳ σαγαπηνῷ. τὸ\nγὰρ ὑπὸ τῶν περὶ τὰ τοιαῦτα δεινῶν ὀνομαζόμενον ὀσμῆς εἶδος\nτραγίζον οὐκ ἀποτίθεται τὸ ἐκ τῆς χαλβάνης σαγαπηνόν. ἀλλὰ ἐπὶ μὲν\nτοῦ τοιούτου σαγαπηνοῦ καὶ τῆς χαλβάνης ταύτης οὐ μεγάλη τίς ἐστιν\nἡ διαφορὰ πρὸς τὴν τοῦ φαρμάκου σύνθεσιν. ἄμφω γὰρ ἁρμόττει καὶ\nἀντιτέτακται τοῖς ἰοβόλοις τε καὶ δηλητηρίοις, ἀλλ' ἧττον ἡ χαλβάνη\nτοῦ σαγαπηνοῦ. τὸ δὲ ὀποκάλπασον ἀναιρετικόν ἐστι, καὶ πολλοὺς\nκατά τινα τύχην ἐν τοῖς τῆς ἡμετέρας ζωῆς χρόνοις ἀποθανόντας οἶδα\nδιὰ τὴν ἄγνοιαν τῆς ὀποκάλπασον ἐχούσης σμύρνης. ἐξεπίτηδες γὰρ\nἔνιοι τῶν σκευαζόντων αὐτὴν ὡς ἀρίστην ἔβαλον, ἐπειδὴ τοῖς\nκολλυρίοις ἐμβαλλομένην ὁρῶσι κάλλιστον οὖσαν φάρμακον, ἀδήκτως γὰρ\nδιαφορεῖ τὸ πῦον. ἔστι δ' ὅτε καὶ ἀρχόμενον ὑπόχυμα λεπτὸν τῇ\nσυστάσει, κᾂν εἰς ἔμπλαστρον δὲ, κᾂν εἰς κηρωτὴν, ἤ τι τῶν ἔξωθεν\nἐπιτιθεμένων φαρμάκων διαφορητικῶν ἐμβάλῃς τὴν τοιαύτην σμύρναν,\nαὐξήσεις αὐτοῦ τὴν δύναμιν, ἀλλ' εἴσω τοῦ σώματος λαμβανομένη\nθανάσιμόν ἐστι φάρμακον. ταῦτα μὲν οὖν ἐπὶ πλέον εἴρηται διά τε τὴν\nἀκολουθίαν τοῦ λόγου καὶ τὸ χρήσιμον τῆς θεωρίας.\n[Περὶ τῶν ἐν τῇ τρίτῃ τάξει γεγραμμένων δυνάμεων.] Ἐπὶ δὲ τὴν ὑπὸ\nἈνδρομάχου τάξιν γεγραμμένην τῶν ἐμβαλλομένων ἁπλῶν φαρμάκων τῇ\nθηριακῇ καιρὸς ἐπανελθεῖν. γράφει οὖν τρίτην τάξιν φαρμάκων ἀνὰ\nδραχ. ιβ΄. λαμβανόντων, ἃ προπαρασκευάσεις ἅπαντα δηλονότι\nκατὰ τὴν ἰδίαν ἀκμὴν ἐκλέγων, οἷον εὐθέως τὰ ῥόδα ξηραίνων\nμὲν, ὡς ἐπὶ τῶν ἀρτίσκων εἴρηται, τὰ κάλλιστα, λαμβάνων δ'\nαὐτῶν ἅπερ εὐοδμότατα πάντως ἐστὶ, καὶ μέντοι καὶ ἐρυθρότερα τῶν\nἄλλων. φυλαττόμενος δὲ τοὺς καταγείους οἴκους, ὡς μηδὲν\nαὐτοῖς φάρμακον ἀποτίθεσθαι, καὶ μάλιστα τοὺς ὑγροὺς αὐτῶν, ἐν οἷς\nεὐρὼς ἐν τάχει γίνεται. ἐφεξῆς δὲ τῆς Ἰλλυρικῆς ἴρεως ὁ Ἀνδρόμαχος ἀξιοῖ βάλλειν τοῖς ῥόδοις·\nοὗ λόγου μὴ παρέργως ἀκούσῃς, ὡς ὑπὲρ ἄλλου τινὸς φαρμάκου, περὶ ὧν\nἐφεξῆς ἐρῶ, τὸ κάλλιστον ἐν ἑκάστῳ γένει διδάσκων ὁποῖόν ἐστι.\nπόλιον μὲν οὖν καὶ χαμαίδρυς εἰς Ῥώμην κομίζεται, βραχὺ βελτίων τῶν\nἐν Ἰταλίᾳ γεννωμένων. ἔν τισι γὰρ τόποις τῶν Ἰταλικῶν οὐ πολύ τι\nλειπόμενα γεννᾶται κατ' ἐκεῖνα τῶν ἐτῶν, ἐν οἶς οὐκ ἐγίνετο σύμπαν\nτὸ ἔαρ ὑγρὸν, ὥσπερ πολλάκις γίνεται κατὰ τὸν τρόπον τοῦ θέρους.\nἀλλ' ὅταν γε κατάστασις γίνηται ξηροτέρα, τοῖς πλείστοις τῶν\nἀπὸ Κρήτης ὅμοια τὰ κατὰ τὴν Ἰταλίαν, ἢ οὐ πολύ γε λειπόμενα\nγεννᾶταί τινα, καθάπερ ἥ τε χαμαίδρυς καὶ ἡ χαμαιπίτυς καὶ τὸ\nὑπερικὸν, ἥ τε γεντιανὴ, καὶ τὸ θλάσπι, καὶ ὁ μέλας ἐλλέβορος,\nἕτερά τε τοιαῦτα. τὸ δὲ τῆς ἴρεως οὐχ οὕτως ἔχει. παραβαλλομένη γὰρ\nἡ ἐκ τῆς μεγάλης Λιβύης. ἥπερ εἰς Ῥώμην φέρεται πλείστη, τοσοῦτον\nἀπολείπεται τῆς Ἰλλυρικῆς, ὅσον τὸ νεκρὸν σῶμα τοῦ ζῶντος,\nοὐ μὴν ἔν γε τοῖς ἄλλοις ἔθνεσιν οὕτω πολὺ φαίνεται λειπομένη.\nκαὶ ταύτης γοῦν ἐκλέγου τὴν εὐωδεστέραν, ὥσπερ γε τῶν ἄλλων\nφαρμάκων. ἕκαστον γὰρ ἄριστόν ἐστι τὸ τὴν τοῦ γένους ἰδίαν ὀσμὴν\nἰσχυροτάτην ἔχον, ὅπερ ἐκ τοῦ πολλὰ τεθεᾶσθαι γίνεται δῆλον ἑκάστῳ.\nκαὶ μέντοι καὶ περὶ τῆς κατὰ τὴν γεῦσιν ποιότητος ὁμοίως τὸ ἴδιον\nἐν ἑκάστῳ γένει πρωτεῦον ἄριστον ἀποφανεῖ τὸ φάρμακον, ἀδόκιμα\nδὲ καὶ τὰ λεπτότερα καὶ ἀτροφώτερα τῶν ὁμογενῶν. ἀμείνω γὰρ ἐν\nἅπαντι γένει τὰ μὴ ῥυσὰ μηδὲ ἄτροφα, καθάπερ γε καὶ τὰ ὑπερβάλλοντα\nτῶν συμμέτρων χείρω τῶν εὔτροφόν τε καὶ ἐσφιγμένην τὴν σύστασιν\nἐχόντων. διόπερ, ὡς ἔφην, ἑορακέναι χρὴ πολλὰ πολλάκις, καὶ\nμάλιστα τὰ κάλλιστα, καὶ πολλῷ χρόνῳ πεῖραν ἐκ γενετῆς σφῶν αὐτῶν\nπαρεσχηκότα, καὶ συμφώνως ὑπὸ τῶν ἐμπείρων ὕλης ἰατρικῆς ἐπῃνημένα.\nπάντες γοῦν ἔγραψαν ἴριν μὲν ἀρίστην εἶναι τὴν ἐν Ἰλλυριοῖς\nγεννωμένην, πετροσέλινον δὲ τὸ Μακεδονικὸν, ἄσφαλτον δὲ τὴν\nἸουδαϊκὴν, ﻿ ὥσπερ γε καὶ ὀποβάλσαμον, ἐπί τε τῶν ἄλλων\nὁμοίως, ὑπὲρ ὧν ἐφεξῆς κατὰ τὸν ἴδιον ἑκάστου λόγον οὐ παραλείψω\nτὴν ἀπὸ τῆς χώρας ἀρετήν. ἐφεξῆς δὲ γλυκυῤῥίζης τε χυλοῦ καὶ\nβουνιάδος ἀγρίας σπέρματος μνημονεύει, καλλίστων ἡμῖν ἀμφοτέρων ἐκ\nΚρήτης φερομένων, καὶ μάλιστα τῆς γλυκυῤῥίζης αὐτῆς τε καὶ τοῦ\nχυλοῦ. σκόρδιον δὲ κάλλιστον ἡμῖν ἐκ Κρήτης φέρεται. εὕροις δ' ἂν\nοὐ φαῦλον οὐδ' ἐν ἄλλοις τῶν ἐθνῶν. γέγραπται δ' ὑπό τινων ἀνδρῶν\nἀξιολόγων, πολέμῳ νεκρῶν ἀτάφων ἡμέραις πλείοσι γενομένων, ὅσα\nτῶν σωμάτων ἐπὶ τοῦ σκορδίου κατὰ τύχην ἔκειτο, πολὺ τῶν ἄλλων\nἀσηπτότερα διαμεῖναι, καὶ μάλιστα αὐτῶν ἐκεῖνα τὰ μόρια τοῦ\nσώματος, ὅσα τῆς πόας ἔψαυε τοῦ σκορδίου· καὶ δὴ καὶ πεπίστευται\nτοῖς σηπεδονώδεσιν ἰοῖς τῶν ζώων, καὶ φαρμάκων δηλη τηρίοις ἀντιτετάχθαι. γέγραπται δὲ\nαὐτάρκως περὶ πάσης τῆς κατ' ἰατρικὴν ὕλης ἐν ε΄. βιβλίοις\nΔιοσκορίδου, παρ' οὗ τά τε ἄλλα καὶ τὰς ὀσφρητὰς καὶ γευστὰς\nποιότητας, αἷς γνωρίζεται μάλιστα καὶ διακρίνεται τὰ δοκιμώτερα\nφάρμακα τῶν φαυλοτέρων, ἔνεστί σοι μανθάνειν. ἐπ' ἐνίων δὲ\nκαὶ τὰς ὁρατὰς ποιότητας οὐ σμικρὰ συντελούσας εὑρήσεις. ἐμοὶ\nδ' οὐ πρόκειται κατὰ τὴν ἐνεστῶσαν πραγματείαν, ὅσα καλῶς ἑτέροις\nγέγραπται μεταφέρειν, ἀλλ' ἐξεργάσασθαι σαφῶς τὰ λείποντα.\n[Περὶ τοῦ ὀποβαλσάμου τε καὶ κινναμώμου.] Ἐφεξῆς ὀποβαλσάμου τε καὶ\nκινναμώμου διὰ τῶν προγεγραμμένων ἐπῶν ἐμνημόνευσεν ὁ Ἀνδρόμαχος,\nἐφ' ὧν ἐπὶ τοῖς γεγραμμένοις ὑπὸ τοῦ Διοσκορίδου γνωρίσμασι\nμέγιστόν ἐστι τεθεᾶσθαι πρότερον αὐτὰ κατὰ τί χωρίον ἕκαστον\nαὐτῶν ἄριστον γεννᾶται, καθάπερ ἐπειράθην ἐγὼ, γνοὺς πολυειδῶς\nπαραποιούμενον ὀποβάλσαμον, ὡς εἶναι δυσδιάγνωστον, αὐτὸς ἰδεῖν\nὀπιζόμενον αὐτὸ, καὶ σχεῖν ἐξ ἐκείνου, καθάπερ τινὰ κανόνα τῶν\nἄλλων. ἔμαθον δὲ παραποιήσεις αὐτοῦ πολλὰς, ὡς καὶ τοὺς\nτριβακωτάτους λαθεῖν, ἃς οὐκ ἀξιῶ δημοσιεύειν τοὺς γνόντας, ὅπως μὴ\nκατὰ τὸ πάρεργον οἱ πονηροὶ μανθάνοντες αὐτὰς, ἐν ἔργῳ μεταφέροιεν\nἐπὶ τὰς κακὰς πράξεις. οὐδὲ γὰρ οὐδὲ τὰς τῶν\nδηλητηρίων φαρμάκων γραφὰς τοὺς δημοσιεύοντας ἐπαινῶ. τὰς γοῦν ὑπὸ\nτοῦ Διοσκορίδου τε καὶ τῶν ἄλλων, ὅσοι περὶ ὕλης ἔγραψαν ἑκάστου\nτῶν φαρμάκων, δοκιμασίας ἐπιφέροντες αὐτοῖς, ὅταν προσθῆτε τὴν\nἰδίαν αὐτοψίαν ἐπὶ πολλῶν, ἀκριβῶς δυνήσεσθε διακρίνειν ἀλλήλων,\nὅσα γε διακρίνεσθαι δύνανται. τινῶν γὰρ, ὡς ἔφην, ἢ οὐδ' ὅλως ἐστὶν\nἢ οὐκ ἀκριβὴς ἡ διάκρισις, ἀλλὰ συγκέχυται τὰ γνωρίσματα τῶν\nπανούργως ἐσκευασμένων. περὶ δὲ κινναμώμου τἀναντία τοῖς\nεἰρημένοις ἐπὶ τοῦ ὀποβαλσάμου γινώσκω. πέπεισμαι γὰρ αὐτὸ πάντων\nεὐδιαγνωστότατον εἶναι τοῖς ἑορακόσι πολλάκις ἄριστον κιννάμωμον.\nτούτου δ' οὐχ οἷόν τέ τινα τυχεῖν, εἰ μή τις θεάσοιτο τὴν\nπαρασκευὴν τῶν αὐτοκρατόρων κινναμώμων, σχεδὸν εἰς ἕξ που διαφορὰς\nγενικὰς ἡκόντων. ἔστι γὰρ κᾀν τούτοις αὐτοῖς ἀξιόλογος ὑπεροχὴ\nτοῦ καλλίστου πρὸς τὸ χείριστον, ὥσπερ κᾀν ταῖς κασσίαις, ὥστε\nτὴν καλλίστην κασσίαν ἀπολείπεσθαι βραχὺ τοῦ φαυλοτάτου κινναμώμου,\nκαὶ ὅτι οὐ γίνεται μακροχρόνιος ἡ κατὰ τὴν χρῆσιν ἀρετὴ τοῦ\nκινναμώμου. οὐδὲ γὰρ μέχρι λ΄. χρόνων ὁλόκληρον αὐτοῦ τὴν\nἀπ' ἀρχῆς διασώζεσθαι δύναμιν. ληροῦσι δ' ἔνιοι τῶν τοιούτων\nφαρμάκων τὸ κιννάμωμον ἀγήρω διαμένειν φάσκοντες. οὐδὲ γὰρ ρ΄. οὐδὲ\nδιακοσίων ἐτῶν μεταξὺ γεγενημένων, ἀλλ' ὀλίγων, ὡς πρὸς\nτοσοῦτον ἀριθμὸν, ἤδη τινὰ μεταβολὴν ἑόρακα τῷ παλαιοτέρῳ\nκινναμώμῳ γεγενημένην. Ἀντωνίνῳ γοῦν σκευάζων τὴν θηριακὴν\nἐθεασάμην ἀγγεῖα πολλὰ ξύλινα, τὰ μὲν ἐπὶ Τραϊανοῦ ταῖς ἀποθήκαις\nἐγκαθέντα μετὰ κινναμώμου, τὰ δὲ ἐπ' Ἀδριανοῦ, τὰ δὲ ἐπ' Ἀντωνίνου\nτοῦ μετὰ τὸν Ἀδριανὸν ἄρξαντος, καὶ πάντα γε τῷ ὁμογενεῖ κινναμώμῳ\nσαφῶς ἀλλήλων ὑπερεῖχε, κατά τε τὴν τῆς γεύσεως, καὶ τῆς\nὀσφρήσεως ἀτονίαν καὶ εὐτονίαν, ὅσον καὶ τῷ χρόνῳ, καὶ μέντοι\nκομισθέντος ποτὲ ἐκ τῆς βαρβάρου, γλωττοκωμίου μακροῦ πηχέων δ΄.\nκαὶ ἡμίσεος, ἐν ᾧ δένδρον ὅλον ἦν κινναμώμου τοῦ πρώτου γένους, ἐξ\nαὐτοῦ σύνθεσίν τινα τῷ αὐτοκράτορι Μάρκῳ Ἀντωνίνῳ ποιησάμενος, ὅλην\nεὗρον τὴν ἀντίδοτον ἱκανῶς τῶν ἄλλων ὑπερέχουσαν, ὥστε γευσάμενον\nαὐτῆς τὸν αὐτοκράτορα μὴ περιμεῖναι χρόνον, ὥσπερ ἐπὶ\nτῶν ἄλλων, ἐν ᾧ πεφθήσεται τὸ φάρμακον, ἀλλ' εὐθέως χρῆσθαι, μηδὲ\nδύο μηνῶν ὁλοκλήρων ἐν τῷ μεταξὺ γενομένων. διαδεξαμένου δ' αὐτὸν\nΚομμόδου, μήτε τῆς θηριακῆς ἀντιδότου μήτε τοῦ κινναμώμου\nπεφροντικότος, ἐκείνου τε τοῦ δένδρου τὸ περιττὸν, ὅσον τ' ἄλλο\nμετὰ τοὺς Ἀδριανοῦ χρόνους ἐκομίσθη, διαπώλετο τὸ πᾶν, ὥστε τοῦ\nνῦν ὄντος ἡμῶν αὐτο κράτορος\nΣεβήρου, κελεύσαντος αὐτῷ κατὰ τὸν αὐτὸν τρόπον ὃν ἐσκεύαζον\nἈντωνίνῳ συνθεῖναι τὴν ἀντίδοτον, ἠναγκάσθην ἐκ τῶν ἐπὶ Τραϊανοῦ\nκαὶ Ἀδριανοῦ κατατεθειμένων ἐκλέγειν, καί μοι σαφῶς\nἀσθενέστερα γεγονέναι νῦν ἐφαίνετο, μηδὲ λ΄. πεπληρωμένων ἐτῶν\nτῶν μεταξύ. περὶ δ' οὖν τοῦ καλλίστου κινναμώμου προσθεῖναί τι τῷ\nλόγῳ βούλομαι τῶν ἀναγκαίων, εἶναι μὲν εὐωδέστατον, ἄῤῥητόν τέ τινα\nεὐωδίαν ὑπὲρ ἅπαντα τὰ ἄλλα ἔχειν, γευομένῳ δὲ θερμὸν ἱκανῶς, οὐ\nμὴν, ὥστε δάκνειν, λυπηρόν. τῇ χροιᾷ δὲ τοιοῦτον, ὡς εἴ τις μίξειε\nτὸ τοῦ γάλακτος χρῶμα τῷ φαιῷ, μετὰ βραχέος τοῦ κυανοῦ\nκαλουμένου. λαβὼν δ' ὅσον ἐβουλόμην ἐξ αὐτοῦ, καθάπερ ﻿\nεἰώθειν, ἀπεθέμην ὀλίγα παρ' ἐμαυτῷ κλώνια κατὰ τὴν ἀποθήκην, ἐν ᾖ\nπάντα μου τὰ τιμαλφέστατα κτήματα περιείχετο. κατακαυθείσης δ'\nαὐτῆς, ὁπότε καὶ τὸ τῆς Εἰρήνης τέμενος ἐκαύθη, καὶ τῶν ἄλλων πέντε\nδιαφορῶν τοῦ κινναμώμου πᾶν ὅσον ἐκεκτήμην ἀπώλετο. τῷ μὲν οὖν νῦν\nἡμῶν αὐτοκράτορι Σεβήρῳ τὴν ἀντίδοτον ἐσκεύασα, τῶν Ἀδριανείων\nἐκλέξας κινναμώμων, περὶ ὧν καὶ αὐτῶν χρήσιμόν τι τοῖς\nἀναγνωσομένοις ἔχων προσθεῖναι, διελθεῖν οὐκ ὀκνήσω. πολλὰ μὲν οὖν\nἐστιν αὐτοῦ καὶ νῦν ἔτι τὰ σωζόμενα ξύλινα σκεύη. πάντα δ' ἔχει τῶν\nπολυῤῥίζων, ἢ πολυκλάδων, ἢ ὅπως ἄν τις ὀνομάζειν ἐθέλῃ κινναμώμων\nτὰς διαφοράς. οὐδὲν δ' ὥσπερ πρέμνον εἰς πολλοὺς κλάδους\nσχιζόμενον εἰς μῆκος ἐκτέταται πλέον, ἀλλ' οἵα περὶ τῶν\nἑλλεβόρων ἀμφοτέρων ἰδέα ἐστὶ, καὶ μᾶλλον ἔτι τοῦ καλουμένου μὲν\nδαμασωνίου, φερομένου δ' ἐκ Κρήτης ἡμῖν. ἕκαστον δ' αὐτῶν ἐστιν ἐξ\nἑνὸς πυθμένος φυόμενον, οἷον θαμνίσκος τις, ὁ μὲν στ΄. ὁ δὲ ζ΄. τὰς\nἐκφύσεις ἔχων, ἢ βραχὺ πλείους, ἢ ἐλάττους, οὐκ ἴσων μὲν\nἁπάντων κατὰ τὸ μῆκος, ἀλλὰ τὸ μέγιστον αὐτῶν οὐ μεῖόν ἐστιν\nἡμίσεος ποδὸς Ῥωμαϊκοῦ. ἡ δ' ὅλη τῆς οὐσίας αὐτοῦ φύσις, παραπλησία\nπώς ἐστιν ἀρίστῃ κασσίᾳ, καλουμένῃ μὲν ὑπὸ τῶν κομιζόντων\nαὐτὴν ὀνόματι βαρβαρικῷ δισυλλάβῳ, τὴν μὲν πρώτην συλλαβὴν ἐκ τοῦ γ\nκαὶ ι ἔχοντι, τὴν δὲ δευτέραν ἐκ τοῦ ζ καὶ ι. ταῦθ' ἡμῖν ἱκανὰ καὶ\nπερὶ κινναμώμου λέλεκται.\n[Περὶ τῆς τῶν ὑπολοίπων δυνάμεων δοκιμασίας τε καὶ ἐκλέξεως.]\nΓεγραμμένου δὲ ἐφεξῆς ἀγαρικοῦ δόλωσιν οὐδεμίαν ἐπιδεχομένου, τοῦτ'\nἀρκέσει μόνον ἀκούειν, ὃ καὶ παρὰ τοῖς πρόσθεν εἴρηται, τὸ\nκουφότατον ἐν αὐτῷ κάλλιστον εἶναι· τὸ πυκνὸν δὲ καὶ βαρὺ καὶ\nξυλῶδες φαυλότατον. ὅσον δ' ἐν τῷ μεταξὺ τούτων ἀφέστηκε τοῖς\nγνωρίσμασιν ἑκατέρου, τοσοῦτον καὶ τῇ δυνάμει. τὰ δὲ ἐφεξῆς τῶν\nπρογεγραμμένων, ἥ τε σμύρνα καὶ ὁ κόστος, οὐ χαλεπὰ γνωρίσαι τοῖς\nἤδη προεορακόσιν· εἰδέναι δὲ δεῖ ἐπιτήδειον οὖσαν εἰς τὰς\nἀντιδότους τὴν τρωγλοδύτιν λεγομένην σμύρναν· ἔνιοι δ' αὐτὴν\nὀνομάζουσι Μιναίαν ἀπὸ χωρίου καθ' ὃ γεννᾶσθαί φασι τὴν καλλίστην.\nεὐοδμοτάτη δὲ ἔστω καὶ, ὡς πρόσθεν εἴρηται, μηδὲν ὀποκαλπαθίζον\nἐχέτω. κρόκον δὲ τὸν κωρύκιον ἐπαινοῦσι μὲν ἅπαντες οἱ\nπαλαιοὶ, μέχρι καὶ τῶν ποιητῶν· ἐγὼ δὲ ἀκριβῶς τό τε κωρύκιον\nἄντρον ἐν ᾧ γεννᾶται, καὶ τὸν κρόκον\nαὐτὸν ἐθεασάμην, εὐτραφῆ μὲν, οὐ μὴν ὑπὲρ ἅπαντας τοὺς ἄλλους, οὔτ' ἰσχύϊ τῆς ἐν τῷ παραυτίκα\nὀδμῆς οὔτ' ἐν τῷ μονίμῳ διαφέροντα. τούτοις δ' ἀξιῶ κρίνειν\nὑμᾶς τὸν ἄριστον, οὐ τῷ κατὰ τὴν εὐτροφίαν ὑπερβάλλειν.\nπρόδηλον δ' ὅτι καὶ ξανθότατός ἐστιν, ὥσπερ εὐοδμότατος ὁ\nἄριστος, καὶ χρόνῳ πλείονι παραμένων ἀκμαῖος. ἐπεὶ δὲ καὶ τούτου\nτίς ἐστι παραποίησις, οὐκ εὔγνωστος τοῖς μὴ πάνυ πολλάκις ἑορακόσι\nτὸν ἄριστον, ἄμεινον ἡμῖν ἐστιν ἐκ πολλοῦ προεωνημένοις αὐτὸν ἔχειν\nἀποκείμενον ἐν ἐπιτηδείῳ τινὶ τῶν κατὰ τὴν οἰκείαν οἰκήματι, ὡς\nπρόσθεν εἴρηται. μέγιστον γάρ ἐστι δοκίμιον, ἐὰν παραμένῃ τοιοῦτος\nὢν ὁποῖος ἐλήφθη. τοῦ γὰρ νενοθευμένου καὶ ἡ χρόα\nκαὶ ὀδμὴ διὰ ταχέων ἐκλύονται. περὶ δὲ κασσίας ἀναγκαῖόν ἐστι\nμοι μνημονεῦσαι τοῦ γεγραμμένου κατὰ πολλὰς τῶν φαρμακιτίδων\nβίβλων, ὡς ἄρα τοῖς ἀποροῦσι κινναμώμου διπλάσιος ὁ τῆς κασσίας\nσταθμὸς ἐμβλητέος ἐστί. σκώπτων γὰρ τοῦτο Σάτυρος ὁ διδάσκαλος ἡμῶν\nἔλεγεν, ὡς Κοΐντου τῶν εὐπραπέλων λόγων ἕνα καὶ τόνδε λέγοντος,\nὅμοιόν τι ποιεῖν τοὺς κελεύοντας διπλασίαν ἐμβάλλειν ἡμᾶς\nκασσίαν, ὅταν ἀπορῶμεν κινναμώμου τοῖς ἀξιοῦσιν, ὅταν μὴ\nσχῶμεν οἶνον Φαλερῖνον, ποιεῖν διπλάσιον πίνειν τοῦ πιπρασκομένου\nκατὰ τὰ καπηλεῖα, κᾂν ἄρτου ποτ' ἀπορῶμεν καθαροῦ, διπλάσιον\nἐσθίειν τοῦ πιτυρίου καλουμένου. ἐμοὶ δ' ὁ λόγος οὗτος, ἢν μὲν περὶ\nἑνός τινος αὐτοῦ καθ' αὑτὸ μόνου μέλλοντος εἰς χρῆσιν ἄγεσθαι,\nλέγηται, κατὰ πᾶν ἀληθής τε καὶ ἄμεμπτος εἶναι δοκεῖ, ἐν συνθέσει\nδὲ πολλῶν, οὐκέθ' ὁμοίως ἀληθής. ἓν μὲν γὰρ ὁτιοῦν εἰ δέοι\nπροσενέγκασθαι, καθάπερ εἰ τύχοι ῥοῦν, ἢ ἀψίνθιον, ἢ ἴριν, ἢ\nγεντιανὴν, ἢ ὁτιοῦν ἄλλο τοιοῦτο φάρμακον, εἰ διπλάσιον\nαὐτοῦ μοχθηρὸν ἀντὶ τοῦ καλλίστου προσφέροι τις, ἢ εἴσωθεν, ἢ\nἔξωθεν ἐν τῷ σώματι, βλάψει διπλάσιον. ὅταν δὲ ἀναμίξαι δέῃ πολλοῖς\nτοῖς κατὰ μέρος ἕν τι κάλλιστον, αὐξήσειν τὴν τῶν ἄλλων δύναμιν\nὑπισχνούμενον, ἂν ἀπορῶμεν τοῦ γενναιοτάτου, διπλασίῳ χρῆσθαι τῷ\nτὴν αὐτὴν ἔχοντι κατὰ γένος ἐπαγγελίαν, οὐδὲν ἂν εἴη χεῖρον,\nεἰ καὶ φαυλότερον φαίνοιτο τοῦ καλλίστου. ἔστι δ' ἡ κασσία\nπλησίον τοῦ κινναμώμου τῷ γένει. καὶ γὰρ καὶ γίνεταί ποτε\nκιννάμωμον ἐκ μεταβολῆς αὐτῆς, ὥστε ὅλον μὲν ὁρᾶσθαι τὸ οἷον\nδένδρον ἀκριβὲς κασσίαν, ἀκρέμονας δέ τινας ἐν αὐτῷ κινναμώμου,\nσυνεχεῖς τοῖς κλάδοις τῆς κασσίας εὑρίσκεσθαι. παραπλήσιον δέ ἐστι\nτὸ τοιοῦτον οὐ τῷ κατὰ τοὺς οἴνους ἢ τοὺς ἄρτους, οἷα ὁ Κόϊντος\nἔλεγεν, ἀλλὰ τῷ κατὰ τὰς ἐν τῷ βίῳ πράξεις, ἐν οἰκοδομίαις, ἐν\nναυπηγίαις, ἐν ἄρσεσι βαρέων σωμάτων, καὶ μεταφοραῖς, ἐν\nπόλεσιν, ἐν ἁπάσαις ταῖς βοηθείαις, ἐν αἷς τὸ δι' ἑνὸς ἰσχυροῦ\nγινόμενον, ὅταν οὗτος μὴ παρῇ, διὰ δυοῖν ἀσθενεστέρων ἐπιτελεῖται.\nταῦτα μὲν οὖν ἐκ τοὐναντίου ἐπικεχειρήσθω ﻿ τῷ τοῦ Κοΐντου\nλόγῳ, πρὸς τῷ μὴ πάντῃ δοκεῖν ἀπόβλητον εἶναι τὴν πρόσταξιν τῶν\nἀξιούντων, ἀντὶ τοῦ κινναμώμου διπλάσιον ἐμβάλλειν τῆς κασσίας. ἐγὼ\nμέντοι διὰ παντὸς ἐνέβαλον κινναμώμου. πᾶσι γὰρ οἷς ἐσκεύασα\nτὸ φάρμακον, ἢ φίλοις αὐτοκράτορσιν, ἢ πλουσίοις, οὐ χαλεπὸν ἦν\nτοῖς μὲν αἰτῆσαι παρὰ τοῦ βασιλέως, τοῖς δὲ καὶ πρίασθαι παρά\nτινος. τὸ δὲ προσθεῖναι τούτῳ ὅτι μηδ' ὁσάκις ἐσκεύασα τοῖς\nαὐτοκράτορσιν, ἠπόρησά ποτε κινναμώμου, προφανῶς ἐστι περιττόν.\nπερὶ μέντοι τοῦ καρπησίου τὴν Κοΐντου γνώμην, ἣν οὐ παρὰ Σατύρου\nμόνον, ἀλλὰ καὶ ἄλλων μαθητῶν ἤκουσα τοῦ Κοΐντου, διελθεῖν\nἄμεινον. ἐνέβαλλε γὰρ ἐκεῖ νος,\nὥς φασιν, ὅταν ἠπόρει κινναμώμου, τὸ καρπήσιον, ὡς οὐδὲν\nἀπολειπόμενον εἰς δύναμιν ἀρίστης κασσίας, καὶ πλεῖστον γοῦν\nαὐτοῦ κομίσας ἐγὼ διὰ τοῦτο, κατὰ τὴν γενομένην μοι τῶν\nἀντολικῶν χωρίων ὁδοιπορίαν ἐπιμελῶς κατατιθέμενος, ἔχω μέχρι\nνῦν πάμπολυ, διασῶζον ὀσμήν τε καὶ γεῦσιν, εἰ καὶ μὴ τὴν ἴσην τῇ\nπρόσθεν, ἀλλ' οὐκ ἐξίτηλόν γε παντάπασιν. ἔστι δ' ὁμοία μὲν\nτῷ καλουμένῳ φοῦ κατὰ γένος, ἰσχυροτέρα μέντοι, καί τι καὶ\nἀρωματίζον ἔχουσα. πλεῖστον δ' ἐν τῇ Σίδῃ τῆς Παμφυλίας τὸ\nκαρπήσιον τοῦτο γεννᾶται· διὰ τοῦτο καἰ εὐωνότατόν ἐστιν, ὡς εἴ τις\nὑμῶν ἐκεῖ ποτε γένοιτο, λαμβανέτω πλεῖστον, εἰδὼς ἐπὶ πλείονα\nχρόνον ἐξαρκοῦν αὐτῷ. λεπτὰ δέ ἐστι τὰ κάρφη, παραπλήσια τοῖς\nἀκρέμοσι τοῦ κινναμώμου, καὶ καλοῦσιν οἱ ἐπιχώριοι τὸ μὲν ἕτερον\nαὐτῶν λαέρκινον, τὸ δὲ ἕτερον τὸ πικρὸν, ὅπερ καὶ βέλτιόν ἐστιν.\nἑκατέρου δὲ ἀπὸ τοῦ ὄρους ἡ ἐπωνυμία καθ' ὃ φύεται. πολὺ δ' ἔχων\nαὐτοῦ καὶ εἰς ἄλλα πολλὰ τῶν κατὰ μέρος ἐπειράθην, εἰς ἅπερ\nκαὶ τοῦ καλουμένου φοῦ βάλλομεν. ἔστι γὰρ αὐτὸ παραπλήσιον\nμὲν, ἰσχυρότερον δὲ, καὶ ὡς ἔφην, ἔχον τι ποιότητος\nἀρωματιζούσης ἐν ὀσμῇ τε καὶ γεύσει. τούτων δ' ἁπάντων ὦν περὶ\nκασσίας εἶπον ἀναγκαιότατόν ἐστι διορίσασθαι ποίαν ἐμβλητέον ἐστὶ\nκασσίαν, ἐπειδὴ τὴν μὲν Γιζὶ μάλιστα ἐπαινοῦσιν, ἐφεξῆς δὲ τὴν μοτὼ\nκαλουμένην, εἰσὶ δὲ οἳ καὶ τὴν ἀρηβὼ καὶ τὴν δαφνῖτιν. ὅτι μὲν οὖν\nἡ Γιζὶ παραπλήσιον κινναμώμῳ κατὰ πάντα ἐστὶν εἴρηταί\nμοι καὶ πρόσθεν. ἡ γοῦν συνεχέστατα παρὰ τῶν περὶ τὰ τοιαῦτα\nδεινῶν, ὡς κιννάμωμον πιπρασκομένη, ταὐτοῦ γένους ἐστίν. ἀλλὰ τῆς\nγε συριγγίδος ὑπό τινων ὀνομαζομένης, ὁ νεώτερος Ἀνδρόμαχος\nἐμβάλλειν ἀξιοῖ. πᾶσι δ' αὕτη γινώσκεται, καὶ γὰρ καὶ εὐωνοτάτη\nπάντων ἐστὶ, τὸν μὲν ἔξωθεν φλοιὸν, ὅνπερ καὶ σύριγγα καλοῦσιν,\nἰσχυρὸν ἔχουσα κατ' ὀσμήν τε καὶ γεῦσιν, τὸ δ' ἔνδον ἀσθενέστατον,\nὡς μηδεμίαν αὐτοῦ χρείαν ἡμῖν γίνεσθαι. διὰ μὲν οὖν τῶν\nπρογεγραμμένων ἐλεγείων ἀδιορίστως εἴρηται τὸ τῆς κασσίας\nὄνομα. κατὰ δὲ τὴν πεζῇ γεγραμμένην ὑπὸ τοῦ υἱέως αὐτοῦ\nπρόσκειται τῷ τῆς κασσίας ὀνόματι τὸ τῆς σύριγγος, ἥ τ' ἀπ' ἐκείνου\nμέχρι νῦν ἡμῖν παραδεδομένη διαδοχὴ τῶν σκευαζόντων τῷ αὐτοκράτορι,\nτὸ τῆς σύριγγος ὄνομα προσκείμενον ἔχει. ἐφεξῆς δὲ τῆς\nπρογεγραμμένης ὁ Ἀνδρόμαχος Ἰνδικὴν νάρδον κελεύει βαλεῖν, ἥνπερ\nκαὶ στάχυν ὀνομάζομεν νάρδου, καίτοι ῥίζαν οὖσαν, ἀπὸ τῆς πρὸς τοὺς\nἀστάχυας ὁμοιότητος κατὰ τὴν μορφὴν, ἐφ' ἧς φυλάττεσθαι χρὴ, μή πως ἀποδῷ τις ἡμῖν τὴν ἔκπλυτον ὀνομαζομένην. ἔστι δ'\nαὐτὴ τοῖς τὰ μύρα σκευάζουσι προϋπηρετηκυῖα κατὰ τὴν ἕψησιν αὐτῶν,\nὡς εἰώθασιν, ἀκέραιος πιπρασκομένη. διὸ καὶ τὰς ὄμφας ὀνομαζομένας\nβαρβάρῳ γλώττῃ προσήκει λαμβάνειν, ὧν καὶ ἡ περιπεπλασμένη γῆ τῇ\nῥίζῃ ἀφεψηθεῖσα τὴν ὀσμὴν ἔχει τῆς νάρδου. σχοῖνον δὲ ἐπὶ τούτοις\nτὴν ἐξ Ἀραβίας ἐμβάλλειν κελεύει, καλουμένην ὑπὸ τῶν πολλῶν,\nοὐκ οἶδ' ὅπως ἄνθος σχοίνου, καίτοι γ' ἡμῶν οὐ πάνυ τι τοῦ ἄνθους\nεὐπορούντων, ὅλης τῆς κομιζομένης πόας ἐπιβεβρωμένης πολλάκις\nἄνωθεν ὑπὸ τῶν καμήλων· ἥδιστά τε γὰρ αὐτὴν νέμονται καὶ πλείστην\nἔχουσιν ἐν ταῖς Ἀραβίαις ὁδοῖς γεννωμένην. ἔστι δ' εὔωνόν τε τὸ\nφάρμακον καὶ μόνῳ τῷ τῆς ὀσμῆς ἀκμαίῳ κρινόμενον, ἐπειδὴ διὰ\nταχέων ἀποπνεῖ τὸ εὐῶδες αὐτῆς. ἐφεξῆς δὲ γράφοντος τοῦ Ἀνδρομάχου,\nκαὶ λίβανον μίσγοιο καὶ ἀγλαΐην στήσαιο, τὴν ἀγλαΐην οὐ χρὴ ζητεῖν\nἡμᾶς ὡς ἄλλου τινὸς φαρμάκου ὄνομα. διὰ γὰρ τῆς πεζῇ γεγραμμένης τῷ νεωτέρῳ Ἀνδρο μάχῳ συνθέσεως τῆς ἀντιδότου\nκαὶ διὰ τῆς ἄχρι νῦν εἰς ἡμᾶς καθηκούσης παραδόσεως, οὔτε φαρμάκου\nτινὸς ὄνομά ἐστιν ἡ ἀγλαΐα· καὶ τὰς δραχ. ιβ΄. ἕλκον τῷ σταθμῷ τὸ\nφάρμακον πάντα συμφώνως εἴρηται τῷ τε πρεσβυτέρῳ καὶ τῷ νεωτέρῳ\nἈνδρομάχω, καὶ οὐδὲν ἔξωθεν ἐκείνων πρόσκειται, καθ' οὗ τὸ τῆς\nἀγλαΐας ὄνομα λέγεσθαί τις ἡγήσεται, ὥστ' ἴσως τὴν ἀγλαΐαν ἐπίθετον\nτοῦ λιβανωτοῦ τῷ συντιθέντι τὴν ἐλεγείαν ἔδοξε προσθεῖναι.\nἐφεξῆς δὲ μέλανός τε πεπέρεως καὶ δικτάμνου καὶ πρασίου καὶ\nῥήου μνημονεύει, γνωρίμων ἅπασι πραγμάτων. ἡ δ' ἐκ παραδόσεως ἡμῖν\nδεδομένη γραφὴ προσκείμενον ἔχει τοῦ πεπέρεως τὸ βαρύσταθμον.\nμεῖζον δ' ἐστὶ τοῦτο τοῦ ἄλλου πεπέρεως, καὶ τὸν φλοιὸν ἔχει\nλεπτότερόν τε καὶ ἦττον ῥυσσόν. ἐπὶ δὲ τοῦ ῥήου καὶ αὐτοῦ\nπαραποίησις μέν ἐστιν, ἐπειδὴ εὐθέως ἐν τοῖς χωρίοις ἐν οἶς\nγεννᾶται, πρόσφατον ἔνιοι λαμβάνοντες αὐτὸ καὶ ἀφέψοντες, ὡς\nἀνεῖναι τὸν χυλὸν, ἐκεῖνον μὲν ἑψήσαντες πέμπουσιν ἡμῖν, ὡς\nεἰλικρινῆ καὶ ἄμικτον ὕδατι. τὸ δὲ ῥῆον ξηράναντες ὡς οὐδὲ\nαὐτὸ προαφεψημένον ἀποστέλλουσι. διὰ τοῦτ' ἐπίστασθαι ﻿ χρὴ\nγνωρίζειν τὸ πανουργηθὲν, εὐγνωστότατον ὂν τοῖς ἑορακόσι τὸ\nαὐτοφυὲς ῥῆον. οὕτε γὰρ τὸ διὰ τῆς ὄψεως αὐτοῦ κρινόμενον πυκνὸν\nκαὶ συνηγμένον ἔχει τῆς ὅλης οὐσίας, ἀλλ' ἔστιν ἀραιότερον, ἐν τῇ\nγεύσει τε τὴν στύφουσαν ποιότητα παντάπασιν ἀμυδρὰν, ἢ οὐδ' ὅλως\nἔχει, καίτοι γε ἰσχυρὰν ἔχοντος τοῦ ἀκμαίου ῥήου, τίτραται μέντοι\nκαὶ αὐτὸ ταχέως. στοιχὰς δὲ φύεται μὲν πολλὴ πολλαχόθι τῆς\nγῆς. πλείστης δ' οὔσης ἐν Κρήτῃ καὶ ταῖς Κυκλάσιν ὀνομαζομέναις\nνήσοις, ἀφ' οὖ καὶ τοὔνομα αὐτῇ κατὰ τὴν Ἰβηρικὴν θάλασσαν\nκειμέναις. εὐτροφωτέρα δέ ἐστι καὶ κρείττων ἡ ἐκ τῶν νήσων τῆς\nΚρητικῆς. πετροσέλινον γινώσκεται μὲν πᾶσιν ἐπῃνημένον τὸ\nΜακεδονικὸν, ὃ καὶ καλοῦσί τινες Ἐστρεατικὸν, ἀπὸ τοῦ χωρίου καθ' ὅ\nφύεται τὴν ἐπωνυμίαν αὐτῇ τιθέμενοι. παντελῶς δ' ὀλίγον ἐστὶ\nτὸ γεννώμενον ἐν ἐκείνῳ τῷ χωρίῳ, κρημνώδει τε ὄντι καὶ οὐ μεγάλῳ.\nτὸ δὲ Ἐστρεατικὸν Μακεδονικὸν ἐκ Μακεδόνων εἰς πάντα τὰ ἔθνη\nκομιζόμενον, ὀλίγον μὲν καὶ αὐτὸ κατὰ τὴν Μακεδόνων φύεται γῆν.\nἀλλ' ὅπερ ἐπὶ τοῦ μέλιτος καὶ τοῦ οἴνου τοῦ Φαλερίνου,\nτοῦτο καὶ ἐπὶ τοῦ πετροσελίνου συμβέβηκεν. εἰς ἅπασαν γὰρ σχεδόν γε\nτὴν οἰκουμένην οἱ ἔμποροι |κομίζουσιν ὡς Ἀττικὸν μέλι καὶ\nοἶνον Φαλερῖνον, οὕτω καὶ Μακεδονικὸν πετροσέλινον, οὐ\nτοσούτου αὐτοῦ γεννωμένου, ὡς ἅπασι τοῖς ἔθνεσιν ἐξαρκεῖν,\nἀλλ' ἐν Ἠπείρῳ πλεῖστον γεννᾶται πετροσέλινον, ὥσπερ ἐν ταῖς\nΚυκλάσι νήσοις τὸ μέλι καὶ κομίζεταί γε τὸ μὲν ἐκ τῶν νήσων\nἈθήναζε, τὸ δὲ ἐξ Ἠπείρου πρότερον μὲν εἰς Μακεδονίαν, καὶ πλεῖστόν\nγε, καὶ σχεδὸν ἅπαν εἰς Θεσσαλονίκην, ἐκεῖθεν δ' ὡς Μακεδονικὸν\nἐκφέρεται. καὶ κατὰ τὸν οἶνον δὲ τὸν Φαλερῖνον ὅμοιόν τι\nσυμβέβηκεν. ἐν μικρῷ γάρ τινι χωρίῳ τῆς Ἰταλίας ὀλίγος γεννώμενος,\nὡς δῆθεν αὐτὸς ἐκεῖνος ὢν εἰς ἅπασαν τὴν ὑπὸ Ῥωμαίοις γῆν\nεἰσκομίζεται, σκευαζομένων δ' ἄλλων οἴνων εἰς ὁμοίου πανουργίαν\nὑπὸ τῶν περὶ ταῦτα δεινῶν. ἐὰν δ' ἀπορήσῃς ποτὲ Ἐστρεατικοῦ\nπετροσελίνου, μηδὲν ἡγοῦ χεῖρον ἔσεσθαί σοι τὸ τῆς θηριακῆς\nφάρμακον, ἐὰν ἕτερον ἐμβάλῃς. οὐ γὰρ ὡς δηλητηρίοις φαρμάκοις, ἢ\nἰοβόλων θηρίων τοῖς δήγμασιν ἐναντιοῦται, ἀλλ' ἐῤῥιμμένοις\nτοῖς ὑδερικοῖς, καὶ ὅσα πάθη ἄλλα τοιαῦτά ἐστιν, οὐ μὴν τῷ\nκυριωτάτῳ γε τῆς θηριακῆς ἐπαγγέλματι. ποιεῖ δ' αὐτὴν καὶ\nπικροτέραν δηλονότι τὸ Ἐστρεατικὸν πετροσέλινον, καὶ μάλιστα ἐὰν\nπρόσφατον ᾖ. διαφέρει γὰρ ὥσπερ δριμύτατον τῶν ἄλλων\nπετροσελίνων, οὕτω καὶ πικρότατον. τὴν δὲ τερμινθίνην οὐκ οἶδ'\nὅπως τὴν ἐκ Λιβύης ἐμβάλλειν\nἐκέλευσεν ὁ Ἀνδρόμαχος, ἀτιμάσας γε τὴν ἐκ τῆς Χίου προκεκριμένην\nσχεδὸν ὑπὸ πάντων. ἐπαινῶ μὲν γὰρ καὶ τὴν ἐκ τῆς Λιβύης\nκομιζομένην ἀρίστην. οὐ γὰρ δὴ πᾶσά γέ ἐστιν ἀρίστη, καθάπερ ἡ\nἐκ Χίου. γίνεται δὲ καὶ κατὰ τὴν Ποντικὴν γῆν καί τισιν ἄλλοις\nἔθνεσι καλλίστη τερμινθίνη ῥητίνη, ἀλλ' ὑπερέχει πασῶν ἡ Χία κατ'\nὀσμήν τε καὶ γεῦσιν. ἐφεξῆς δὲ τῶν προγεγραμμένων ὁ Ἀνδρόμαχος ἐν\nτῇ συνθέσει τῆς θηριακῆς ἔγραψε, ζιγγίβερι καὶ πενταπέτηλον ὅπερ\nἐστὶ πεντάφυλλον πόαν ἐμβάλλομεν, οὔτε παραποιούμενα φάρμακα\nκαὶ πᾶσι γιγνωσκόμενα. μετὰ δὲ ταῦτα πολίου μνημονεύει πᾶσι\nγνωρίμου καὶ μηδὲν ἔχοντος ὅμοιον, εἶτα χαμαιπίτυος, ἐφ' ἦς\nτοσοῦτον χρὴ προσθεῖναί με κατὰ τὸν λόγον, ὡς πολλαχόθι τῆς γῆς\nγεννᾶται, καὶ κατ' ὀδμὴν καὶ γεῦσιν ἀκμαιότερον τῆς ἐν τῇ Κρήτῃ.\nφέρεται δ' ἡμῖν ἐκεῖθεν, ὡς καὶ τοὺς Καίσαρι σκευάζοντας ἀεὶ τῇ\nΚρητικῇ χρῆσθαι, καίτοι καὶ κατ' αὐτὴν τὴν Ῥώμην ἐν τοῖς\nπροαστείοις καὶ τὴν χαμαιπίτυν καὶ τὴν χαμαίδρυν εὗρον εὐοσμοτέρας\nτῶν ἀπὸ τῆς Κρήτης ὅταν γε μὴ πολλῷ κατακλυσθῶσιν ὄμβρῳ. ἔτι\nτε καὶ τοῦτο χρὴ γινώσκειν, ὡς φερομένων ἀπὸ Κρήτης τῶν βοτανῶν,\nἐνειλιγμένων χαρτίοις, οἷς ἐπιγέγραπται τὸ τῆς ἑκάστης βοτάνης\nὄνομα, τινὲς μὲν ἁπλῆν ἔχουσι τὴν ἐπιγραφὴν, τινὲς δὲ μετὰ\nπροσθήκης τῆς πεδιάδος. εὑρήσεις δὲ τὴν πεδιάδα γενναιοτέραν,\nκαίτοι τῶν πλείστων βοτανῶν ἐν τοῖς πεδίοις ἀσθενεστέρων\nγεννωμένων. στύρακα δὲ δῆλον ὅτι τὸν ἐν τοῖς καλάμοις φερόμενον ἐκ\nΠαμφυλίας, ἐμβάλλειν προσῆκεν, ὀλίγιστόν τε γεννώμενον καὶ τοσούτῳ\nδιαφέροντα τοῦ πολλοῦ τούτου στύρακος, ὅσον ὁ Φαλερῖνος οἶνος τοῦ\nπιπρασκομένου κατὰ τὰ καπηλεῖα. λαμβάνειν δ' αὐτοῦ χρὴ\nτὸν ὠχρότατον, εὔδηλον δ' ὅτι καὶ κατὰ ὀσμὴν οὗτός ἐστιν\nἰσχυρότατος, καὶ κατὰ γεῦσιν οὐδὲν ἧττον. νάρδου δ' ἐφεξῆς\nἐμνημόνευσεν ὁ Ἀνδρόμαχος, ὡς αὐτὸς προσέγραψε τῆς ἐκ\nΓαλατείας, ἣν συνήθως οἱ περὶ ταῦτα δεινοὶ Κελτικὴν ὀνομάζουσι.\nσυγκέχυται γάρ πως τὰ τρία ταῦτα ὀνόματα καθ' ἑνὸς ἔθνους φερόμενα\nτοῦ Κελτικοῦ. καλοῦσι γοῦν αὐτοὺς ἔνιοι μὲν Γαλάτας, ἔνιοι δὲ\nΓάλλους, συνηθέστερον δὲ τὸ τῶν Κελτῶν ὄνομα. περὶ δὲ τῶν ἐφεξῆς\nγεγραμμένων τὸ μέν πού τι πρόσθεν εἴρηται, καθάπερ ἐπὶ Λημνίας\nγῆς καὶ μίλτου· καλεῖν δ' αὐτὴν ἄμεινον οὐ μίλτον, ἀλλὰ γῆν·\nἔστι γάρ τις Λημνία μίλτος ἐν τῇ Μίλτῳ γεννωμένη, πρὸς ἄλλας χρείας\nἐπιτήδειος, οὐ μὴν εἰς ἃς ἡ καλουμένη Λημνία σφραγίς. γέγραπται δὲ\nκαὶ περὶ τούτων, ὥσπερ οὖν καὶ περὶ τῶν ἄλλων ἐν τῇ περὶ τῶν ἁπλῶν\nφαρμάκων πραγματείᾳ. τὰ δ' ἐφεξῆς γεγραμμένα φάρμακα σχεδὸν\nἅπαντα καὶ γινώσκεται πᾶσιν ἰατροῖς, καὶ πανουργίαν οὐκ ἐπιδέχεται.\nτινὰ δ' αὐτῶν σαφέστερον δηλοῦται διὰ τῆς πεζῇ γεγραμμένης\nθηριακῆς. καὶ τὸ\nΔάκρυον εὖ μίσγοιο, βαλὼν κυανωπὸν ἀκάνθης.δηλοῖ γὰρ τὴν ἐκ τῆς Αἰγυπτίας ἀκάνθης γεννωμένην ἀκακίαν. μόνον οὖν\nεἰπεῖν ἔτι περὶ θλάσπεως ἀναγκαῖόν ἐστιν, ἐπειδὴ καὶ σχεδὸν ἅπαντα\nἐμβάλλουσι, τό τ' ἐκ Κρήτης φερόμενον καὶ τὸ πανταχόθι γεννώμενον,\nὅπερ ἐστὶ τῇ χρόᾳ μὲν ὠχρόξανθον, τῷ σχήματι δὲ στρογγύλον πάνυ\nσμικρὸν, ὡς εἶναι κέγχρου πολλοστὸν μόριον. ἄμεινον δὲ τὸ ἀπὸ Καππαδοκίας κομιζόμενον\nἐμβάλλειν, τῇ χρόᾳ μὲν ἐπὶ τὸ μελάντερον ἀποκεχωρηκὸς πάμπολυ, τῷ\nσχήματι δὲ οὐκ ἀκριβῶς στρογγύλον, καὶ τῷ μεγέθει πολλῷ γε μεῖζον\nἢ κατὰ τὸ προειρημένον. ἔχον δὲ κατά τι μέρος ἑαυτοῦ,\nκαὶ οἷον ἔνθλασμά τι μικρὸν, ἀφ' οὗ\nκαὶ ὠνομάσθη θλάσπι. γεννᾶται δὲ ὥσπερ καὶ τοῦτο, οὕτω καὶ\nἕτερον ἐν Καππαδοκίᾳ πάμπολυ. ὥστε οὐχ ἁπλῶς τὸ ἀπὸ\nΚαππαδοκίας φερόμενον ἄριστόν ἐστιν, ἀλλὰ τὸ ἰδίως ἐν αὐτῷ\nγεννώμενον, ἀνόμοιον δὲ τῷ Κρητικῷ τε καὶ πολλαχόθι τῆς γῆς\nφυομένῳ. εἰ δέ τι καὶ ἄλλο μὴ σαφῶς εἴρηται διὰ τῶν ἐλεγείων μέτρων\nὑπὸ τοῦ πρεσβυτέρου Ἀνδρομάχου, τουτέστι κεκρυμμένον,\nγινώσκοντί σοι τὴν ἄνευ μέτρου γραφὴν ὑπὸ τοῦ υἱέως αὐτοῦ\nγεγραμμένην Ἀνδρομάχου, καθάπερ καὶ τὸ,\nἈκταίῳ μίσγοις,Συγκεράσας μέλιτι,τουτέστι μέλιτι τῷ Ἀττικῷ. κενταύριον γοῦν κατὰ μὲν τὴν ἔμμετρον\nγραφὴν οὐ προσδιώρισται ποῖον λέγει, κατὰ δὲ τὴν πεζῇ γεγραμμένην\nπρόσκειται τὸ λεπτὸν, διὰ τὸ καὶ ἄλλων εἶναι κενταύριον ἁδρόν. οὕτω\nκαὶ ἀριστολοχίας εἴρηται λεπτῆς, ἔστι γὰρ καὶ ἄλλη τις ἁδρὰν ἔχουσα\nτὴν ῥίζαν, ὥσπερ καὶ τρίτη τὶς ἐστιν ἐπὶ ταῖσδε στρογγύλη.\n[Περὶ τῆς σκευασίας τῆς θηριακῆς.] Εἴρηταί μοι καὶ πρόσθεν ὡς ἅπαξ\nμέν τις ἰδὼν σκευαζόμενον τὸ φάρμακον οὐκέτι δεήσεται θεάσασθαι\nδεύτερον, ἢ γ΄. εἰς δὲ τὴν διάκρισιν τῶν ἀρίστων ἐν ἑκάστῳ γένει\nφαρμάκου οὐχ ἅπαξ καὶ δὶς καὶ τρὶς, ἀλλὰ πάνυ πολλάκις\nἑωρᾶσθαι χρὴ τὰ δόξαν ἔχοντα γεννᾶσθαι κάλλιστα καθ' ἑκάστην\nχώραν. ἔχειν δ' οὖν χρὴ καὶ πρὸς τὴν τούτων χρῆσιν\nπαραγγέλματα, περὶ ὧν εἴπομεν ἤδη καὶ πρόσθεν, ἀλλὰ καὶ νῦν ἐν\nὀλίγοις κεφαλαίοις περὶ πάντων ἐρῶ. τὰς μὲν ῥίζας ὧν ἂν ὦσι\nχρήσιμοι τεταμένον ἔχειν χρὴ τὸν φλοιὸν, οὐ ῥυσόν· ἀτρόφου γὰρ\nῥίζης τοῦτο σημεῖον· τοὺς δὲ καρποὺς μετὰ τῶν ἀκρεμόνων τε καὶ\nβλαστημάτων ὀνομαζομένων εὐθαλεῖς, καὶ πολλοὺς ἅμα τοῖς\nπερικαρπίοις· τὰ σπέρματα δὲ, ὥσπερ καὶ τὰς ῥίζας, εὔτροφα διὰ τοῦ\nτετάσθαι τὸν φλοιὸν γνωριζόμενα· τοὺς δὲ ὀποὺς καὶ τοὺς χυλοὺς\nμὴ κατεξηραμμένα ἐν τῷ χρόνῳ, μήτ' ἀμυδρὰς ἔχοντα ἑκάστου τὰς\nἑαυτῶν ποιότητας, ὀσμῇ τε καὶ γεύσει κρινομένας. οἱ μὲν οὖν καρποὶ\nμετὰ τῶν βλαστημάτων τε καὶ περικαρπίων, ἀνθῶν τε καὶ φύλλων, ὅσα\nπερ τούτων εἰς τὴν θηριακὴν ἐμβάλλονται. τῶν δὲ βοτανῶν, σκορδίου\nκαλαμίνθης, πρασίου, στοιχάδος, δικτάμνου, πολίου, χαμαίδρυος,\nχαμαιπίτυος, ὑπερικοῦ, κενταυρίου. αἱ ῥίζαι δὲ τῶνδε,\nζιγγιβέρεως, ἴρεως, ῥήου, πενταφύλλου, κόστου, νάρδου Ἰνδικῆς,\nνάρδου Κελτικῆς, γεντιανῆς, μήου, ἀκόρου, φοῦ, ἀριστολοχίας\nλεπτῆς. σπέρματα δὲ ἐμβάλλεται τῷ φαρμάκῳ ταυτί.\nβουνιάδος, πετροσελίνου, θλάσπεως, ἄμμεως, ἀνήθου, μαράθρου,\nδαύκου, καρδαμώμου. ταῦτα μὲν οὖν πάντα τὰ τρία γένη τοῖς\nΑἰγυπτίοις ὅλμοις ἐμβάλλειν προσήκει, ἐπειδὴ σκληρότατοι\nτυγχάνουσιν ὄντες, ὡς μηδὲν ἐν τῷ κόπτεσθαι τῆς ἑαυτῶν οὐσίας\nπροστρίβεσθαι τοῖς κοπτομένοις. ἐμβαλλέσθω δὲ ἅμα τοῖσδε καὶ ταυτὶ,\nἀρτίσκοι σκιλλητικοὶ, ἀρτίσκοι θηριακοὶ, ἡδυχρόου μάγμα, πεπέρεως\nτε τὸ μέλαν καὶ τὸ λευκὸν καὶ τὸ μακρὸν, καὶ ῥόδα ξηρὰ, καὶ πρὸς\nτούτοις ἀγαρικὸν, καὶ κρόκος ἐὰν ξηρὸς ᾖ, σφραγὶς, καὶ ἡ ὀπτὴ\nχαλκῖτις, ἄμωμόν τε καὶ κιννάμωμον, καὶ ἡ σῦριγξ τῆς κασσίας, ὅ τε\nτοῦ βαλσάμου ὀπὸς, ἥ τ' ἀκακίας, πλὴν εἰ μαλακή τις εἴη καὶ ὑγρὰ,\nτό τε καστόριον καὶ ἡ ἄσφαλτος, ἢ ὥς τινες ἀῤῥενικῶς ὁ ἄσφαλτος.\nεἴρηται γὰρ πολλάκις ὡς οὐδὲν χρὴ φροντίζειν τῆς τοιαύτης\nλεπτολογίας. οἴνῳ δὲ διαβραχέντα λελειώσθω σμύρνα καὶ κρόκος, ἐάν\nγε ἀσφαλέστερον εἶναί σοι δόξῃ, μὴ κόπτειν αὐτὸν ὑγρὸν ὄντα.\nπάντες δὲ οἱ ὀποὶ οἴνῳ\nδιαβρεχέσθωσαν, ὥστε καὶ λυθῆναι καὶ πρὸς τὴν λείωσιν ἐπιτήδειοι\nγενέσθαι, ὁ τοῦ σαγαπηνοῦ, ὁ τοῦ πάνακος, ὁ τῆς μήκωνος, ὃν\nδὴ καὶ μηκώεινόν τε καὶ ὄπιον ὀνομάζουσιν, ἥ τε ἀκακία, ὅταν\nὑγροτέρα σοι δόξῃ, καὶ δύσκοπτος ὑπάρχῃ, ὅ τε τῆς ὑποκυστίδος\nχυλὸς καὶ ὁ τῆς γλυκυῤῥίζης. τὸ δὲ θλάσπι καὶ τὸ τῆς\nγογγυλίδος σπέρμα κατὰ μὲν τὰς πρώτας σκευασίας, ὥσπερ ἑώρων τοὺς\nπρὸ ἐμοῦ σκευάζοντας, καὶ αὐτὸς ἐνέβαλον ἅμα τοῖς κοπτομένοις εἰς\nὅλμον, εἶτά ποτε θεασάμενος ἐμπεπλασμένα διὰ γλισχρότητα τῷ κύτει\nτοῦ ὅλμου, κατὰ θυίαν ἐδικαίωσα μόνα προλειώσας, ἐπιχέαι οἶνον ἐπ'\nἐκεῖνα, μέχρις ἂν ἀκριβῶς ὅλα διαλυθῇ, καὶ μετὰ ταῦτα μιγνύναι\nτοῖς ἐν τῷ οἴνῳ ἰδίᾳ βεβρεγμένοις τε καὶ λελειωμένοις. καὶ τὸν\nλιβανωτὸν δὲ λειοῦν ἄμεινον ἰδίᾳ καθ' ἑαυτὸν ἐν θυείᾳ κούφως, ὡς μὴ\nπλατύνοιτο, κᾄπειτα διαττήσαντας ἔχειν ἕτοιμον ὡς ἐπιπάττειν, εἴπερ\nἐθελήσειας, τοῖς μετὰ τοῦ οἴνου λελειωμένοις. τὸ δὲ κόμμι καὶ\nδιαβρέχειν ἐν οἴνῳ ἀναγκαῖον καὶ λειοῦν αὐτό τε καθ' ἑαυτὸ καὶ\nμετὰ τοῦ λιβανωτοῦ. ταῦτα μὲν οὖν ἅπαντα καθ' ὃν εἴρηται τρόπον\nπαρασκευαζέσθω, τὰ μὲν ἐν θυείᾳ μετὰ τὸ ﻿ εἶναι λελειωμένα,\nτὰ δὲ διηττημένα καὶ λελειωμένα ξηρά. κατὰ δὲ τὸν καιρὸν αὐτὸν τῆς\nἁπάντων ἑνώσεως τηκέσθω μετὰ μέλιτος ἐν ἀγγείῳ διπλῷ πρώτη μὲν ἡ\nῥητίνη, μετὰ ταύτην δὲ ὁ στύραξ καὶ ἡ χαλβάνη, προτεθλασμένα καὶ\nπροκεκομμένα κατὰ τὸν ὅλμον ὑπέροις, ἢ μοχλοῖς σιδηροῖς,\nπαρασταζομένου βραχυτάτου μέλιτος ὠμοῦ, καὶ μετὰ ταῦτα διὰ τῶν\nἡμετέρων δακτύλων πλατυνόμενα, προσεμβαλλέσθω τὶ καὶ τοῦ μέλιτος\nτετηγμένῃ ῥητίνῃ, καὶ οὕτω πάλιν ἐπιτεθειμένου τοῦ πώματος τῷ\nἀγγείῳ διαλυέσθω. βέλτιον γὰρ μηκέτι κινεῖν τὸ μέλι τούτων\nἐμβληθέντων, ἀλλὰ πωμάσαντας τὸ ἐνεστηκὸς ἀγγεῖον τῷ ὕδατι τὴν\nἕψησιν ποιεῖσθαι. τηκομένων δὲ τούτων ἐπεμβαλλέσθω τοῖς μετὰ τοῦ\nοἴνου λελειωμένοις τὰ ξηρὰ, καὶ ἀναμιγνύσθω μέχρι πάχους\nἱκανοῦ, καὶ οὕτω μετὰ βραχὺ τετηγμένα χλιαρὰ παραχείσθω τοῖς\nἐν τῇ θυείᾳ διὰ μεγάλου δοίδυκος, ἰσχυροῦ τινος ἀνδρὸς ἑνοῦντος.\nκαὶ ἐπειδὰν ἑνωθῇ καλῶς ἤδη τέ πως παχὺ φαίνηται τὸ ἐξ αὐτῶν,\nἐπεμβάλλειν τοῦ μέλιτος ἀφεψημένου τε μετρίως καὶ δηλονότι καὶ\nἀπηφρισμένου, καὶ μετὰ τοῦτο τῶν διηττημένων, εἶτ' αὖθις\nτοῦ μέλιτος, εἶτ' ἤδη μιγνύναι χλιαρὰ τὰ τηχθέντα, καὶ τρίβειν\nἰσχυρῶς πάντα κατὰ τὴν μεγάλην θυείαν μεγάλῳ δοίδυκι,\nπροσεμβαλλομένων ὅσα περιττὰ τῶν ξηρῶν ἐστι καὶ τοῦ μέλιτος.\nὅταν δ' ὑπὸ τοῦ δοίδυκος ἑνωθῇ πάντα κατὰ τὴν θυείαν,\nἐμβάλλειν ὅλμῳ τηνικαῦτα, καὶ διὰ μοχλῶν σιδηρῶν ἀκριβῶς\nκαθαρῶν, ὡς μηδὲν ἔχειν ἰοῦ, κόπτειν συνεχῶς ἐπαλείφοντα τοὺς\nμοχλοὺς ὀποβαλσάμῳ, κατέχονται γὰρ ἐν τῷ γλίσχρῳ τοῦ φαρμάκου, καὶ\nδυσκόλως ὑπὸ τῶν κοπτόντων ἀναφέρονται. ὅπως οὖν ἑτοίμως ἀνύοιτο τὸ\nἔργον, χρίειν ὀποβαλσάμῳ χρὴ τὰ τοῦ μοχλοῦ πέρατος συνεχῶς, εἰς\nαὐτὸ τοῦτο δαπανῶντα πᾶν αὐτό. βέλτιον δ' ἐν ἡλίῳ κόπτειν,\nἑνοῦται γὰρ οὕτω θᾶττον ἅπαντα, καὶ τοῦτο πράξαντας σκεπάζειν\nχρὴ τὸν ὅλμον ἔχοντα τὸ φάρμακον\nἐν αὐτῷ, καὶ μετὰ δ΄ ἡμέρας ἢ ε΄ κόπτειν ὁμοίως ἐν ἡλίῳ, καὶ\nτοῦτο ποιεῖν ἐκ διαλειμμάτων αὖθις καὶ αὖθις, ἡμερῶν στ΄ ἢ ζ΄\nμέχρι δύο μηνῶν, ἢ πάντως μ΄ ἡμερῶν. ταῦτα μὲν οὖν ὡς πρὸς\nτὴν ἀρετὴν τοῦ φαρμάκου γέγραπται πάντα. τὸ δὲ μέλαιναν αὐτὴν\nγίνεσθαι, τοῦτο γὰρ οὐκ οἶδ' ὅπως εἴθισται, καὶ ὅστις ἀποτυγχάνει\nτῆς χρόας ταύτης, καταγελᾶται, φυλακτέον μὲν ἡμῖν ἐστι, γνωστέον δὲ\nμηδὲν ἐκ τῆς χροιᾶς ὑπαλλάττεσθαι τῆς τοῦ φαρμάκου δυνάμεως.\nγίνεται δὲ ἡ ἀποτυχία διὰ\nτὴν κεκαυμένην χαλκῖτιν ξανθὴν καὶ πυῤῥὰν γινομένην. καὶ γὰρ\nἐλάχιστον αὐτῆς ἐμβαλλόμενον ὅμως ἐπικρατεῖ κατὰ τὴν χροιάν. ὅπως\nοὖν μηδὲ κατ' αὐτὸ τοῦτο δοκῇ τις σφάλλεσθαι, προσεχέτω τὸν νοῦν\nοἷς ἐρῶ. τέτταρας μὲν τὰς πάσας δραχμὰς ἡ ἀντίδοτος λαμβάνει τῆς\nχαλκίτεως, ὀπτᾷν δὲ προσῆκεν αὐτὴν πολὺ πλέονα κατὰ τόνδε τὸν\nτρόπον. ἔμβαλε εἰς χυτρίδιον δραχμὰς τῆς ὠμῆς χαλκίτεως οὐχ ἥττους\nτῶν μ΄. κᾄπειτα διακεκαυμένοις ἄνθραξιν ἐντιθεὶς τὸ χυτρίδιον ἄνευ\nπωμάτων, ὅταν χυθῇ τὸ φάρμακον, ἐποχούμενόν τε θεάσῃ τὸ κουφότατον\nκαὶ ἀφρωδέστατον, αἴρειν αὐτίκα, καὶ θέντα χαμαὶ μὴ καθάπερ\nεἰώθαμεν ἐνίοτε, παραπλησίως τοῖς τὸ πῦρ ἐξάπτουσιν, ἐμφυσᾷν\nαὐτῇ. θαυμαστὸν γὰρ ὅπως ἐν τῷδε τὸ πυῤῥὸν τῆς χρόας\nἴσχει καὶ ξανθὸν, ἀλλὰ μηδ' ἐν ἡλίῳ τιθέναι. ψυγείσης δὲ λαμβάνειν\nὅσον ἀφρωδέστερον ἐποχεῖται, μηδὲν ἔχον ἐν ἑαυτῷ μήτε πυῤῥὸν μήτε\nξανθὸν μήτε ὠχρὸν, εἶτ' ἐξ αὐτοῦ πείρας ἕνεκα λαβόντα βραχὺ καὶ\nλειώσαντα θεάσασθαι μή τι κατὰ τὴν λείωσιν ἐμφαίνοιτο τῶν εἰρημένων\nχρωμάτων. ἐὰν δὲ οἷον ἐλήφθη μένῃ πρασίζον, ἢ τεφρῶδες κατὰ\nτὴν χρόαν, ἐκ τούτου δραχ. δ΄. ἐμβάλλειν. ὀλίγον γὰρ τὸ τοιοῦτον\nεὑρήσεις ἐν πολλῷ τῷ κεκαυμένῳ. τὰ μὲν οὖν ἀναγκαῖα πρὸς τὴν τῆς\nἀντιδότου σύνθεσίν τε καὶ κατασκευὴν ἤδη λέλεκται πάντα.\nδιαφωνησάντων δέ τι πρὸς τὴν γραφὴν ταύτην Δαμοκράτους τε καὶ\nΚρίτωνος, ἄμεινον ἔδοξέ μοι καὶ τὰ πρὸς ἐκείνων γεγραμμένα\nπαραθέσθαι, καὶ πρότερον τὰ Δαμοκράτους, ἐπειδὴ καὶ τὴν χρῆσιν\nαὐτῆς ὅλην ἔγραψε σαφῶς. ἔστι δὲ δι' ἐμμέτρου λέξεως, ὡς εἴωθεν,\nἥτις οὐ μόνον τὸ μνημονεύεσθαι ῥᾳδίως, ἀλλὰ καὶ τὸ μὴ παραποιεῖσθαι\nτὰς συμμετρίας ἀγαθὸν ἔχει. ἄρχεται τοίνυν ὁ Δαμοκράτης ἐν τῷ\nβιβλίῳ καθ' ὃ τὰς ἀντιδότους γράφει, τόνδε τὸν τρόπον ἀπὸ\nτῆς κοινῆς χρήσεως αὐτῶν, καὶ τῆς κατὰ τὴν θηριακὴν ἰδέας.\nΤὰς ἀντιδότους ἔχε προπαρεσκευασμένας,Πρὸ πάντων θ' ἁπλῶς τὰ φαῦλα δηλητήρια,Ὦν καὶ χάριν δοκοῦσιν εὕρεσιν λαβεῖν,Καὶ τοῖς θανασίμοις ἀντιδώσεις φαρμάκοις.Προδιδούς τι τοῖς ἔχουσιν ὑπόνοιάν τινα,Μή τις μετὰ τροφὴν φάρμακον φαῦλον λάβῃ,Ἐπὶ τῇ τροφῇ τε. προσφέρεσθαι δ' ὅταν δοκῇ,Ἀναιρετικόν τις, μετὰ τροφὴν εἰληφέναι,Ἐμέσαντι πάντως τὴν προσενεχθεῖσαν τροφὴν,Καὶ δὶς δὲ διδόναι καὶ τρὶς αὐτὰς ἐπίτρεπε,Ὅταν μένῃ σημεῖα φαύλων φαρμάκων.Δώσεις δὲ καὶ τοῖς ἐντυχοῦσιν ἑρπετοῖς,Τῶν ἰοβόλων τε θηρίων τοῖς δήγμασιν,Ὕδρων, κεραστῶν, ἀσπίδων, καὶ διψάδων,Καὶ τῶν ἐχιδνῶν, τῶν τε λυσσώντων κυνῶν.Καὶ γὰρ τὰ τούτων ἐστὶ φαῦλα δήγματα,Τῶν τ' ἐν θαλάττῃ ἰοβόλων πάντων ἁπλῶς,Καὶ τῶν τε λεπτῶν λεγομένων θηραφίωνΣφηκῶν, μελιττῶν, σκορπίων, ἀνθηδόνων,Φαλαγγίων τε θανασίμων, καὶ μυγαλῆς.Τῆς ἀντιδότου μὲν πλεῖον ἢ δραχμὴν μίαν,Τοῦ καρύου τὸ μέγεθος, καὶ μικρῷ πλέον,Κεκραμένων δὲ ζωρότερον κυάθων δέκα.Οὐκ ἀρκέσει δὲ τοῖς κακῶς δεδηγμένοιςἍπαξ προσενεγκεῖν, ἀλλὰ διδόναι πολλάκιςΔεῖ, τοὺς θέλοντας ἐξαλεῖψαι τοὺς φόβους.Δίδου δὲ πρὸς πάντα τὰ πάθη καὶ τὰς νόσους,Ὅσαι φέρουσι τῷ χρόνῳ καχεξίας,Τοὺς περιοδικοὺς πυρετούς τε καὶ ῥίγεα,Μάλισθ' ὅσα μένει μετὰ πόνου πολὺν χρόνον,Ἀποστάσεις φέροντα κυρίων τόπων,Ταῖς πνευματουμέναις τε μήτραις, ἢ κόλον,Ὅσοι τε κύστιν, ἢ νεφροὺς\nἀλγήμασιΧρονίοις ὀχλοῦνται, κᾂν μεθ' ἑλκῶν, ἢ λίθων.Δώσεις δὲ καὶ τοῖς ἡπατικοῖς αὐτὰς καλῶς,Ἀνάγουσί τ' ἐκ τοῦ θώρακος αἷμα πολλάκις,Καὶ τοῖς τρυγῶδες ἀναφέρουσι καὶ πύον,Ὅθεν ἂν φέρηται τοῦτο, κᾂν ἐκ πνεύμονος.Δίδου δὲ καὶ τοῖς ῥήγματα, ἢ καὶ σπάσματαἘσχηκέναι λέγουσι τῶν ἐντός τινος,Αἴρεις γὰρ αὐτῶν τοὺς φόβους τε τοὺς πόνους.Προσενεγκέον δὲ τὴν τροφὴν μὴ ῥᾳδίωςΠέττουσι, κᾂν λάβωσιν ὀλίγην παντελῶς,Ἀεὶ δ' ἀποξύνουσι, καὶ παραυτίκαὍσοις τ' ἀνάγκη δι' ἀποδημίας μακρᾶς,Χρῆσθαι πάνυ φαύλοις ὕδασι, καὶ τούτοις δίδουΤῆς ἀντιδότου μὲν ὅσον ἄγειν τριώβολον,Ὕδατος δὲ θερμοῦ τρεῖς κυάθους, ἢ τέσσαραςΠρὸ τῆς τροφῆς, ὥραισι τρισὶν, ἢ πλείοσι.Τοῖς δὲ περὶ κύστιν, ἐκ γλυκέος κεκραμένης,Αἱμοπτυϊκοῖς τε καὶ στόμαχον ἡλκωμένοις.Τοῖς ῥευματιζομένοις δὲ τὸν θώραχ' ὅλονΔώσεις, ἀφεψῶν εἰς ὕδωρ δεσμίδιονΠολίου, τὸ μὲν βέλτιον, ἢ τοῦ Κρητικοῦ,Ἢ καὶ Σκυθικοῦ τὸ κρεῖσσον, τοῦ ΠοντικοῦΘᾶττον. στελεῖς γὰρ τὰς φορὰς τῶν ῥευμάτων,Ἐν τρισὶ δὲ κυάθοις, ὡς προεῖπον, πρόσφερε.Τινὲς δὲ καὶ τοῖς σφόδρα πονοῦσιν ὠτίον,Ἀνέντες αὐτὴν ἐν γλυκεῖ τῷ ΚρητικῷΕἰς τοὺς πόρους ἐνέθεσαν ἔριον διάβροχον.Ἐχέτω δ' ὁ ποιεῖν ἀντίδοτον θέλων καλὴν,Πάντα μὲν ἄκρως τὰ μίγματά τ' ἐξηρασμένα,Τὸν λεγόμενόν τε θηριακὸν πεπονημένονἈρτίσκον οὕτω γεγονόθ', ὡς ὑποδείξομεν.Ἔστιν γὰρ οὗτος τῶν καλῶν ἐκ μιγμάτων.Λαβὼν ἐχίδνας τὰς ἀληθεῖς τοῦ θέρουςΤὰς ἀρτιθήρους, τὰς μεγάλας ὡς εἴκοσι,Μικρῷ τε πλείους, οὐ γάρ ἐστ' αὐτῶν πολὺ,Ὃ δεῖ λαβόντας σκευάσαι τὸ φάρμακον,Τῶν μὲν κεφαλῶν ἀπόκοψον, ὡς τρεῖς δακτύλους,Μικρῷ τε πλείους τῶν ἀπὸ τῆς οὐρᾶς μερῶν,Πρῶτον κεφαλὰς μὲν, εἶτα τὰς οὐρὰς τότε.Τοῦτο δὲ ποιεῖν δεῖ προσφάτων ζωσῶν τ' ἔτι,Εἶτα περιδείρας ῥᾳδίως, ὡς ἐγχέλεις,Ἔκβαλλέ τ' αὐτὸς καὶ τὸ λίπος\nαὐτῶν ἅπαν,Πλύνας τε καθαρῶς, εἰς λοπάδιον ἐντίθει,Ξηροῦ τ' ἀνήθου σύμμετρον δεσμίδιον,Ὕδατος δέ τ' ἀρκοῦν παραχέας, ἕψει μέχριἩ σὰρξ ἀποστῇ ῥᾳδίως τῶν ὀστέων.Τὸ λοπάδιόν τε βαστάσας ἀπὸ τοῦ πυρὸς,Τῶν ὀσταρίων τὴν σάρκα καθαρὰν ἀπόβαλε,Στήσας ἀκριβῶς ἰσοβαρῆ ταύτης σταθμὸνΤῆς σαρκὸς, ἄρτου τοῦ καθαροῦ τοῦ πυρίνου,Πρόσμισγε καὶ λείαινε, παραχέων βραχὺΤοῦ ζωμαρίου, ποιῶν τὰ λεπτὰ πέμματα,Ξήραινε καὶ χρῶ θηριακοῖς ἀρτισκίοις.Σκιλλητικοὺς δὲ σκευάσεις οὕτω πάλιν.Τῷ πυραμητῷ σκίλλαν εὐμεγέθη λαβὼν,Λευκήν τε, κάθῃρον πάντα τὸν ξηρὸν φλοιὸν,Πᾶσαν δὲ ῥίζαν τὴν ξυλώδη περίελε,Σταιτί τε περιπλάσας ἔμβαλ' αὐτὴν εἰς ἴπνον.Ὅταν δὲ νομίσῃς πάνυ καλῶς ὀπτὴν,Τότε στήσας αὐτῆς ὅσον ἄγει λίτρας βάρος,Ταύτῃ κατάμισγε λεπτοτάτῃ μίαν ἥμισυΛίτραν, ἀλεύρου γεγονότος πεφρυγμένωνὈρόβων ἐπ' ὀλίγον, καὶ παραχρῆμα λεοτριβῶν,Ποίησον οὕτω λεπτὰ πάνυ κυκλίσκια,Ξηρά τε γιγνόμενα, στῆσον ᾗ σοι φίλον·Βαλεῖν τοιοῦτον μίγμα γεγονὸς μὴ πάνυ,Τὴν θηριακήν τε λεγομένην, ἀπορῇς, φράσω,Ἧι καὶ λέγουσι τὸν Μιθριδάτην χρώμενον,Ὅτ' ἐγένετ' αὐτῷ θανάσιμα πιεῖν\nφάρμακα,Ἅπασ' ἀνάγκη μετὰ τέκνων πολεμουμένων,Αὐτὸν μὲν οὐ λαβεῖν τινος αἴσθησιν βλάβης.Ξίφει δ' ἀναιρεθέντα περιγραφῆς τυχεῖν,Τὰς δ' αὖ θυγατέρας ἀποβαλεῖν τῷ φαρμάκῳ.Σκεύαζε δ' αὐτὴν, σκιλλίνων κυκλισκίωνΔὶς εἴκοσι δραχμὰς, χἀτέρας δὶς τέσσαρας,Ἀρτισκίων δὲ θηριακῶν δὶς δώδεκα,Μέλανός τε πεπέρεως καὶ ὀπίου καὶ μάγματοςΞηροῦ, πάλαι κληθέντος ἡδυχρόου μύρου,Τῶν τ' ἐξ ἑκάστου μίγματος δὶς δώδεκα,Ξηροῦ γλυκυῤῥίζου χυλαρίου δραχμὰς δέκα,Καὶ δύ' ἐπὶ ταύταις, καὶ ῥόδων ξηρῶν ἴσας,Καὶ κινναμώμου, καὶ ὀποβαλσάμου καλοῦ,Ἧς τ' Ἰλλυριοὶ πέμπουσιν ἴσας ἴρεως,Λευκοῦ τ' ἀγαρικοῦ, βουνιάδος τοῦ σπέρματος,Τούτων ἑκάστου τὰς ἴσας δυώδεκα,Καὶ Κρητικὸν σκόρδιον ἑνὶ τούτων ἴσον,Σμύρνης, κρόκου, ῥᾶ, πετροσελίνου, στοιχάδος,Ξηρᾶς καλαμίνθης, πενταφύλλου ῥιζίων,Καὶ τοῦ πρασίου σπέρματος τῶν σφαιρίων,Λευκοῦ πεπέρεως καὶ μακροῦ, τῆς ἸνδικῆςΝάρδου στάχυος, λιβάνου τε καὶ τερμινθίνης,Κόστου τε λευκοῦ, καὶ ἔτι δικτάμνου πόας,Σχοίνου τε, μὴ τῶν καρφίων, τοῦ δ' ἄνθεος,Ξηροῦ τ' ἀβρέκτου ζιγγιβέρεως τὰς ἴσας,Κασίας μελαίνης τοῦ φλοιοῦ, τούτων πάλινΔὶς τρεῖς ἑκάστου μίγματος δραχμῆς σταθμῷ,Πολίου τε καὶ φοῦ Ποντικοῦ, καὶ θλάσπεως,Χαμαίδρυός τε καὶ στύρακος, καὶ κόμμεως,Καὶ γεντιανῆς, καὶ ἀκόρου, μήου τ' ἔτιΚαὶ καρδαμώμου, καὶ μαράθρου τοῦ σπέρματοςὙποκυστίδος χυλοῦ τε, καὶ χαλκίτιδοςὈπτῆς, ὑπερικοῦ σπέρματος τοῦ Κρητικοῦ,Χυλοῦ τ' ἀκακίας τῆς καλῆς ὑγρᾶς ἔτι,Καθαρᾶς τε νάρδου Κελτικῆς, καὶ Λημνίας,Χαμαιπίτυός τε καὶ ἄμμεως καὶ σεσέλεως,Ἀνισαρίου τε σπέρματος πεφρυγμένου,Βότρυός τ' ἀμώμου, μαλαβάθρου φύλλων ἴσας,Πάντων δ' ἑκάστου δύο δραχμὰς ρ΄. ἐπιτίθει,Καὶ βαλσάμου, καρποῦ τε τὰς αὐτὰς δύο.Τινὲς δὲ τούτων οὐ καλῶς ἀνὰ τέτταρας.Ὀποπάνακος δὲ τοῦ δακρύου, καὶ χαλβάνης,Δαύκου τε καθαροῦ σπέρματος τοῦ Κρητικοῦ,Καὶ καστορίου, καὶ σαγαπηνοῦ προσφάτου,Κενταυρίου τε Κρητικοῦ, μὴ προσφάτου,Ἀριστολοχίας τε λεπτῆς ξηρᾶς καλῶς.Τούτων ἑκάστου πάλιν δραχμὰς β΄. ἐπιτίθειἼσον θ' ἑνὶ τούτων, στῆσον ἀσφάλτου καλῆς.Τινὲς δ' ἀνὰ δύο φασὶν, ὅπερ οὐ βούλομαι.Πολλάκι γὰρ αὐτὴν, ὡς ἔγραψ', ἐσκεύασαΟἴνου Φαλερίνου τοῦ καλοῦ τὸ σύμμετρον,Μέλιτος δέκα λίτρας Ἀττικοῦ τοῦ προσφάτου.Τούτων δ', ἃ μέν ἐστι σπέρμαθ', ἃ δὲ χυλοί τινων,Ἃ δ' ἐστὶ φύλλα καὶ δάκρυα καὶ ῥιζία,Ἐλάχιστα δ' αὐτῶν κᾀν μετάλλοις γίνεται.Χυλοὺς μὲν οὖν δάκρυα καὶ μεταλλικὰΟἴνῳ λέαινε, καὶ μέλιτος ποιῶν πάχος.Τὰ λοίπ' ἀποδίδου ξηρὰ πάντα μίγματα,Κοπέντα καὶ σηθέντα λεπτῷ κοσκίνῳ,Μίξας τ' ἐπιμελῶς αὐτὰ, παραχέων τότε,Ζέσας δὶς ἢ τρὶς τὸ μέλι, καὶ δεύσας πάλινἈπόθου, φυλάττων μὴ ξυλίνοις ἀγγείοις,Ὑαλίνοις δὲ μᾶλλον, κερατίνοις τε κᾀργυροῖς,Καὶ κασσιτερινοῖς, καὶ κεραμίοις τε πυκνοῖς.Δίδου τε πίνειν, μήτε γεγονὸς ἀρτίωςΤὸ φάρμακον, μήτε πάλιν ἐξηρασμένον,Ὅπερ εἰ γένοιτο διὰ τὸ μῆκος τοῦ χρόνου,Πάλιν ζέσας πρόσβαλλε μέλιτος σύμμετρον,Συνεκλεάνας τ' ἐφ' ἱκανὸν τοῦτο\nχρόνον,Εὔχρηστον ἕξεις τὴν ἄχρηστον τῷ χρόνῳ,Πολλῷ δ' ἐλάττω τῆς κεκραμένης ἅπαξ.\n[Θηριακῆς ἑτέρας σκευασία.] Ὅτι μὲν οὖν διαφωνοῦσί τινα πρὸς τὸν\nἈνδρόμαχον, Δαμοκράτης αὐτὸς ἐδήλωσεν εἰπὼν,\nΤινὲς δὲ τούτων οὐ καλῶς ἀνὰ τέτταρας,καὶ πάλιν.\nΤινὲς δ' ἀνὰ δύο φασὶν, ὅπερ οὐ βούλομαι,ὅτι δὲ καὶ σαφέστερον εἴρηται τῶν ὑπὸ Δαμοκράτους γεγραμμένων, καὶ\nτοῦτο πρόδηλον. οὔσης δὲ καὶ ἄλλης παρ' ἡμῖν καὶ αὐτοῦ ἐμμέτρου\nσυνθέσεως τῆς θηριακῆς, ἔδοξέ μοι κᾀκείνην παραγράψαι, κατὰ τὴν ἐκ\nπαραδόσεως τῶν ἐν αὐτῇ συμμετρίαν, διὰ τὸ σαφεστέραν τε καὶ\nσυντομωτέραν εἶναι τῶν ἤδη γεγραμμένων.\nΘηριακὴν ᾧδ' ἄν τις ἐπικεράσαιτο,Δαύκου μὲν καρπὸς, πάνακός τ' ὀπὸς, ἀσφάλτου τεΚαὶ σαγαπηνὸν ἴσον, καὶ χαλβάνη, ἄμμι δ' αὖτις,Λεπτὴ ἀριστολοχία, καὶ ὄρχις κάστορος εἴη,Καὶ κενταυρίου κόμης ἶσον αὖτις\nἐπ' αὐτοῖςΔιπλάσιον, στύρακός τε καὶ ἄμμεως, ἀνίσου τεΚαὶ φοῦ, καὶ πολίοιο κόμης, μήου τ' ἀκόρου τε.Ἠδὲ χαμαιπίτυος καὶ φύλλα μαλαβάθροιο,Ἔστω καὶ σφραγὶς Λήμνου, ἀπὸ χαλκίτεως τεΧυλὸν καὶ ξανθὸν ὑποκιστίδος αὖτις ἐπ' αὐτοῖς,Κόμμι τε καὶ νάρδου Κελτῶν, ἀπὸ θλάσπεως λεπτῆς,Καὶ σεσέλεως τὸ σπέρμα, καὶ ἐκ Κρήτης μαράθροιο,Καὶ καρδαμώμου, ἀπὸ πάντων τέτταρες ἔστωνΔραχμαὶ, σμύρνης δ' αὖ καὶ στοιχάδος, ἠδὲ πρασίου,Κόστου, δικτάμνου τε δραχμὰς στ΄. ἔμβαλ' ἑκάστου,Καὶ μὴν καὶ πεπέρεως μακροῦ, ἑτέρην δ' ἐπὶ τῇδε,Ἀργεννὴν, ῥῆόν τε ἴσον, ξανθοῖό τε χάλτην.Κωρυκίου τε κρόκου, καὶ ῥίζαν πενταπετήλου,Καὶ δέ νυ, καὶ καλάμην, ἶσα σχοίνου τ' εὐώδους.Τερμίνθου δ' ἀπὸ ῥητίνην, νάρδοιό τε ῥίζανἸνδῆς, καὶ κασίης σῦριγξ, λιβάνοιό τ' ἀμήτουΧόνδροι, σπέρμα τε λεπτὸν ἐν οὔρεσιν ἀλδήσκοντος,Πετροσελίνου μίσγε δραχμὰς στ΄. σταθμὸν ἰσάζων.Διπλάσιον δ' ἔστω σκορδίου, γογγυλίδος τεΣπέρματος ἀγροτέρης, ἴριδός τε, ῥόδων τε πέτηλαΞηρὰ, καὶ ἀγαρικὸν, ῥίζης ἐπὶ τοῖσι γλυκείηςΧυλὸς, καὶ βαλσάμου ὀπὸς, καὶ κινναμώμου,Καὶ δριμὺ ζιγγίβερι δραχμὰς β΄. μάγματος ἔστωΔὶς τόσον ἡδυχρόου, πεπέρεως τε μέλανος, καὶ αὐτοὶἈρτίσκοι θηρίων ἶσοι, μήκωνος ὀποῖοΣταθμῷ, δὶς δέ τι τόσσον ἐν ἀρτίσκοις βάρος εἴη,Πικρῆς ἐκ σκίλλης μέλιτος δ' ἐπὶ πᾶσι χέασθαι.Ἡδυχρόου δέ τι μάγμα, μάρου μὲν ἔχει δύο δραχμάς.Ἴσας δ' αὖτ' ἀσάρου, καὶ ἀμαράκου, ἀσπαλάθου τε,Καὶ σχοίνου καλάμου τ' εὐώδεος, ἐκ πόντου τεΦοῦ, ξυλοβαλσάμου τ' ὀποβαλσάμου τε δραχμὰς τρεῖς.Καὶ κιναμώμου εἰσὶν ἴσαι, καὶ κόστου ἐπ' αὐτῷ.Σμύρνης δ' ἓξ δραχμὰς καὶ φύλλα μαλαβάθροιο,Ἴσον δ' αὖτ' Ἰνδῆς νάρδου, ξανθοῦ τε κρόκοιο.Καὶ μὴν καὶ κασίης ἶσαι, διπλαῖ δέ τ' ἀμώμου.Αοιπὴ δ' ἐκ κραναῆς Χίου δραχμῆς βάρος εἴηΜαστίχη, οἴνῳ δ' αὖ Φαλερίνῳ φυράσασθαι.ὑπόλοιπον εἶναί μοι δοκεῖ πρὸς τὸ συμπεπληρῶσθαι τὴν περὶ τῆς\nθηριακῆς ἅπασαν διδασκαλίαν, ἐν οἷς ὁ Κρίτων ἤτοι διεφώνησε πρός τι\nτῶν πρόσθεν γεγραμμένων, ἢ προσέθηκέ τι τῶν παραλελειμμένων\nὑπογράφειν.\n[Περὶ τῶν ὑπὸ Κρίτωνος γεγραμμένων\nπερὶ τῆς θηριακῆς, ἐν τῷ γ΄. τῶν φαρμακιτίδων βίβλων.] Ἐν μὲν\nτῇ συμμετρίᾳ τῶν φαρμάκων, βάλλει καὶ αὐτὸς δραχ. κδ΄. τοῦ μέλανος\nπεπέρεως, ὥσπερ τοῦ μακροῦ δραχ. στ΄. βάλλει δὲ καὶ χαλκίτεως\nκεκαυμένης δραχ. δ΄. καὶ μέλιτος Ἀττικοῦ λίτρας ι΄. τὰ δὲ θηρία,\nπερὶ τὰ τελευταῖα τοῦ ἔαρος κατὰ τὸ θέρος, ἢ τῷ τρυγητῷ κελεύει\nσυλλέγειν εὐλαβούμενος δηλονότι τό τε τοῦ θέρους, μετὰ τὰ\nπρῶτα σύμπαντος, ἄχρι κυνὸς ἐπιτολῆς, καὶ τὸ μετὰ τοῦτο, ὃ καλοῦσί\nτινες ἰδίως ὀπώρας καιρὸν, ἡνίκα καὶ τοῖς ἀνθρώποις τὸ χολῶδες\nπλεῖστον ὑποτρέφεται. κατὰ δὲ τὸν τρυγητὸν, ὅπερ ἐστὶ τὸ μέσον τοῦ\nφθινοπώρου, συλλέγειν ἀξιοῖ καὶ συλλαμβάνειν ἐξ αὐτῶν τὰ μεγάλα καὶ\nεὔτροφα, καὶ ἕψειν μετὰ ἀνήθου μόνου. τὸ δὲ τῆς σαρκὸς αὐτῶν\nἐκ δέκα θηρίων ἀθροισθὲν, μιγνύειν ἀξιοῖ σιλιγνίτου ἄρτου μίαν\nοὐγγίαν, καὶ οὕτως ἀναπλάττειν τοὺς καλουμένους ἀρτίσκους\nθηριακούς. τοὺς δὲ σκιλλητικοὺς τόνδε τὸν τρόπον σκευάζειν κελεύει.\nλαμβάνειν σκίλλας ἐν τῷ πυραμητῷ, τηνικαῦτα γὰρ εἶναι\nμάλιστα ἀκμαίαν. εὔδηλον δ' ὅτι πυραμητὸν κέκληκε τὸν χρόνον, ἐν\nᾧ τοὺς πυροὺς ἀμῶσιν, ὀπτῆσαι δ' αὐτὰς ἀποχρώντως ἐν ἴπνῳ\nκελεύει, περιπλασθείσας γύψῳ ἢ πηλῷ ἐγκρύπτειν πυρὶ, μέχρις ἂν\nαὐτάρκως ὀπτηθῶσι, εἶτα ἀνελομένους λαμβάνειν αὐτῶν τὸ ἐγκάρδιον,\nοὕτως γὰρ αὐτὸς ὠνόμασε, καὶ λεαίνειν τε μιγνύντας ὀρόβου μέρος ἓν\nτῷ διπλασίῳ τῆς σκίλλης, ἀναπλάσσειν τε μετὰ ταῦτα τροχίσκους, καὶ\nψύχειν ἐν σκιᾷ. περὶ δὲ τῶν ἐν ὅλμῳ κοπτομένων φαρμάκων\nἐπιμελῶς ἔγραψε, περιδεδέσθαι κελεύων δέρμα περὶ τὸν ὅλμον\nἀσφαλῶς, κατὰ τὴν μεσότητα διατετρημένον τοσοῦτον, ὡς δύνασθαι μὴ\nμόνον τὸ κόπτον ἔλασμα διὰ τῆς ἐκτρήσεως καθίεσθαι, ἀλλὰ καὶ μετὰ\nτὸ ἀρθῆναι τὸ ἔλασμα, τὴν χεῖρα μετὰ τοῦ μύακος, ὥστε αἴρειν δι'\nαὐτοῦ τὸ κεκομμένον, καὶ ὀφεῖλον σήθεσθαι. δεήσει δὲ, φησὶ, καὶ\nἄλλο δέρμα εἶναι, τὴν ἔκτρησιν ἔχον μικροτέραν, ὡς δι' αὐτῆς\nμόνον τὸ ἔλασμα καθίεσθαι πρὸς τὸ κόπτειν τὰ ἐν τῷ ὅλμῳ, καὶ τοῦτο\nἐπιβεβλῆσθαι τῷ προτέρῳ ἄνωθεν. καὶ μὴ εὐθέως ἀποκαλύπτειν\nαὐτὰ, πρὶν ἢ τὸ χνοῶδες καταστῆναι. κατὰ ταὐτὰ δὲ καὶ διαττώντων\nἡμῶν διὰ τοῦ κοσκίνου κεκαλύφθαι κελεύει τὸ διαττώμενον ἄνωθεν,\nὅταν τε καταστῇ ἡ κίνησις, τότε ἀνοίγεσθαι, κᾄπειτα αἰρόμενον\nτὸν κόσκινον ἀπομάττεσθαι πτεροῖς.\nΓΑΛΗΝΟΥ ΠΕΡΙ ΑΝΤΙΔΟΤΩΝ ΒΙΒΛΙΟΝ ΔΕΥΤΕΡΟΝ.[Περὶ τῶν Μιθριδατείων τε καὶ ἄλλων τινῶν Ἀνδρομάχου ἀντιδότων.] Ὁ\nπερὶ τῆς θηριακῆς λόγος εἰς ὅλον βιβλίον ἐκταθεὶς, σύντομον\nἐργάζεται τὸν περὶ ἄλλων ἀντιδότων λόγον, ἃς ἐν τῷδε τῷ γράμματι\nπρόκειταί μοι διελθεῖν, ἀπὸ τῆς Μιθριδατείου καλουμένης\nἀρξαμένῳ, πρὸς μὲν τὰ πλεῖστα τῶν δηλητηρίων φαρμάκων\nδραστικωτέρας ὑπαρχούσης, ἀπολειπομένης δὲ ἐν τῇ τῶν ὑπ᾿\nἐχίδνης δηχθέντων ἰάσει τῆς θηριακῆς ὀνομαζομένης. ἐπεὶ δὲ καὶ\nταύτην καὶ σχεδὸν ἁπάσας τὰς ἀρίστας ἔγραψεν ἐφεξῆς ὁ\nἈνδρόμαχος ἐν τῇ τῶν ἐντὸς φαρμάκων διδασκαλίᾳ, διὰ τοῦτο κᾀγὼ\nπάσας αὐτὰς, ὡς ἐκεῖνος ἔγραψεν, ἐφεξῆς παραθήσομαι.\n[Ἀνδρομάχου ἀντίδοτοι.] Ἀντίδοτος Μιθριδάτειος, πρὸς τὰ θανάσιμα\nἰδίως ποιοῦσα, καὶ πρὸς τὰ ἐντὸς πάθη πάντα. ♃ Γλυκυῤῥίζης δραχ. ζ΄\nS\". καὶ τετρώβολον, ὀπίου δραχ. δ΄. ὀβολοὺς β΄. καστορίου δραχ.\nστ΄. πολίου δραχ. ε΄. ὀβολοὺς β΄. κόστου δραχ. ε΄. καὶ ὀβολοὺς β΄.\nναρδοστάχυος δραχ. στ΄. ὀβολοὺς β΄. κασίας δραχ. ε΄. ὀβολοὺς β΄.\nλιβάνου δραχ. στ΄. σεσέλεως δραχ. ε΄. ὀβολοὺς β΄. ὑποκυστίδος χυλοῦ\nδραχ. στ΄. ἀκόρου δραχ. β΄. σκορδίου δραχ. στ΄. ὀβολοὺς β΄. φύλλου\nδραχ. δ΄. γάλλου δραχ. ε΄. τριώβολον. οἱ δὲ δραχ. στ΄. κύφεως δραχ.\nστ΄. ὀβολοὺς β΄. σμύρνης δραχ.\nστ΄. κρόκου δραχ. ζ΄. ὀβολοὺς β΄. κινναμώμου δραχ. ζ΄. ὀβολοὺς β΄.\nστύρακος δραχ. ε΄. ὀβολοὺς δ΄. δαύκου σπέρματος δραχ. στ΄.\nτριώβολον, ζιγγιβέρεως δραχ. ζ΄. ὀβολοὺς β΄. φοῦ Ποντικοῦ δραχ. β΄.\nπετροσελίνου δραχ. δ΄. ὀβολοὺς γ΄. νάρδου Κελτικῆς δραχ. δ΄.\nμαράθρου σπέρματος δραχ. δ΄. νάρδου Ἰνδικῆς δραχ. δ΄.\nὑπερικοῦ δραχ. β΄. ἀκακίας δραχ. β΄. Γεντιανῆς δραχ. δ΄. οἱ δὲ\nδραχ. β΄. ἀνίσου δραχ. γ΄. θλάσπεως δραχ. στ΄. ὀβολοὺς δ΄. μήου\nἀθαμαντικοῦ δραχ. δ΄. οἱ δὲ δραχ. β΄. ῥόδων ξηρῶν δραχ. δ΄. κόμμεως\nδραχ. β΄. καρδαμώμου δραχ. δ΄. οἱ δὲ δραχ. β΄. σχοίνου δραχ. στ΄.\nὀβολοὺς β΄. ὀποπάνακος δραχ. στ΄. ὀβολοὺς β΄. ὀποβαλσάμου\nδραχ. στ΄. ὀβολοὺς δ΄. χαλβάνης δραχ. ζ΄. σκίγκου δραχ. β΄. ὀβολοὺς\nβ΄. τερμινθίνης δραχ. στ΄. ὀβολοὺς β΄. οἴνου Χίου τὸ ἱκανὸν,\nμέλιτος Ἀττικοῦ ἑφθοῦ τὸ ἱκανόν.\n[Ἄλλως ἡ Μιθριδάτειος ὡς Ἀντίπατρος\nκαὶ Κλεόφαντος.] ♃ Σμύρνης δραχ. ζ΄ S\". ὀβολοὺς δ΄. οἱ δὲ γ΄.\nνάρδου ἶσον, κρόκου δραχ. ζ΄. ὀβολοὺς γ΄. ὀπίου δραχ. δ΄. ὀβολοὺς\nβ΄ S\". στύρακος δραχ. ε΄. καστορίου δραχ. στ΄. ὀβολὸν ἕνα,\nκινναμώμου δραχ. ζ΄. ὀβολοὺς γ΄. πολίου δραχ. στ΄. ὀβολοὺς γ΄.\nσκορδίου δραχ. ζ΄. ὀβολοὺς γ΄. ζιγγιβέρεως τὸ ἶσον, κόστου δραχ.\nστ΄. ὀβολοὺς γ΄. πεπέρεως λευκοῦ δραχ. ε΄. ὀβολοὺς β΄. πεπέρεως\nμακροῦ δραχ. στ΄. ὀβολοὺς γ΄. σεσέλεως δραχ. ε΄. ὀβολοὺς β΄.\nἀβροτόνου δραχ. ε΄. ὀβολοὺς β΄. πετροσελίνου δραχ. ιδ΄. δαύκου\nσπέρματος δραχ. στ΄. ὀβολοὺς γ΄. κασσίας δραχ. ε΄. ὀβολοὺς γ΄.\nλιβάνου δραχ. στ΄. ὀβολοὺς β΄. ὑποκυστίδος χυλοῦ δραχ.\nστ΄. ὀβολὸν α΄ S\". νάρδου Κελτικῆς δραχ. δ΄. μαράθρου σπέρματος\nδραχ. δ΄. μαλαβάθρου φύλλων δραχ. δ΄. νάρδου Ἰνδικῆς δραχ. δ΄.\nἀκόρου, φοῦ Ποντικοῦ, σαγαπηνοῦ, βαλσάμου καρποῦ, ὑπερικοῦ,\nἸλλυρίδος, ἀνὰ δραχ. β΄. μίλτου Λημνίου δραχ. στ΄. κύφεως, σκίγκου\nὀσφύος, ἀνὰ δραχ. στ΄. ἀκακίας, κόμμεως, καρδαμώμου,\nπελεκίνου, ἀνὰ δραχ. β΄. θλάσπεως δραχ. στ΄. ὀβολοὺς δ΄. Γεντιανῆς\nδραχ. δ΄. οἱ δὲ γ΄. ἀνίσου δραχ. γ΄. ῥόδων ξηρῶν δραχ. δ΄.\nμήου ἀθαμαντικοῦ ἶσον, σχοίνου δραχ. στ΄. ὀβολοὺς γ΄. ὀποπάνακος\nδραχ. στ΄. χαλβάνης δραχ. στ΄. ὀβολοὺς γ΄. ὀποβαλσάμου τὸ\nἶσον, ἀριστολοχίας δραχ. α΄. ὑσσώπου δραχ. γ΄. πρασίου δραχ. α΄.\nχαμαιπίτυος δραχ. γ΄. λιβανωτίδος δραχ. ε΄. τερμινθίνης δραχ. στ΄.\nτριώβολον, μέλιτος Ἀττικοῦ τὸ ἱκανὸν, οἶνον μὴ βάλε.\n[Ἀντίδοτος ἡ Ὀρβανοῦ λεγομένη τοῦ Ἰνδοῦ, πρὸς τὸ τὰ ἐντὸς βρέφη\nἐκβάλλειν.] ♃ Σμύρνης δραχ. ιε΄. κρόκου δραχ. ιστ΄. νάρδου Ἰνδικῆς\nδραχ. ιστ΄. κινναμώμου, κασσίας, πάνακος, ἀνὰ δραχ. ιγ΄.\nἀμώμου δραχ. η΄. σκορδίου δραχ. κε΄. ἐν ἄλλῳ δραχ. ε΄. σχοίνου\nἄνθους δραχ. η΄. μήου ἀθαμαντικοῦ δραχ. γ΄. ῥόδων χυλοῦ δραχ. ιβ΄.\nὀβολοὺς γ΄. φοῦ δραχ. ε΄. ὀβολοὺς γ΄. ὑπερικοῦ δραχ. ε΄.\nζιγγιβέρεως δραχ. στ΄. πεπέρεως μέλανος δραχ. στ΄. πεπέρεως λευκοῦ\nδραχ. η΄. στύρακος δραχ. ε΄. ὀβολοὺς γ΄. μαράθρου ἀγρίου σπέρματος\nδραχ. γ΄. ὀβολοὺς δ΄. πεπέρεως μακροῦ δραχ. ε΄. οἱ δὲ στ΄. κόστου\nδραχ. ζ΄. ὀβολοὺς γ΄. τριφύλλου σπέρματος δραχ. ε΄. Γεντιανῆς δραχ.\nδ΄. ἀριστολοχίας στρογγύλης δραχ. δ΄. πολίου δραχ. ε΄. τριφύλλου\nῥίζης δραχ. ε΄. ὀβολοὺς γ΄. καρδαμώμου δραχ. ε΄. ἐχίου ῥίζης δραχ.\nδ΄. λιβάνου δραχμὰς στ΄. πετροσελίνου δραχμὰς στ΄. φλόμου δραχμὰς\nστ΄. σεσέλεως δραχμὰς ε΄. κυμίνου Αἰθιοπικοῦ δραχμὰς γ΄. βαλσάμου\nκαρποῦ δραχμὰς δ΄. νάρδου Κελτικῆς δραχ. ζ΄. Λημνίας δραχμὰς\nδ΄. μηκωνείου δραχ. δ΄. ὀβολοὺς γ΄. κάγχρυος σπέρματος δραχμὰς\nγ΄. κύφεως δραχμὰς δ΄. ἴρεως Ἰλλυρικῆς ἴσον, μανδραγόρου χυλοῦ\nδραχμὰς στ΄. ὀβολοὺς γ΄. σαγαπηνοῦ δραχμὰς δ΄. ὀποπάνακος δραχμὰς\nγ΄. ἀνίσου δραχμὰς δ΄. ὑποκυστίδος χυλοῦ δραχμὰς στ΄.\nτερμινθίνης δραχμὰς ε΄. ὀβολοὺς γ΄. καστορίου δραχμὰς ε΄.\nὀποβαλσάμου δραχμὰς ιστ΄. πηγάνου ἀγρίου σπέρματος δραχμὰς γ΄.\nχαλβάνης δραχμὰς δ΄. βουνιάδος σπέρματος ἶσον, ἐλαφείου μυελοῦ\nδραχμὰς στ΄. ὀβολοὺς γ΄. μύρου νάρδου δραχμὰς κ΄. αἵματος ἐριφείου\nξηροῦ δραχμὰς ε΄. ὀβολοὺς τρεῖς, καὶ χηνείου ξηροῦ ἶσον, νήσσης\nαἵματος δραχμὰς γ΄. τριώβολον, βουφθάλμου Αἰγυπτίου χυλοῦ\nδραχμὰς η΄. οἴνου Χίου ἀθαμαντικοῦ τὸ ἱκανόν.\n[Ἀντίδοτος πανάκεια δι᾿ αἱμάτων, ᾗ\nχρῶμαι, πλείστην ἐπαγγελίαν ἔχουσα ἐκ τῶν Ἀφροδᾶ.] ♃ Κινναμώμου\nδραχ. η΄. ἀμώμου δραχ. δ΄. κασσίας σύριγγος μελαίνης δραχ. ιστ΄.\nκρόκου δραχ. ιστ΄. σχοίνου δραχ. ε΄. λιβάνου δραχ. ε΄. πεπέρεως\nλευκοῦ δραχ. δ΄. ὀβολοὺς γ΄. καὶ μακροῦ δραχ. α΄. ὀβολοὺς γ΄.\nσμύρνης δραχ. ια΄. ὀβολοὺς β΄. νάρδου Ἰνδικῆς δραχ. ια΄.\nτετρώβολον, Κελτικῆς δραχ. ιστ΄. ὀβολοὺς β΄. ῥόδων ξηρῶν δραχ. στ΄.\nκόστου δραχ. β΄. ὀβολοὺς γ΄ S\". ὀποβαλσάμου δραχ. δ΄. ὀβολοὺς β΄.\nὀποῦ Κυρηναϊκοῦ δραχ. γ΄. ἄλλοι δραχ. δ΄ S\". στοιχάδος δραχ. ε΄.\nὀβολοὺς β΄. τριφύλλου ῥίζης δραχ. δ΄. ἢ τοῦ σπέρματος\nδραχ. γ΄. σκορδίου ἄνθους δραχ. ια΄. ὀβολοὺς β΄. πολίου Κρητικοῦ\nδραχ. στ΄. ὀβολοὺς β΄. ἀσάρου δραχ. β΄. ἀκόρου δραχ. γ΄. ὀβολοὺς γ΄\nS\". δαύκου σπέρματος τὸ ἴσον, ἀνίσου σπέρματος δραχ. β΄. κυμίνου\nΑἰθιοπικοῦ ἴσον, ῥήου Ποντικοῦ δραχ. ε΄. ὀβολοὺς γ΄ S\".\nβουνιάδος σπέρματος ἀγρίας δραχ. γ΄. ἢ γογγυλίδος σπέρματος\nἴσον, φοῦ Ποντικοῦ δραχ. β΄. μέλιτος ἑφθοῦ τὸ ἱκανόν.\n[Ἀντίδοτος ἀσύγκριτος ἣν συνέθηκα, ποιοῦσα πρὸς πάντα τὰ ἐντὸς πάθη,\nὡς Νικόστρατος.] ♃ Ῥίζης γλυκείας, μαλαβάθρου φύλλου, ὀποβαλσάμου,\nἀγαρικοῦ, κινναμώμου ἀνὰ δραχ. ιγ΄. ζιγγιβέρεως, τριφύλλου\nσπέρματος, ἀμώμου, πηγάνου ἀγρίου σπέρματος, ἀρκευθίδων μὴ πεπείρων\nξηρῶν ἀνὰ δραχ. ιε΄. πετροσελίνου ἀνὰ δραχ. η΄. ὀποῦ μήκωνος\nἴσον, καστορίου, πεπέρεως μακροῦ, ὑποκυστίδος χυλοῦ, κύφεως\nἀνὰ δραχ. ιβ΄. ὀβολοὺς β΄. πολίου, πεπέρεως λευκοῦ, σεσέλεως,\nβδελλίου ἀνὰ δραχ. ιε΄. ὀβολοὺς γ΄. σχοίνου ἄνθους, κόστου ἀνὰ\nδραχ. ιβ΄ S\". δαύκου σπέρματος, θλάσπεως ἀνὰ δραχ. ιγ΄.\nναρδοστάχυος δραχ. κδ΄. κασσίας μελαίνης ῥίζης δραχ. ιστ΄. λιβάνου,\nπάνακος, ὀποπάνακος, ἀνὰ δραχ. ιβ΄. ἀκόρου δραχ. ε΄. σκορδίου δραχ.\nιζ΄. μαράθρου, νάρδου Κελτικῆς, Γεντιανῆς, ῥόδων ἄνθους, κόμμεως,\nὀποῦ Κυρηναϊκοῦ, καρδαμώμου, ἀμμωνιακοῦ θυμιάματος, ἐχίου ῥίζης,\nἀπαρίνης χυλοῦ, ἀνὰ δραχ. η΄. σαγαπηνοῦ, ὑπερικοῦ, ἀκακίας χυλοῦ,\nἴρεως Ἰλλυρικῆς, ἀνὰ δραχ. ιδ΄. σμύρνης στακτῆς δραχ. κ΄. κρόκου\nδραχμὰς λ΄. στύρακος δραχμὰς ια΄. ὀβολοὺς β΄. φοῦ, μήου, δικτάμνου,\nβουνιάδος σπέρματος, καλάμου ἀρωματικοῦ, ἀνὰ δραχμὰς η΄ ἢ ι΄.\nἀνίσου, ἀσάρου, ἀγαρικοῦ, σκίγκου, ἀνὰ δραχμὰς στ΄. τερμινθίνης,\nἀνὰ δραχμὰς ιδ΄. ὀβολοὺς δ΄. χαλβάνης δραχμὰς ε΄. νήσσης θηλείας\nαἵματος, ἐριφείου αἵματος, ἀνὰ δραχμὰς ζ΄. πεπέρεως μέλανος καὶ\nπεπέρεως μακροῦ,\nἀνὰ δραχ. κδ΄. κροκομάγματος ἴσας,\nπενταφύλλου ῥίζης, ὀριγάνου ἀγρίου, πρασίου, στοιχάδος, ἄμμεως,\nχαμαίδρυος, χαμαιπίτυος, κενταυρίου λεπτοῦ, ἀριστολοχίας λεπτῆς,\nἀνὰ δραχ. στ΄. λημνίας σφραγῖδος δραχ. λ΄. χηνείου αἵματος, χελώνης\nθαλασσίας, ῥήου Ποντικοῦ ἀνὰ δραχ. ζ΄. μέλιτος Ἀττικοῦ\nτὸ ἀρκοῦν· ἡ πόσις κυάμου μέγεθος ἐν ὕδατι. ποιεῖ καὶ πρὸς\nτεταρταῖον, πρὸς δὲ τὰ θανάσιμα, ὡς οὐκ ἄλλη. Ἀντίδοτος Αἰλίου\nΓάλλου, ᾖ Καῖσαρ συμφώνως, ταύτῃ καὶ Χάρμης ἐχρήσατο, ποιοῦσα πρὸς\nτὰ θανάσιμα καὶ ἰοβόλα, κᾂν τόπον ἑρπετῶν καταῤῥάνῃς, φυγαδεύσεις.\nποιεῖ πρὸς ῥεῦμα πᾶν ὀφθαλμῶν, καὶ τῶν λοιπῶν ἀναξηραίνουσα,\nδυσαρεστήματα λύει, πυρετοὺς χρονίους καὶ περιοδικούς. ποιεῖ δὲ\nκαὶ ἐπὶ τῶν δυστραπέλως καθαιρομένων γυναικῶν, ἀλύπως ἔμβρυα\nἐκκρίνει, ποιεῖ καὶ πρὸς φθισικούς. ἡ δόσις καρύου Ποντικοῦ μεθ᾿\nὕδατος κυάθων δ΄. ἐπὶ δὲ τῶν ἐχεοδήκτων σὺν οἴνῳ. ♃ Σμύρνης δραχ. ιβ΄. κρόκου δραχ. ιδ΄.\nνάρδου ιδ΄. σχοίνου ιβ΄. κινναμώμου β΄. ἀμώμου δ΄. χαλβάνης ια΄.\nτερμινθίνης δραχ. ε΄. πεπέρεως λευκοῦ ι΄, καὶ μακροῦ λβ΄. κόστου\nδραχ. η΄. λιβάνου ιβ΄. ὀποῦ μήκωνος ἶσον, σκορδίου δραχ. ν΄. ἐν\nἄλλῳ η΄. πολίου δ΄. ὑποκυστίδος χυλοῦ ιβ΄. πετροσελίνου ιη΄.\nσεσέλεως ιδ΄. δαύκου σπέρματος ιστ΄. ὀποβαλσάμου ιβ΄. ὀποπάνακος\nἴσον, καστορίου η΄. μέλιτος Ἀττικοῦ ξε. β΄. Ἀντίδοτος\nΖωπύριος. ♃ Κινναμώμου δραχ. γ΄. σμύρνης στακτῆς δραχ. ε΄.\nνάρδου ε΄. δίδοται καρύου Ποντικοῦ μέγεθος σὺν ὕδατι, κυάθοις\nτρισὶν ἐπ᾿ ἐνιαυτόν.\n[Περὶ τῆς Μιθριδατείου ἀντιδότου, ὡς Δαμοκράτης.] Ταύτας μὲν οὖν τὰς\nἀντιδότους τὰς γεγραμμένας πάσας ὁ Ἀνδρόμαχος ἔγραψεν. ἐπεὶ δὲ τὰ\nδιὰ μέτρων γεγραμμένα, καὶ πρὸς ἀκρίβειαν τῶν σταθμῶν τῶν\nφαρμάκων, καὶ πρὸς μνήμην ἐστὶ χρησιμώτατα, διὰ τοῦτο καὶ τὰς\nὑπὸ Δαμοκράτους συγγεγραμμένας ἀξιολόγους ἀντιδότους ἐφεξῆς\nὑπέταξα, τὴν ἀρχὴν ἀπὸ τῆς Μιθριδατείου ποιησάμενος.\n[Αἱ ὑπὸ Δαμοκράτους ἀντίδοτοι γεγραμμέναι.] Ἀντίδοτος ἥν λέγουσι\nΜιθριδάτειόν τινες τῶν σφόδρα ἐπισήμων, δραστικὸν φάρμακον πρὸς πᾶν\nπάθος πᾶσάν τ᾿ ἀντίδοτον εἶπον ποιεῖν.\nΣμύρνης Ἀραβικῆς Τρωγλοδύτιδος δραχ. ι΄.Κρόκου ι΄. ἀγαρικοῦ ι΄. ζιγγιβέρεωςΙ΄. Κινναμώμου ι΄. ναρδοστάχυοςΙ΄. λιβάνου ι΄. θλάσπεως ι΄.Καὶ σεσέλεως, ὀποβαλσάμου, σχοίνου τε καὶΣτοιχάδος, κόστου, χαλβάνης, τερμινθίνης,Μακροῦ πεπέρεως, καστορίου τε Ποντικοῦ,Ὑποκυστίδος χυλοῦ τε, καὶ στύρακος καλοῦ,Ὀποπάνακος, καὶ μαλαβάθρου φύλλων νέου,Πάντων ἑκάστου τὰς ἴσας δὶς δ΄.Κασίας μελαίνης ζ΄. πολίου ζ΄.Λευκοῦ πεπέρεως ταὐτὸ, σκορδίου τ᾿ ἴσον,Τοῦ Κρητικοῦ δαύκου τε ταὐτὸν σπέρματος.Ἴσας δ᾿ ἔνι τούτων, βαλσάμου καρποῦ δραχμὰς,Καὶ κύφεως τὸν αὐτὸν ἐνίοτε τούτων σταθμόν.Τινὲς δὲ καὶ βδελλίου ἐπὶ τούτων ἴσον,Νάρδου καθαρᾶς δὲ Κελτικῆς, καὶ κόμμεως,Καὶ πετροσελίνου, καὶ ὀπίου, μηκωνείου,Καὶ καρδαμώμου, καὶ μαράθρου τοῦ σπέρματος,Καὶ Γεντιανῆς, καὶ ῥόδων φύλλων ἴσας,Ἀνὰ ε΄. δραχμὰς μικρὸν ἐπιῤῥεπέστερον.Τοῦ Κρητικοῦ τε ταὐτὸ δικτάμνου μέρος,Ἀνίσου τε καὶ ἀσάρου τε γ΄. δραχ.Ἀκόρου τε καὶ φοῦ, καὶ σαγαπηνοῦ τὰς ἴσας,Ἀθαμαντικοῦ μήου τε καὶ τῆς ἀκακίας,Σκίγκου τε γαστρὸς, ὑπερικοῦ τε σπέρματος.Τούτων ἴσα πάντων ἀνὰ β΄. S\".Ὁλκάδας, οἴνου τὸ μέτριον, καὶ μέλιτοςΤὸ σύμμετρον, ὡς τάσδ᾿ ὁμοίως οὕτως σκεύασον.Ἐπεὶ οὖν κύφεως ἐμνημόνευσεν ὁ Δαμοκράτης, ὃ καὶ αὐτὸς\nκατασκευάζεται, διὰ τοῦτο καλῶς ἐποίησε, προσγράψας αὐτοῦ τὴν\nκατασκευὴν, ἐφεξῆς γεγραμμένην.\nΤὸ κῦφι δ᾿ οὐδέν ἐστιν οὐδὲ μίγμ᾿ ἁπλοῦν,Οὐδ᾿ αὐτὸ γῆ φέρει τις, οὐδ᾿ ὀπίζεται.Αἰγύπτιοι δὲ τοῦτο τῶν θεῶν τισινἘπιθυμιῶσι σκευάσαντες, ὡς φράσω.Λευκὴν λαβόντες σταφίδα τὴν λιπαρωτάτην,Αἴρουσι τὸν φλοιόν τε καὶ τὸ σπέρμ᾿ ἅπαν.Τὴν σάρκα δ᾿ αὐτῆς λεοτριβήσαντες καλῶςἹστᾶσι δραχμὰς Ἀττικὰς δὶς\nδώδεκα,Τερμινθίνης τε ταὐτὸ τῆς κεκαυμένης,Σμύρνης τε ιβ΄. κινναμώμου δ΄.Σχοίνου ιβ΄. καὶ κρόκου μία, βδελλίουὌνυχας δραχ. γ΄. ἀσπαλάθου β΄. S\".Ναρδοστάχυος γ΄. καὶ κασίας γ΄. τῆς καλῆςΚαθαρᾶς, κυπείρου γ΄. δραχμὰς, ἀρκευθίδωνἘκ τῶν μεγίστων καὶ λιπαρῶν ταύταις ἴσας,Θ΄. δὲ καλάμου τοῦ μυρεψικοῦ δραχμὰς,Μέλιτος τὸ μέτριον, παντελῶς οἴνου βραχὺ,Βδέλλιον, οἶνον, σμύρναν εἰς θυΐδιονΒαλόντες, εὖ τρίβουσιν ὡς μέλιτος πάχοςὙγροῦ ποιῆσαι, καὶ προσαποδόντες μέλιΤὴν σταφίδα συντρίβουσιν, εἶτα λεῖα δὲἍπαντα καταμίξαντες ἐκ τούτου κύκλουςΒραχεῖς ποιοῦντες θυμιῶσι τοῖς θεοῖς.Ῥοῦφος μὲν οὕτω δεῖν ἔφασκε σκευάσαι,Ἀνὴρ ἄριστος ἑκτικός θ᾿ ἐν τῇ τέχνῃ.Ἔνιοι δὲ κιννάμωμον οὐ σχόντες βαλεῖνΜίσγουσι ταὐτὸ καρδαμώμου σπέρματος.Χρῶνται δ᾿ ὁμοίως τῇ πρὸ ταύτης συνθέσει.Τινὲς δὲ καὶ τοῖς ἧπαρ ἢ τὸν πνεύμονα,Ἥ καί τι ἕτερον σπλάγχνον ἐξηλκωμένοιςΠίνειν διδόασιν, ὡς δραχμὴν τοῦ φαρμάκου.\n[Περὶ τριῶν ἀντιδότων ἀξιολόγων, δυοῖν πρὸς τὴν φθίσιν καὶ μιᾶς πρὸς\nτὰ δηλητήρια.] Μεμνημένου δὲ τοῦ Δαμοκράτους καὶ ἄλλων ἀντιδότων\nἀξιολόγων, ἄμεινον ἔδοξέ μοι κᾀκείνας διὰ τὴν αὐτὴν χρείαν ἐν μέτρῳ\nγεγραμμένας ὑπ᾿ αὐτοῦ παραθέσθαι. τὴν μὲν οὖν θηριακὴν\nὀνομαζομένην ὅπως συντίθησιν ἐν τῷ πρὸ τούτου λόγῳ δεδήλωκα·\nνυνὶ δὲ τὰς ἐφεξῆς αὐτῆς γεγραμμένας παραθήσομαι.\nἌλλη σφόδρα καλὴ πρὸς φθισικοὺς κεχρονισμένουςΤοὺς θ᾿ αἷμ᾿ ἀνάγοντας, καὶ πυρέσσοντας λάθρα,Καὶ τοὺς ἔχοντας ἀσθενῆ θώρηκα,Καὶ τοὺς στομαχικοὺς, ἡπατικοὺς, νεφριτικοὺς,Καὶ πρὸς ἅ προεῖπον πάντα. τοῖς τρυφερωτέροιςΜᾶλλον προσηνὴς, ἀλλ᾿ ἔλαττον δραστική.Ταύτῃ λέγουσι τὸν Σεβαστὸν ἡδέωςΧρησάμενον ὑγιᾶ γεγονέναι ἐν βραχεῖ χρόνῳ,Πλευροῖς τε καὶ θώρακι δυσχρηστούμενον.Ἔχει δὲ ψυλλίου τε καὶ κασίας\nκιῤῥᾶς,Ναρδοστάχυός τε, καὶ καθαρᾶς τῆς Κελτικῆς,Καὶ κινναμώμου, καὶ κρόκου τοῦ προσφάτου,Ἀνὰ ιβ΄. δραχμὰς, καὶ ὀποβαλσάμου δέκα,Στακτῆς Ἀραβικῆς παχυτάτης ιστ΄.Σχοίνου τε λεπτῆς, Λημνίας τε τῆς καλῆς,Ῥᾶ Ποντικοῦ τε, πηγάνου τε σπέρματος,Τὸ δ᾿ ἄγριόν ἐστι πήγανον κρεῖττον πολὺ,Καλοῦ τ᾿ ἀμώμου καὶ ῥόδων ξηρῶν ἴσον,Λευκοῦ τε πεπέρεως, βουνιάδος τοῦ σπέρματος.Ἔστω δ᾿ ἀγρίας τοῦτο, μὴ τῆς ἡμέρου,Τούτων ἀνὰ δραχμὰς δ΄. λιβάνου τε γ΄.Ἴσον τε λιβάνῳ προσβαλεῖς τὸ ΚρητικὸνΔίκταμνον, ἱκανῶς ξηρὸν ἀλλὰ πρόσφατον.Ταὐτό τε κυμίνου Θηβαϊκοῦ τοῦ σπέρματος.Τὰ μὲν ἄλλα κόψας σῆθε λεπτῷ κοσκίνῳ,Μόνον δὲ τὸ ψύλλιον εἰς ὅλμον βαλὼν,Κόψον πολὺ πλέον, ἵνα λάβῃς ὅσον θέλῃς.Ἅπαν γὰρ αὐτὸ λεπτὸν ἀδύνατον ποιεῖν.Σκεύαζε δ᾿ οὕτω, τὴν καλὴν στακτὴν βαλὼνΕἰς πλατυτέραν θυείαν, οἴνου παραχέωνΛιπαροῦ Φαλερίνου τὸ μέτριον, λέαινέ τεἘπ᾿ ὀλίγον αὐτὰ, καὶ ὀποβάλσαμον\nτότεΜιγνὺς, δίϋγρον τοῦτο δ᾿ ἐστὶ χρήσιμον,Παρεμπάσσων τε τὰ ξηρὰ πάντα μίγματα,Ἄφες δ᾿ ὀλίγον συμπιεῖν τὸ φάρμακον,Τό, τε μέλι ζέσας, δὶς ἢ τρὶς αὐτῶν καταχέαι,Ἑνῶν τε τὴν ἀντίδοτον ἀποθήσεις τότε,Εἰς πυξίδ᾿ οἵαν εἶπον ἔμπροσθεν βραχὺ,Διδοὺς ὁμοίως κᾀπὶ τῶν αὐτῶν παθῶν.Ἄλλη σφόδρα καλὴ πρὸς ἃ εἶπον πάνθ᾿ ἁπλῶς.Φασὶν δ᾿ ἀμείνω τήνδε πρὸς τὰ πνεύματαΠολλοῖς χρόνοις λυποῦντα τὸν στόμαχον, ποιεῖν,Καὶ βορβορυγμοὺς τοὺς ἐνοχλουμένους ἀεὶ,Τῶν ἐντέρων, κώλου τε, καὶ τῆς γαστέρος.Ποιεῖ δὲ καὶ γέρουσιν ὀξυωπίαν.Τοῖς θηριοδήκτοις δ᾿ ἐστὶ συμφορωτάτη.Σκεύαζε δ᾿ αὐτὴν, ταῦτ᾿ ἔχων τὰ μίγματα.Κυρηναϊκοῦ τοῦ καλοῦ δραχμὴν ὀποῦ,Ἀκόρου τε καὶ φοῦ καστορίου τε καὶ ἀσάρου,Καὶ καρδαμώμου σπέρματος καὶ κόμμεως,Χυλοῦ τ᾿ ἀκακίας, τῆς ἀρίστης ἴρεως,Καθαροῦ σαγαπηνοῦ, ὑπερικοῦ τοῦ Κρητικοῦ,Τούτων ἑκάστου β΄. δραχμὰς ῥεπέστερον,Ὀποβαλσάμου τε τοῦ διαυγοῦς γ΄. δραχμὰς,Ὀποβαλσάμῳ δὲ ταὐτὸ ψυλλίου βάρος,Λευκοῦ τε πεπέρεως, πετροσελίνου, ΚελτικῆςΣτάχυός τε νάρδου, μαλαβάθρου φύλλου νέουΑἰθιοπικοῦ τε, καὶ κυμίνου σπέρματος,Ἀθαμαντικοῦ μήου τε, κἀμώμου καλοῦ,Μήκωνος, ὀπίου, γεντιανῆς καὶ βαλσάμου,Στήσας ἑκάστου δραχμὰς δ΄. σταθμῷ,Στύρακος σταγόνας δὲ ε΄. καὶ τριώβολον.Κόστου δὲ λευκοῦ καὶ σεσέλεως, θλάσπεως,Κασίας μελαίνης ε΄. ἑκάστου β΄. ὀβολοὺς,Σχοίνου τε, πολίου ἀνὰ ε΄. τριώβολον,Καὶ Κρητικοῦ δὲ ταὐτὸ, δικτάμνου πόαςΤαύτης ἴσον, πρόσβαλλε σκορδίου σταθμόν.Μακροῦ πεπέρεως καὶ λιβάνου καὶ ΛημνίαςΣμύρνης, γλυκυῤῥίζης, χαλβάνης, τερμινθίνης,Ξηροῦ τε νήσσης αἵματος, τοῦ προσφάτου,Ὀποπάνακός τε καὶ μαράθρου τοῦ σπέρματος,Ξηρῶν ῥόδων φύλλων, καὶ τῆς ὑποκιστίδοςΧυλοῦ καλῶς γεγονότος, ἀγαρικοῦ τ᾿ ἴσα,Τοῦ Κρητικοῦ δαύκου τε καθαροῦ σπέρματος,Ἀνισαρίου τε σπέρματος, σκίγκου τ᾿ ἴσον,Δὶς τρὶς ἑκάστου μίγματος βαλεῖς σταθμὸν,Καὶ ζιγγιβέρεως τε τοῦ ξηροῦ καλῶς,Καὶ κινναμώμου καὶ κρόκου δὶς τέσσαρας,Μέλιτός τε χρηστοῦ τὸν διπλοῦν πᾶσι σταθμὸν,Οἴνου τε Χίου τοῦ καλοῦ τὸ σύμμετρον.Ἡ τοῦ Φαλερίνου ταὐτὸ τοῦ κεχρονισμένου.Σκεύαζε δ᾿ αὐτὴν, ὡς προεῖπον δεῖν ποιεῖν,Τὴν θηριακὴν ἀντίδοτον ἔμπροσθεν βραχὺ,Διδόναι θ᾿ ὁμοίως πᾶσιν, ὡς ἐκείνην ἔφην.Ἄλλη δι᾿ αἱμάτων ἀντίδοτος, ἥν φασίν τινεςΠοιεῖν ἄμεινον πρὸς τὰ δηλητήρια.Ἔχει δὲ χηνὸς αἵματος ξηροῦ δύο,Καὶ τρεῖς χελώνης τῆς θαλασσίας δραχμὰς,Τὸ δ᾿ αὐτὸ νήσσης, καὶ ἐρίφου γ΄. τὰς ἴσας.Νήσσης δ᾿ ἄμεινον αἷμα θηλείας δοκεῖ,Στακτῆς Ἀραβικῆς παχυτάτης δραχμὰς ι΄.Ναρδοστάχυός τε τὰς ἴσας σμύρνης δραχμὰς,Καὶ κινναμώμου τοῦ καλοῦ δὶς τρεῖς δραχμάς.Ῥόδων δὲ φύλλων ξηροτάτων δὶς τέσσαρας,Σχοίνου, λιβάνου, κόστου, μία ἑκάστου δραχμὴ,Καὶ τρεῖς ἀμώμου, πεπέρεως λευκοῦ τὰς ἴσας,Καὶ τοῦ μακροῦ δὲ πεπέρεως μίαν ἥμισυ,Κρόκου δὲ δώδεκα καὶ κασίας δὶς δ΄.Ῥίζης τριφύλλου ε΄. πολίου τὰς ἴσας,Ὀποβαλσάμου τρεῖς, πετροσελίνου δ΄.Ἀρκευθίδων τῶν λιπαρῶν, καὶ\nἀκόρου δύο,Ῥᾶ Ποντικοῦ, μήου τε, δικτάμνου δύο,Τουτέστι ἀνὰ δύο, φοῦ τε τὰς αὐτὰς β΄.Ἀμμωνιακοῦ τε ὡσαύτως θυμιάματος,Μαράθρου δραχμὰς β΄. ἀγαρικοῦ δύο ἥμισυ,Τρεῖς τοῦ πετραίου πηγάνου, δαύκου β΄.Ἀνισαρίου τε καὶ ἀσάρου μίαν ἥμισυ,Ἴσον δὲ τούτοις, τούτοις πάλινἼσον κυμίνου Θηβαϊκοῦ τοῦ σπέρματος,Καὶ γ΄. δραχμὰς βουνιάδος ἀγρίας σπέρματος,Τούτοις προσαπόδος ε΄. σκορδίου δραχμὰς,Τὸ Κρητικὸν δ᾿ ἄμεινον ὡς προείπομεν,Μέλιτος ἅπασι τοῦ καλοῦ διπλοῦν σταθμόν.Ἅπαντα λεπτὰ λεῖα τὰ προειρημένα,Ἑφθῷ τε τῷ μέλιτι δεύσας ἀποτίθου.\n[Περὶ Χάρμου ἀντιδότου.] Μετὰ τὰς γεγραμμένας ἀντιδότους ἄχρι δεῦρο,\nτὴν Μιθριδάτειον ἔγραψεν ὁ Δαμοκράτης, ἣν ὀλίγον ἔμπροσθεν ἐγὼ\nπαρεθέμην. ὑπερβὰς οὖν αὐτὴν, ὡς ἐφεξῆς γράφει, προσθήσω.\nἈντίδοτος, ἥν φασιν οἱ νεώτεροι Χάρμην,Θεραπεύει δὲ διαθέσεις κεχρονισμένας,Ἃς οὐδὲν ὠφέλησεν ἕτερα φάρμακα.Σμύρνης ἔχει δὲ τῆς καλῆς, ὀποβαλσάμου,Ὑποκιστίδος χυλοῦ τε, καὶ λιβάνου καλοῦ,Ὀποπάνακος καθαροῦ τε καὶ νέου κρόκου,Τούτων ἑκάστου μίγματος\nδυοκαίδεκα.Κόστου δὲ λευκοῦ, καστορίου τε Ποντικοῦ,Τερμινθίνης τε τῆς καθαρᾶς, σχοίνου τ᾿ ἴσον.Πάλιν δ᾿ ἑκάστου μίγματος δὶς δ΄.Βότρυός τ᾿ ἀμώμου τέσσαρας, πολίου τ᾿ ἴσας,Καὶ κινναμώμου δ΄. πάλιν καλοῦ,Δὶς τρεῖς δὲ δαύκου Κρητικοῦ τοῦ σπέρματος.Τὸ δ᾿ αὐτὸ δαύκῳ σεσέλεως τοῦ σπέρματος,Κασσίας δὲ κιῤῥᾶς τοῦ φλοιοῦ δὶς θ΄.Καὶ πετροσελίνου σπέρματος ταύταις ἴσας,Μακροῦ πεπέρεως προσφάτου δὶς δώδεκα,Τὸ γὰρ παλαιὸν σητοκόπον εὑρίσκεται,Λευκοῦ ι΄. δραχμὰς, χαλβάνης καθαρᾶς ι΄.Ναρδοστάχυος δὲ τῆς καλῆς ἑκκαίδεκα,Δὶς δ᾿ εἴκοσιν καὶ ε΄. Κρητικοῦ καλοῦ,Καὶ προσφάτου. πρόσβαλλε σκορδίου δραχμὰς,Τριπλοῦν δὲ μέλιτος πᾶσι τοῖς ξηροῖς βάρος.Σκεύαζε δ᾿ αὐτὸν, ὡς προεῖπον σκευάσαι.Ἄλλας τε δυνάμεις καὶ διδοὺς αὕτως πάλιν.Ταύτην ἐπώλει Χάρμης Ἀττικῶν δραχμῶνΔὶς πεντακοσίων, οὐδ᾿ ὅλην λίτραν διδοὺς,Ἐδόκει δὲ χάριτα διδόναι τοῖς ὠνουμένοις.Τῶν δ᾿ ἀξιοπίστων Χάρμιδός τις γνωρίμωνΤαύτην ἔφασκε τὴν γραφὴν δοκιμωτάτην.Νάρδου δὶς η΄. στάχυος Ἰνδικῆς δραχμὰς,Σμύρνης τε χρηστῆς, καὶ ὀπίου, μηκωνείου,Ὑποκιστίδος τε χυλοῦ, καὶ ὀποβαλσάμου,Ὀποπάνακός τε τοῦ καθαροῦ καὶ προσφάτου,Καὶ καστορίου καὶ λιβάνου πάντων ἴσα,Ἀνὰ ιβ΄. δραχμὰς δ΄. δὲ χαλβάνης,Τερμινθίνης τε ε΄. πολίου τέσσαρας,Κασίας μελαίνης τῆς καλῆς δὶς δ΄.Λευκοῦ πεπέρεως β΄. δραχμὰς, μακροῦ μίανΚαὶ β΄. ὀβολούς. κρόκου δὲ κωρυκίου ι΄.Μίαν δὲ πρὸς ταύταισι καὶ δὶς δ΄.Σχοίνου πάνυ λεπτῆς, τοῦ τ᾿ ἀμώμου δ΄.Β΄. κινναμώμου, σεσέλεως δραχμὰς δύο,Δαύκου δραχμὰς στ΄. σπέρματος τοῦ Κρητικοῦ,Καὶ πετροσελίνου σπέρματος δὶς\nθ΄.Δὶς δ΄. δὲ σκορδίου κόμης δραχ. ζ΄.Βδέλλης ὄνυχός τε τῆς διαυγοῦς, ὡς δραχμὴν,Μέλιτός τε λίτρας ε΄. καὶ μικρῷ πλέον.Σκεύαζε δ᾿ οὕτω, προδιαλύσας τοὺς ὀποὺςΤῷ μέλιτι θερμῷ, τήν τε ῥητίνην καλῶς,Τὰ ξηρὰ πάντα παραπλάσσεις σεσησμένα.Οὕτω δ᾿ ἑνώσας πάντα, δώσεις ΠοντικοῦΚαρύου τὸ μέγεθος τοῖς ὀφείλουσιν λαβεῖν.\n[Περὶ τινων ἄλλων ἀντιδότων τῶν ὑπὸ Δαμοκράτους γεγραμμένον.]\nἘφεκτικὴν δ᾿ ἀντίδοτον εἰ βούλει ποιεῖν,Αἵματος ἄνω τε καὶ κάτω πολλοῦ φορᾶς,Ταύτην ἀκριβῶς σκευάσας, ἕξεις καλὴν,Κρόκου Κιλικίου τοῦ καλοῦ καὶ προσφάτουΔραχμὰς δὶς η΄. καὶ ὀπίου, μηκωνείου,Λιβάνου τ᾿ ἀτμήτου, καὶ καθαρᾶς σμύρνης ἴσον,Πάντων ἑκάστου πάλιν δραχμὰς ιστ΄.Φλοιοῦ δὲ ῥίζης μανδραγόρου δὶς δ΄.Ὑοσκυάμου δὲ σπέρματος τρὶς δ΄.Τρὶς β΄. δραχ. μηκωναρίου τοῦ σπέρματος,Τρεῖς κινναμώμου τοῦ καλοῦ δραχμὰς σταθμῷ.Ῥοὸς δὲ χυλοῦ Παταρικῆς ἢ ΣυριακῆςΤρὶς κε΄. καὶ ἑτέρας δὶς δώδεκα.Σκεύαζε δ᾿ οὕτω, τὸν κρόκον κεκαθαρμένον,Ἀπόβρεχε δ᾿ οἴνῳ Κρητικῷ λευκῷ γλυκεῖΔίδου β΄. τὸ πλεῖστον ἡμέρας. ὅταν ἴδῃςΜαλακὸν ἄγαν εὔτριπτον εἰς ἴγδην βαλὼν,Λέαινε τῷ δοίδυκι, καὶ λεῖον ποιῶν,Πρόσβαλλε τὸν ὀπὸν τὸν λίβανον τῇ σμύρνῃ.Χυλὸν δ᾿ ὁμοίως κατ᾿ ἰδίαν τὸν τῆς ῥοὸςΔιάβρεχε καὶ πρόσβαλλε τοῖς εἰρημένοις,Καὶ πάλιν ἑνώσας λεῖα καὶ σεσησμένα,Τὰ λοιπὰ πάντα προσαποδώσεις μίγματα,Ἑφθοῦ τε μέλιτος Ἀττικοῦ βαλὼν βραχὺ,Πάλιν λέανον ὡς γενέσθ᾿ ἓν φάρμακονἘκ τῆς θυΐδος εἰς ὑαλοῦν ἀγγεῖον,Καὶ κασσιτερινὸν μετακόμιζ᾿ ἡνωμένον.Δίδου δὲ τοῖς μὲν ἐκ φάρυγγος καὶ γαστέροςἈνάγουσι καὶ θώρακος, ἔτι δὲ πνεύμονος,Τριωβόλου τὸ πλῆθος, ἢ μικρῷ πλέονἘν τρισὶ κυάθοις κράματος κεκραμένου.Οἴνου δ᾿ ἀπὸ μύρτων καὶ ὕδατος τοῦ ἀπολύτου,Τοῖς ἀπὸ νεφρῶν οὐροῦσιν, ἢ τῆς κύστεως,Δίδου λέον τε φαρμάκου κεκραμένου.Ἀπὸ νήστεως τε καταφέρει καὶ κώλου,Λεπτῶν τε πάντων ἐντέρων τῆς θ᾿ ὑστέρας,Τοῦ φαρμάκου δίδου μὲν ὡς δραχμὴν μίαν.Δι᾿ ὕδατος ὀμβρίου δὲ τοῖς πυρουμένοις,Ἀπυρέτοισι δὲ καὶ διὰ κράματος δίδου,Ἤτοι δ᾿ ἀπὸ μύρτων ἢ γλυκέος τοῦ Κρητικοῦ.Εἰ δέ τις ἔχειν βούλοιτο μὴ πολυμίγματονἈντίδοτον, ἀλλ᾿ ἔχουσαν ὀλίγα μίγματαΤαύτην ἀκριβῶς σκευάσας, ἕξει καλὴνΠρὸς τοὺς ἀτόνους στομάχους τε καὶ ἀνορέκτους,Καὶ τοὺς καχέκτας, τούς τ᾿ ἀπεπτοῦντας ταχύ.Πρὸς πάνθ᾿ ἁπλῶς ἀλγήματα, κύτοςΚεχρονισμένον τε καὶ κατασκευὴν ἔχον.Ταύτῃ Τιβέριον τὸν Σεβαστὸν χρώμενονΛέγουσιν, ἄλλην μὴ πεπωκέναι ποτέ.Ἔχει δὲ μέλανος πεπέρεως πέντ᾿ οὐγγίας,Κροκομάγματος ιε΄. καὶ ῥόδων ι΄.Σεσησμένα ταῦτα πάντα μέλιτ᾿ ἀναλάμβανε.Ἄλλη ποιοῦσα ταὐτὰ τῇ προγεγραμμένῃ.\nἜχει δὲ ῥόδων μὲν οὐγγίας δὶς τέσσαρας,Κεκομμένα ταῦτα πάντα καὶ σεσησμένα,Ἀναλάμβαν᾿ ἑφθῷ μέλιτι τῷ λίαν\nκαλῷ,Δίδου καρύου τὸ μέγεθος τοῦ Ποντικοῦ,Μετ᾿ οἰνομέλιτος ἢ μελικράτου προσφάτου,Ἑψημένου καλῶς τε καὶ πεφρισμένου,Τοῖς θηριοδήκτοις, ἢ τὰ δηλητήριαΠεπωκόσι προσένεγκε καρύου τὸ μέγεθοςΤοῦ βασιλικοῦ μεθ᾿ ἑπτὰ κυάθων κράματος.Ῥοδίδος σκευή.\nΑὐτὸν δ᾿ ἐπιμελῶς δεῖ σε προδιασκευάσαιΟὕτως ἀκριβῶς, ῥόδα λαβὼν τὰ πρόσφατα,Τὸ φύλλον αὐτῶν ἐν σκιαῖς δυσὶ ψῦξον,Ἢ τρισὶ τὸ πλεῖστον ἡμέραις, σήσας τε τρεῖςΛίτρας, ἀπ᾿ αὐτῶν ὅλμῳ κόπτων\nσυμμέτρως,Σχοίνου τε δραχ. κ΄. εὖ κεκομμένηςΣμύρνης δέκα δύο καὶ κρόκου δὶς τέσσαρας,Προσέμπασον, καὶ κόπτε πάνθ᾿ ὁμοῦ πάλινΠοιῶν κυκλίσκους εὐμεγέθεις, ψῦξον καλῶς,Οὕτω θ᾿ ὅσον δεῖ λάμβαν᾿ εἰς τὸ φάρμακον.Κροκομάγματος σκευασία.\nΚροκόμαγμα δ᾿ εἰ βούλοιο καλὸν ἔχειν ἄγαν,Σκεύαζ᾿ ἐπιμελῶς, Κιλικίου κρόκου δραχμὰςἙκατὸν καταμίξεις, τῆς λιπαρᾶς σμύρνης ἅμαΔὶς κε΄. καὶ ῥόδων ξηρῶν ἴσον,Ἀμύλου δὲ ν΄. λευκοῦ κόμμεωςἼσας, ἄμυλον δὲ κόπτε σήσας ἐπιμελῶς,Πρόσβαλλ᾿ ἀθάλασσον οἶνον εὐώδη βραχὺν,Δεύσας ἐπιμελῶς κᾀναπλάσας ψῦξον κύκλουςΚαὶ χρῶ δεόντως ὡς καλῷ κροκομάγματι.Ἀντίδοτος προγνωστική.\nΠρογνωστικὴν δ᾿ ἀντίδοτον οὕτως σκευάσεις,Ἣν οἱ προλαβόντες ἂν λάβωσι θανάσιμον,Ἐμέσουσιν αὐτὸν μετὰ τροφῆς παραυτίκα.Οἱ δ᾿ εὐλαβῶς ἔχοντες ὡς εἰληφότες,Ἂν ἐπιλάβωσιν, ἐξεμοῦσι τὴν τροφὴν,Σὺν τῷ μετ᾿ αὐτῆς καταποθέντι φαρμάκῳ.Ὁ δὲ μηδὲν ἄτοπον, μηδὲ δηλητήριον,Συγκαταπεπωκὼς τοῖς δοθεῖσι σιτίοις,Οὐ ναυτιάσει, καὶ καθέξει τὴν τροφήν.Ποιεῖ δὲ ταὐτὸ φάρμακον καὶ πρὸς πόνουςΠλευρῶν, μεταφρένων, κύστεως, καὶ τῶν νεφρῶν,Ἐπέχει τ᾿ ἀλύπως αἷμα φερόμενον πολὺὍθεν ἂν ἐκφέρεται τοῦτο, κᾂν ἐκ πνεύμονος.Σκεύαζε δ᾿ οὕτω, Λημνίαν· ἔχων καλὴνἈπαραχάρακτον, τὴν ὁμοίως εἰρημένηνΣτήσας ἀπ᾿ αὐτῆς δύ᾿ ὀβολοὺς δραχμὴν μίαν,Ἀρκευθίδων τε τῶν λιπαρῶν δραχ. β΄.Λέαιν᾿ ἐπὶ πολὺ, παραχέων χρηστὸν βραχὺἜλαιον ἱκανῶς πρόσφατόν τε καὶ γλυκὺ,Διὰ μελικράτου δ᾿ ὡς καρύου τοῦ ΠοντικοῦΜέγεθος προσοίσεις, οἷς ἐχρῆν σε προσφέρειν.Ἐπέχειν δὲ πλεῖον αἷμα φερόμενον θέλων,Δι᾿ ὀξυμέλιτος σφόδρα καθέφθου πρόσφερε.\n[Περὶ τῶν ὑπ᾿ Ἀσκληπιάδου γεγραμμένων κατὰ τὸ ε΄. τῶν ἐντὸς παθῶν, ὃ\nἌσωνος ἐπιγράφεται.] Καλεῖν μὲν οὖν ἔθος ἐστὶ τοῖς νεωτέροις\nἰατροῖς ἀντιδότους οὐ μόνον ὅσα πρὸς τὰ θανάσιμα φάρμακα διδόασιν,\nἀλλὰ καὶ πρὸς τὰ τῶν ἰοβόλων θηρίων δήγματα, καὶ προσέτι πάθη,\nκαὶ μάλιστα χρόνια, κατά τι τῶν σπλαγχνῶν, ἢ ἀποστήματα. τεμὼν δὲ\nτριχῇ τὴν διδασκαλίαν αὐτῶν ὁ Ἀσκλη πιάδης, πρῶτα μὲν ἔγραψεν ὅσα φησὶ τοῖς κατὰ περίοδον\nπυρέττουσιν ἁρμόττειν, ἅμα τῷ καὶ συγχρίσματά τινα, καλεῖ\nγὰρ οὕτως αὐτὸς, ἐφεξῆς προσγράψαι. ταῦτα μὲν οὖν ἅπαντα\nληξιφάρμακα καὶ ληξιπύρετα καλεῖ· τὸ δὲ β΄. γένος αὐτῶν θηριακὰ\nφάρμακα, πρὸς λυσσοδήκτους καὶ σκορπιοδήκτους, ἔτι τε τούς τε ὑπὸ\nφαλαγγίων δεδηγμένους καὶ ἐχιδνῶν. τὸ δὲ τρίτον γένος τῶν φαρμάκων\nδιχῇ τεμὼν καὶ αὐτὸ, τὸ μὲν ἕτερον αὐτῶν πρὸς τοὺς τὰ θανάσιμα\nπεπωκότας ὀνομάζει. τὸ δ᾿ ἕτερον προφυλακτικὸν θανασίμων\nφαρμάκων, οὐ κατὰ τὴν αὐτὴν τάξιν τῷ Ἀνδρομάχῳ τὴν διδασκαλίαν\nποιησάμενος. ἐκεῖνος γὰρ, ὡς ἐν ἀρχῇ τοῦδε τοῦ γράμματος εἴρηταί\nμοι κατὰ τὴν ἐντὸς ἐπιγραφομένην τῶν βιβλίων αὐτοῦ, προτάξας\nἀντίδοτα πάντα, ἐφεξῆς γράφει τὰ πινόμενα φάρμακα πρὸς ἡντιναοῦν\nδιάθεσιν, οὐ μόνον ἀποστημάτων ἢ θανασίμων φαρμάκων ἢ θηρίων\nἰοβόλων, ἀλλὰ κᾂν ἔμβρυον ἐκβαλεῖν δέῃ, καὶ τοῦτο τὸ φάρμακον\nἀντίδοτον ὀνομάζει, καὶ πρὸς σπάσματα καὶ ῥήγματα, καὶ συνελόντι\nφάναι πρὸς πάντα τὰ ἐντὸς πάθη, περὶ ὅ τι ἂν ᾖ μέρος τοῦ σώματος ἡ\nσύστασις αὐτῶν γεγενημένη. τὰ δὲ πρὸς τὰ τοιαῦτα πάθη\nπινόμενα φάρμακα καὶ ποτίσματα κέκληκεν ὁ Ἀσκληπιάδης ἐν τῷ δ΄.\nτῶν Ἄσωνος κατὰ τὸ τέλος αὐτὰ γεγραφώς. ὑστάτας μὲν οὖν\nἔγραψεν ἀντιδότους ὁ Ἀσκληπιάδης ἐπὶ τῇ τελευτῇ τοῦ ἐν Ἄσωνος, τὰ\nπρὸς τοὺς τὰ θανάσιμα πεπωκότας, ἢ προφυλακτικὰ τοῦ μηδὲν παθεῖν ὧν\nπίωσιν. ἐγὼ δὲ πρώτας ἐνταῦθα γράψαι τὰς τοιαύτας ἔγνωκα, διά τε\nτὴν πρὸς τὰς γεγραμμένας κοινωνίαν καὶ ὅτι πολύχρηστοι τυγχάνουσιν\nοὖσαι. καὶ γὰρ πρὸς τὰ ἀποστήματα καθ᾿ ὁτιοῦν σπλάγχνον καὶ\nμόριον ἐν τῷ βάθει κείμενον ἁρμόττουσι, καὶ πρὸς ἀτονίαν αὐτῶν\nἔνιαι, καὶ πρὸς κακοχυμίαν, ἀνωδυνίαν τε καὶ πέψιν ἀπέπτων χυμῶν,\nδι᾿ ὅλης τῆς ἐπιφανείας κένωσιν ἄδηλον αἰσθήσει, καθάπερ καὶ τὰς\nαἰσθητὰς, δι᾿ οὔρων καὶ διαχωρημάτων καὶ πτυσμάτων, ὅσα μετὰ βηχὸς\nσυνεκκαθαίρει πνεύμονά τε καὶ θώρακα. τὰ πλεῖστα δ᾿ αὐτῶν καὶ\nλεπτύνειν τοὺς παχεῖς χυμοὺς πέφυκε, καὶ τέμνειν, καὶ ἀποῤῥύπτειν\nτοὺς γλίσχρους, οἷς ἕπεται καὶ τὸ τὰς ἐμφράξεις ὠφελεῖν,\nὅσαι συνεχῶς μὲν καθ᾿ ἧπαρ εἰώθασι γίνεσθαι, συνίστανται δὲ καὶ\nκατὰ τὰ ἄλλα σπλάγχνα καὶ μόρια· σκοπὸς γὰρ ἐπ᾿ αὐτῶν ἐστι λεπτῦναί\nτε καὶ ἀποῤῥύψαι τοὺς χυμοὺς, ἀναστομῶσαί τε τὰ πεφραγμένα τῶν\nἀγγείων πέρατα.\n[Ἀσκληπιάδου πρὸς τοὺς τὰ θανάσιμα πεπωκότας, ὡς αὐτὸς ἔγραψε κατὰ\nλέξιν.] [Πρὸς τὸν τῆς μήκωνος ὀπόν.] Τοῖς μὲν οὖν τὸν τῆς μήκωνος\nὀπὸν πιοῦσι συνοίσει ὑδρέλαιον συνεχῶς θερμὸν διδόμενον πίνειν,\nκαὶ ἀναγκαζόμενον ἐμεῖσθαι· ἢ θερμὸν ὕδωρ μετ᾿ ὀξυμέλιτος\nδιδόναι καὶ ἀναγκάζειν ἐμεῖν· ἁρμόσει δὲ καὶ διὰ κλυστῆρος τὴν\nκοιλίαν κενοῦν.\n[Πρὸς μηκώνιον.] Τοῖς δὲ μηκώνειον πίνουσιν ἁρμόσει ἄκρατον πολὺ\nπαραχρῆμα διδόμενον· ἢ πέπερι μετὰ οἴνου, ἢ κάρδαμον, ἢ καρδάμωμον.\nἁρμόσει δὲ καὶ γάλα πίνειν ὄνειον ἢ βόειον καὶ τὰ περὶ τὴν κοιλίαν\nκαταπλάττειν ἀλεύρῳ πυρίνῳ ἢ κριθίνῳ ἡψημένῳ μετ᾿ οἴνου, καὶ\nκλύσμασι χρῆσθαι πρᾳοτέροις.\n[Πρὸς ἀκόνιτον.] Τοῖς δὲ ἀκόνιτον\nπεπωκόσι βοηθεῖ ποθὲν πήγανον χειροπληθὲς, λεανθὲν μὲν μετ᾿ οἴνου\nἀκράτου, καὶ ζωμὸς ὄρνιθος λιπαρᾶς.\n[Πρὸς ὑοσκύαμον.] Τοῖς δὲ τὸν ὑοσκύαμον πιοῦσι συμφέρει γάλα ποθὲν,\nμάλιστα μὲν ὄνειον· εἰ δὲ μὴ, ἄλλο κατ᾿ ἰδίαν, καὶ μετὰ μελικράτου\nθερμοῦ.\n[Πρὸς κορίανον.] Τοῖς δὲ χλωρὸν κορίανον πιοῦσι· βοηθεῖ οἶνος\nἄκρατος ποθεὶς καὶ ζωμὸς ὄρνιθος λιπαρᾶς.\n[Πρὸς λαγωὸν θαλάττιον.] Τοῖς δὲ λαγωὸν θαλάττιον εἰληφόσιν ἁρμόττει\nγάλα πίνειν μάλιστα μὲν ὄνειον, εἰ δὲ μή γε, βόειον ἢ αἴγειον.\nδοτέον δὲ καὶ καυλοὺς μαλάχης ἡψημένους ἐπιμελῶς φαγεῖν, ἢ γλήχωνος\nχειροπληθοῦς μετὰ γλυκέος τριβέντος πίνειν, ἢ κυκλαμίνου ῥίζαν\nτριβεῖσαν μετ᾿ οἴνου· ἢ κεδρίας ὅσον ὀβολοῦ ἑνὸς, ἢ ἡμιώβολον,\nγλυκεῖ διεὶς πότιζε.\n[Πρὸς τοξικόν.] Τοῖς δὲ τοξικὸν πιοῦσι βοηθεῖ οἶνος\nπινόμενος γλυκύς, καὶ ῥόδινον ἔλαιον, καὶ αἴγειον αἷμα, καὶ σπέρμα\nβουνιάδος τριβὲν μετ᾿ οἴνου.\n[Πρὸς ἐφήμερον.] Τοῖς δ᾿ ἐφήμερον πεπωκόσι βοηθεῖ χυλὸς πολυγόνου, ἢ\nἀρνογλώσσου, ἢ ὀριγάνου,\nἢ θύμου μέρος τι οἴνῳ διαλυθέν.\n[Πρὸς δορύκνιον.] Τοῖς δὲ δορύκνιον πιοῦσι βοηθεῖ γάλα βόειον ποθὲν,\nκαὶ γλυκὺ, καὶ ζωμὸς κογχυλίων.\n[Πρὸς μύκητας.] Τοῖς δὲ μύκητας εἰληφόσι δοτέον ῥαφάνους ὠμὰς, ὥστε\nπλείστας ἐσθίειν· δοτέον καὶ οἶνον ἄκρατον καὶ κονίας κληματίνης\nἀφέψημα, καὶ νίτρον λεανθὲν μετ᾿ ὄξους· ἢ τρύγα οἴνου καύσας, καὶ\nτρίψας μεθ᾿ ὕδατος δίδου πίνειν· ἢ ἀψίνθιον μετ᾿ ὄξους· ἢ πήγανον\nλεῖον μετ᾿ ὄξους· ποιεῖ δὲ καὶ αὐτὸ καθ᾿ αὑτὸ ἐσθιόμενον\nπήγανον.\n[Πρὸς ἰξίαν.] Τοῖς δὲ τὴν ἰξίαν πεπωκόσι βοηθεῖ ἀψίνθιον πινόμενον\nμετ᾿ οἴνου καὶ καστορίου καὶ πηγάνου. συνοίσει δὲ καὶ ὀξύμελι\nποτίζειν, καὶ ἀναγκάζειν ἐμεῖν. συνοίσει δὲ καὶ ὀρίγανον μετ᾿\nοἴνου. χρηστέον δὲ καὶ τῇ τοιαύτῃ σκευασίᾳ. ♃ πηγάνου\nδραχ. στ΄. ῥητίνης δραχ. δ΄. καστορίου δραχ. β΄. χαμαιλέοντος\nκοχλιάρια γ΄. ταῦτα τρίψας καὶ ὄξει θερμῷ διαλύσας, πότιζε.\n[Πρὸς βουπρήστην.] Τοῖς δὲ τὴν βουπρήστην πεπωκόσι βοηθεῖ διδόναι\nγλυκὺ πλεῖστον πίνειν, καὶ ἀναγκάζειν ἐμεῖν· καὶ ζωμὸν καθηψημένον\nκρεῶν ὑῶν, καὶ θερμὸν γάλα, καὶ οὐκ ἄπληστα φαγεῖν. καὶ ἀφέψημα\nσύκων δοτέον πίνειν, ἢ νίτρου ἐρυθροῦ δραχ. δ΄. λεάνας καὶ μίξας\nὕδατι δίδου πίνειν.\n[Πρὸς κανθαρίδας.] Τοῖς δὲ κανθαρίδας πεπωκόσι συμφέρει πίνειν γλυκὺ\nμετ᾿ ἐλαίου, καὶ στέαρ ἑφθὸν ὕδατι διηθημένον, καὶ ἀναγκάζειν\nἐμεῖν. συμφέρει δὲ καὶ γάλακτι πολλῷ ποτίζειν καὶ κώνους πλείονας\nτρώγειν· ἢ κώνους πλείστας τρίψας μετὰ μελικράτου δίδου πίνειν· ἢ\nπήγανον λεάνας καὶ ἰρίνῳ μύρῳ μίξας δίδου πίνειν· ἢ τῶν\nκανθαρίδων τὰ πτερὰ καὶ τοὺς πόδας σὺν μέλιτι τρίψας ἐκλείχειν\nδίδου.\n[Πρὸς ψίλωθρον.] Τοῖς δὲ ψίλωθρον πιοῦσι συμφέρει θερμῷ ἐλαίῳ\nποτίζειν, καὶ ἀναγκάζειν ἐμεῖν. συνοίσει δὲ καὶ γάλα αἴγειον\nπίνειν, καὶ μαλάχης ἑφθῆς χυλὸν μετὰ μελικράτου θερμοῦ, ἢ μετ᾿\nἐλαίου· ἢ ἰσχάδων ἀφέψημα μετ᾿ ἐλαίου, ἢ σήσαμον μετ᾿ οἴνου τρίψας\nδίδου πίνειν· ἢ κάρυα βασιλικὰ ε΄. λεάνας μετ᾿ ἐλαίου δίδου· ἢ\nτέφρας κληματίνης ἀπήθημα δίδου πίνειν.\n[Πρὸς λιθάργυρον.] Τοῖς δὲ λιθάργυρον πεπωκόσι βοηθεῖ πέπερι,\nσέλινον, σμύρνα μετ᾿ οἴνου λειωθέντα, καὶ πινόμενα.\n[Πρὸς γύψον.] Τοῖς δὲ γύψον πιοῦσι δοτέον πίνειν τέφρας κληματίνης\nἀπήθημα, καὶ θύμον μεθ᾿ ὕδατος τριβέντα.\n[Πρὸς τὰς τοῦ γάλακτος ἐκθρομβώσεις.] Πρὸς δὲ τὰς τοῦ γάλακτος\nἐκθρομβώσεις συμφέρει ποτίζειν ὄξος· διδόναι δὲ χρὴ καὶ πητυὰν μεθ᾿\nὕδατος κρηναίου ἢ σιλφίου καὶ θείου τὸ ἴσον λεανθέντα μετ᾿\nὀξυκράτου διδόναι πίνειν.\n[Πρὸς ταύρειον αἷμα.] Τοῖς δὲ ταύρειον αἷμα πιοῦσι συμφέρει ὄξος\nθερμὸν διδόναι πίνειν, καὶ ἀναγκάζειν ἐμεῖν, ἢ σιλφίου ὀβολὸν, ἢ\nἡμιωβόλιον, ἢ νίτρου διώβολον, διέντας οἴνῳ διδόναι πίνειν, ἢ\nἐρινεῶν καρπὸν τρίψας μετ᾿ ὄξους δίδου. ἁρμόσει δὲ καὶ τὴν κοιλίαν\nκενοῦν, καὶ θερμίνῳ ἀλεύρῳ, καὶ νίτρῳ, ἡψημένοις μετ᾿ ὀξυμέλιτος\nκαταπλάττειν.\n[Πρὸς βδέλλας.] Τοῖς δὲ βδέλλας καταπιοῦσιν οἱ μὲν ἅλμην παρῄνουν\nπίνειν, οἱ δὲ χιόνα. ὁ δὲ Ἀσκληπιάδης λούειν παρῄνει, καὶ σπόγγον\nἁπαλὸν ψυχρῷ δεύσαντα καθιέναι, ὥστε τὴν βδέλλαν ἐπιβᾶσαν τῷ σπόγγῳ\nκομίζεσθαι, καὶ ἔπειτα φακῆς χυλὸν ἐδίδου· τοὺς δὲ ἔξωθεν τοῦ\nτραχήλου τόπους τοῖς ψύχουσι καταπλάττειν παρῄνει. ὁ δὲ Μῦς\nἈπολλώνιος ὄξει δριμυτάτῳ ἐπότιζε, καὶ μετὰ ἅλμης ἐχρήσατο. ὁ δὲ\nχιόνα θερμήνας καὶ λύσας ἐχρήσατο, καὶ τοῖς κατὰ καιρὸν τὴν κοιλίαν\nκαθαίρουσιν, ἐδεστοῖς τε καὶ ποτοῖς, πρὸς τὴν τῶν βδελλῶν ἔκκρισιν·\nσυγκαταφέρεσθαι γάρ φησι ταύτας τοῖς κατὰ τὴν κοιλίαν\nἐκκρινομένοις πολλάκις.\n[Πρὸς ψιμύθιον.] Τοῖς δὲ ψιμύθιον πιοῦσι συνοίσει ἐλαίῳ θερμῷ\nποτίζεσθαι καὶ ἀναγκάζειν ἐμέσαι. συνοίσει δὲ καὶ γλυκὺ καὶ θερμὸν\nποτίζεσθαι ὕδωρ, καὶ ἀναγκάζειν ἐμεῖν. συνοίσει δὲ καὶ γάλα ὄνειον\nπίνειν διδόναι, καὶ μαλάχης ἑφθῆς χυλὸν, καὶ μελίκρατον θερμὸν,\nμετ᾿ ἐλαίου ἀνακόψας δίδου πίνειν· ἢ ἀφέψημα ἰσχάδων μετ᾿\nἄλλων δίδου πίνειν, κάρυα βασιλικὰ ε΄. λεάνας μετ᾿ ἐλαίου, δίδου\nπίνειν· ἢ τέφρας κληματίνης ἀπήθημα δίδου. καὶ περὶ μὲν τῶν ἁπλῶν\nθανασίμων ἐπὶ τοσοῦτον εἰρήσθω. περὶ δὲ τῶν συνθέτων λεχθήσεται.\nἐκτίθεσθαι δὲ τὰς τούτων σκευασίας μοχθηρόν μοι δοκεῖ, καίπερ\nπολλῶν ἐπιχειρησάντων ταῖς τούτων συγγραφαῖς, ὧς ἐστιν Ὀρφεὺς ὁ\nἐπικληθεὶς Θεολόγος καὶ Ὦρος ὁ Μενδήσιος ὁ νεώτερος καὶ\nἩλιόδωρος ὁ Ἀθηναῖος τραγῳδιῶν ποιητὴς, καὶ Ἄρατος, καὶ ἄλλοι τινὲς τῶν τοιούτων συγγραφεῖς.\nτούτους μὲν οὖν ἄν τις θαυμάσειεν ἐμμέτρως ἐπιχειρήσαντας ταῖς περὶ τούτων πραγματείαις· μέμψαιτο δ᾿ ἂν εὐλόγως\nδιὰ τὰ πράγματα. διδάσκειν γὰρ μᾶλλόν ἐστι καὶ προσάγειν τοὺς\nβουλομένους ἐπὶ κακῷ, τὸ πλησίον ἐπιχειρεῖν ταῖς τούτων σκευασίαις.\nοἱ γοῦν τῶν καλῶν τούτων ποιημάτων συγγραφεῖς τὴν παρὰ τοῖς πολλοῖς\nεὐλαβούμενοι καταδρομὴν, ἐναρχόμενοι τῆς τούτων παραδόσεως, τοὺς\nἐντευξομένους πείθειν ἐπιχειροῦσιν ὡς οὐκ |ἂν εἴησαν φαῦλοι τὸ\nἦθος, οὐδὲ τῶν τοιούτων φθοροποιῶν διδάσκαλοι, ὥσπερ καὶ\nἩλιόδωρον ἐν τοῖς πρὸς Νικόμαχον ἀπολυτικοῖς ἐναρχόμενόν ἐστιν\nεὑρεῖν οὕτω γράφοντα.\nΟὐ μὰ τὸν ἐν Τρίκκῃ πρηὺν θεὸν, οὐ μὰ τὸν ὑψοῦἨέλιον σπείροντα θεοῖς φαεσίμβροτον αἴγλην,Οὐ μὰ θεῶν σκηπτοῦχον, ὑπερμενέα Κρονίωνα.Οὔτε μέ τις δώροισι παρήγαγεν, οὔθ᾿ ὑπ᾿ ἀνάγκης,Οὔτε χάριν φιλίης ἑτέρῳ κακὰ νεῖμαι ὑπέστην.Ἀλλ᾿ ὁσίας μὲν χεῖρας ἐς ἠέρα λαμπρὸν ἀείρω,Καὶ κακίης ἀμόλυντον ἔχω κατὰ πάντα λογισμόν.Ἐκ τῶν λεγομένων πείθειν ἐπιχειροῦσι τοὺς ἐντευξομένους ταῖς\nτοιαύταις πραγματείαις, τὴν παρὰ τοῖς πολλοῖς καταδρομὴν\nεὐλαβούμενοι. ἀλλ᾿ οὐδέ ἐστιν εἰπεῖν ὅτι διὰ τοῦτο χρὴ τὰς τῶν\nτοιούτων θανασίμων φαρμάκων σκευασίας εἰδέναι, πρὸς εὐχερῆ εὕρεσιν\nτοῦ βοηθηθῆναι τοῖς δυναμένοις· τοῦτο γάρ ἐστι ψεῦδος. ὁ γὰρ\nδυνάμενος τοῖς ὑπὸ τῶν ἁπλῶν θανασίμων βλαπτομένοις βοηθεῖν,\nἕκαστον τῶν κατὰ μέρος ἐπὶ συμβαινόντων ἐποπτεύων, οὗτος ἂν εἴη\nἄριστος προστάτης, καὶ τῶν ὑπὸ τῶν συνθέτων βλαπτομένων,\nεὐμηχάνως ἐκλαμβάνων ἕκαστον τῶν κατὰ τὴν τῶν συμπτωμάτων\nἐπιπλοκὴν ἐξεχόντων. ἀνιτέον δὲ ἐπὶ τὸ προκείμενον. ἀδήλων γὰρ\nὄντων τῶν βρωθέντων ἢ πωθέντων δηλητηρίων, χρὴ ὑδρέλαιον θερμὸν\nδιδόναι, καὶ πολὺ πίνειν, καὶ ἀναγκάζειν ἐμεῖν. χρήσιμον δ᾿ ἂν εἴη\nκαὶ τοὺς ὕπνους περιγράφειν, οὐ μὴν ἀλλὰ καὶ εἰς τὴν τούτων φυλακὴν\nχρηστέον ταῖς ὑπογεγραμμέναις σκευασίαις.\n[Προφυλακτικὰ θανασίμων φαρμάκων Ἀπολλωνίου Μυός.] ♃ Πηγάνου φύλλα\nκ΄. κάρυα βασιλικὰ β΄. ἁλὸς χόνδρον ἔνα, ἰσχάδας β΄. ταῦτα\nνήστει ἐσθίειν δίδου, καὶ κωλύει βλάπτεσθαι ὑπὸ τῶν θανασίμων.\n[Ἀντίδοτος προφυλακτικὴ διδομένη.] ♃\nἈρκευθίδος δραχ. β΄. Λημνίας σφραγῖδος δραχ. β΄. καὶ διώβολον.\nταῦτα τρίψας καὶ ἀναλαβὼν ἐλαίῳ ἀποτίθου. ἐπὶ δὲ τῆς χρήσεως\nκαρύου Ποντικοῦ τὸ μέγεθος μεθ᾿ ὑδρομέλιτος καὶ κυάθων β΄.\nπροπίνειν. ταύτῃ Νικομήδης ὁ βασιλεὺς ἐχρῆτο, εἴ ποτε ὑπόπτους εἶχε\nτοὺς κεκληκότας. τὸ μὲν οὖν φάρμακον, μηδεμιᾶς τοιαύτης δυνάμεως\nὑποκειμένης, κατὰ χώραν μένει. ἐπὰν δέ τι τῶν θανασίμων δοθῇ,\nναυτίαν κινεῖ, καὶ ἐμεῖν ἀναγκάζει, ὥστε τὸ δοθὲν δηλητήριον\nἐκκρίνεται τῇ ἀντιδότῳ.\n[Ἀντίδοτος Κωδίου Τούκου, ᾗ καὶ Κρατερὸς ἐχρήσατο.] ♃ Πρασίου, ἱερᾶς\nβοτάνης, πηγάνου ἀγρίου σπέρματος, σκορδίου, ῥάμνου ῥίζης τοῦ\nφλοιοῦ, ἑκάστου τὸ ἴσον, μέλιτι ἀναλάμβανε καὶ δίδου, πρὸς μὲν τὰ\nθηρία δραχ. β΄. μετ᾿ οἴνου, πρὸς δὲ τὰ θανάσιμα μετ᾿ οἰνομέλιτος\nκαὶ ἐλαίου.\n[Ἄλλη, ὡς Ἀπελλῆς.] ♃ Δικτάμνου δραχ.\nβ΄. πολίου δραχ. γ΄. πεπέρεως μακροῦ δραχ. δ΄. πηγάνου ἀγρίου δραχ.\nστ΄. σκορδίου δραχ. γ΄. μέλιτι ἀναλάμβανε καὶ δίδου, καθάπερ\nεἴρηται. ἔστι δὲ καὶ πλευριτικὴ ἀγαθὴ ὀβολῶν γ΄. διδομένη.\nἔμμηνά τε γυναιξὶ κατάγει ὁλκῆς μιᾶς διδομένη. Ἀντίδοτος\nΜιθριδάτου, ἀθανασία λεγομένη, πρὸς τὰ θανάσιμα τῶν φαρμάκων,\nκαὶ παντὸς ἰοβόλου πληγήν. ποιεῖ στομαχικοῖς ἀποξύνουσιν τὴν\nτροφὴν, αἱμοπτυϊκοῖς, βήττουσι χρονίως, καὶ ἡπατικοῖς, καὶ\nσπληνικοῖς. ποιεῖ καὶ πρὸς τὰς περὶ κύστιν ἢ μήτρας διαθέσεις. τὰ\nδὲ τῆς σκευασίας ἔχει οὕτως. ♃ Πεπέρεως λευκοῦ κόκκους μ΄. κόστου,\nμήου, ἀσάρου, ἀκόρου, δαύκου Κρητικοῦ σπέρματος, πετροσελίνου,\nνάρδου Ἰνδικῆς, λίθου νηστωρίτου ἀνὰ δραχ. δ΄. κρόκου, σμύρνης ἀνὰ\nδραχ. η΄. κινναμώμου, κασσίας ἀνὰ δραχ. ιβ΄. μέλιτος Ἀττικοῦ\nἑψημένου τὸ αὔταρκες. ἡ δόσις καρύου Ποντικοῦ τὸ μέγεθος μετ᾿\nοἰνομέλιτος κεκραμένου.\n[Ἐν ἄλλαις γραφαῖς οὕτως ἔχει.] ♃ Ναρδοστάχυος, πεπέρεως λευκοῦ,\nκόστου, μήου, ἀσάρου, ἀκόρου, ὀποβαλσάμου, δαύκου Κρητικοῦ\nσπέρματος, πετροσελίνου σπέρματος, ἑκάστου ἀνὰ δραχ. δ΄. κρόκου,\nσμύρνης, σχοίνου ἄνθους ἀνὰ δραχ. η΄. κινναμώμου, κασσίας ἀνὰ δραχ.\nιβ΄. μέλιτος τὸ ἀρκοῦν.\n[Ἐν ἄλλαις ἔχει οὕτως.] ♃ Πεπέρεως λευκοῦ κόκκους μ΄. κόστου, μήου,\nἀκόρου, ἀγαρικοῦ, σκορδίου, δαύκου Κρητικοῦ, πετροσελίνου ἀνὰ δραχ.\nδ΄. κρόκου, σμύρνης ἀνὰ δραχ. η΄. κινναμώμου, κασσίας, σχοίνου\nἄνθους ἀνὰ δραχ. ιβ΄. μέλιτος τὸ αὔταρκες.\n[Ἀμβροσία Φιλίππου Μακεδόνος, πρὸς τὰ θανάσιμα τῶν φαρμάκων, καὶ\nπαντὸς ἰοβόλου πληγήν. ποιεῖ καὶ πρὸς τὰς ἐντὸς διαθέσεις.] ♃\nΣτύρακος, χαλβάνης, πεπέρεως λευκοῦ καὶ μακροῦ, καὶ κινναμώμου, ἀνὰ\nδραχ. β΄. σελίνου σπέρματος, ἀνίσου, σχοίνου ἄνθους, κόστου,\nκυμίνου Αἰθιοπικοῦ, σεσέλεως, κύφεως, ῥήου Ποντικοῦ, καρδαμώμου,\nἀμώμου, νάρδου, σμύρνης, κασσίας ἀνὰ δραχ. δ΄. πυρήνων καθαρῶν\nφοινίκων, καὶ καρύων τῆς σαρκὸς ἀνὰ δραχ. στ΄. κρόκου\nδραχ. η΄. σταφίδας ἐκγεγιγαρτισμένας ιβ΄. μέλιτος Ἀττικοῦ τὸ\nαὔταρκες. συντίθει κατὰ τρόπον.\n[Ἀντίδοτος ζωπύριος. ποιεῖ πρὸς τὰ θανάσιμα τῶν φαρμάκων, καὶ παντὸς\nἑρπετοῦ πληγήν.] Ἐπὶ ταύτης τοιοῦτόν τι φέρεται, ὅτι Ζώπυρος δι᾿\nἐπιστολῆς προτρέπει τὸν Μιθριδάτην εἰς ἐπίκρισιν τῆς ἀντιδότου,\nμεταπεμψάμενος ἕνα τῶν κατακρίτων, τούτῳ θανάσιμον διδόναι\nφάρμακον, καὶ τότε παραινεῖ ἐπιπίνειν τὴν ἀντίδοτον. ἢ πρότερον\nδιδόναι τὴν ἀντίδοτον, καὶ τότε τὸ θανάσιμον ἐπιπίνειν. τὸ δ᾿\nαὐτὸ παρῄνει καὶ ἐπὶ ἑρπετῶν ἢ καὶ τοξικῶν πράσσειν. τούτων γὰρ\nοὕτω γινομένων συνέβαινε τὸν ἄνθρωπον ἀδιάπτωτον εἶναι. ποιεῖ δὲ\nκαὶ στομαχικοῖς πρὸς ὀξυρεγμίαν, αἱμοπτυικοῖς, κοιλιακοῖς,\nδυσεντερικοῖς, ἡπατικοῖς, σπληνικοῖς, ἐπιληπτικοῖς, νεφριτικοῖς.\nὑγιάζει δὲ καὶ τὰς περὶ μήτραν ἢ κύστιν διαθέσεις. κατάγει τὰ\nἐναποθνήσκοντα τῶν ἐμβρύων, κατεχόμενα δεύτερα. τὰ δὲ τῆς σκευασίας\nἔχει γε οὕτως. ♃ Ὀποβαλσάμου δραχ. δ΄. νάρδου Ἰνδικῆς, σμύρνης\nΤρωγλοδύτιδος, σχοίνου ἄνθους, κινναμώμου, χαρακίου,\nκόστου προσφάτου, πεπέρεως μακροῦ, ὑποκυστίδος, πολίου, πεπέρεως\nπερεατικοῦ, σκορδίου, μήου Κρητικοῦ,\nκαρδαμώμου ἀνὰ δραχ. δ΄. λιβάνου ἄῤῥενος, χόνδρου ὀποβαλσάμου,\nδικτάμνου ἀνὰ δραχ. στ΄. πετροσελίνου, κασσίας κιῤῥᾶς ἀνὰ\nδραχ. ζ΄. κρόκου κωρυκίου δραχ. η΄. μέλιτος Ἀττικοῦ τὸ αὔταρκες. ἡ\nδόσις καρύου Ποντικοῦ τὸ μέγεθος, ἀπυρέτοις μετ᾿ οἴνου, πυρέττουσι\nμεθ᾿ ὑδρομέλιτος.\n[Ἡ διὰ τῶν αἱμάτων πρὸς τὰ θανάσιμα τῶν φαρμάκων, καὶ παντὸς ἰοβόλου\nπληγήν.] ♃ Πεπέρεως μακροῦ καὶ λευκοῦ, κόστου, ἀκόρου, κρόκου, φοῦ,\nμήου, δικτάμνου Κρητικοῦ, ἀμμωνιακοῦ, ἀγαρικοῦ ἀνὰ δραχ. β΄.\nἀμώμου, ὀποβαλσάμου, πηγάνου ἀγρίου σπέρματος, κυμίνου Αἰθιοπικοῦ,\nἀνίσου, νήσσης αἵματος, ἄῤῥενος καὶ θηλείας ξηροῦ, ἐριφείου\nαἵματος, χηνείου αἵματος, βουνιάδος ἀγρίας σπέρματος ἀνὰ δραχ. γ΄.\nΓεντιανῆς, τριφυλλίου, σχοίνου ἄνθους, λιβανωτοῦ, ῥόδων ξηρῶν ἀνὰ\nδραχ. δ΄. πετροσελίνου δραχ. ε΄. πολίου Κρητικοῦ τὸ ἴσον,\nκινναμώμου δραχ. στ΄. σκορδίου ἄνθους δραχ. η΄. σμύρνης, νάρδου ἀνὰ\nδραχ. ι΄. κρόκου δραχ. ιβ΄. κασσίας δραχ. η΄. κόψας καὶ\nσήσας ἐπιμελῶς, ἀνάκοπτε μέλιτι Ἀττικῷ ἀφηψημένῳ, καὶ ἀνελόμενος\nεἰς πυξίδα ἀργυρᾶν, χρῶ ὡς μεγίστῳ φαρμάκῳ.\n[Περὶ τῆς διὰ σκίγκου ἀντιδότου, περὶ θηριακῆς, καὶ\nἑκατονταμιγμάτου.] Ἀντίδοτος Μιθριδάτου Εὐπάτορος, ἡ διὰ σκίγκου\nλεγομένη, ποιοῦσα πρὸς τὰ θανάσιμα τῶν φαρμάκων, καὶ πρὸς πᾶσαν\nφθοροποιὸν ὕλην, καὶ παντὸς ἰοβόλου πληγὴν, καὶ πρὸς τὰς τῶν ἐντὸς\nδιαθέσεις, καὶ πρὸς συλλήψεις συνεργεῖ, κατάγει ἔμμηνα· καὶ τὰ\nἐναποθνήσκοντα ἔμβρυα, καὶ τὰ κατεχόμενα δεύτερα λύει, καὶ τοῖς\nκατὰ περίοδον πυρετοῖς βοηθεῖ, καὶ παρέτοις, τρομώδεσιν,\nὀπισθοτονικοῖς, ἰσχιαδικοῖς, ποδαγρικοῖς, καὶ πρὸς πᾶσαν νευρικὴν\nσυμπάθειαν. τὰ δὲ τῆς σκευασίας ἔχει οὕτως. ♃ Σκίγκου, σαγαπηνοῦ,\nἀκόρου, φοῦ, ὑπερικοῦ, ἀκακίας, ἴρεως, μήου, κόμμεως ἀνὰ δραχ. β΄.\nῥόδων ξηρῶν, γεντιανῆς, καρδαμώμου ἀνὰ δραχ. δ΄. μηκωναρίου\nσπέρματος δραχ. ε΄. καὶ διώβολον, στύρακος δραχ. η΄. πολίου,\nκασσίας μελαίνης, σεσέλεως, βδελλίου, βαλσάμου, πεπέρεως λευκοῦ ἀνὰ δραχ. ε΄. καὶ διώβολον, ὑποκυστίδος χυλοῦ, ὀποπάνακος,\nσμύρνης, λιβάνου ἄῤῥενος, καστορίου, πεπέρεως μακροῦ, κύφεως,\nμαλαβάθρου φύλλων ἀνὰ δραχ. στ΄. σκορδίου, κόστου, σχοίνου ἄνθους,\nχαλβάνης, ῥητίνης τερμινθίνης ἀνὰ δραχ. στ΄. καὶ διώβολον, νάρδου\nΣυριακῆς, ὀποβαλ σάμου,\nθλάσπεως, δαύκου Κρητικοῦ ἀνὰ δραχ. στ΄. καὶ διώβολον, κρόκου,\nκινναμώμου, ζιγγιβέρεως ἀνὰ δραχ. στ΄. καὶ διώβολον, γλυκυῤῥίζης\nχυλοῦ, ἀγαρικοῦ, ἀνὰ δραχ. ζ΄. καὶ τριώβολον, μέλιτος τὸ αὔταρκες,\nοἴνου καλοῦ τὸ ἀρκοῦν εἰς τὸ διαλῦσαι τοὺς χυλούς. συντίθεται δὲ\nτοῦτον τὸν τρόπον. κῦφι, ὑπόκιστις, σαγαπηνὸν, κόμμι, μηκώνειον,\nστύραξ, ὀποπάναξ ἐν οἴνῳ Χίῳ βρέχεται, μέχρι παντελῶς διαλυθῆναι,\nἡμέραν καὶ νύκτα, τὰ δὲ λοιπὰ κόπτεται καὶ σήθεται λεπτῷ\nκοσκίνῳ, καὶ μίγνυται τοῖς ἀποβρεχθεῖσι καὶ λεανθεῖσιν. ἡ δὲ ὅλη\nσύνθεσις ἀναλαμβάνεται μέλιτι Ἀττικῷ ἀφηψημένῳ, ὡς πάχος ἔχειν·\nεἶτ᾿ ἐπὶ πᾶσι βάλλομεν ὀποβάλσαμον, εἶτ᾿ ἀνελόμενοι κατατίθεμεν εἰς\nἄγγος ἀργυροῦν, καὶ ἡ χρῆσις εἰς πολλὰ, ἡ δόσις πρὸς δύναμιν. ἡμεῖς\nπρὸς ἐπίτασιν τοῦ φαρμάκου, ἕνεκα τῆς τῶν ἐμμήνων ἐποχῆς,\nκαὶ τῶν συλλημ μάτων, ὥστε\nἀκινδύνως φέρεσθαι, δικτάμνου Κρητικοῦ δραχ. δ΄. ἀμμωνιακοῦ δραχ.\nγ΄. πηγάνου ἀγρίου σπέρματος δραχ. γ΄. κυμίνου Αἰθιοπικοῦ στ΄.\nτριφύλλου σπέρματος δ΄. βουνιάδος ἀγρίας δ΄. χαμαίδρυος δραχ. δ΄.\nῥᾶ Ποντικοῦ γ΄. ὀποῦ Κυρηναϊκοῦ δραχ. β΄. τούτων προσβαλλομένων\nἡ τοῦ φαρμάκου χρῆσις γίνεται πρὸς πολλὰ χρήσιμος· φθείρει γὰρ\nτετραμηνιαῖα, καὶ τριμηνιαῖα κατάγει.\n[Μιθριδάτου θηριακή.] Ταύτῃ ὁ βασιλεὺς Μιθριδάτης ἀεὶ ἐχρῆτο\nπροφυλακῆς χάριν θανασίμου. ἡνίκα γοῦν ὑπὸ Ῥωμαίων ἑάλω, δὶς πιὼν\nθανάσιμον, καὶ μὴ δυνηθεὶς ἀποθανεῖν, ξίφει ἑαυτὸν διεχρήσατο. πρὸς\nτὰ θανάσιμα δὲ τῶν φαρμάκων ποιεῖ, καὶ παντὸς ἰοβόλου πληγὴν, καὶ\nπρὸς τὰς τῶν ἐντὸς διαθέσεις. ταύτῃ ἐχρήσατο ὁ Ἀνδρόμαχος. τὰ\nδὲ τῆς σκευασίας ἔχει οὕτως. ♃ Ἀρτίσκων σκιλλητικῶν δραχ. μη΄.\nθηριακῶν ἀρτίσκων, πεπέρεως μέλανος, ἡδυχρόου μάγματος, ὀποῦ\nμήκωνος Σπανοῦ, ἀνὰ δραχ. κδ΄. ῥόδων ξηρῶν, σκορδίου, σπέρματος\nβουνιάδος, ἴρεως Ἰλλυρικῆς, ἀγαρικοῦ, κινναμώμου,\nγλυκυῤῥίξης χυλοῦ, ὀποβαλσάμου, ἀνὰ δραχ. ιβ΄. λιβανωτίδος δραχ.\nη΄. σμύρνης, κρόκου, ζιγγιβέρεως, ῥᾶ Ποντικοῦ, πενταφύλλου ῥίζης,\nκαλαμίνθης ὀρεινῆς, πρασίου, πετροσελίνου, στοιχάδος, κόστου,\nπεπέρεως λευκοῦ, πεπέρεως μακροῦ, λιβάνου, ἀνὰ ὀβολοὺς β΄. κασσίας\nμελαίνης δραχ. δ΄. κόστου δραχ. α΄. κρόκου δ΄. πεπέρεως λευκοῦ\nμίαν, καὶ μακροῦ μίαν, Ἰλλυρίδος, σχοίνου, πολίου, σκορδίου,\nῥόδων ξηρῶν, νήσσης αἵματος, ἀνὰ δραχ. γ΄. μέλιτος Ἀττικοῦ\nἑφθοῦ τὸ ἱκανόν.\n[Ἀντίδοτος ἑκατονταμίγματος, ᾗ χρῶμαι, ἣν ἐσκεύασα Καίσαρι πρὸς\nπάντα, ἰδίως δὲ πρὸς τὰ θανάσιμα.] ♃ Ἀβροτόνου δραχ. β΄. ἥμισυ,\nἀριστολοχίας δραχ. κ΄. ἀκακίας δραχ. δ΄. ἀρκευθίδων σαρκὸς ἴσον,\nκρόκου δραχ. β΄. ἀσάρου δραχ. δ΄. ἀνίσου δραχ. γ΄. ἀμώμου δραχ.\nστ΄. ἀγαρικοῦ δραχ. γ΄. καρποῦ βαλσάμου δραχ. β΄. βδελλίου δραχ.\nγ΄. ὀβολοὺς γ΄. βαλαυστίου δραχ. β΄. γεντιανῆς δραχ. δ΄. γλυκείας\nχυλοῦ ἴσον, γογγυλίδος σπέρματος δραχ. δ΄. ἐν ἄλλῳ δραχ. η΄. γῆς\nΣαμίας μίαν, δαύκου σπέρματος δραχ. δ΄. δρακοντίου ῥίζης\nδραχ. γ΄. ὀβολοὺς γ΄. ἐρυσίμου σπέρματος δραχ. κ΄. ἴρεως Ἰλλυρικῆς\nδραχ. β΄. σμύρνης δραχ. ζ΄. ὀβολοὺς γ΄. ζιγγιβέρεως ἶσον, ἠρυγγίου\nῥίζης δραχ. δ΄. ὀβολοὺς β΄. θλάσπεως δραχ. κ΄. κονύζης λεπτῆς δραχ.\nστ΄. ἀκόρου δραχ. στ΄. ὀβολοὺς γ΄. κυπέρου δραχ. στ΄. κωνείου\nσπέρματος ἐπτισμένου δραχ. α΄. ὀβολοὺς γ΄. ἄμμεως δραχ. δ΄. κνίκου\nσπέρματος δραχ. ζ΄. ὀβολοὺς β΄. κινναμώμου δραχ. ζ΄. κόστου δραχ.\nζ΄. ὀβολοὺς β΄. κασσίας δραχ. ε΄. ὀβολοὺς β΄. κενταυρίου χυλοῦ\nδραχ. δ΄. ὀβολοὺς ε΄. καστορίου στ΄. καλάμου ἀρωματικοῦ β΄. οἱ δὲ\nδ΄. κόμμεως δραχ. β΄. καρδαμώμου δ΄. κάγχρυος δραχ. γ΄. ὀβολοὺς γ΄.\nκύφεως δραχ. στ΄. χαλβάνης δραχ. στ΄. ὀβολοὺς β΄. λιβανωτίδος\nφύλλων δραχ. δ΄. ἐλελισφάκου ἴσον, λογχίτιδος σπέρματος δραχ. β΄.\nὀβολοὺς γ΄. λιθοσπέρμου δραχ. γ΄. λιβάνου δραχ. στ΄. τριώβολον,\nμαράθρου σπέρματος δραχ. στ΄. ὀποῦ μήκωνος δραχ. στ΄. μίλτου\nΛημνίας δραχ. α΄. μαλαβάθρου ι΄. μήου δραχ. στ΄. νήσσης αἵματος\nστ΄. νάρδου Συριακῆς δραχ. στ΄. ὀβολοὺς γ΄. νάρδου Κελτικῆς δραχ.\nη΄. ξυλοβαλσάμου δραχ. γ΄. ὀποπάνακος ἴσον, ὀρμίνου σπέρματος η΄.\nὀρόβων λευκῶν ἴσον, πανακείας ῥίζης δραχ. στ΄. ὀποβαλσάμου δραχ.\nγ΄. πελεκίνου δραχ. στ΄. πολίου ε΄. ὀβολοὺς β΄. πολυγόνου\nφύλλων δραχ. θ΄. ἑλενίου ῥίζης δραχ. ε΄. ὀβολοὺς γ΄. πετροσελίνου\nστ΄.\nὀβολοὺς β΄. πενταφύλλου δραχ. η΄.\nὀποῦ πευκεδάνου τὸ ἴσον, πεπέρεως μέλανος δραχ. ε΄. τριώβολον, καὶ\nλευκοῦ δ΄. ὀβολοὺς γ΄. καὶ μακροῦ δραχ. α΄. σκίγκου δραχμὰς γ΄.\nτερμινθίνης β΄. ῥόδων ξηρῶν δραχ. στ΄. σαγαπηνοῦ δραχμὰς η΄.\nστοιχάδος δ΄. στροβίλων πεφρυγμένων δραχ. στ΄. σχοίνου δραχμὰς δ΄.\nὀβολοὺς β΄. σταφίδος σαρκὸς δραχ. δ΄. σεσέλεως δραχμὰς ε΄. ὀβολοὺς\nβ΄. σταφυλίνου σπέρματος δραχ. δ΄. χολῆς ταυρείας δραχ. ε΄.\nχολῆς ἀρκείας ἴσον, χαμαιπίτυος δραχ. γ΄. ψυλλίου σπέρματος\nδ΄. χαμαίδρυος ἶσον, σησάμου πεφρυγμένου δραχ. στ΄. συμφύτου\nῥίζης δραχμὰς β΄. σκορδίου κορύμβων δραχμὴν α΄. ὀβολοὺς δ΄.\nσταφίδος ἀγρίας δραχμὰς ε΄. στύρακος δραχ. ε΄. ὀβολοὺς β΄.\nτριφύλλου καρποῦ δραχ. ι΄. τορδύλου σπέρματος β΄. τευκρίου φύλλων,\nὅ τινές φασιν εἶναι χαμαίδρυν, δραχμὴν μίαν, ὑποκυστίδος χυλοῦ\nδραχμὰς β΄. S\". ὑπερικοῦ καρποῦ β΄. ὑοσκυάμου σπέρματος δραχμὰς β΄.\nῥοῦ Ποντικοῦ δραχ. β΄. φοῦ δραχ. η΄. ῥοὸς τοῦ ἐπὶ τὰ ὄψα\nδραχ. ε΄. τριώβολον· κοτυληδόνος ῥίζης δραχ. α΄. ὀβολοὺς γ΄. οἴνου\nκαὶ μέλιτος τὸ ἱκανόν. ἐγὼ οἶνον οὐ βάλλω.\n[Ποικίλαι τῶν πολλῶν ἀντίδοτοι πρὸς πολλὰ καὶ διάφορα πάθη.]\n[Ἀντίδοτος Αἰλίου Γάλλου πρὸς ἄλλα καὶ πρὸς λυσσοδήκτους.] ♃ Νάρδου\nΣυριακῆς δραχ. δ΄. σμύρνης δραχ. η΄. κινναμώμου δραχ. ιβ΄. κασσίας\nμελαίνης ἴσον, κρόκου δραχ. η΄. κόστου δραχ. δ΄. δαύκου |σπέρματος\nἴσον, μήου ἴσον, οἱ δὲ μίαν, πετροσελίνου δραχ. δ΄. πεπέρεως λευκοῦ\nκόκκους μ΄. βαλσάμου καρποῦ δραχ. δ΄. ἀκόρου, ἀσάρου ἀνὰ ἴσον,\nσχοίνου δραχ. η΄. οἱ δὲ οὐ βάλλουσι. μέλιτος ἑφθοῦ τὸ ἱκανὸν,\nπλῆθος δίδοται ἐσθίειν.\n[Ἄλλη ἀντίδοτος Αἰλίου Γάλλου πρὸς τὰ ἐντὸς πάθη ἐνεργής.] ♃\nΚινναμώμου δραχ. στ΄. κρόκου δραχ. β΄. ὀβολοὺς γ΄. πεπέρεως λευκοῦ\nδραχ. δ΄. ὀβολοὺς β΄. καὶ μακροῦ δὲ δραχ. γ΄. ὀβολοὺς γ΄. ὀπίου\nδραχ. γ΄. νάρδου Ἰνδικῆς δραχ. δ΄. σμύρνης δραχ. δ΄. ὀβολοὺς β΄.\nἀκόρου δραχ. γ΄. νάρδου Κελτικῆς δραχ. δ΄. στύρακος μίαν, ὀβολοὺς\nβ΄. χαλβάνης δραχ. δ΄. καστορίου δραχ. γ΄. ὀβολοὺς β΄.\nκόστου δραχ. β΄. ὀβολοὺς β΄. μέλιτι φύρα, δίδοται καταπότια, τοῖς\nδὲ πότιμα. ἔστι δὲ πεπτικὴ καὶ ἀνώδυνος.\n[Ἀρωματικὴ ἀρίστη Γάλλου ποιοῦσα πρὸς πάντα.] ♃ Κινναμώμου οὐγγίας\nἥμισυ, κασσίας δραχ. α΄. κρόκου δραχμῆς ἥμισυ, ἀμώμου δραχ. ε΄.\nμαλαβάθρου δραχ. β΄. σμύρνης δραχ. S\". οἱ δὲ δραχ. α΄. σχοίνου\nἄνθους α΄. κόστου οὐγγίας τὸ ἥμισυ, πεπέρεως δραχ. γ΄. μέλιτος\nἈττικοῦ τὸ ἀρκοῦν. ἐγὼ δὲ τοῦ κινναμώμου τὸ διπλοῦν, καὶ γίνεται\nκαλλίων.\n[Ἀμβροσία Ἀρχιβίου ἱερὰ, πρὸς πάντα\nτὰ ἐντὸς ποιοῦσα, ᾗ χρῶμαι.] ♃ Ἀνίσου δραχ. δ΄. σελίνου σπέρματος\nἶσον, σμύρνης δραχ. α΄. πάνακος δραχ. α΄. κινναμώμου δραχ. β΄.\nπικρολώτου σπέρματος δραχ. β΄. κασσίας δραχ. β΄. νάρδου δραχ. β΄.\nκρόκου δραχ. β΄. ὀβολοὺς γ΄. πεπέρεως τριώβολον, ὀπίου μήκωνος\nδραχ. δ΄. μέλιτος τὸ ἀρκοῦν. γίνεται πότιμα πρὸς δυσεντερικοὺς μετὰ\nμυρτίτου κοτύλης τετάρτης καὶ ὕδατος, πρὸς ἧπαρ μετὰ μελικράτου\nκοτύλης ἡμισείας, πρὸς ἀγρυπνίαν καὶ ὀφθαλμίαν καὶ πλευρῖτιν μετὰ\nμελικράτου, πρὸς δὲ κακοστομάχους μετὰ ῥοΐτου οἴνου\nκυάθους β΄. καὶ ὕδαδος ἴσον.\n[Ἀντίδοτος Ἀντιπάτρου θηριακὴ, καὶ\nπρὸς ἀσπιδοδήκτους, προδιδομένη καὶ ἐπιδιδομένη, ᾗ χρῶμαι.] ♃\nΓεντιανῆς δραχ. δ΄. τριφύλλου ῥίζης δραχ. δ΄. καὶ τοῦ καρποῦ δραχ.\nβ΄. πολίου δραχ. δ΄. ἀριστολοχίας λεπτῆς δραχ. β΄. πευκεδάνου ῥίζης\nἴσον, χαλβάνης δραχ. β΄. πετροσελίνου δραχ. δ΄. πηγάνου ἀγρίου γ΄.\nπυρέθρου δραχ. α΄. σταφίδος ἀγρίας ἴσον, ἀκόρου δραχ. γ΄. βρυωνίας\nῥίζης δραχ. β΄. πεπέρεως λευκοῦ ἴσον, καὶ μακροῦ δραχ. γ΄.\nἀμμωνιακοῦ θυμιάματος δραχ. α΄. τριώβολον, φλόμου, ἰδαίου\nχαμαιπίτυος, χαμελαίας, πρασίου λεπτοῦ, κονύζης λεπτῆς, κυμίνου\nΑἰθιοπικοῦ, ὀποῦ μήκωνος, καστορίου, μαράθρου σπέρματος, ἀγαρικοῦ,\nκασσίας κιῤῥᾶς, σχοίνου ἄνθους, ῥήου ἀνὰ δραχ. β΄. δαύκου Κρητικοῦ\nδραχ. α΄. ὀβολοὺς γ΄. ὀποπάνακος ἶσον, σαγαπηνοῦ δραχ. β΄. ὀβολοὺς\nγ΄. ἀβροτόνου δραχ. α΄. ὀβολοὺς γ΄. δικτάμνου ἴσον, στύρακος ἴσον,\nκινναμώμου δραχ. γ. νάρδου δραχ. γ΄. σμύρνης δραχ. δ΄. λιβανωτοῦ\nδραχ. α΄. κρόκου δραχ. η΄. ἀνίσου δραχ. α΄. ὀποῦ\nΚυρηναϊκοῦ δραχ. α΄. πιτυᾶς νεβροῦ δραχ. γ΄. μέλι Ἀττικόν. ταύτης\nλαμβάνεται καρύου Ποντικοῦ μέγεθος εἰς προφυλακήν.\n[Θηριακὴ Αἰλίου Γάλλου, ᾖ χρῶμαι, καλή.] ♃ Βρυωνίας ῥίζης δραχ.\nιστ΄. τριφύλλου σπέρματος, ὀποπάνακος ἀνὰ δραχ. η΄. ἀριστολοχίας\nλεπτῆς δραχ. ιβ΄. λιβανωτίδος ῥίζης, ἴρεως Ἰλλυρικῆς, ζιγγιβέρεως,\nμηκωνείου ἀνὰ δραχ. η΄. πηγάνου ἀγρίου σπέρματος δραχ. ιβ΄. κυμίνου\nΑἰθιοπικοῦ δραχ. ιστ΄. σμύρνης, κασσίας, καστορίου, σεσέλεως,\nἠρυγγίου ῥίζης, ἑρπύλλου, ὀποῦ Κυρηναϊκοῦ, ἀνὰ δραχ. στ΄. Μηδικοῦ\nδραχ. ιβ΄. σαγαπηνοῦ δραχ. στ΄. κρόκου δραχ. ε΄. ἀλεύρου ὀροβίνου\nδραχ. κδ΄. σὺν ὕδατι ἀνάπλαττε τριωβολιαίους τροχίσκους, δίδου σὺν\nοἴνῳ.\n[Θηριακὴ ἄλλη Αἰλίου Γάλλου σφόδρα ἐνεργής.] ♃ Τριφύλλου σπέρματος\nδραχ. ιβ΄. ἀριστολοχίας δραχ. στ΄. ἡδυχρόου μάγματος δραχ. η΄.\nπενταφύλλου δραχ. δ΄. ἐχίου βοτάνης δραχ. στ΄. φιλοκράτου δραχ. ε΄.\nσαγαπηνοῦ δραχ. δ΄. πολίου δραχ. στ΄. καστορίου δραχ. γ΄. κρόκου\nδραχ. η΄. σελίνου σπέρματος, ἀνίσου, μαράθρου,\nπετροσελίνου, ἀνὰ δραχ. στ΄. ὀποπάνακος δραχ. δ΄. ὀποβαλσάμου δραχ.\nστ΄. σεσέλεως δραχ. δ΄. κυμίνου Αἰθιοπικοῦ ἢ Θηβαίου δραχ. ε΄.\nσμύρνης, σκορδίου, φοῦ, μήου ἀνὰ δραχ. στ΄. ἀλύσσου Κρητικοῦ\nσπέρματος δραχ. στ΄. ὀροβίνου ἀλεύρου δραχ. η΄. λεῖος οἶνος\nπαραχεῖται Ἀριούσιος, ἀνάπλασσε τροχίσκους, ἀνὰ τετρώβολον, ἕνα\nδίδου σὺν οἴνῳ Χίῳ ἀθαλάσσῳ ἀκράτῳ, κοτύλῃ ἡμισείᾳ. Θηριακὴ πρὸς\nτοὺς ἐντὸς πόνους, Εὐκλείδου Παλατιανοῦ, ἣν ἐσκεύασεν, ὡς ἔλεγεν\nΕὐκλείδης, ἐπὶ ἀσπιδοδήκτων. ταῦτα καὶ πρὸς πλευριτικοὺς καὶ πρὸς\nτεταρταίους, προεμηκόσι, μέγεθος καρύου Ποντικοῦ· βήσσουσιν,\nἀναφορικοῖς δι᾿ ὕδατος, θηριοδήκτοις, σὺν οἴνῳ· πλευριτικοῖς\nκαὶ αἷμα ἀνάγουσι μεθ᾿ ὕδατος κυάθων β΄. καὶ ὄξους κυάθου\nἑνός. ♃ Καστορίου δραχ. στ΄. ὀποπάνακος, σαγαπηνοῦ, σεσέλεως,\nκάγχρυος, χαμαίδρυος, χαμαιπίτυος πρασίου, ἀνὰ δραχ. ιστ΄.\nστύρακος, ἀσφάλτου Ἰουδαϊκῆς, σμύρνης, ἀνὰ δραχ. ζ΄. ὀποῦ μήκωνος\nδραχ. η΄. μέλιτος λίτραν α΄. πότιζε θηριοδήκτους, εἰ οἷόν τε\nἠμεμηκότας, μετὰ χυλοῦ μελίης πλείονος· εἰ δὲ μὴ, μετ᾿\nοἴνου δραχ. α΄. τοῦ φαρμάκου, ἢ καὶ πλέον· τεταρταϊκοῖς, καρύου\nμέγεθος, χρῶ.\n[Θηριακὴ Ζήνωνος Λαοδικέως, ὡς Μηνουκιανὸς λαβὼν ἔδωκεν.] ♃\nΚαρδαμώμου κεκαθαρμένου καὶ ἀφῃρημένου τῶν λοβῶν, ἑρπύλλου, σελίνου\nσπέρματος, βρυωνίας ῥίζης, τριφύλλου σπέρματος, ἀνίσου,\nπετροσελίνου, μαράθρου ῥίζης καὶ τοῦ σπέρματος, ἄμμεως,\nἀριστολοχίας λεπτῆς, ὀροβίνου ἀλεύρου, ὀποπάνακος, ἴσον ἑκάστου· κόψας ἰδίᾳ μίσγε, ἀναλάμβανε\nοἴνῳ αὐστηρῷ, καὶ ποίει τροχίσκους τριωβολιαίους. ὅταν ξηρανθῶσιν\nἐν σκιᾷ, ἐχέτωσαν τὸ τριώβολον. πότιζε ἕνα σὺν δραχμαῖς δυσὶν\nὕδατος τρὶς τῆς ἡμέρας, καὶ ἅπαξ τῆς νυκτὸς ἕνα τροχίσκον. ὁτὲ\nδὲ πλεονάκις, καὶ μάλιστα τοὺς συνεχῶς ἀπεμοῦντας, ποτὲ καὶ διὰ\nμυκτήρων ἔγχει, ἐὰν μὴ δύνηται καταπίνειν, ἤδη καταφερομένοις, καὶ\nἄλλως δυσχερεῖ συμπτώματι περιπεπτωκόσι. τοὺς δὲ μετὰ φλυκταινώσεως\nμελανουμένους τὸ δῆγμα καὶ ἄλλως ῥέοντας σάρκας ὡς ἕλκη κακοήθη\nἔχοντας θεράπευε. Ἀντίδοτος πρὸς σπάσματα ποιοῦσα, καὶ ῥήγματα, αἱμοπτοϊκοὺς, σπληνικοὺς, ἡπατικοὺς, τοὺς περὶ κύστιν\nεἰλεώδεις, στομαχικοὺς, κοιλιακοὺς, πνευματώδεις, ἰκτερικούς. πρὸς\nπάντας ἀγαθὴ διδόναι μέγεθος ἐλαίας μετ᾿ οἰνομέλιτος. ♃ Κινναμώμου,\nκόστου, ἀνὰ δραχ. στ΄. νάρδου Συριακῆς δραχ. κ΄. κρόκου, σμύρνης,\nμαλαβάθρου, ἀνὰ δραχ. η΄. κασσίας δραχ. ιβ΄. πεπέρεως λευκοῦ δραχ.\nι΄. λιβάνου δραχ. δ΄. σχοίνου δραχ. ιστ΄. νάρδου Ἰλλυρικῆς δραχ.\nιβ΄. Λημνίας δραχ. κ΄. μήου, σεσέλεως, ἀνὰ δραχ. η΄. σελίνου\nσπέρματος δραχ. δ΄. στροβίλων δραχ. ιβ΄. ἐρυσίμου δραχ. στ΄. σικύου\nσπέρματος πεφωγμένου δραχ. στ΄. τερμινθίνης δραχ. γ΄. πετροσελίνου\nδραχ. δ΄. ἀμώμου γ΄. σκορδίου, πολίου, ὀποβαλσάμου, γεντιανῆς,\nκυμίνου Αἰθιοπικοῦ, ἀνὰ δραχ. ε΄. πηγάνου ἀγρίου σπέρματος δραχ.\nγ΄. ἀνίσου, τραγακάνθης, ἀνὰ δραχ. η΄. φοῦ, στοιχάδος, κνεώρου,\nἀνὰ δραχ. β΄. τὸ ἐρύσιμον δι᾿ ὀθονίου ἐν ὕδατι ἕψησον, ὥστε τὸ\nφάρμακον ἀναλαβεῖν, μίξον πᾶσι λείοις, εἶτα ἐπέμβαλε τὴν\nτραγάκανθαν ὕδατι βεβρεγμένην, δίδου ἡλίκον κύαμον Αἰγύπτιον, μετὰ\nκυάθων δύο δι᾿ ὕδατος, ἀπυρέτοις δι᾿ οἰνομέλιτος. Ἀντίδοτος\nΜιθριδάτειος, ὡς Ξενοκράτης παρὰ Νικοστράτῳ, πρὸς πάντα\nθανάσιμα, καὶ πρὸς θηριοδήκτους, δυσπεψίας, πνευματώσεις,\nστομαχικοὺς, κοιλιακοὺς, ἡπατικοὺς, σπληνικοὺς, ἰσχιαδικοὺς,\nνεφριτικοὺς, πλευριτικοὺς, περιπνευμονικούς. ♃ Ὑποκιστίδος χυλοῦ\nδραχ. στ΄. σκορδίου δραχ. ε΄. καστορίου δραχ. δ΄. πετροσελίνου\nδραχ. ε΄. σεσέλεως δραχ. α΄. λιβάνου δραχ. στ΄. πολίου δραχ. β΄.\nδαύκου Κρητικοῦ δραχ. ι΄. πεπέρεως λευκοῦ δραχ. α΄. ὀβολοὺς γ΄. καὶ\nμακροῦ δραχ. α΄. κόστου δραχ. δ΄. τριώβολον, κινναμώ μου β΄. κρόκου δραχ. ε΄. ὀβολοὺς γ΄.\nκασσίας μελαίνης δραχ. δ΄. νάρδου δραχ. η΄. σμύρνης δραχ. η΄.\nσχοίνου δραχ. δ΄. ἀμώμου δραχ. β΄. χαλβάνης δραχ. β΄. τερμινθίνης\nδραχ. α΄. ὀβολοὺς γ΄. ὀποῦ μήκωνος δραχ. κ΄. μέλιτι Ἀττικῷ δίδου,\nὡς τὰς λοιπάς. Ἀντίδοτος τυραννὶς καλουμένη, ὡς Νεῖλος Ἀντιπάτρου,\nποιοῦσα πρὸς λιθιῶντας, καὶ τοὺς πνιγομένους. ἐκβάλλει καὶ τὰ\nἐγκατεχόμενα δεύτερα καὶ ἔμβρυα. ἐπιληπτικοῖς, ποδαγρικοῖς,\nἀρθριτικοῖς, ἰσχιαδικοῖς, ἄγουσα παχέα οὖρα πλεῖστα. πότιζε\nκυάθου μέγεθος οἰνομέλιτι καὶ πρὸς τὰ θανάσιμα, θηριοδήκτοις\nοἴνῳ, ἐπιληπτικοῖς πυρέσσουσι, σὺν ὑδρομέλιτι. ♃ Σκίγκου\nδραχ. η΄. σμύρνης δραχ. κη΄. Λημνίας μίλτου δραχ. δ΄. νάρδου δραχ.\nη΄. σχοίνου δραχ. δ΄. κινναμώμου δραχ. κδ΄. ῥίζης γλυκείας δραχ.\nκη΄. σμύρνης δραχ. κ΄. ἠρυγγίου δραχ. κδ΄. ἀμώμου δραχ. ιβ΄.\nκαρδαμώμου δραχ. η΄. κρόκου δραχ. η΄. κεδρίδων μελαινῶν δραχ. ιβ΄.\nμελιλώτου δραχ. ιβ΄. ὑακινθίνου σπέρματος δραχ. δ΄. πεπέρεως μακροῦ\nδραχ. δ΄. καὶ λευκοῦ κόκκους πε΄. σφονδυλίου δραχ. ιβ΄. στοιχάδος\nδραχ. ε΄. πυρέθρου δραχ. στ΄. μαλάχης ἀγρίας σπέρματος δραχ. ιβ΄.\nλευκοΐου σπέρματος δραχ. γ΄. ὀποβαλσάμου δραχμὰς στ΄. κόστου δραχ.\nη΄. ὀβολὸν ἕνα, ἄμμεως δραχμὰς ιβ΄. κοτυληδόνος ῥίζης δραχμὰς ιδ΄.\nδαύκου σπέρματος δραχ. ιβ΄. καρποβαλσάμου δραχ. δ΄. ξυλοβαλσάμου\nδραχμὰς δ΄. κασσίας δραχ. η΄. κυμίνου Αἰθιοπικοῦ δραχ. δ΄. ὠκίμου\nσπέρματος δραχ. η΄. ἀκόρου δραχ. η΄. οἰνάνθης δραχ. η΄. σελίνου\nσπέρματος ιβ΄. σαγαπηνοῦ δραχ. η΄. καππάρεως ῥίζης δραχ. δ΄.\nγεντιανῆς δραχ. ιδ΄. περικλυμένου\nῥίζης δραχ. η΄. λιβάνου δραχ. η΄. στύρακος δραχ. α΄. κέγχρου ἀγρίας\nδραχ. κδ΄. σμυρνίου ῥίζης δραχ. δ΄. σισάρου σπέρματος δραχ. η΄.\nἀμμωνιακοῦ θυμιάματος δραχ. ιστ΄. σεσέλεως δραχ. δ΄. κάγχρυος δραχ.\nδ΄. οἱ δὲ δραχ. α΄. Ἰλλυρίδος δραχ. δ΄. ἀνίσου δραχ. δ΄.\nχαμαιπίτυος δραχ. ιε΄. χαμαίδρυος ἴσον, σμυρνίου σπέρματος δραχ.\nη΄. ζιγγιβέρεως δραχ. ιδ΄. κενταυρίου λεπτοῦ δραχ. η΄. σταφυλίνου\nσπέρματος, μήου ἀνὰ δραχ. η΄. καλάμου ῥίζης δραχ. δ΄. μύρου καλοῦ\nκοτύλην α΄. μέλιτος Ἀττικοῦ τὸ ἱκανόν.\n[Πρὸς τεταρταίους, ὡς Ἅρπαλος.] ♃ Σμύρνης δραχ. δ΄. πεπέρεως μακροῦ\nἢ λευκοῦ δραχ. β΄. μηκωνείου δραχ. β΄. καστορίου ὀβολοὺς γ΄. S\".\nκαρδαμώμου δραχ. δ΄. σαγαπηνοῦ δραχ. β΄. λεῖα σὺν ὕδατι ἀνάπλασσε\nτροχίσκους, ἀνὰ ὀβολοὺς β΄. τοῖς περιοδικοῖς σὺν οἴνου κυάθοις β΄.\nἀδριανοῦ, ἢ ἀμιναίου, καὶ ὕδατος πηγαίου ἀφηψημένου κυάθοις δ΄.\nπυρέσσουσιν σὺν ὑδρομέλιτι. ποιεῖ δὲ καὶ πρὸς τὰς λοιπὰς περιόδους.\nἐπεὶ δὲ καὶ πρὸς τοὺς δηχθέντας ἢ νυχθέντας ὑπό τινος τῶν\nἰοβόλων ζώων, ἅμα τοῖς προγεγραμμένοις φαρμάκοις, ἐπέγραψαν οἱ περὶ\nτὸν Ἀσκληπιάδην τε καὶ Δαμοκράτην, διὰ τοῦτο κᾀμοὶ βέλτιον ἔδοξεν\nεἶναι κατὰ τὸ προκείμενον τοῦτο βιβλίον ἐφεξῆς αὐτὰ προσθεῖναι, καὶ\nπρῶτά γε τὰ τοῦ Ἀσκληπιάδου.\n[Τὰ ὑπὸ τοῦ Ἀσκληπιάδου γεγραμμένα κατὰ τὸ ε΄. τῶν Ἄσωνος, πρὸς τὰς\nἐκ τῶν ἰοβόλων βλάβας.]\n[Πόμα λυσσοδήκτοις προφυλακτικὸν σφόδρα γενναῖον.] ♃ Λυκίου Ἰνδικοῦ\nὡς καλλίστου δίδου ὀβολοὺς γ΄. μεθ᾿ ὕδατος, καὶ ἱερᾶς βοτάνης\nμικρόν τι παραπλέκων, δίδου ἐφ᾿ ἡμέρας ἱκανάς. δίδου δὲ καὶ χωρὶς\nὕδατος εἰς ὠὸν ῥοφητὸν βαλὼν τὸ λύκιον.\n[Ἄλλη.] ♃ Καστορίου δραχ. α΄. ῥοδίνου λευκοῦ κύαθον, δίδου πίνειν\nδεύτερον τῆς ἡμέρας καὶ διαλείπων, κενοῦ ἀψινθίου ἀφεψήματι ἁλῶν\nἐπεμβεβλημένων τοσούτων, ὥστε τὸ ἐνειμένον σφοδρότερον εἶναι.\nἈντωνίνου Κώου. Ἄλυσσον βοτάνην κόψας καὶ σήσας, ἀπόθου, ἐν τῇ\nχρήσει δίδου κοχλιάριον λυσσοδήκτοις, μεθ᾿ ὕδατος καὶ ὑδρομέλιτος\nκυάθων γ΄. ἀπὸ α΄. ἡμέρας, καλὸν μὲν εἰ ἐπὶ ἡμέρας μ΄. εἰ δὲ\nμή γε, ἐπὶ τὰς πρώτας ἡμέρας ζ΄. ἄλυσσος δέ ἐστι βοτάνη τῷ\nπρασίῳ παρεμφέρουσα, τραχυτέρα δὲ, καὶ μᾶλλον ἀκανθώδης περὶ τὰ\nσφαιρία, ἄνθος δὲ φέρει κυανίζον. ταύτην χρὴ συλλέγειν ἐν τοῖς ὑπὸ\nκύνα καύμασι, καὶ ξηράναντος κόπτειν, καὶ σήθειν, καὶ\nφυλάττειν ἀδιάπνευστον. Ἄλλη ἔνδοξος πάνυ. ♃ Μιθρέου καρκίνων\nποταμίων ἐπὶ κλημάτων λευκῆς ἀμπέλου κεκαυμένων καὶ τετριμμένων\nμύστρα ι΄. ῥίζης γεντιανῆς μύστρα γ΄. τερμινθίνης μύστρα β΄. δίδου\nδηχθεῖσιν εὐθέως μετ᾿ οἴνου ἀκράτου παλαιοῦ κυάθων γ΄. ἢ ὀλίγῳ\nπλέονος, ἢ ἐλάττονος. δεῖ γὰρ παραμετρεῖν ταῖς ἡλικίαις καὶ τὴν\nδύναμιν τῶν δηχθέντων· δίδου ἐπὶ ἡμέρας γ΄. τοῖς δὲ ὕστερον τῆς α΄.\nἡμέρας, ἢ τῆς β΄. ἢ καὶ τῆς γ΄. μέλλουσι λαμβάνειν τὸ φάρμακον,\nἐπιμηχανητέον, ὥστε τὸ ἅπαξ διδόμενον τῆς ἡμέρας, τοῦτο τριπλοῦν,\nκαὶ διπλοῦν τοῦ φαρμάκου διδόναι, ὁ γὰρ οἶνος αὐτάρκης.\nἐκπληρώσαντα δὲ τὸ ἐλλεῖπον τῶν ἡμερῶν, διδόναι καρκίνων\nποταμίων μύστρον ἓν, καὶ γεντιανῆς μύστρα β΄. ἐπ᾿ ἄλλας ἡμέρας\nγ΄. μετ᾿ οἴνου κυάθων γ΄. τὸ δὲ λεγόμενόν ἐστι τοιοῦτον. τοῖς μὲν\nεὐθέως δηχθεῖσι διδόναι καρκίνων μύστρον, καὶ γεντιανῆς μύστρα β΄.\nκαὶ οἴνου ἀκράτου κυάθους γ΄.\nκαθ᾿ ἑκάστην ἐπὶ ἡμέρας στ΄. εἰ δέ\nτις ἀφυστερήσει τῆς θεραπείας, εἰ μὲν δευτεραῖος εἴη, λαμβάνειν τοῦ\nφαρμάκου τὸ διπλοῦν, ὁ γὰρ οἶνος αὐτάρκης. εἰ δὲ τριταῖος,\nλαμβανέτω τριπλοῦν. μετὰ δὲ ταῦτα τρὶς ἐπ᾿ ἄλλας ἡμέρας\nλαμβανέτω, ὅπερ ἔθος ἔχει, καθ᾿ ἑκάστην ἡμέραν λαμβάνειν. τὸ\nφάρμακον ποθὲν, ἱκανὴν ἀσφάλειαν ποιεῖ, ὥστε μὴ περιπεσεῖν τῷ\nὑδροφόβῳ.\n[Κρατίππου ἀνδρὸς, καὶ ἐπισήμου καὶ κυνοτρόφου.] ♃ Καρκίνων δραχ.\nκ΄. σμύρνης δραχ. β΄. κρόκου δραχ. α΄. S\". γεντιανῆς δραχ. α΄.\nπεπέρεως λευκοῦ κόκκους ι΄. οἴνου ὅσον ἐξαρκεῖ εἰς ἀνάληψιν. ἡ\nδόσις δραχ. α΄. μετ᾿ οἴνου κυάθων γ΄. κεκραμένου.\n[Ἄλλη, ᾗ ἐχρήσατο Ἥρας ὁ Καππαδόκης.] ♃ Σκορδίου δραχ. β΄. πεπέρεως\nλευκοῦ δραχ. β΄. S\". ὀπίου δραχ. γ΄. ὀποῦ Κυρηναϊκοῦ δραχ. γ΄. S\".\nκάγχρυος δραχ. δ΄. γεντιανῆς, πηγάνου ἀγρίου σπέρματος, μίλτου\nΛημνίας, ἀνὰ δραχ. ε΄. σμύρνης δραχ. ζ΄. ὀποβαλσάμου δραχ. η΄.\nσκεύαζε οἴνῳ, καὶ ἀναλάμβανε μέλιτι ἑφθῷ, ὕστερον ἐπιβαλὼν τὸ\nὀποβάλσαμον, καὶ δίδου εὐτονωτέροις κυάμου Αἰγυπτίου τὸ διπλοῦν,\nκαὶ ὕδατος θερμοῦ κυάθους γ΄.\n[Ἄλλη Αἰλίου Γάλλου, ὡς Βελχιόνιος ἔφη παρὰ Καίσαρος\nεἰληφέναι.] ♃ Πολίου, ὀποῦ Κυρηναϊκοῦ, ἀνὰ δραχ. γ΄ S\". κάγχρυος,\nπηγάνου ἀγρίου σπέρματος, ἀνὰ δραχ. δ΄. γεντιανῆς, μίλτου Λημνίας,\nἀνὰ δραχ. ε΄. σμύρνης δραχ. στ΄. ἢ ζ΄. ὀποβαλσάμου δραχ. η΄.\nσκορδίου, πεπέρεως, ἀνὰ δραχ. ιβ΄. μέλιτι ἀναλάμβανε.\n[Ζήνωνος Λαοδικέως λυσσοδήκτοις. ἔστι δὲ καὶ θηριακὴ ἀγαθή.]\n♃ Πετροσελίνου σπέρματος, ἄμμεως,\nἀνίσου, ἑρπύλλου, βρυωνίας ῥίζης, μαράθρου σπέρματος, ὀροβίνου\nἀλεύρου, ἀριστολοχίας μακρᾶς, τριφύλλου σπέρματος, ὀποπάνακος,\nκαρδαμώμου τῶν λοβῶν χωρὶς τῆς ἐντεριώνης, ἀνὰ δραχ. δ΄. τὸν\nὀποπάνακα οἴνῳ διαλύσας, ἔχε ἐν ἑτοίμῳ· τὰ δὲ ξηρὰ κόψας καὶ σήσας\nλεπτῷ κοσκίνῳ, φυράσας καὶ τῷ ὀποπάνακι μίξας, ἀνάπλασσε\nτροχίσκους, καὶ ξήραινε ἐν σκιᾷ, καὶ δίδου λυσσοδήκτοις δραχ. α΄.\nμετ᾿ οἴνου ἀκράτου κυάθων γ΄. ἐπὶ ἡμέρας γ΄. τοῖς δὲ ἤδη\nκατισχομένοις δίδου μετὰ ὕδατος ψυχροῦ. τὸ φάρμακον εἰς Διόνυσον\nἀναφέρεται τὸν Μιλήσιον.\n[Κλαυδίου Ἀπολλωνίου φάρμακον ἐπιτετευγμένον λυσσοδήκτοις.\nἔστι καὶ θηριακή.] ♃ Τριφύλλου σπέρματος, μαράθρου ῥίζης, ἀνὰ δραχ.\nστ΄. σκίλλης τῶν φύλλων ξηρῶν, ἀριστολοχίας μακρᾶς, ἀνὰ δραχ. ε΄.\nσκίγκου, ἑρπύλλου κλάδων, ἀνὰ δραχ. δ΄. καρδαμώμου κεκαθαρμένου,\nγλυκυῤῥίζης, ἀνὰ δραχ. γ΄. ἄμμεως, πηγάνου ῥίζης, ἀνὰ δραχ. β΄.\nὀποπάνακος, ὀποῦ Κυρηναϊκοῦ, ἀνὰ δραχ. α΄. οἴνου Φαλερίνου ξέστας\nγ΄. καὶ καρκίνων θαλασσίων κεκαυμένων λίτρας γ΄. εἰς τὸν οἶνον\nἔα βρέχεσθαι, καὶ ὅταν συμπίωσι, λεάνας ἐπιμελῶς, ἔχε ἐν\nἑτοίμῳ. τὰ δὲ ξηρὰ κόψας, καὶ σήσας λεπτῷ κοσκίνῳ, μίξας τοῖς\nκαρκίνοις, ἀνάπλασσε τροχίσκους, καὶ δίδου τριώβολον μετ᾿ οἴνου\nἀκράτου κυάθου α΄ S\". ἐπὶ ἡμέρας γ΄. καὶ περὶ μὲν τούτων ἐπὶ\nτοσοῦτον. συναπτέον δὴ τούτοις καὶ τὰς τῶν ἔξωθεν ἐπιτιθεμένας\nσκευασίας.\n[Μενίππου πρὸς λυσσοδήκτους, ᾗ ἐχρήσατο Πέλοψ.] ♃ Πίσσης Βρυττίας\nλίτραν α΄. ὀποπάνακος γο δ΄. ὄξους ξέστην ἕνα. διάλυε τὸν ὀποπάνακα\nκαὶ ὄξους κυάθοις δ΄. καὶ τὸ λειπόμενον ὑγρὸν μετὰ τῆς πίσσης ἕψε,\nκαὶ ὅταν ἀναλωθῇ\nἐπίβαλλε τὸν ὀποπάνακα, καὶ τήρει μὴ\nἀναζέσῃ· καὶ ὅταν εὖ ἔχῃ, ἐμπλάσας ποίει σπλήνια εὐμεγέθη,\nκαὶ κατὰ τοῦ δήγματος ἐπιτίθει. δεῖ δὲ τὸ ἕλκος παραφυλάττειν ἐπὶ\nἡμέρας μ΄.\n[Μενελάου λυσσοδήκτοις, ποιεῖ καὶ πρὸς αἰγίλωπας καὶ παντὸς ἑρπετοῦ\nπληγήν.] ♃ Νίτρου ἐρυθροῦ δραχ. β΄. τρυγὸς οἴνου κεκαυμένης δραχ.\nζ΄. ἀμμωνιακοῦ θυμιάματος δραχ. ζ΄. στέατος αἰγείου λίτραν α΄.\nἐλαίου λίτραν α΄ S\". κηροῦ λίτρας β΄. ὕδατος ξέστην ἕνα. τρῖβε\nἀμμωνιακὸν μεθ᾿ ὕδατος, ὥστε γλοιοῦ σχεῖν τὸ πάθος· τὸ δ᾿\nὑπολειπόμενον τοῦ ὕδατος ἕψε μετὰ νίτρου καὶ τῆς τρυγός. καὶ ὅταν\nσυστῇ, ἐπίβαλλε τὰ τηκτά. καὶ ὅταν διαλυθῇ, ἄρας ἀπὸ τοῦ\nπυρὸς, ἐπίβαλλε ἀμμωνιακὸν, καὶ ἑκάτερα εἰς θυείαν, καὶ καταμαλάξας\nἐπιμελῶς ἀνελόμενος χρῷ. Λευκὴ Βαφούλλου, ἢ Ἥρα πρὸς λυσσοδήκτους\nἔξωθεν ἐπιτιθεμένη, δίδοται καὶ καταπότιον ἐξ αὐτῆς καρύου Ποντικοῦ\nτὸ μέγεθός, καὶ καταπίνεται ἐπὶ ἡμέρας μ΄. καὶ μάλιστα τοῖς\nκεκρατημένοις, ῥύεται γὰρ τοῦ κινδύνου. ἐπιτίθεται δὲ τῷ\nτραύματι, καὶ παρὰ μίαν ἡ λύσις γίνεται, καὶ διὰ τοῦτο δεῖ λύειν παρὰ μίαν, καὶ ἀποσπογγίζειν τὴν ἀπὸ τοῦ ἕλκους\nμελανίαν, καὶ τοῦτο ποιεῖν, ἄχρις οὗ λευκὸν παραμείνῃ τὸ\nφάρμακον. ἔχει δὲ οὕτως. ♃ Κηροῦ Ποντικοῦ λίτρας β΄.\nλιθαργύρου, ψιμυθίου, ἀνὰ λίτραν μίαν, ἐλαίου παλαιοῦ ξέστην\nἕνα, σμύρνης, μυελοῦ ἐλαφείου, ἀνὰ δραχ. β΄. λιβάνου ἄῤῥενος δραχ.\nα΄. ἕψε τὴν λιθάργυρον ἐλαίῳ, καὶ ὅταν μεταβάλλῃ, κατάπασσε τὸ\nψιμύθιον, καὶ ἐπίβαλλε κηρόν· καὶ ὅταν ἀμόλυντος γένηται, ὑφελὼν τὸ\nπῦρ, ἀποδίδου τὸν μυελὸν, ἐπιπάσσων σμύρναν, καὶ λιβανωτὸν, καὶ\nμαλάσσων χρῶ. ἐν ἄλλαις γραφαῖς οὕτως ἔχει. ♃ Κηροῦ λίτρας β΄.\nψιμυθίου, λιθαργύρου, ἀνὰ λίτραν μίαν, ἐλαίου παλαιοῦ ξέστην\nἕνα, σμύρνης, λιβανωτοῦ, μυελοῦ ἐλαφείου, ἀνὰ δραχ. α΄. ἐλαίου\nπαλαιοῦ κοτύλην α΄.\n[Ἐν ἄλλαις οὕτως ἔχει.] ♃ Κηροῦ Ποντικοῦ λίτραν α΄. ψιμυθίου,\nλιθαργύρου, ἀνὰ δραχ. γ΄. λιβάνου, σμύρνης, μυελοῦ ἐλαφείου, ἀνὰ γο\nS\". δραχ. α΄. ἐλαίου παλαιοῦ δραχ. δ΄.\n[Βασιλικὴ πρὸς λυσσοδήκτους, φάρμακον ἐπιτετευγμένον, ὃ\nκωλύει περιπεσεῖν τῷ λεγομένῳ ὑδροφόβῳ. ταύτην Σεβαστὴ ἔσχε\nσυγκειμένην ἀεί.] ♃ Ἁλὸς ἀμμωνιακοῦ, ὀποῦ Κυρηναϊκοῦ, ἀνὰ δραχ. β΄.\nἐὰν δὲ μὴ παρῇ Κυρηναϊκὸς, τοῦ Συριακοῦ τὸ διπλοῦν. πιτυᾶς βάλλε\nλαγωοῦ δραχ. δ΄. ἴρεως Ἰλλυρικῆς, καστορίου Κοντικοῦ, ἀνὰ δραχ. ε΄.\nσύκων ὀλύνθων ὀποῦ πεπηγότος ξηροῦ, τὸ ἴσον. εἰ δὲ μὴ, ὑγροῦ\nτὸ διπλοῦν· στέατος ὑαίνης δραχ. η΄. ῥητίνης τερμινθίνης δραχ.\nθ΄. κυνὸς μελαίνης, ὑαίνης, ἀνὰ δραχ. ια΄. κηροῦ Ποντικοῦ\nδραχ. λστ΄. ἐλαίου παλαιοῦ κυάθους δύο, ὄξους σκιλλητικοῦ\nκυάθους γ΄. τὰ ξηρὰ τρῖβε μετ᾿ ὄξους, τὰ δὲ τηκτὰ τήκεται,\nεἶτα ἐπιβάλλεται τοῖς τετριμμένοις, καὶ εἰς χρῆσιν ἐπιτήδειον\nγίνεται.\n[Τὰ τῶν ἐντός τε καὶ τῶν ἐκτὸς πρὸς σκορπιοδήκτους φάρμακα.] [Πρὸς\nδὲ τὰς τῶν σκορπίων πληγὰς χρηστέον ταῖς ὑπογεγραμμέναις\nσκευασίαις. σκορπιοδήκτοις καὶ πρὸς φαλαγγίων δήγματα ἐχρήσατο\nΔιόφαντος.] ♃ Ἀριστολοχίας δραχ. δ΄. πεπέρεως δραχ. β΄. ὀπίου\nδραχ. α΄. πυρέθρου δραχ. δ΄. ἀνάπλαττε τροχίσκους κυάμου\nΑἰγυπτίου τὸ μέγεθος, καὶ δίδου\nκαταπίνειν β΄. καὶ οἴνου ἀκράτου κυάθους β΄.\n[Ἄλλο πρὸς σκορπίους καὶ τὰ δηκτά.] ♃ Ἀριστολοχίας, ζιγγιβέρεως, ἀνὰ\nδραχ. η΄. καλαμίνθης, πηγάνου ἀγρίου καρποῦ, ἀνὰ τριώβολον,\nπεπέρεως διώβολον. φύρα αἵματι χελώνης, καὶ ἀνάπλασσε τροχίσκους\nτριωβολιαίους, καὶ δίδου μετ᾿ οἴνου ἀκράτου.\n[Ἄλλο.] ♃ Κυμίνου Αἰθιοπικοῦ, θείου ἀπύρου, πεπέρεως λευκοῦ, ἀνὰ\nδραχ. β΄. καστορίου, σιλφίου, τριφύλλου, ἀνὰ δραχ. α΄. οἴνῳ\nἀνάπλασσε καὶ δίδου μετ᾿ οἴνου ἀκράτου.\n[Πρὸς τοὺς ἐπικινδύνως πεπληγμένους ὑπὸ σκορπίων, ἢ φαλαγγίων, καὶ\nπαντὸς ἑρπετοῦ.] ♃ Πηγάνου ἀγρίου καρποῦ, εὐζώμου καρποῦ, πυρέθρου,\nστύρακος, θείου ἀπύρου, ἀνὰ δραχ. στ΄. καστορίου δραχ. β΄.\nἀνάπλασσε αἵματι χελώνης, καὶ δίδου τετρώβολον μετ᾿ οἴνου ἀκράτου,\nἢ ὄξους ἡμικοτυλίου.\n[Ἀνώδυνον φάρμακον ἐπιτετευγμένον πρὸς σκορπίων καὶ φαλαγγίων, καὶ\nπαντὸς ἑρπετοῦ πληγὰς, ποιεῖ καὶ ταῖς δυστοκούσαις.\nἐπιγράφεται δὲ Καλλίστη.] ♃ Σμύρνης, καστορίου, στύρακος, ἀνὰ δραχ.\nα΄. ὀπίου δραχ. β΄. χαλβάνης δραχ. γ΄. σελίνου σπέρματος ὀξύβαφον,\nἀνίσου τὸ ἴσον, πεπέρεως κόκκους λ΄. ἀνάπλαττε δι᾿ οἴνου, καὶ δίδου\nδραχ. α΄. μετ᾿ οἴνου κοτύλης μιᾶς. τὸ φάρμακον ἄγαν ἐστὶ καλόν.\n[Ἀβασκάντου ἰατρεύοντος ἐν Λουγδούνῳ.] ♃ Πεπέρεως λευκοῦ, κόκκους\nκ΄. καστορίου, ὀπίου, κρόκου, σμύρνης, ἴρεως Ἰλλυρικῆς, σταφίδος\nἀγρίας, χαμαίδρυος, βρυωνίας ῥίζης, πυρέθρου, ἑκάστου τὸ ἴσον, οἴνῳ\nἀνάπλαττε, καὶ δίδου δραχ. α΄. μετ᾿ οἴνου ἀκράτου κυάθους γ΄.\nἈντίδοτος σκορπιακὴ, καὶ\nἀδιάπτωτος, μετὰ σπουδῆς ἡμῖν δοθεῖσα, ὑπό τινος τῶν τὴν Λιβύην\nοἰκούντων ταύτῃ χρωμένου· ἀπήλλαττε παντὸς κινδύνου τοὺς\nσκορπιοδήκτους. ἔστι δὲ προφυλακτικὴ ἀγαθή. πίνεται δὲ ὑπὸ τῶν\nμηδέπω πεπληγότων πρὸς ἀσφάλειαν τῶν ἐσομένων. ♃ Θείου ἀπύρου,\nθείου ὀρυκτοῦ, ἀνὰ λίτρας β΄. πεπέρεως λευκοῦ δραχ. δ΄.\nὀποπάνακος, βράθυος, λιβάνου ἄῤῥενος ἀνὰ δραχ. γ΄. ἀριστολοχίας\nστρογγύλης, πευκεδάνου, σμύρνης, κενταυρίου, ἑρπύλλου, χαμαίδρυος, χαμαιπίτυος, σκορπιακῆς βοτάνης, ἀναγαλλίδος,\nἀσφάλτου ἀνὰ δραχ. β΄. γέγραπται δὲ ἐν τῇ γραφῇ, καὶ Ῥωμαϊστὶ\nἑρβανικάτου κέστρου δραχ. β΄. τουτέστι βετονικῆς, μυελοῦ ἐλαφείου,\nκροκοδείλου χερσαίου τῆς σαρκὸς, ἢ τοῦ λεγομένου σκίγκου, ἀνὰ δραχ.\nα΄. ἕκαστον δὲ τῶν εἰρημένων κόπτεται καὶ σήθεται λεπτοτάτῳ\nκοσκίνῳ, εἶθ᾿ ὁμοῦ μίγνυται καὶ ἀδιάπνευστον φυλάττεται. ἐν δὲ τῇ\nχρήσει δίδου τοῖς πεπονθόσι κοχλιάριον, καὶ οἴνου ἀκράτου κυάθους\nβ΄. προφυλακτικῆς δὲ χάριν ἐπ᾿ ἐνιαυτὸν πινέτωσαν, ὥστε\nἀκινδύνως διάγειν τοὺς παθησομένους. δεῖ δὲ τοὺς ἀρχῇ πίνοντας\nτοῦτο τὸ φάρμακον ἕνεκεν προφυλακῆς ἐν ἐκείνῃ τῇ ἡμέρᾳ μήτε\nλούσασθαι μήτε συνουσιάζειν.\n[Παρὰ Ζωΐλου, ᾖ ἐχρήσατο Ἐπαφρόδιτος ὁ Καρχηδόνιος. ἄπονον ποιεῖ\nπαραχρῆμα, ἔστι δὲ καὶ προφυλακτικὴ ἀγαθὴ, ἐνιαυτὸν πινομένη.] ♃\nΘείου ἀπύρου λίτρας δ΄. λιβάνου λίτραν α΄. βράθυος, στοιχάδος,\nἀριστολοχίας ἀνὰ δραχ. στ΄. σμύρνης δραχ. ε΄. μυελοῦ ἐλα φείου, ὀποπάνακος ἀνὰ δραχ. δ΄.\nδικτάμνου Κρητικοῦ δραχ. γ΄. ἀσφάλτου, ἑρπύλλου, σκορδίου,\nῥοῦ, τριφύλλου, κενταυρίου, χαμαίδρυος, πεπέρεως λευκοῦ, ἀβροτόνου,\nκέστρου, πολίου, πιτυῶν ἐριφείων, ἀναγαλλίδος ἀνὰ δραχ. β΄.\nκροκοδείλου χερσαίου δραχ. ι΄. σκεύαζε καθάπερ εἴρηται, καὶ δίδου\nτοῖς πεπονθόσι κοχλιάριον, καὶ οἴνου ἀκράτου κύαθον. ποιεῖ δὲ καὶ\nπρὸς φυλακὴν, ἐνιαυτοῦ ἅπαξ δοθεῖσα.\n[Ἐπίθεμα σκορπιοπλήκτων.] ♃ Δάφνης φύλλα ἑψήσας μετ᾿ οἴνου, καὶ\nτρίψας ἐπιτίθει, ἢ κρίνων τὰς ῥίζας τρίψας μετ᾿ ὄξους,\nἐπιτίθει.\n[Ἄλλο.] ♃ Ἀριστολοχίας ἐν οἴνῳ ἡψημένης, καὶ πηγάνου ἀκρεμόνων, καὶ\nνίτρου τὸ ἴσον τρίψας μετ᾿ οἴνου, ἐπιτίθει.\n[Ἄλλο.] ♃ Καρκίνων ποταμίων, κάγχρυος, σταφίδος ἀγρίας, πηγάνου τὸ\nἴσον μετ᾿ οἴνου, ἐπιτίθει.\n[Ἄλλο] ♃ Χαμαιμήλων, καὶ μελανθίου, καὶ νίτρου ἐρυθροῦ τὸ ἴσον,\nτρίψας μετ᾿ ὄξους, ἐπιτίθει.\n[Ἀραβᾶ Θηβαίου, ἐπιτετευγμένον φάρμακον, πρὸς σκορπίου πληγάς.] ♃\nΧαλβάνης, τερμινθίνης ἀνὰ δραχ. β΄. σταφίδος ἀγρίας,\nπυρέθρου, θείου ἀπύρου, ἀπύρου, ἀνὰ δραχ. α΄. σμύρνης, πεπέρεως,\nἀνὰ δραχ. α΄ S\". πίσσης ὑγρᾶς τὸ αὔταρκες.\n[Διάφορα πρὸς τὰ τῶν φαλαγγίων δήγματα φάρμακα.] [Πρὸς φαλαγγίων\nδήγματα Χαρίτωνος ὀχλαγωγοῦ.] ♃ Σπονδυλίου καρποῦ, καλαμινθίνης τὸ\nἴσον, τρίψας ὁμοῦ, δίδου ὅσον δραχ. α΄. μετ᾿ οἴνου κυάθων β΄.\nπλεονάκις τῆς ἡμέρας. ταύτῃ Χαρίτων χρώμενος περιήκει τὰς\nπανηγύρεις, ἀρήγειν βουλόμενος τοῖς δακνομένοις.\n[Ἄλλο. Σιμμία τοῦ Μηδίου.] ♃ Ὀποῦ Κυρηναϊκοῦ, δαύκου Κρητικοῦ\nσπέρματος, ἡδυόσμου ξηροῦ, νάρδου Ἰνδικῆς, ἑκάστου τὸ ἴσον,\nἀνάπλασσε δι᾿ ὄξους, καὶ δίδου δραχ. α΄. μετ᾿ ὄξους κυάθων δ΄. καὶ\nπιόντα εἰς θερμὸν ὕδωρ κάθιε.\n[Ἀνδρέου, πρὸς φαλαγγιοδήκτους.] ♃ Ἀσταφίδος ἀγρίας, πυρέθρου,\nσμύρνης, ὀπίου, βρυωνίας, χαλβάνης ἴσον ἑκάστου, ἀνάπλασσε μετ᾿\nοἴνου εὐώδους, καὶ διδοὺς δραχ. α΄. μετὰ γλυκέος κοτύλης μιᾶς.\n[Ἄλλο, σφόδρα γενναῖον.] ♃ Κάγχρυος, πηγάνου ἀγρίου καρποῦ, πεπέρεως\nλευκοῦ, ἀσταφίδος ἀγρίας, σμύρνης, ἑκάστου δραχ. α΄. κυπρίου ῥίζης\nδραχ. β΄. ἀνάπλαττε μετ᾿ οἴνου εὐώδους κυάθων δ΄. καὶ μέλιτος\nκύαθον α΄.\n[Πρὸς φαλάγγια, καὶ σκορπίους, καὶ παντὸς ἑρπετοῦ πληγὰς, ὡς\nἐχρήσατο Διόφαντος.] ♃ Καστορίου, πεπέρεως λευκοῦ, σμύρνης, ὀποῦ\nμήκωνος, ἑκάστου τὸ ἴσον, οἴνῳ διαλύσας ἀνάπλαττε τροχίσκους καὶ\nδιδοὺς τριώβολον μετ᾿ οἴνου ἀκράτου κυάθων γ΄. ὡς Διόφαντος.\n[Ἄλλη.] ♃ Μανδραγόρου φλοιοῦ ῥίζης,\nπεπέρεως λευκοῦ, καστορίου, ὀποῦ μήκωνος, ἑκάστου τὸ ἴσον,\nσκεύαζε, καὶ δίδου καθὰ προείρηται. Ἄλλη ἐκ τῶν Ἀπολλοδώρου,\nἣν καὶ ὁ Ταραντῖνος ἐν τῷ πρὸς Ἀστυδάμαντα ἀναγράφει, πρὸς\nπαντὸς θηρίου πληγὴν, καὶ τὰ σφοδρότατα τῶν ἀλγημάτων, καὶ πνίγας\nὑστερικάς. ♃ Κωνείου χυλοῦ, ὑοσκυάμου, ἀνὰ δραχ. δ΄. καστορίου,\nπεπέρεως λευκοῦ, κόστου, σμύρνης, ὀπίου, ἀνὰ δραχ. α΄. ταῦτα λεάνας\nκαὶ ἐπιβαλὼν κυάθους β΄. γλυκέος, τρῖβε ἡλιάζων, ἕως συστραφῇ, καὶ ἀνάπλαττε τροχίσκους κυάμου Ἑλληνικοῦ τὸ μέγεθος,\nκαὶ δίδου μετ᾿ οἴνου κυάθων β΄.\n[Ἄλλη Ἡρακλείδου Ταραντίνου πρὸς φαλάγγια, καὶ παντὸς ἑρπετοῦ\nπληγὰς, τὸ δ᾿ αὐτὸ πινόμενον βοηθεῖ.] ♃ Κάγχρυος, πηγάνου ἀγρίου\nσπέρματος, πεπέρεως λευκοῦ, σμύρνης, κόκκου κνιδίου, κόστου,\nπυρέθρου, ἀσταφίδος ἀγρίας, ἑκάστου τὸ ἴσον, κυπέρου διπλοῦν, ὄξει\nδιαλύσας καὶ μέλιτι ἀναλαβὼν, ἐπιτίθει.\n[Ἄλλη πρὸς φαλάγγια, καὶ παντὸς ἰοβόλου ἑρπετοῦ πληγήν.] ♃ Ἀσταφίδος\nἀγρίας, πυρέθρου, σμύρνης, ὀποῦ Λιβυκοῦ, ἀνὰ δραχ. δ΄. βρυωνίας\nῥίζης, χαλβάνης ἴσον, ὄξει διαλύσας, καὶ μέλιτι ἀναλαβὼν ἐπιτίθει.\nτὸ δ᾿ αὐτὸ καὶ πινόμενον σφόδρα βοηθεῖ. ἐπίθεμα πρὸς φαλαγγίων\nπληγὰς καὶ παντὸς ἑρπετοῦ. τὸ δ᾿ αὐτὸ καὶ πινόμενον βοηθεῖ.\nτούτῳ Σιμμίας ὁ ὀχλαγωγὸς ἐχρήσατο. ♃ Θείου ἀπύρου, χαλβάνης\nἀνὰ δραχ. δ΄. ὀποῦ Λιβυκοῦ, καρύων Ποντικῶν κεκαθαρμένων, ἀνὰ δραχ.\nβ΄. οἴνῳ διαλύσας καὶ μέλιτι ἀναλαβὼν ἐπιτίθει.\n[Ἄλλη.] ♃ Πηγάνου ἀγρίου σπέρματος, ἀγρίας ἀσταφίδος, εὐζώμου\nσπέρματος, κάγ χρυος, ἄγνου καρποῦ,\nκυπαρίσσου τῶν σφαιρίων, ἀνὰ ὀξύβαφον. ὄξει διαλύσας καὶ\nμέλιτι ἀναλαβὼν, ἐπίθες. τὸ δ᾿ αὐτὸ καὶ πινόμενον βοηθεῖ.\n[Φάρμακα πρὸς ἐχιοδήκτους, ἐν οἶς καὶ ἡ Ἀντιόχου θηριακὴ περιέχεται,\nἣν Πλίνιός φησι παρὰ πυλῶν Ἀσκληπιοῦ ἀναγεγράφθαι.] Καὶ ταῦτα μὲν\nἐπὶ τοσοῦτον. ἐπὶ δὲ τῶν ἐχιοδήκτων χρηστέον ταῖς ὑπογεγραμμέναις\nσκευασίαις.\n[Πρὸς ἐχιοδήκτους Δωροθέου Ἡλίου.] Λέγει δὲ οὕτως. ποτήμασι μὲν οὖν\nἐχρησάμην ἁπλοῖς τοῖς δι᾿ ὄξους· ὄξος γὰρ ὅσον ἡμικοτύλιον\nθερμανθὲν καὶ ποθὲν ὠφελεῖ. ♃ Ἀριστολοχίας ὅσον δραχ. β΄. τοῦ\nφλοιοῦ ἐν οἴνῳ, ἢ ὄξει κοτύλας ἡμισείας. καὶ ♃ Τριφύλλου καρποῦ\nὅσον τριώβολον ἐν οἴνῳ κυάθου ἥμισυ. καὶ πάνακος τοῦ χειρωνείου\nδραχ. β΄. ἐν ὄξει. καὶ πιτυᾶς νεβρείας δραχ. α΄. ἐν οἴνῳ. καὶ\nχελώνης θαλασσίας ἐξηραμμένου αἵματος δραχ. β΄. ἐν ὄξει.\n[Τῶν δὲ συνθέτων, ἡ μὲν παρ᾿ Ἀπολλοδώρου τεθειμένη, καὶ ὑπὸ\nΣωστράτου ἐπαινουμένη, καὶ πάντων δὲ τῶν μετενεγκόντων παρ᾿ αὐτοῦ,\nἡ διὰ τοῦ αἵματος τοῦ χελώνης ἐστὶν ἥδε.] ♃ Κυμίνου ἀγρίου\nσπέρματος ὀξύβαφον, χελώνης θαλασσίας αἵματος ξηροῦ δραχ. δ΄.\nστατῆρας β΄. πιτυᾶς νεβροῦ, εἰ δὲ μὴ, λαγωοῦ δραχ. γ΄. ἐριφείου\nαἵματος δραχ. δ΄. πάντα μίξας, καὶ οἴνῳ βελτίστῳ ἀναλαβὼν, ἀπόθου. ἐν δὲ τῇ χρήσει λαβὼν ἐλαίας\nτὸ μέγεθος, τρίψας μετ᾿ οἴνου, ὡς βελτίστου, κυάθου· ἥμισυ δίδου\nπίνειν. ἐὰν δὲ ἀπεμέσει τὸ φάρμακον, πάλιν δίδου ἐλαίας τὸ ἥμισυ,\nκαθὰ προείρηται, καὶ πάλιν εἰ ἀποβάλλειν, ἐκ τρίτου δίδου κυάμου\nΑἰγυπτίου τὸ μέγεθος, καθὰ προείρηται.\n[Ἡ τοῦ ἀγροίκου ἐχιοδήκτου.] ♃ Τριφύλλου, στάχυος, ὀρόβου ἠλεσμένου,\nπηγάνου ἀγρίου σπέρματος, ἀριστολοχίας στρογγύλης, ἀνὰ δραχ. η΄.\nοἴνῳ διαλύσας ἀνάπλαττε τροχίσκους, καὶ δίδου δραχ. α΄. μετ᾿ οἴνου\nκυάθων γ΄. δὶς καὶ τρὶς τῆς ἡμέρας.\n[Ἄλλη τῶν παρ᾿ Εὐδήμου ἐμμέτρως ἀναγεγραμμένη, θηριακὴ Ἀντιόχου τοῦ\nΦιλομήτορος, ἧς ἡ ἀρχὴ ἥδε.]\nἼησιν μάθε τήνδε πρὸς ἑρπετὰ, ἣν ΦιλομήτωρΝικήσας, πείρᾳ κέκρικεν Ἀντίοχος.Τὰ δὲ τῆς σκευασίας ἔχει οὕτως.\nΜήου ἀπὸ ῥίζης ὁλκὴν διδραχμίαν ὀρύξας,Σὺν τῷ δ᾿ ἑρπύλλου κλῶνας ἰσοῤῥεπέας.Σὺν δ᾿ ὀπὸν ἐκ πάνακος στήσας ἴσον ἠδὲ τριφύλλουΚαρπὸν, ὅσον δραχμῆς σταθμὸν ἄγοντα δίδου,Ἀνίσου, μαράθρου τε καὶ ἄμμιος, ἠδὲ σελίνουἘξ ἑνὸς, ἓν πληρῶν σπέρματος ὀξύβαφον.Σὺν δ᾿ ὀρόβου λείου δύο ὀξύβαφ᾿ ἔμπασ᾿ ἀλεύρου,Πάντα δ᾿ ὁμοῦ Χίῳ νέκταρι συγκεράσας,Κυκλοτερεῖς ἀνάπλασσε τροχοὺς, ἰσότητι μερίζων,Ἡμιδραχμοῖο ῥοπῆς, ὄφρ᾿ ἂν ἕκαστος ἔχῃ.Χίῳ δ᾿ ἐγκεράσας τάδε μίγματα, πικρὸν ἐχίδνης,Ἡμίσεως δραχμὴν, ἰὸν ἀποσκεδάσεις.Τῷ δὲ ποτῷ καὶ δεινὰ φαλάγγια, καὶ σκολιοῖοΣκορπίου ἐκφεύξῃ κέντρα φέροντ᾿ ὀδύνας.Τὰ δὲ κατὰ μέρος ἐστὶ ταῦτα. ♃ Μήου ῥίζης, ἑρπύλλου, ὀποπάνακος, ἀνὰ\nδραχ. β΄. τριφύλλου σπέρματος δραχ. α΄. ἀνίσου, μαράθρου, ἄμμεως,\nσελίνου σπέρματος, ἀνὰ ὀξύβαφον, ἀλεύρου ὀροβίνου λεπτοτάτου\nὀξύβαφα β΄. οἴνου παλαιοῦ εἰς ἀνάληψιν ὅσον ἐξαρκεῖ, ἀνάπλασσε\nτροχίσκους, καὶ ξήρανε ἐν σκιᾷ, καὶ δίδου τριώβολον μετ᾿ οἴνου\nκυάθων γ΄.\n[Ἡρακλείδου Ταραντίνου ἐννεαφάρμακος· ταύτην ἔθηκεν ἐν τῇ περὶ\nθηρίων αὐτοῦ πραγματείᾳ. ἔχει δὲ οὕτως.] ♃ Σμύρνης τρωγλοδύτιδος,\nὀποπάνακος, ὀποῦ μήκωνος, ἀνὰ δραχ. β΄. βρυωνίας ῥίζης δραχ. δ΄.\nταύτην οἱ μὲν ψίλωθρον, οἱ δὲ ἄμπελον ἀγρίαν, οἱ δὲ μάδον, οἱ δὲ\nχειρωνείαν, οἱ δὲ κερκίδα καλοῦσιν. ἀριστολοχίας μακρᾶς τοῦ φλοιοῦ\nδραχ. δ΄. καθόλου γὰρ τῶν ῥιζῶν χρησιμώτεροί εἰσιν οἱ φλοιοὶ\nμᾶλλον, ἤπερ ἐντεριῶναι. πυρέθρου ῥίζης δραχ. δ΄. πηγάνου\nἀγρίου σπέρματος, κυμίνου Αἰθιοπικοῦ, τριφύλλου σπέρματος, ἀνὰ ὀξύβαφον, πάντα κόψας καὶ σήσας, ἀναλάμβανε ὄξει,\nἐναποβεβρεγμένου κόμμεως, ὥστ᾿ ἔχειν τι κολλῶδες, καὶ ἀνάπλασσε\nτροχίσκους, καὶ ξήραινε ἐν σκιᾷ. ἐν δὲ τῇ χρήσει δίδου τροχίσκου\nἥμισυ, ἤτοι μετ᾿ οἴνου, ἢ μετ᾿ ὄξους ἐναφηψημένων πηγάνου φύλλων.\nποίει τοῦτο πολλάκις τῆς ἡμέρας, ὥστε εἶναι τὴν τελείαν δόσιν τοῦ\nφαρμάκου δραχ. β΄. πλεῖον γὰρ διδόμενον ἔμετον κινεῖ, ὥστε μὴ πλέον\nδιδόναι παραινοῦμεν. ἐμέτου δὲ γενομένου πάλιν δοτέον πολλάκις\nτὸ φάρμακον τῆς ἡμέρας. δεῖ δὲ καὶ τρέφειν τὸν πεπονθότα, καὶ\nοἴνῳ κεκραμένῳ ποτίζειν, καὶ πολλάκις τοῦτο ποιεῖν. ἀλλὰ καὶ πυριᾷν\nὕδατι πολλῷ, καὶ καταντλεῖν τοῖς ὠφελεῖν δυναμένοις. ἡ δὲ\nκατάκλυσις ἔστω τοῦ πεπονθότος τόπου κατάῤῥοπος.\n[Δωροθέου φάρμακον ἐπιτετευγμένον\nπρὸς παντὸς ἑρπετοῦ πληγήν.] ♃ Ῥίζης φλόμου θήλεως τοῦ φλοιοῦ,\nτριφύλλου καρποῦ, ἀνὰ δραχ. α΄. ὀποπάνακος, ἑρπύλλου, μήου,\nνεβροῦ πιτυᾶς, ἀνὰ δραχ. β΄. σελίνου σπέρματος, ἄμμεως,\nμαράθρου σπέρματος, ἀνίσου σπέρματος, ἀνὰ ὀξύβαφον,\nὀρόβων ἠλεσμένων δραχ. β΄. τὰ ξηρὰ κόψας καὶ σήσας ἀναλάμβανε οἴνῳ\nἈριουσίῳ· ἐν τούτῳ διαλυθείσης τῆς πιτυᾶς καὶ τοῦ ὀποπάνακος,\nἀνάπλαττε τροχίσκους, καὶ δίδου πρὸς δύναμιν· τοῖς μὲν ἤδη συντόνως\nκατεχομένοις δραχ. α΄. καὶ οἴνου κοτύλην α΄. τοῖς δὲ ἄλλοις\nτριώβολον. ἐχρήσατο δὲ τῷ φαρμάκῳ καὶ πρὸς τὰς περὶ ἔντερα\nδιαθέσεις, καὶ ὧν ἐβούλετο τὴν κύστιν ῥευματίζειν, καὶ πρὸς βῆχας,\nκαὶ ἄλλας περιστάσεις, ὡς σφόδρα γενναίῳ. ἡ χρῆσις ἐπὶ μὲν τῶν\nἰοβόλων μετ᾿ οἴνου, ἐπὶ δὲ τῶν ἄλλων μεθ᾿ ὕδατος. Ἄλλη\nὙβριστοῦ Ὀξυῤῥυγχίτου, φάρμακον ἐπιτετευγμένον πρὸς παντὸς\nἰοβόλου πληγήν. ἀνεγράφη ὑπὸ Ἀπολλωνίου τοῦ Μεμφίτου. τὰ δὲ τῆς\nσκευασίας ἔχει οὕτως. ♃ Ἀριστολοχίας, πάνακος, ἄγνου σπέρματος, ἀνὰ\nδραχ. δ΄. κάγχρυος καὶ σμύρνης, πεπέρεως, σεσέλεως Μασσαλεωτικοῦ,\nνάρδου Ἰνδικῆς, καστορίου, κινναμώμου μέλανος, ὡς λεπτοτάτου,\nπεπέρεως μακροῦ, Κυρηναϊκοῦ ὀποῦ, ἴριδος, πηγάνου ἀγρίου\nσπέρματος, ἀνὰ δραχ. β΄. ὑπερικοῦ δραχ. α΄. πάντα κόψας, καὶ σήσας\nλεπτοτάτῳ κοσκίνῳ, ἀνάπλασσε τροχίσκους, οἴνῳ ἀθαλάσσῳ\nφυράσας, ξήραινε ἐν σκιᾷ, καὶ δίδου δραχ. α΄. ἐν οἴνῳ ἀκράτῳ\nκοτύλης α΄. καὶ ὕδατος δ΄. ἐπιτίθει δὲ καὶ ἐπὶ τὸ δῆγμα θλάσας ἔνα\nτῶν τροχίσκων, καὶ οἴνῳ διαλύσας, καὶ προσβαλὼν ἀριστολοχίας τῆς\nκαλῆς λείας, ὅσον δραχ. β΄. καὶ ἀλφίτου πάλιν δραχ. δ΄. ταῦτα\nσυλλεάνας καὶ τρίψας ἐπιμελῶς, ἐπιτίθει ἔξωθεν σκεπάσας συκῆς\nφύλλῳ, καὶ ταινιδίῳ καταδήσας. Ἀντίδοτος θηριακὴ ἐχιοδήκτοις. ποιεῖ δὲ καὶ πρὸς παντὸς ἑρπετοῦ\nπληγήν. ταύτην Γάλλος παραγενόμενος ἐκ τῆς Ἀραβίας ἔδωκε Καίσαρι,\nπολλοὺς τῶν συστρατευσαμένων αὐτῷ πληγέντας ἀπό τε λυσσοδήκτων\nκαὶ σκορπίων, καὶ φαλαγγίων, καὶ τῶν ἄλλων ἑρπετῶν διασώσας.\nἔχει δὲ οὕτως. ♃ Ὀρόβων ἠλεσμένων δραχ. κε΄. βρυωνίας ῥίζας δραχ.\nιστ΄. πηγάνου ἀγρίου σπέρματος δραχ. ιβ΄. τριφύλλου καρποῦ, ἴρεως\nΚαρχηδονίας, ὀποπάνακος, ἀριστολοχίας μακρᾶς, ὀποῦ μήκωνος,\nζιγγιβέρεως, ἑκάστου δραχ. η΄. κυμίνου Αἰθιοπικοῦ, σμύρνης,\nἠρυγγίου, ὀποῦ Κυρηναϊκοῦ, κρόκου, ἑρπύλλου, κόστου, σαγαπηνοῦ,\nἑκάστου δραχ. στ΄. οἴνῳ Ἀμιναίῳ φυράσας, ἀνάπλαττε τροχίσκους, καὶ δίδου πρὸς δύναμιν. ἔστω δὲ ἡ τελεία δόσις\nτριώβολον ἐξ οἴνου κοτύλης α΄. πρὸς δὲ τὰς λοιπὰς διαθέσεις\nμετ᾿ οἰνομέλιτος.\n[Ἐπίθεμα ἐχιοδήκτοις.] ♃ Σαγαπηνοῦ, πεπέρεως, ὀποῦ Κυρηναϊκοῦ,\nὀποπάνακος ἀνὰ μέρος ἓν, χαλβάνης, θείου ἀπύρου, ἀνὰ δραχ. β΄. τὰ\nξηρὰ κόπτε καὶ σῆθε λεπτοτάτῳ κοσκίνῳ, τοὺς δ᾿ ὀποὺς διαλύσας,\nἐπίβαλλε τοῖς ξηροῖς, καὶ ποίει ἐμπλάστρου τὸ πάχος, καὶ ἐπιτίθει\nκατὰ τῶν πληγῶν, ἔξωθεν δὲ τούτων φύλλα συκῆς ἢ κνίδης.\n[Ἄλλο.] ♃ Καρδαμώμου, ἠρυγγίου ῥίζης, θείου ἀπύρου, πεπέρεως,\nἑκάστου μέρος ἓν, σμύρνης, χαλβάνης, ἀνὰ β΄. μέρη, σκεύαζε καθὰ\nπροείρηται.\n[Ἄλλο.] ♃ Κενταυρίου, ἀριστολοχίας, πευκεδανοῦ ῥίζης, ἴσον ἑκάστου,\nκόψας, καὶ σήσας, καὶ ὄξει φυράσας, ἀναλάμβανε χαλβάνῃ, καὶ χρῶ\nκαθὰ προείρηται.\n[Ἄλλο.] Κάγχρυος, σταφίδος ἀγρίας,\nβρυωνίας ῥίζης, ἀριστολοχίας, ἑκάστου μέρος ἓν, σμύρνης,\nὀποπάνακος, ἀνὰ μέρη β΄. ὄξει φυράσας ἀναλάμβανε, καθὰ προείρηται.\n[Ἀντίδοτοι Δαμοκράτους πρὸς ἑρπετὰ καὶ λυσσοδήκτους.] Ἐπεὶ δὲ τὰ\nἔμμετρα τό τ᾿ εὐμνημόνευτον ἔχει καὶ τὸ ἀναμάρτητον ἐν τῇ συμμετρίᾳ\nτῶν φαρμάκων, ἄμεινον ἔδοξεν εἶναί μοι καὶ τὰ Δαμοκράτους ἐνταῦθα\nγράψαι μέτρα, τόνδε τὸν τρόπον ἔχοντα.\nΝυνὶ δ᾿ ἀποδοῦναι βούλομαι τὰς δυνάμεις,Μόνον θεραπεύειν ἰοβόλων δήγματα,Ἔχεων, κεραστῶν, ἀσπίδων, καὶ χερσύδρων,Πληγάς τε θηρίων, καὶ δήγματαΣφηκῶν, μελιττῶν, σκορπίων, φαλαγγίων.Σκεύαζε δ᾿ οὕτως. ἴρεως δὶς δ΄.Τῆς Ἰλλυρικῆς. τὸ δ᾿ ἀπὸ ζιγγιβέρεωςὈποπάνακός τε καὶ ὀπίου, μηκωνίου,Λιβανωτίδος ῥίζης τε, καὶ τοῦ ΚρητικοῦΠαντὸς τριφύλλου σπέρματος δὶς δ΄.Ἀριστολοχίας τῆς μακρᾶς, καὶ πηγάνουΣπέρματος ἀγρίου τε, τὰς ἴσας ἀνὰ δώδεκα,Ἑκκαίδεκα ῥίζης λευκοτάτης βρυωνίας.Ἑρπυλλαρίου δὲ τῆς πόας καὶ σμυρνίου,Καστορίοιό τε Ποντικοῦ πάντων ἴσα.Ἠρυγγίου δὲ καὶ σελίνου σπέρματοςΑἰθιοπικοῦ μάλιστα, καί τι ἐπὶ προσφάτουΔραχμὰς ἑκάστου γ΄. δύο ἐκ πάντων σταθμῶν,Ὀρόβου τε λευκοῦ, τοῦ καθαροῦ δύο δώδεκα.Ἅπαντα ταῦτα ξηρὰ καὶ σεσησμένα,Ἀναλάμβαν᾿ οἴνῳ καὶ ποιήσας σφαιρία,Ἢ καὶ τροχίσκους, δὸς δραχμὴν πιεῖν μίαν,Τοῦ φαρμάκου κοτύλην τε μὴ κεκραμένην,Οἴνου λιπαροῦ, καλοῦ τε καὶ μὴ προσφάτου.Ποιεῖ δὲ καὶ δι᾿ ὕδατος ἀνεθὲν ἥμισυΤοῖς πνευματουμένοισι κῶλον, ἢ γαστέρα,Δίχ᾿ αἰτίας φανερᾶς τε τοῖς πονοῦσί τι.Ἄλλη.\nΣφόδρα ἀγαθὴ δύναμις, ᾗ καὶ χρωμένουςΠίνοντας αὐτοὺς οἶδα, δηχθέντας κακῶςΤοῖς ἀρτιθήροις ἔχεσι, τοῖς καλουμένοιςΨυλλίοις. ἔθνος δέ φασι τοῦτο δυσπαθὲςΦύσει νενομίσθαι πρὸς τῶν δακετῶν φόβους.Ἑτέροις δὲ δόντας, σφόδρα κακῶς δεδηγμένοις.Μελισσόφυλλον μαλακὸν ἐν σκιᾷ ψυγὲν,Ξηρὸν γενόμενον κόψον, ἐκ τούτου λαβὼνΔραχμὰς δὶς ὀκτὼ, πρόσβαλ᾿ αὐτῷ στρογγύληςἈριστολοχίας, ἢ μακρᾶς, δραχμὰς δέκαΞηρᾶς, χαμαίδρυος δὲ τὰς αὐτὰς δέκα,Σμύρνης τε χρηστῆς Τρωγλοδύτιδος δραχμὰς δέκα.Ταῦτ᾿ ὁλμοκοπήσας, σῆθε λεπτῷ κοσκίνῳ,Μέλιτός τε μέτριον προσβαλὼν αὐτοῖς, ἑνοῦ.Δίδου τε δραχμῆς πλῆθος, ἢ μικρῷ πλέονἘν ζωροτέροις κυάθοισι κράματα δέκα.Τινὲς δὲ φύλλων τῶν μακρῶν καὶ προσφάτωνΤὸν χυλὸν ἀποθλίψαντες, ἶσον αὖ καλῷΟἴνῳ κατέμιξαν, καὶ ἔδοσαν πιεῖν αὐτίκα.Πλῆθος τὸ πᾶν δὶς ε΄. κυάθους, ἢ βραχὺἘλαττόνων, βραχύ τε δαψιλέστερον,Τά τε φύλλα λεῖα κατέπλασαν τοῖς δήγμασι.Ἄλλη.\nΠρὸς θηρίων μὲν πάντων ἰὸν\nἑρπετῶνΜάλιστα δ᾿ ἔχεων φάρμακον δραστήριον.Ἔχε δὲ διὰ παντὸς πιτυὰν ἀποκειμένηνΝεβρῶν ἐλάφου, καὶ μὲν ἂν τὴν πρόσφατον.Τῆς γὰρ παλαιᾶς ἐστὶν εὐστομαχωτέρα,Ταύτης δραχμῶν τὸ πλῆθος ἐν κυάθοις δυσὶνΟἴνου Φαλερίνου καὶ ὕδατος τοῦ συμμέτρουΚεράσας, προσένεγκε τοῖς σφόδρα δεδηγμένοις,Κέλευε τούτοις γρηγορεῖν, καὶ περιπατεῖν.Ἂν ἐπιτρέπωσιν οἱ δεδηγμένοι τόποι,Εἰς τὰ βαλανεῖά τ᾿ εἰσιέναι χρόνους τινὰςΜένοντας ἐν τούτοισι, καὶ μετ᾿ οὐ πολὺΠάλιν ὡς προεῖπον, λαμβάνειν τὴν πιτυάν.Ἐκ τοῦ γένους τε τῶν πρὸς τοὺς θανασίμους.Ἄλλη.\nἈντίδοτός ἐστι πρὸς τὰ τῶν λυσσώντων κυνῶν,Δήγματα φέροντα παρακοπὰς ὑλακτικὰς,Φόβους ἀλόγους τε παντὸς ὑγροῦ καὶ ποτοῦ,Ὡς κᾂν ἴδωσι παντελῶς ὕδωρ βραχὺ,Τρόμοισι καὶ σπασμοῖσι κατέχοντ᾿ αὐτίκα,Ἐν ἀγρυπνίαις τε καὶ παρακοπαῖς συνεχέσιΔιάγοντες, ἀποθνήσκουσι συντομώτατα.Κἂν τῷ παραχρῆμα δ᾿ ἐκφύγωσι τοὺς φόβους,Μένει τὰ τοιαῦτα κατὰ χρόνους συμπτώματαἌφνω γενόμενα τοῖς πάλαι δεδηγμένοις.Πρὸς τοὺς φόβους οὖν τῶν τοιούτων δηγμάτωνἹερὰν ἔχε πάντως ἀντίδοτον παρακειμένην.Οἱ γὰρ πιόντες, ὡς ἐρῶ, ταύτην ἐγὼ,Εἰς οὐδὲν ἄτοπον ἐμπεσοῦνται ῥᾳδίως.Σκεύαζε δ᾿ αὐτὴν, καρκίνους τοὺς ποταμίουςἘπὶ κληματίδων κατάκαιε λευκῆς\nἀμπέλου,Τήρει τε λειῶν ἐπιμελῶς ἐν πυξίδι,Καὶ γεντιανῆς τὴν ῥίζαν εὖ σεσησμένηνἘν πυξίδι δ᾿ ἑτέρᾳ τῆς δὲ χρείας γενομένηςΚατάπασον οἴνου τρισὶ κυάθοις ἡδέος,Μύστρα δὲ β΄. μακρὰ τῆς σποδοῦ τῶν καρκίνων,Τῆς γεντιανῆς δ᾿ , ὡς ἔφην, λελεασμένηςἛν μύστρον, οὕτως ἐκπιεῖν κέλευ᾿ ἄθρουνΤρισὶν καθεξῆς ἡμέρας νήστει διδούς.Πρώτην κατὰ τύχην δ᾿ ὑστερήσας ἡμέραν,Ἄλλαις δυσίν τε προσφέρων ἁπλοῦν μέτρονΔιπλοῦν προσοίσεις δεύτερον τῷ φαρμάκῳ,Εἰς τρεῖς δὲ κυάθους, ὡς ἔφην, οἴνου βαλὼνἭ κᾀν τρισὶν γε τοῖς σφοδρῶς δεδηγμένοις,Τῆς γεντιανῆς δ᾿ αὖ μόνοις τρισὶν δοκεῖΤριωβόλου τὸ πλῆθος ὁλκῆς προσφέρεινΛείας ἐπιμελῶς ἡμέραις δυσὶν εἴκοσινἘν ζωροτέροις κυάθοις τρισὶν, ἤ μικρῷ πλέον.Ἄλλη.\nΚαὶ τοῦτο πρὸς τοὺς ὑδροφόβους δεδοικόταςἜλεγε διὰ πείρας γεγονέναι Νικήρατος.Αὐτῷ τε καὶ φίλοις κρίνειν δυναμένοις,Τὰ τῶν παραδόξων φαρμάκων ἰδιώματα.Λυκίου κρατίστου Παταρικοῦ τριώβολον,Τοῦ δ᾿ Ἰνδικοῦ βέλτιστον ἄν ᾖ σοι παρὸν,Διδόναι προσέταττεν ἡμέρας δυσὶν εἴκοσι,Νήστεσι δι᾿ ὕδατος, ὥσπερ εἶπον ἀρτίως.Λέγεται δὲ ποιεῖν ταῦτα καὶ ΒρεττανικῆςΔοθεὶς ὁμοίως χυλὸς, ὥσπερ τὸ Λύκιον.Καὶ τοῦτο δ᾿ ἱκανῶς παρ᾿ ἐνίοις θαυμάζεται,Ἄρκτου χολῆς β΄. μύστρα καταμίξας δυσὶνὝδατος κυάθοις, πρόσφερ᾿ ἐπὶ τρεῖς ἡμέρας,Μήπω λαβοῦσι τὴν τροφὴν, ὄρθρον τ᾿ ἄγαν.Πρὸς λυσσοδήκτους ἔχε μάλισθ᾿ ὅπου πολὺςΕἰς τὸ πάθος ἐμπίπτει καὶ λυσσᾷ κύων.Ἔμπλαστρος ᾖ χρῶμαι πρὸς τὸν τῶν\nδηγμάτωνἸχῶρ᾿, ἀρέσκει τὶ πέλιόν τ᾿, ἢ καὶ μέλανΤοῖς τραύμασιν πρόσεστι, τοῦτο περικνίσαςἘπίβαλλε τὴν ἔμπλαστρον ἐπὶ χρόνον πολὺν,Δι᾿ ἡμερῶν τὸ τραῦμα πλατύτερον ποιῶν,Ἑλκοῦν δυναμένῳ φαρμάκῳ ἐσχαρωτικῷ,Ποιοῦσαν ἀμέλει καὶ πρὸς ἄλλων θηρίωνΤῶν ἰοβόλων πληγάς τε καὶ τὰ δήγματα,Ἀκίδων τε φαύλοις φαρμάκοις βεβλαμμένων,Καὶ πρὸς κακοήθη πάντα ἐξηλκωμένα,Τῆς γῆς μελαίνης κᾀμπελίτιδος δραχμὰςΔὶς κέ. καὶ λιθαργύρου καλῆςΣταθμὸν τὸν αὐτὸν, ταὐτό τ᾿ ἀσφάλτου βάροςἼσας τ᾿ ἐλαίου. τοῖς τρισὶν τούτοις δραχμὰςΤῆς Ἀττικῆς τε προπόλεως δὶς εἴκοσι,Ἀριστολοχίας, συμφύτου τ᾿ ἀνὰ τέσσαρας,Δὶς δύο πρασίου, καὶ ἑλενίου τὰς ἴσας,Χαμαιλέοντος τέσσαρας, τρεῖς σμυρνίου.Τὸ δ᾿ αὐτὸ λευκῆς ἴρεως ξηρᾶς καλῆς.Τρεῖς δ᾿ ὀμφακίνης κηκίδος, ἕξ στυπτηρίας,Πολίου τε ταὐτὸ, χαλβάνης τ᾿ ὀβολοῦ πλέον,Λιβάνου τ᾿ ἀτμήτου ιβ΄. ὁλκῆς ἥμισυ,Χαλκίτεως ὀπτῆς τε τέσσαρας δραχμὰς,Κενταυρίου λεπτοῦ τε δραχμὰς τρὶς β΄.Δὶς πέντε καὶ δέκα μέλιτος Ἀττικοῦ νέου.Σκεύαζε δ᾿ αὐτὴν ἐπιμελῶς αὐτὸς παρών.Καὶ γὰρ σφόδρ᾿ εἰ καὶ κατακαίεται ταχὺ,Τὴν ἀμπελῖτιν καὶ λιθάργυρον βαλὼν,Εἰς λοπάδα καινὴν εὐμεγέθη προσέμβαλε,Λεῖον ἔλαιον ἕψε μαλθακῷ πυρὶ,Ὅταν δ᾿ ἴδῃς ῥυπῶδες, ἔμπασον τότεΣτυπτηρίαν, χαλκῖτιν, ἑτέραν δῆτ᾿ ἔχωνΧύτραν τε, τῆκε τὸ μέλι καὶ τὴν χαλβάνην,Πρόπολίν τε καὶ τὰ λοιπὰ τηκτὰ μίγματαΚατάχει μετρίως ζέοντα τῆς λιθαργύρου,Καὶ συζέσας ἐπ᾿ ὀλίγον, ὅταν ἴδῃς ὅτιἜμπλαστρος ἔσται ἀμόλυντος, ἐμπάσσεις τότεΤὰς πόας τε καὶ τὰ λοιπὰ ῥιζία,Ἄρας τε ταχέως τὴν χύτραν ἀπὸ τοῦ πυρὸς,Ψῦξον, διακινῶν ἐπ᾿ ὀλίγον τὸ φάρμακον,Συνεκμαλάσσων χερσὶν εὐτονωτέραις,Ἀπόθου, φυλάττων δέρματ᾿ ἐσκεπασμένην,Καὶ τῶν ἀκίδων τῶν πεφαρμακευμένων,Τὰ τραύματ᾿ ἔγνω ταὐτὰ ποιεῖν ἑρπετοῖςΤῶν ἰοβόλων τε θηρίων τοῖς δήγμασι.Διὸ καὶ θεραπείας ἐστὶν ὁμογενὴς τρόπος,Καὶ γὰρ ἐπὶ τούτοις σάρκα τὴν τετρωμένηνΤαχέως περικόπτειν σμιλίῳ δεῖ, καὶ πυρὶΣυκίας τ᾿ ἐπιβάλλειν εἰ δυνατὸν τοῖς τραύμασι,Τοῖς δριμέσιν τε φαρμάκοις καὶ καυστικοῖς,Τηρεῖν τὸ τραῦμα πλείονας χρόνους πλατὺ,Ὥσπερ ὑπέδειξα θᾶττον ἐν συντάγματιἙτέρῳ, γραφέντι τοῖς θέλουσι φάρμακαΠοιεῖν ὅσα καύσοις σμιλίῳ τε γίγνεται.Χρῆσθαι δὲ καὶ ταῖς ἀντιδότοις ποτήμασιΤοῖς ἐχιοδήκτοις, ἅς ἐκέλευσα προσφέρειν,Καὶ πητύας δὲ τῶν νεβρῶν αὐτοῖς δίδου,Καὶ γεντιανῆς, ὡς ἔφην, δεῖ προσφέρεινΤοῖς λυσσοδήκτοις, καὶ τὰ λοίφ᾿, ὡς εἴπομενΠοεῖν ἐπ᾿ ἐκείνων ταῦτα, καὶ τοῖς δ᾿ ἁρμόττειὈπόν τε Κυρηναῖον αὐτοῖς προσφέρειν.Οὗ μὴ παρόντος δὲ, διδόναι καὶ ΜηδικὸνὈβολοῦ τὸ πλῆθος μεθ᾿ ὕδατος κυάθων δυοῖν,Τῆς γεντιανῆς δ᾿ ὅσον ἄγει τριώβολον,Χυλὸς δ᾿ ἀμείνων ἐστὶ τῆς ῥίζης πολύ.\n[Αἱ ὑφ᾿ Ἤρα γεγραμμέναι ἀντίδοτοι\nθηριακαὶ, ὧν καὶ ἡμεῖς πεπειράμεθα.] Θηριακὴ ᾗ ἐχρήσατο Μάρκος\nὁ αὐτοκράτωρ. ♃ Τριφύλλου ἀσφαλτώδους σπέρματος μέρος ἓν,\nἀριστολοχίας στρογγύλης μέρος ἓν, πηγάνου ἀγρίου μέρος ἓν, ὀρόβου\nἠλεσμένου μέρος ἓν, οἴνῳ ἀναλάμβανε καὶ ποίει τροχίσκους δραχ. δ΄.\nδίδου ἕνα μετ᾿ οἴνου καὶ ἐλαίου.\n[Ἀντίδοτος ἄλλη ποιοῦσα πρὸς τὰ αὐτὰ, λίαν καλῶς.]\nἼησιν μάθε τήνδε πρὸς ἑρπετὰ, ἣν ΦιλομήτωρΝικήσας πείρᾳ κέκρικεν Ἀντίοχος.Μήου ἀπὸ ῥίζης ὁλκὴν διδραχμίαν ὀρύξας,Σὺν τῷ δ᾿ ἑρπύλλου κλῶνας\nἰσοῤῥεπέας.Σὺν δ᾿ ὀπὸν ἐκ πάνακος στήσας, ἴσον ἠδὲ τριφύλλουΚαρπὸν, ὅσον δραχμῆς σταθμὸν ἄγοντα δίδου,Ἀνίσου, μαράθρου τε καὶ ἄμμιος, ἠδὲ σελίνουἘξ ἑνὸς, ἓν πληρῶν σπέρματος ὀξύβαφον.Σὺν δ᾿ ὀρόβου λείου δύο ὀξύβαφ᾿ ἔμπασ᾿ ἀλεύρου,Πάντα δ᾿ ὁμοῦ Χίῳ νέκταρι συγκεράσας,Κυκλοτερεῖς ἀνάπλασσε τροχοὺς, ἰσότητι μερίζων,Ἡμιδραχμοῖο ῥοπῆς, ὄφρ᾿ ἂν ἕκαστος ἔχῃ.Χίῳ δ᾿ ἐγκεράσας τάδε μίγματα, πικρὸν ἐχίδνης,Ἡμίσεως δραχμὴν, ἰὸν ἀποσκεδάσεις.Τῷ δὲ ποτῷ καὶ δεινὰ φαλάγγια, καὶ σκολιοῖοΣκορπίου ἐκφεύξῃ κέντρα φέροντ᾿ ὀδύνας.Ἡ αὐτὴ ἠκριβωμένη ταῖς συσταθμίαις. ♃ Μήου Κρητικοῦ δραχ. β΄.\nτριφύλλου σπέρματος δραχ. β΄. ἑρπύλλου ξηροῦ δραχ. δ΄. μαράθρου\nδραχ. δ΄. ἄμμεως δραχ. δ΄. σελίνου σπέρματος δραχ. δ΄. ὀροβίνου\nἀλεύρου δραχ. η΄. λεῖα ποιήσας, ἀναλάμβανε οἴνῳ Χίῳ, καὶ\nποίει τροχίσκους τριωβολιαίους, καὶ δίδου ἕνα μετ᾿ οἴνου. Ἄλλη\nθηριακὴ πρὸς σκορπίων πληγὰς, καὶ ὅσα τῶν δακνόντων, ἰοῦ ἕνα\nἀφιέναι δοκεῖ, καὶ πρὸς ῥήγματα· καὶ σπάσματα, ἐμπνευματώσεις\nκώλου, καὶ πρὸς πολλὰ τῶν ὁμοίων. ταύτην τὴν δύναμιν Γάλλος ἐκ τῆς\nἈραβίας παραγενόμενος Καίσαρι ἔδωκε, πολλοὺς αὐτῇ τῶν\nσυστρατευσαμένων διασώσας. ♃ Βρυωνίας λευκῆς ῥίζης δραχ. η΄.\nτριφύλλου σπέρματος δραχ. δ΄. ἴρεως, χαλκίτιδος ἀνὰ δραχ. δ΄.\nἀριστολοχίας λεπτῆς δραχ. δ΄. λιβανωτίδος ῥίζης δραχ. δ΄. ὀποῦ\nμήκωνος δραχ. δ΄. ζιγγιβέρεως δραχ. δ΄. πηγάνου ἀγρίου σπέρματος\nδραχ. στ΄. ἑρπύλλου δραχ. γ΄. κυμίνου Αἰθιοπικοῦ δραχ. γ΄. ἠρυγγίου\nῥίζης δραχ. γ΄. ὀρόβου ἀλεύρου λευκοῦ δραχ. ι΄. οἴνου Χίου\nἀθαλάσσου τὸ ἱκανὸν, ἀνάπλασσε τροχίσκους, ἀνὰ δραχμιαίους, καὶ\nδίδου μετ᾿ οἴνου ἀκράτου κοτύλης.\n[Ἄλλη πρὸς ἐχιοδήκτους.] Μελίας φύλλα κόψας, καὶ ἐκθλίψας τὸν χυλὸν,\nδίδου μετ᾿ οἴνου πίνειν, καὶ τοῖς φύλλοις τοῖς ἀποτεθλιμμένοις τὸ\nτραῦμα κατάπλασσε.\n[Ἄλλη πρὸς φαλαγγιοδήκτους.] Ἑνὶ τροχίσκῳ τῆς τρυγόνος\nμίσγε πεπέρεως κόκκους ιγ΄. σπέρματος φύλλου κόκκους μ΄. ἐξ οἴνου\nκράματος πότιζε θερμοῦ ἐπὶ ἡμέρας γ΄.\n[Ἄλλη ὁμοίως ποιοῦσα.] ♃ Ἀριστολοχίας Κρητικῆς μακρᾶς δραχ. α΄.\nκυμίνου Αἰγυπτίου τριώβολον, πηγάνου ἀγρίου σπέρματος δραχ. στ΄.\nὀποῦ Κυρηναϊκοῦ δραχ. γ΄ S\". μίλτου Λημνίας δραχ. ι΄. σμύρνης δραχ.\nζ΄. ὀποβαλσάμου δραχ. η΄. πεπέρεως λευκοῦ δραχ. β΄ S\". κάγχρυος\nδραχ. δ΄. κόψας καὶ σήσας,\nφύρα μέλιτι, καὶ δίδου δι᾿ ὕδατος θερμοῦ κυάμου Αἰγυπτίου τὸ\nμέγεθος. ἐὰν δ᾿ εὐτονώτερον θελήσῃ χρήσασθαι, διπλοῦν δίδου.\n[Ἄλλη μετὰ τὰς πρώτας γεγραμμένας ἀντιδότους θηριακή.] Οὐκ οἶδ᾿ ὅπως\nἀτάκτως πρὸς ἰσχιαδικοὺς ποτήματα γράψας β΄. μετὰ ταῦτα πάλιν\nἔγραψεν ἀντιδότους, τὴν Ζωπύριον ὀνομαζομένην, καὶ ἄλλην θινὰ\nπολυμίγματον ἅπασι τοῖς θανασίμοις ἁρμόττουσαν, ὣς φησι,\nπρολαμβανομένην τε καὶ ἐπιλαμβανομένην. ἁρμόττει δὲ καὶ\nλυσσοδήκτοις, καὶ πλευριτικοῖς, καὶ τοῖς ἐντὸς ἀλγήμασιν ἅπασιν,\nὥσπερ γε καὶ τοῖς γυναικείοις πάθεσι, καὶ μετὰ ταύτην\nπάλιν ἑτέραν πολύχρηστον ἔγραψεν ἐξ ρ΄. συγκειμένην, ἐξαιρέτως δὲ,\nὥς φησι, πρὸς τὰ θανάσιμα καὶ τοὺς πνιγομένους ὑπὸ ψιμμυθίου. εἶτα\nμετὰ ταύτας τὴν διὰ τῆς Λημνίας μίλτου, περὶ ἧς ἤδη καὶ πρόσθεν\nἔγραψα, παραγράψας τὰ Δαμοκράτους ἔπη. τὴν ἄλλην οὖν παραλιπὼν, τὴν\nἐξ ρ΄. συγκειμένην, ἀρκεσθήσομαι τῇ τε Ζωπυρίῳ καὶ τῇ μετ᾿\nαὐτὴν γεγραμμένῃ. καὶ προσέτι τὴν διὰ τῆς Λημνίας\nμίλτου παραλιπὼν τὴν\nἑκατονταμίγματον. ἡ αὐτὴ γὰρ ἐστὶ τῇ ὑπ᾿ Ἀνδρομάχου γεγραμμένῃ\nΖωπύριος ἀντίδοτος, ποιοῦσα πρὸς ἅπαντα, ἰδιαίτερον δὲ πρὸς τὰ\nθανάσιμα καὶ πρὸς ἡπατικοὺς, καὶ τὰς ἐμπνευματώσεις τῆς κοιλίας,\nκαὶ τὰς ἀρχομένας παρεγχύσεις, καὶ μάλιστ᾿ ἐφ᾿ ὧν ἐστι πλέον\nπνεῦμα, τὸ παρακείμενον. ♃ Σμύρνης δραχ. ε΄. νάρδου Συριακῆς δραχ.\nε΄. S\". κρόκου δραχ. δ΄ S\". σχοίνου ἄνθους δραχ. β΄ S\". κασσίας\nδραχ. δ΄. κινναμώμου δραχ. γ΄. πεπέρεως λευκοῦ δραχ. α΄ S\". λιβάνου\nδραχ. α΄. ὀβολὸν α΄. κόστου δραχ. α΄. μέλιτι Ἀττικῷ ἀναλάμβανε, καὶ\nποιῶν τροχίσκους καρύου Ποντικοῦ τὸ μέγεθος, δίδου μετ᾿ οἰνομέλιτος\nἢ μεθ᾿ ὕδατος. Ἄλλη ἀντίδοτος, ποιοῦσα πρὸς πάντα τὰ\nθανάσιμα, καὶ προλαμβανομένη, καὶ ἐπιλαμβανομένη. ποιεῖ καὶ πρὸς\nλυσσοδήκτους. ποιεῖ δὲ καὶ πρὸς πλευριτικοὺς, καὶ τὰ ἐκτὸς\nἀλγήματα· εὐθετεῖ δὲ καὶ πρὸς τὰ γυναικεῖα ἀλγήματα καὶ πάθη.\n♃ Γλυκυῤῥίζης δραχ. στ΄. καὶ ὀβολὸν α΄ S\": δαύκου Κρητικοῦ\nσπέρματος δραχ. στ΄. ὀβολὸν α΄ S\". ὀπίου δραχ. δ΄. ὀβολοὺς β΄.\nκαστορίου δραχ. β΄. ὀβολὸν ἕνα, πεπέρεως μακροῦ δραχ. στ΄.\nτετρώβολον, κόστου δραχ. στ΄. ὀβολοὺς β΄. ναρδοστάχυος δραχ. στ΄.\nὀβολὸν α΄ S\". κασσίας μελαίνης δραχ. ε΄. ὀβολοὺς β΄. λιβάνου\nἄῤῥενος δραχ. α΄ S\". σεσέλεως δραχ. ε΄. ὀβολοὺς β΄. σκορδίου δραχ.\nστ΄. ὀβολοὺς β΄ S\". ὑποκυστίδος χυλοῦ δραχ. στ΄. ἀκόρου δραχ. β΄.\nμαλαβάθρου φύλλων δραχ. στ΄. ὀβολὸν ἕνα, σαγαπηνοῦ δραχ. β΄.\nβαλσάμου καρποῦ δραχ. ε΄. ὀβολοὺς β΄. σμύρνης δραχ. στ΄. κρόκου\nδραχ. ζ΄. ὀβολοὺς β΄. στύρακος δραχ. στ΄. κινναμώμου δραχ. ζ΄.\nὀβολοὺς β΄. ζιγγιβέρεως δραχ. ζ΄. ὀβολοὺς β΄. πεπέρεως λευκοῦ δραχ.\nε΄. ὀβολοὺς β΄. φοῦ δραχ. ε΄. πετροσελίνου δραχ. δ΄. νάρδου\nΚελτικῆς δραχ. δ΄. ὀβολοὺς β΄ S\". ὑπερικοῦ δραχ. β΄. ἀκακίας χυλοῦ\nδραχ. β΄. γεντιανῆς δραχ. δ΄. Ἰλλυρικῆς δραχ. β΄. ἀνίσου\nδραχ. γ΄. θλάσπεως δραχ. στ΄. ὀβολοὺς β΄ S\". ῥόδων ξηρῶν δραχ. δ΄.\nμήου δραχ. β΄. κόμμεως δραχ. β΄. καρδαμώμου δραχ. δ΄. σχοίνου\nἄνθους δραχ. στ΄. ὀβολοὺς β΄. ὀποπάνακος δραχ. ζ΄. ὀποβαλσάμου\nδραχ. στ΄ S\". χαλβάνης δραχ. γ΄. ὀβολοὺς β΄. τερμινθίνης δραχ. στ΄.\nὀβολοὺς β΄. ἀγαρικοῦ δραχ. ζ΄ S\". κύφεως δραχ. στ΄. βδελλίου δραχ.\nστ΄. σκίγκου δραχ. β΄. ἀμώμου δραχ. γ΄. πολίου δραχ. ε΄. ὀβολοὺς\nβ΄. δικτάμνου δραχ. στ΄. πηγάνου ἀγρίου σπέρματος δραχ. δ΄.\nσφραγῖδος Λημνίας δραχ. β΄ S\". ἐρυσίμου δραχ. δ΄. οἴνῳ Φαλερίνῳ\nἀναλάμβανε, καὶ μέλιτι Ἀττικῷ.\n[Ἄλλη ἀντίδοτος· ποιεῖ καὶ πρὸς\nθανάσιμα, προδιδομένη καὶ ἐπιδιδομένη, καὶ οὐδὲν ἐμποδίζουσα πρὸς\nτὰ λοιπὰ διδόμενα φάρμακα· ὅταν δὲ δοθῇ, ναυτίαν κινεῖ, ὥστε\nἀναβάλλεσθαι πᾶν τὸ φθαρτικόν.] ♃ Μίλτου σφραγῖδος Λημνίας\nδραχ. α΄. ὀβολοὺς β΄. ἀρκευθίδων δραχ. β΄. λεῖα τρίψας,\nἀναλάμβανε ἐλαίῳ καλλίστῳ, καὶ δίδου καρύου Ποντικοῦ τὸ\nμέγεθος σὺν οἰνομέλιτι.\n[Ἐκ τῶν Ἀφροδᾶ πρὸς ὑδροφόβους] ♃ Λαθυρίδος οὐγγίας α΄.\nκαστορίου δραχ. γ΄. λειώσας, δίδου μετὰ κοτύλης δραχμῆς ῥοδίνου\nπίνειν.\n[Καταπότιον τοῦ αὐτοῦ ὑδροφοβικόν.] ♃ Καστορίου δραχ. α΄. S\".\nλαθυρίδων κόκκους θ΄. δίδου.\n[Ἄλλως, παρὰ Νικοστράτου.] ♃ Καστορίου δραχ. η΄. λυκίου Ἰνδικοῦ\nδραχ. δ΄. γεντιανῆς δραχ. β΄. καρκίνων κεκαυμένων δραχ. α΄ S\".\nμέλιτι μίξας δίδου.\n[Πρὸς δὲ ὑδροφόβον, θαυμαζόμενον.] Εἰ ὕδωρ εἰς ὃ ἀποκαταῤῥίπτουσιν\nοἱ σιδηρουργοὶ τὰ σιδηρᾶ, ἀγνοοῦντος τοῦ τεχνίτου δίδοται, λίαν\nθαυμάζεται. τοῖς δὲ ἤδη φοβουμένοις τὸ ὕδωρ, ἵνα πίῃ, ὑπόθες τῷ\nποτηρίῳ ῥάκος ἀπὸ ἀφέδρου, καὶ πίεται. ποιεῖ δὲ καὶ γεντιανὴ καθ᾿\nἑαυτὴν, κοχλιάρια γ΄. σὺν ὕδατι.\n[Ἀμαράντου Γραμματικοῦ πρὸς ποδαλγικοὺς, ᾧ καὶ αὐτὸς ἐχρῆτο.] ♃ Ῥήου\nΠοντικοῦ δραχ. ι΄. πεπέρεως λευκοῦ δραχ. η΄. πετροσελίνου,\nἀγαρικοῦ, ὑπερικοῦ, ἀκόρου, ἠρυγγίου, ἀνὰ δραχ. ιστ΄. καρδαμώμου,\nθλάσπεως, ἀκακίας, γλυκείας χυλοῦ δραχ. β΄. ῥόδων ξηρῶν, ἀνὰ δραχ.\nιδ΄. μαράθρου σπέρματος δραχ. β΄. ἀριστολοχίας μακρᾶς\nδραχ. β΄. καὶ στρογγύλης, ὀξυμυρσίνης καρποῦ, ἀνὰ δραχ. γ΄. σελίνου\nσπέρματος δραχ. γ΄. βουνιάδος ἀγρίας σπέρματος δραχ. γ΄.\nζιγγιβέρεως δραχ. γ΄. γεντιανῆς δραχ. στ΄. σκίγκου δραχ. β΄.\nλιβανωτοῦ δραχ. ε΄. φοῦ Ποντικοῦ δραχ. γ΄. ἐρυσίμου δραχ. στ΄.\nἴρεως Ἰλλυρικῆς δραχ. ιγ΄. κασσίας, λιγυστικοῦ, σχοίνου ἄνθους,\nναρδοστάχυος, σίου, σκορπιούρου, ἀνὰ δραχ. στ΄. μέλιτος τὸ ἱκανόν.\nδίδου μέγεθος Ποντικοῦ καρύου ἐπ᾿ ἐνιαυτόν.\n[Ἄλλο, ᾧ ἐγὼ χρῶμαι.] ♃ Χαμαίδρυος δραχ. οδ΄. σκορδίου δραχ. γ΄.\nπετροσελίνου δραχ. γ΄. καρδαμώμου δραχ. γ΄. πρασίου, γεντιανῆς ἀνὰ\nδραχ. δ΄. κενταυρίου δραχ. δ΄ S\". ἀριστολοχίας στρογγύλης ἴσον,\nμέλιτος τὸ ἱκανόν. δίδου Ποντικοῦ καρύου μέγεθος σὺν ὕδατι ἐπ᾿\nἐνιαυτόν.\n"};
