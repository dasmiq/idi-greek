var sequence = {"name":"Galen. Institutio logica","data":"ΓΑΛΗΝΟΥ ΕΙΣΑΓΩΓΗ ΔΙΑΛΕΚΤΙΚΗ(Τῶν φαινομένων τὰ μὲν αἰσθήσει γιγνώ)σκομεν ἅπαντες ἄνθρωποι, τὰ δὲ\nνοήσει μόνῃ, καὶ 〈ταῦ〉τα\n(μὲν ἀναποδείκτως, τὰ δὲ μή)τε αἰσθήσει μήτε\nνοήσει γιγνωσκόμενα δι’ ἀποδείξεως. (δεῖ δὲ τῶν δι’ ἀποδείξεως γιγνωσκομένων) ἐκ προγιγνωσκομένων εἶναι\nτὴν εὕρεσιν, οὐ μὴν ἁπλῶς γ’ οὕτως (ἐκ τῶν ἐπιτυχόντων), ἀλλ’ ἐκ\nτῶν οἰκείων 〈τῷ〉 ἀποδειχθησομένῳ, ἐπειδὴ\nκαὶ ἐκ λό(γου τινὸς οἰκείου πείσομεν τὸν\nἀναγ)κασθησόμενον τὸν λόγον τοῦτον ὑπὲρ ἑκάστου τῶν ἀπο(ρουμένων\nσυγχωρεῖν·) οἷον εἰ οὕτως ἔτυχεν ὁμολογήσομεν ἴσον εἶναι (Θέωνα\nΔίωνι, καὶ Φίλωνα δ’ ἴσον εἰ)ναι τῷ αὐτῷ Δίωνι· συμβήσεται γὰρ ἐκ\nτούτων ἴσος εἶναι\n\n(Θέων Φίλωνι διὰ τὸ τὰ τῷ αὐτῷ ἴσα) καὶ\nἀλλήλοις ὑπάρχειν ἴσα. καὶ\nτοίνυν ἡ ἀπό(δειξις ἥδ’ ἐκ τριῶν συνίστα)ται, πρώτου μὲν τοῦ πρώτου\nῥηθέντος, ὅπερ ἦν \"ἴσος ἐστὶ (Δίωνι Θέων\", δευτέρου δὲ τοῦ μετ’\nα)ὐτό \"Δίωνι Φίλων ἐστὶν ἴσος\" καὶ τρίτου πρὸς\nτούτοις 〈τοῦ〉 ‘τὰ (τῷ αὐτῷ ἴσα καὶ ἀλλήλοις\nἐστὶν ἴ)σα·’ περανθήσεται δὲ ἐξ αὐτῶν ἴσος εἶναι Θέων (Φίλωνι.\nκαὶ ἔστι τοῦτο μὲν τὸ καλούμ)ενον\nσυμπέρασμα, λῆμμα δὲ ἐξ ὧν ληφθέντων (ἐκεῖνο συμπεραίνεται· ἡ δὲ\nπᾶσα λέξις δι’ ἧ)ς ὁμολογηθέντων\nτινῶν ἐπιφέρεταί τι συμπέρασμα, (συμπέρασμά\nτε προσαγορεύεται καὶ τοῦτ)’ αὐτὸ καὶ συλλογισμός· καὶ μὲν δὴ καὶ\nτὸ συμπέρασμα (μόνον συλλογισμὸν καλούντων\nὀρθῶς ἄν τις ὀλιγω)ρήσειεν. (εἰ μὲν οὖν\nαἰσθήσει προγνόντες ἢ ἀποδείξει προτει)νόμεθά τι περὶ\nτῆς τῶν ὄντων φύσεως, ὀνομαζέσθω πρότασις\n(τοῦτο· οὕτω γὰρ καὶ τοῖς παλαιοῖ)ς ἔθος ἦν καλεῖν· (εἰ δὲ τῇ\nνοήσει τίς ἐστιν ἐξ αὑτοῦ) πιστὸς λόγος, ἀξίωμα κεκλήκασι, καθάπερ 〈τὸ〉\n‘τὰ τῷ αὐτῷ (ἴσα καὶ ἀλλήλοις ἐστὶν ἴσα’· τοῖς δὲ κοινῶς ἅπαντας τοὺς\nἀποφαντι)κοὺς λόγους ἀξιώματα\nπροσαγορεύουσιν οὐ διενεχθή(σ)ῃ,\nμαθὼν δ’ αὐτῶν τὸ ἔθος οὕτως ἄκουσον λεγόντων ὡς ἐκεῖνοι βούλονται.\n〈Τῶν δὲ προτάσεων〉 ἔνιαι μὲν ὑπὲρ ἁπλῆς ὑπάρξεως ἀποφαίνονται, καθάπερ\nὁπόταν εἴπῃς ‘πρόνοια ἔστιν· ἱπποκένταυρος οὐκ ἔστιν’ [αἴνιγμα] ἢ 〈περὶ\nτῆς οὐσίας, καθάπερ〉 αἱ τοιαίδε ‘ὁ ἀὴρ σῶμά ἐστιν·\nὁ ἀὴρ οὐκ ἔστι σῶμα’, ὑπὲρ δὲ τοῦ μεγέθους\n‘ὁ ἥλιος 〈ποδιαῖός ἐστιν· ὁ ἥλιος〉 οὐκ ἔστι ποδιαῖος’, ἔνιαι δὲ\nὑπὲρ τῆς ποιότητος ‘ὁ ἥλιος 〈φύσει θερμός ἐστιν· ὁ ἥλιος〉 οὐκ ἔστι\nφύσει θερμός’, ἔνιαι δὲ ὑπὲρ τοῦ 〈πρός〉 τι ‘μείζων ἐστὶν ὁ ἥλιος τῆς\nσελήνης· 〈οὐ μείζων ἐστὶν\nὁ ἥλιος τῆς σελήνης’〉, ἔνιαι δὲ ὑπὲρ τοῦ ποτέ ‘κατὰ τὰ\nΠελοποννησιακὰ γέγονεν Ἱπποκράτης’ ἢ ‘οὐ γέγονε κατὰ τὰ\nΠελοποννησιακά’, ἔνιαι δὲ ὑπὲρ τοῦ ποῦ ‘δεύτερος ἀπὸ γῆς ἐστιν ὁ ἥλιος·\nοὐκ ἔστιν δεύτερος ἀπὸ γῆς ὁ ἥλιος’, τινὲς δὲ ὑπὲρ τοῦ κεῖσθαι\n‘καθήμενόν\nἐστι τὸ τοῦ Διὸς Ὀλυμπιᾶσιν ἄγαλμα· 〈οὐκ\nἔστι καθήμενον τὸ τοῦ Διὸς Ὀλυμπιᾶσιν ἄγαλμα’〉, τινὲς 〈δὲ ὑπὲρ τοῦ\nἔχειν ‘ὑπο〉δέδεται τὸ τοῦ Διὸς ἄγαλμα· 〈οὐχ ὑποδέδεται τὸ τοῦ Διὸς\nἄγαλμα’〉, τινὲς δὲ ὑπὲρ τοῦ ποιεῖν ‘θερμαίνει τὸ ῥόδινον· 〈τὸ ῥόδινον〉\nοὐ\nθερμαίνει’, ἔνιαι δὲ περὶ τοῦ πάσχειν\n‘θερμαίνεσθαι πεφύκαμεν ὑπὸ τοῦ ῥοδίνου· οὐ θερμαίνεσθαι πεφύκαμεν\nὑπὸ τοῦ ῥοδίνου’. τὰς τοιαύτας οὖν\nπροτάσεις ἁπάσας κατηγορικὰς ὀνομάζομεν ἕνεκα σαφοῦς τε ἅμα\nκαὶ συντόμου διδασκαλίας, τὰ μέρη δὲ ἐξ ὧν σύγκεινται καλοῦμεν ὅρους\nἑπόμενοι [τῶν ἐν] τῇ παλαιᾷ\nσυνηθείᾳ, οἷον ἐν τῇ ‘Δίων περιπατεῖ’ τόν τε Δίωνα καὶ τὸ\nπεριπατεῖν, ὑποκείμενον ὅρον τὸν Δίωνα, κατηγορούμενον\nδὲ τὸ περιπατεῖν λαμβάνομεν. ὅταν μὲν οὖν ἐξ ὀνόματος ᾖ καὶ ῥήματος ἡ\nπρότασις, οὕτω χρὴ διαιρεῖν τοὺς ὅρους· ὅταν δὲ ἐξ ὀνομάτων καὶ ῥήματος\nοἷον ἐν τῇ ‘Δίων ἄνθρωπός ἐστιν’, ὑποκεῖσθαι μὲν ἐροῦμεν τὸν\nΔίωνα, κατηγορεῖσθαι δὲ τὸν ἄνθρωπον,\nἔξωθεν δὲ προσκατηγορεῖσθαι ἐπίρρημα τὴν\nκοινωνίαν τῶν ὅρων ἐνδεικνύμενον.\nὅταν μὲν οὖν ἐπὶ Δίωνός τι κατηγορῶμεν, οὐκ ἐγχωρεῖ λέγειν οὔτε πᾶς\nοὔτε τὶς· ὅταν δ’ ἐφ’ ἑτέρου πράγματος ὃ τέμνεσθαι δύναται,\nκαθάπερ ἐπ’ ἀνθρώπου καὶ δένδρου, διωρίσθαι\nχρὴ κατὰ τὸν λόγον, εἴτε παντὸς αὐτοῦ\nκατηγορεῖται τὸ κατηγορούμενον εἴτε τινός, ὡσαύτως δὲ καὶ εἰ παντὸς\nἢ τινὸς ἀποφάσκεται. καὶ τοίνυν αἱ\nπροτάσεις αἱ μὲν ἅμα τῷ πᾶς λεγόμεναι καθόλου καταφατικαὶ καλείσθωσαν,\nὡς ἂν εἴπωμεν ‘ἅπας ἄνθρωπος ζῷόν\nἐστιν· ἅπασα πλάτανος δένδρον ἐστίν’. αἱ δὲ\nἀποφάσεις παντὸς τοῦ γένους κατηγορούμεναι ἀποφατικαί τε καὶ\nστερητικαὶ καθόλου προσαγορευέσθωσαν, ὡς ὅταν εἴπωμεν ‘οὐδεὶς ἄνθρωπος\n† γραπτός ἐστιν’· ὅσαι δ’ οὔτε κατηγοροῦσιν οὔτε ἀποφάσκουσιν ὅλου τοῦ\nγένους, ἐν μέρει καλείσθωσαν, ὡς ἐπὶ μέρους καταφατικὴ\nμὲν ἡ τοιαύτη ‘τὶς ἄνθρωπος ζῷόν ἐστιν’ , ἀποφατικὴ δὲ ἡ τοιάδε\n‘τὶς ἄνθρωπος οὐκ ἔστι ζῷον’· ἴσον δὲ δυναμένην τῇ τελευταίᾳ προτάσει\nτὴν τοιαύτην\n‘οὐ πᾶς ἄνθρωπος ζῷόν ἐστιν’ ἀποφατικὴν ἐν\nμέρει καὶ ταύτην ὀνομάζομεν. ὅταν\nδὲ οὐσίας ὡρισμένης οὐ κατὰ τὸ εἶδος μόνον, ἀλλὰ καὶ κατὰ τὸν ἀριθμὸν\nκατηγορῶμέν τι, τότε οὐκ ἔτ’ ἐγχωρεῖ λέγειν οὔτε τὸ πᾶς οὔτε τὸ\nτὶς οὔτε τὸ οὐ πᾶς οὔ〈τε τὸ οὐ〉δείς· ἐν γοῦν\nτῇ ‘Δίων\nἄνθρωπός ἐστιν’ οὐδὲν τῶν εἰρημένων οἷόν τε προσθεῖναι.\nΓένος ἄλλο προτάσεών ἐστιν ἐν αἷς τὴν ἀπόφανσιν οὐ περὶ τῆς ὑπάρξεως\nποιούμεθα τῶν πραγμάτων, ἀλλὰ περὶ τοῦ τίνος ὄντος τί ἐστι καὶ τίνος\nοὐκ ὄντος\nτί ἐστιν· ὑποθετικαὶ δὲ ὀνομαζέσθωσαν αἱ\nτοιαῦται προτάσεις, αἱ μέν, ὅταν\nτινὸς ἑτέρου ὄντος ἐξ ἀνάγκης εἶναι λέγωσι τόδε τι, κατὰ συνέχειαν, αἱ\nδέ, ὅταν ἤτοι μὴ ὄντος εἶναι ἢ [μὴ] ὄντος μὴ εἶναι, διαιρετικαί.\nλέγειν δὲ 〈εἶναι〉 ἢ ὑπάρχειν οὐ διαφέρει\nπαρὰ\nτοῖς Ἕλλησιν ἅπασι τοῖς τε νῦν καὶ τοῖς\nπαλαιοῖς, ὥσπερ οὐδὲ τὸ ὑφεστηκέναι· παρὰ τοῖς νῦν γὰρ καὶ τοῦτο\nκατὰ τῆς αὐτῆς ἐννοίας λέγεται· ἐπεὶ δὲ τῶν αἰσθητῶν πραγμάτων\nἔχομεν μνήμας, ὅταν μὲν 〈κατὰ〉 κινήσεις ταύτας ποιησώμεθα\nκαθάπερ εἰ τύχοι Ἀθηναίων, ὀνομαζέσθω τοῦτο ἡμῖν νόησις, ὅταν δὲ\nἡσυχάζουσαι τύχωσιν, ἔννοιαι· τοιαῦται δ’ εἰσὶ καὶ ἄλλαι οὐκ ἐκ\nμνήμης τῶν αἰσθήσεων, ἀλλ’ ἔμφυτοι πᾶσιν ὑπάρχουσαι,\nκαλοῦσι δὲ αὐτὰς οἱ παλαιοὶ τῶν φιλοσόφων,\nὅταν ἑρμηνεύωνται διὰ φωνῆς, ἀξίωμα· πολλάκις μέντοι καὶ τὴν\nἔννοιαν νόησιν ὀνομάζουσιν οἱ Ἕλληνες.\nμάλιστα μὲν οὖν ἐπειδὰν ὑπάρχον τι πιστεύηται δι’ ἕτερον ὑπάρχειν\nἢ κατὰ συνέχειαν, ὑποθετικὴ πρὸς τῶν\nπαλαιῶν φιλοσόφων ὀνομάζεται 〈ἡ〉 πρότασις,\nἤδη δὲ καὶ ἐπειδὰν [μέντοι] διότι μὴ ἔστι τόδε, εἶναι τόδε νοῶμεν,\nοἷον 〈ὅτι〉 νὺξ οὐκ ἔστιν, ἡμέραν εἶναι· μάλιστα μὲν οὖν ὀνομάζουσι τὴν\nτοιαύτην πρότασιν διαιρετικήν, οὐ μὴν ἀλλὰ καὶ διεζευγμένον ἀξίωμά τισι\nτῶν νεωτέρων φιλοσόφων ὀνομάζεται, καθάπερ\nγε καὶ συνημμένον τὸ ἕτερον εἶδος τῶν προτάσεων τῶν ὑποθετικῶν ἃς\nκατὰ συνέχειαν ἐλέγομεν γίγνεσθαι· οἰκειοτέρα δέ ἐστι λέξις τὸ [τὰ]\nδιεζευγμένον τοῖς ἀξιώμασιν, ἃς δηλονότι διαιρετικὰς προτάσεις ἔφαμεν\nὀνομάζεσθαι,\nδιὰ τοῦ ἤτοι συνδέσμου — διαφέρει δὲ οὐδὲν\n‘ἤ’ διὰ μιᾶς συλλαβῆς λέγειν ἢ διὰ δυοῖν — (ἢ) τοῖς συνημμένοις\nδιὰ τοῦ εἰ 〈ἢ ἐπεί,〉 εἴπερ ἓν καὶ οὗτοι σημαίνουσιν.\nὡς ὀνομάζεσθαι τὸν μὲν τοιοῦτον λόγον\n‘ει’ ἡμέρα ἐστίν, ὁ ἥλιος ὑπὲρ γῆς ἐστιν’ συνημμένον ἀξίωμα κατά\nγε τοὺς νεωτέρους φιλοσόφους, κατὰ μέντοι τοὺς παλαιοὺς πρότασιν\nὑποθετικὴν κατὰ συνέχειαν·\nτοὺς δέ γε τοιούτους ‘ἤτοι γ’ ἡμέρα ἐστὶν ἢ\nνύξ ἐστι’ διεζευγμένον μὲν ἀξίωμα παρὰ τοῖς νεωτέροις φιλοσόφοις,\nπρότασιν δὲ ὑποθετικὴν κατὰ διαίρεσιν\nπαρὰ τοῖς παλαιοῖς. ἴσον δὲ ἡ διαιρετικὴ πρότασις δύναται τῷ\nτοιούτῳ λόγῳ ‘εἰ μὴ ἡμέρα ἐστί,\nνύξ ἐστιν’, ὃν ἐν σχήματι λέξεως συνημμένῳ\nλεγόμενον, ὅσοι μὲν ταῖς φωναῖς μόνον προσέχουσι, συνημμένον\nὀνομάζουσιν, ὅσοι δὲ τῇ φύσει τῶν πραγμάτων, διεζευγμένον· ὡσαύτως\nδὲ καὶ τὸ τοιοῦτον εἶδος τῆς λέξεως ‘εἰ μὴ νύξ ἐστιν, ἡμέρα ἐστίν’\nδιεζευγμένον\nἐστὶν ἀξίωμα τῇ φύσει τῶν πραγμάτων αὐτῇ,\nσυνημμένου δὲ ἰδέαν ἔχει τῇ λέξει.\nἩ μὲν οὖν τοιαύτη φύσις τῶν πραγμάτων τελείαν ἐνδείκνυται τὴν μάχην, ἡ\nδὲ ἑτέρα τὴν ἐλλιπῆ, καθ’ ἣν ὧδέ πως λέγομεν ‘εἰ Ἀθήνησίν ἐστιν Δίων,\nοὐκ\nἔστιν Ἰσθμοῖ Δίων’. ἡ γάρ τοι μάχη κοινὸν μὲν ἔχει τὸ μὴ\nσυνυπάρχειν τὰ [μὴ συμ]μαχόμενα, διαφέρει (δὲ) τῷ τινὰ μὲν πρὸς τῷ μὴ\nσυνυπάρχειν μηδὲ συναπόλλυσθαι δύνασθαι, τισὶ δὲ καὶ τοῦθ’ ὑπάρχειν·\nὅταν οὖν ἓν μόνον αὐτοῖς τὸ μὴ συνυπάρχειν, ἐλλιπής ἐστιν\nἡ μάχη, ὅταν δὲ (καὶ) τοῦτο τὸ 〈μὴ〉 συναπόλλυσθαι, τελεία· τῶν γὰρ\nτοιούτων πραγμάτων ἀνάγκη δυοῖν θάτερον οὐκ εἶναι. διὸ καὶ συλλογισμὸς αὐτοῖς διττός, εἰ μὲν προσληφθείη τὸ ἡμέραν εἶναι\nπεραινομένου\nτοῦ μὴ\nεἶναι νύκτα, προσληφθέντος δὲ τοῦ μὴ εἶναι ἡμέραν, τοῦ νύκτα εἶναι·\nκατὰ δὲ τὴν ἐλλιπῆ μάχην ἓν μόνον 〈ἔστ〉ι προσλαβόν〈τα〉 τῶν κατὰ τὴν\nμάχην ἀναιρεῖν θάτερον· ὃ δ’ ἂν οὕτως προσλαμβάνῃς ἀξίωμα,\nπρόληψις εἰκότως ὀνομάζεται. ἐπὶ\nμὲν 〈οὖν〉 τῆς ἐλλειπούσης\nμάχης ἐν ἔθει τοῖς Ἕλλησίν ἐστιν οὕτω\nλέγειν ‘〈οὐκ ἔστιν〉 Ἀθήνησί τε καὶ Ἰσθμοῖ Δίων’ ἐνδεικτικήν τε\nἕξει τὴν τοιαύτην φωνήν, ὅσοις τῆς ἐλλιποῦς 〈μέτεστι〉 μάχης· εἰ δὲ ἐφ’\nἑτέρων λέγοιτο φωνῶν 〈ἃ〉 μήτε ἀκολουθίαν ἔχει πρὸς ἄλληλα μήτε μάχην\n[ἀποφατικήν],\nσυμπεπλεγμένον καλέσομεν τὸ τοιοῦτον\nἀξίωμα, καθάπερ ἐπὶ τοῦ ‘Δίων περιπατεῖ καὶ Θέων διαλέγεται’·\nταυτὶ γὰρ οὔτε μάχην οὔτε ἀκολουθίαν\nἔχοντα κατὰ συμπλοκὴν ἑρμηνεύε〈τα〉ι. διὸ\nκἀπειδὰν ἀποφάσκωμεν αὐτά, τὸν λόγον ἐκεῖνον ἤτοι γε ἀποφατικὴν\nσυμπλοκὴν ἢ ἀποφατικὸν εἶναι συμπεπλεγμένον\nφήσομεν· οὐδὲν γὰρ πρὸς τὸ παρὸν διαφέρει\nσυμπεπλεγμένον λέγειν ἀποφατικὸν ἢ συμπλοκὴν 〈ἀποφατικήν〉, ἔχοντός\nγέ σου σκοπὸν ἐν ἁπάσῃ λέξει τὸ\nδηλῶσαι σαφῶς τοῖς πέλας ὅτιπερ ἂν αὐτὸς ἐννοῇς.\n\nἀλλ’ οἱ περὶ Χρύσιππον κἀνταῦθα τῇ λέξει\nμᾶλλον ἢ τοῖς πράγμασι προσέχοντες τὸν νοῦν ἅπαντα τὰ διὰ τῶν\nσυμπλεκτικῶν καλουμένων συνδέσμων συνιστάμενα κἂν ἐκ μαχομένων ἢ\nἀκολούθων συμπεπλεγμένα καλοῦσιν, ἐν οἷς μὲν σύγκειταί τις ἀκρίβεια\nδιδασκαλίας\nἀμελῶς χρώμενοι τοῖς ὀνόμασιν, ἐν οἷς δὲ\nοὐδὲν διαφέρον αἱ φωναὶ σημαίνουσιν αὐτοὶ νομοθετοῦντες ἴδια\nσημαινόμενα· οἱ δὲ οὐχ οὕτως χρή〈σαιντ’ ἂν〉 τοῖς ὀνόμασιν, εἴπερ\nἙλληνίζειν τε καὶ σαφεῖς εἶναι τοῖς ἀκούουσι βούλοιντο. αὐτίκα γε τὸ ἀκόλουθον ἐάν τε\nοὕτως ὡς εἴρηται νῦν λέγῃς ἐάν τε ἑπόμενον\nἢ συνηρτημένον, οὐ διοίσει· ἅπαντα γὰρ τὰ τοιαῦτα λέγεται τῶν\nὀνομάτων ἐκ μεταφορᾶς ἀπὸ τῶν κυρίως κατὰ τὸν βίον ὠνομασμένων συνῆφθαί\nτε καὶ συνηρτῆσθαι· κατὰ πολλοὺς δὲ τρόπους γίγνεται τοῦτο, περὶ ὧν\nἐπισκέψασθαι τῆς ἀποδεικτικῆς ἐστιν, [καὶ]\nὥσπερ γε καὶ τὸ μάχεσθαι κατὰ πολλοὺς γίγνεται τρόπους.\nἈλλὰ νῦν γε τὰς προσηγορίας αὐτῶν διαιρώμεθα· καὶ τοίνυν ἕνεκα σαφοῦς τε\nἅμα καὶ συντόμου διδασκαλίας οὐδὲν κωλύει τὰ μὲν τὴν τελείαν μάχην\nἔχοντα διεζευγμένα καλεῖν, τὰ δὲ τὴν ἐλλιπῆ παραπλήσια\nδιεζευγμένοις· παραπλήσια δὲ λέγειν ἢ ὅμοια διαφερέτω μηδέν· 〈ἐν〉\nἐνίοις δ’ ἀξιώμασιν ἐγχωρεῖ μὲν εἶναι\nκαὶ πλείω καὶ πάντα, μὴ μόνον ἕν, ἀναγκαῖον δ’ ἐστὶ\nτὸ ἓν ὑπάρχειν· ὀνομάζουσι δὲ ἔνιοι τὰ\nτοιαῦτα παραδιεζευγμένα, τῶν διεζευγμένων ἓν μόνον ἐχόντων ἀληθές,\nἄν τ’ ἐκ δυοῖν ἀξιωμάτων ἁπλῶν ἄν τ’ ἐκ πλειόνων συγκέηται.\nἓν μὲν γὰρ ἁπλοῦν ἀξίωμα τὸ ‘Δίων\nπεριπατεῖ’, καθάπερ γε καὶ τὸ ‘κάθηται Δίων’, ἓν δὲ\nἀξίωμα καὶ τὸ ‘κατάκειται Δίων’, ὥσπερ γε\nκαὶ τὸ ‘τρέχει’ καὶ τὸ ‘ἕστηκεν’, ἀλλ’ ἐξ ἁπάντων αὐτῶν\nδιεζευγμένον ἀξίωμα γίγνεται τοιόνδε ‘Δίων ἤτοι περιπατεῖ ἢ\nκάθηται ἢ κατάκειται ἢ τρέχει ἢ ἕστηκεν’· ὅταν δὲ οὕτως τι συγκείμενον\nᾖ, ἓν μὲν ἐν αὐτοῖς\nὁτιοῦν ἑκάστῳ τῶν ἄλλων μάχεται μάχην\nἐλλιπῆ, τὰ πάντα δὲ ἀλλήλοις ἅμα τελείαν, ἐπειδήπερ ἀναγκαῖόν\nἐστιν ἓν μὲν ὑπάρχειν [τὸ] ἐν αὐτοῖς, οὐχ ὑπάρχειν δὲ τὰ ἄλλα.\nκατὰ μὲν οὖν τὴν τελείαν μάχην\nδύο συστήσονται συλλογισμοὶ\nπροσλαμβανόντων ἡμῶν ἤτοι\nγε ὑπάρχειν ἢ μὴ ὑπάρχειν τὸ ἕτερον αὐτῶν, ἐπιφερόντων δὲ θάτερον οὐχ\nὑπάρχειν 〈μὲν ὅταν ὑπάρχῃ τὸ ἕτερον, ὑπάρχειν〉 δὲ ὅταν οὐχ ὑπάρχῃ· κατὰ\nδὲ τὴν ἐλλιπῆ μία μὲν ἡ πρόσληψις, ἕν τι τῶν μαχομένων ὑπάρχειν,\nἓν δὲ καὶ τὸ συμπέρασμα 〈μὴ〉 ὑπάρχειν τὸ λοιπόν. οὕτω μὲν ὅταν ἐκ δυοῖν ἡ μάχη συνεστήκῃ·\nπλειόνων δὲ τῶν μαχομένων ὄντων ἐπὶ μὲν τῆς τελείας μάχης ἤτοι γε\nἓν ὑπάρχειν εἰπόντες ἀποφήσομεν τὸ λοιπὸν ἅπαν ἢ ἐκεῖνο πᾶν ἀποφήσομεν,\nὑπάρχειν ἐροῦντες\nτὸ ἕν, οὐ μὴν οὔτε ἀποφήσαντες τὸ ἓν ἐάσομεν\nὑπάρχειν τὸ λοιπὸν οὔτε καταφήσαντες ἐκεῖνο τὸ ἓν 〈ἀποφήσομεν〉\nὑπάρχειν· ἐπὶ δὲ τῆς ἐλλιποῦς μάχης ὑπάρχειν εἰπόντες 〈ἕν τι〉\nἀποφήσομεν τὸ λοιπὸν πλῆθος, οὐ μὴν ἄλλην γέ τινα πρόσληψιν ἕξομεν\nἐπιτηδείαν\nεἰς συλλογισμόν. ἐπὶ δὲ τῆς κατὰ συνέχειαν ὑποθετικῆς\nπροτάσεως, ἣν οἱ περὶ τὸν Χρύσιππον ὀνομάζουσι συνημμένον ἀξίωμα,\nπροσλαβόντες μὲν τὸ ἡγούμενον ἕξομεν τὸ λῆγον συμπέρασμα, προσλαβόντες\nδὲ τὸ τοῦ λήγοντος ἀντικείμενον ἕξομεν συμπέρασμα\nτὸ τοῦ ἡγουμένου ἀντικείμενον, οὐ μὴν οὔτε\nτὸ λῆγον προσλαβόντες οὔτε τὸ ἀντικείμενον τοῦ ἡγουμένου συμπέρασμα\nἕξομεν.\nἈντικεῖσθαι δὲ ἀλλήλοις συμπέρασμα καὶ πρότασιν ὀνομάζομεν ὧν ἐστι\nτελεία μάχη, καὶ χρὴ πάντως\nαὐτῶν εἶναι μὲν τὸ ἕτερον, οὐκ εἶναι δὲ\nθάτερον. ἐπὶ μὲν οὖν τῶν\nὑποθετικῶν προτάσεων ἀποφάσει πλεονεκτεῖ τὸ ἕτερον αὐτῶν, ἐπὶ δὲ τῶν\nκατηγορικῶν ἔνθα μὲν πρόσκειται τὸ πᾶς, 〈προτάξομεν〉 ἀπόφασιν τούτου·\nκατ(ὰ δὲ) τὴν ‘Σωκράτης περιπατεῖ’\nτοῦ κατηγορουμένου\nπροτάξομεν τὴν ἀπόφασιν, ὡς γενέσθαι τὸν\nλόγον τοιόνδε ‘Σωκράτης οὐ περιπατεῖ’· τῆς δὲ καθόλου\nστερητικῆς οὐ δεησόμεθα προτάττειν ἀπόφασιν, ἀντικειμένην ἔχοντες\nαὐ〈τῇ〉 τὴν ἐν μέρει καταφατικήν, ὥσπερ γε καὶ τῇ τοιαύτῃ καταφατικῇ τὴν\nκαθόλου\nστερητικήν, ὥστε 〈οὐδὲ〉 ταύτης ἀπόφασιν\nπροτάξομεν.\nὀνομάζονται δὲ αἱ τοιαῦται προτάσεις\nἅπασαι σύνοροι, διότι κοινωνοῦσι τοῖς ὅροις †ἀτοκίας· 〈ἀνα〉στρέφουσαι\nμὲν αὐτῶν πρὸς ἀλλήλας κατὰ τὴν ἐνάλλαξιν τῆς λέξεως τῶν ὅρων,\nτουτέστιν ὅταν ὁ μὲν ὑποκείμενος γένηται\nκατηγορούμενος, ὁ κατηγορούμενος δὲ\nὑποκείμενος· ἀντιστρέφουσι δὲ μετὰ τῆς τοιαύτης ἐναλλάξεως\nσυναληθευόμεναι, ἡ μὲν καθόλου στερητικὴ πρὸς ἑαυτήν, ὥσπερ γε καὶ\nἡ κατὰ μέρος καταφατικὴ πρὸς τὴν ἐν μέρει, λοιπὴ δὲ ἡ κατὰ μέρος\nἀποφατικὴ πρὸς οὐδεμίαν\nἀντιστρέφει. κατὰ μέντοι τὰς ὑποθετικὰς προτάσεις ἡ μὲν ἀναστροφὴ\nγίγνεται τῆς λέξεως τῶν ὅρων ὑπαλλαττομένης, ἡ δὲ ἀντιστροφὴ μετὰ\nἀντιθέσεως αὐτῶν· τὸ γὰρ ‘εἰ ἡμέρα ἐστί, φῶς ἐστιν’ ἀναστρέφει 〈μὲν πρὸς τὸ〉 ‘εἰ φῶς ἐστιν,\nἡμέρα ἐστίν’,\n〈ἀντιστρέφει δὲ πρὸς τὸ ‘εἰ μὴ φῶς ἐστιν,\nοὐδὲ ἡμέρα\nἐστί’.〉 τοιαύτη μὲν ἐν ταῖς προτάσεσιν ἡ\nἀντιστροφή· συλλογισμοὶ δὲ ἀλλήλοις ἀντιστρέφουσιν οἱ διλήμματοι ὧν ἓν λῆμμα κοινόν, τὸ δὲ λοιπὸν καθ’ ἕτερον ἀντίκειται τῷ\nτοῦ λοιποῦ συμπεράσματι· κατὰ δὲ τοὺς πολυλημμάτους οὐχ ἁπλῶς ἐροῦμεν\n[ἀλλὰ] ‘ἓν λῆμμα’, ἀλλὰ προσθήσομέν οἱ ‘ἢ πλείω’, τὸν ὅλον λόγον\n\nποιοῦντες τοιοῦτον ‘ἀντιστρέφει [δὲ]\nλόγος λόγῳ, ὧν ἓν 〈ἢ〉 πλείω λήμματα κοινά, τὸ δὲ λοιπὸ(ν καθ’\nἕτερο)ν ἀντίκειται τῷ τοῦ λοιποῦ συμπεράσματι’. καὶ μὴν κἀπὶ τῶν τρόπων ὁμοίως ἔ(χει)·\nὀνομάζουσι δὲ τρόπον οἱ διαλεκτικοὶ τὰ τῶν λόγων σχήματα, οἷον\nἐπὶ μὲν τοῦ (ἐκ συνημ)μένου καὶ τοῦ\nἡγουμένου τὸ λῆγον περαίνοντος, ὃν ὁ Χρύσιππος ὀνομάζει πρῶτον\nἀναπόδεικτον, ὁ τοιοῦτος τρόπος ἐστίν ‘εἰ τὸ {α}, τὸ {β}· τὸ δὲ\n{α}· τὸ ἄρα {β}’· ἐπὶ δὲ τοῦ ἐκ συνημμένου 〈καὶ τοῦ〉 ἀντικειμένου τῷ\nεἰς ὃ λήγει τὸ τοῦ ἡγουμένου\nἀντικείμενον ἐπιφέροντος, ὃν καὶ αὐτὸν ὁ\nΧρύσιππος δεύτερον ἀναπόδεικτον\nὀνομάζει, τοιοῦτός [δ’] ἐστιν ‘εἰ τὸ {α}, τὸ {β}· οὐχὶ δὲ τὸ δεύτερον·\nοὐκ ἄρα τὸ πρῶτον’, ὥσπερ γε κἀπὶ τοῦ τρίτου κατὰ τοῦτον, ὃς ἐξ\nἀποφατικοῦ συμπεπλεγμένου καὶ ἑνὸς τῶν ἐν αὐτῷ τὸ\nἀντικείμενον τοῦ λοιποῦ παρέχει, τοιοῦτος ὁ\nτρόπος ἐστίν ‘οὐχ ἅμα τὸ {α} καὶ τὸ {β}· 〈τὸ δὲ {α}· οὐκ ἄρα τὸ {β}〉’·\nὁμοίως δὲ κἀπὶ τοῦ τετάρτου κατὰ τὸν αὐτόν, ὃς ἐκ\nδιεζευγμένου καὶ ἑνὸς τῶν ἐν αὐτῷ τοῦ λοιποῦ τὸ ἀντικείμενον ἐπιφέρει,\nτοιοῦτός τις ὁ τρόπος ἐστίν ‘ἤτοι τὸ {α} ἢ τὸ {β}· τὸ δὲ [{ε}] {α}· οὐκ\nἄρα τὸ {β}’· καὶ τοίνυν κἀπὶ τοῦ πέμπτου, ὃς 〈ἐκ〉 διεζευγμένου καὶ\nτοῦ ἀντικειμένου ἑνὸς τῶν ἐν αὐτῷ τὸ λοιπὸν\nἐπιφέρει, τοιοῦτός [δέ] ἐστιν ὁ τρόπος ‘ἤτοι τὸ {α} ἢ τὸ {β}· 〈οὐχὶ δὲ τὸ {α}· τὸ ἄρα {β}〉’· καὶ τοίνυν\nὥσπερ τὰ λήμματα συναληθεύεται κατὰ τὴν ἀντιστροφήν, οὕτω καὶ τοῖς\nἀληθέσι λόγοις καὶ τρόποις ὑπάρχει συλλογιστικοῖς\nεἶναι, ὥστε τὸν ἀντιστρέφοντα τῷ\nσυλλογιστικῷ τρόπῳ συλλογιστικὸν εἶναι καὶ αὐτόν. ὑπὸ μὲν οὖν τῶν ὑποθετικῶν προτάσεων\nὅνπερ τρόπον οἱ συλλογισμοὶ γίγνονται, δέδεικται πλὴν ἑνὸς τρόπου τοῦ\nκατὰ τὸ παραδιεζευγμένον, ἐφ’ οὗ διττὴ τῶν προσλήψεών\nἐστιν ἡ διαφορά· ἤτοι γὰρ οὐχ ὑπάρχειν\nἅπαντα πλὴν ἑνὸς προσλαβόντες ὑπάρχειν ἐροῦμεν ἐκεῖνο τὸ ἓν 〈ἢ εἰ\nπροσλάβοι τις οὐχ ὑπάρχειν τὸ ἕν,〉 πλείω καταλίποιτ’ ἄρα, διεζευγμένον\nἐξ αὐτῶν ἔσται συμπέρασμα.\nΚατὰ μὲν δὴ τοὺς τοιούτους συλλογισμοὺς αἱ προτάσεις\nἡγεμονικαὶ τῶν προσλήψεων· οὔτε γὰρ ἐν τῷ\nδιεζευγμένῳ 〈πλείους ἢ δύο γίγνονται προσλήψεις οὔτ’ ἐν τῷ\nπαραδιεζευγμένῳ〉, κατὰ δὲ τὴν ἐλλιπῆ μάχην ἓν μόνον οἷόν τε\nπροσλαμβάνειν· ὅπερ οἱ περὶ Χρύσιππον οὐχ ἡγεμονικὰ μόνον ἀλλὰ\nκαὶ τροπικὰ 〈τὰ〉 τοιαῦτα τῶν ἀξιωμάτων ὀνομάζουσιν ὡς ἂν ἐπ’\nαὐτοῖς ὅλου τοῦ συλλογισμοῦ πηγνυμένου καθάπερ ἐπὶ τρόπιδι νεώς.\nκαὶ μέντοι καὶ τῶν ἐκ τοῦ Περιπάτου\nτινὲς ὥσπερ καὶ Βόηθος οὐ μόνον\nἀναποδείκτους ὀνομάζουσι τοὺς ἐκ τῶν ἡγεμονικῶν λημμάτων συλλογισμούς,\nἀλλὰ καὶ πρώτους· ὅσοι δὲ ἐκ κατηγορικῶν προτάσεών εἰσιν\nἀναπόδεικτοι συλλογισμοί, τούτους\nοὐκ ἔτι πρώτους ὀνομάζειν συγχωροῦσι· καίτοι καθ’\nἕτερόν γε τρόπον οἱ τοιοῦτοι πρότεροι τῶν\nὑποθετικῶν εἰσιν, εἴπερ γε καὶ αἱ προτάσεις αὐτῶν ἐξ ὧν σύγκεινται\nπρότεραι βεβαίως εἰσίν· οὐδεὶς γὰρ ἀμφισβητήσει τὸ μὴ οὐ πρότερον εἶναι\nτὸ ἀπλοῦν τοῦ συνθέτου. ἀλλὰ περὶ\nμὲν τῶν τοιούτων ἀμφισβητήσεων\nοὔτε εὑρεῖν οὔτε ἀγνοῆσαι μέγα· χρὴ γὰρ\nἀμφότερα τὰ μέρη γιγνώσκειν τῶν συλλογισμῶν, καὶ τοῦτ’ ἔστι τὸ\nχρήσιμον, ὀνομάζειν δὲ τοὺς ἑτέρους ἢ διδάσκειν προτέρους ὡς ἑκάστῳ\nφίλον· οὐ μὴν ἐκείνοις γε ἀγνοεῖσθαι προσῆκεν. ὅσοι δὴ ὑποθετικοὶ συλλογισμοί,\nτὴν πρόσληψιν ἀναγκαίαν ἔχουσιν, οἱ\nκατηγορικοὶ δὲ οὐκ ἔχουσιν· ὁ γάρ τοι εἰπών ‘ἅπαν καλὸν αἱρετόν\nἐστιν’ ἀναγκαῖον μὲν ἔχει πρὸς τὸ γεννῆσαί τινα συλλογισμὸν ἤτοι\nτὸ καλὸν ἢ τὸ αἱρετὸν ἐν τῇ δευτέρᾳ προτάσει παραλαμβάνειν, οὐ μὴν οὔτε\nτὰ (αὐ)τὰ θατέρᾳ\nπροτάσει παρα λαμβάνει(ν), οὔκουν οὔτε καταφάσκ(ειν) οὔτε\nἀποφάσκ(ειν) τι ἐξ ἀνάγκ(ης), οὔτε μόνον ὡς ἐν ταῖς\nὑποθετικαῖς, ἀλλὰ μεθ’ ὅτουπερ ἂν\nἑτέρου συμπλέκειν αὐτὸ βουληθῇ. δυνατὸν\nμὲν γὰρ αὐτῷ καὶ τοιαύτην\nπρότασιν τῇ προτέρᾳ προσθέντι ποιῆσαι συλλογισμόν ‘πᾶν αἱρετὸν ἀγαθόν\nἐστιν’·\nἔσται γὰρ ὁ συλλογισμός ‘ἅπαν καλὸν αἱρετόν\n〈ἐστι· πᾶν αἱρετὸν〉 ἀγαθόν ἐστι· 〈πᾶν ἄρα καλὸν ἀγαθόν ἐστι〉’·\nδυνατὸν δὲ καὶ πᾶν [καλὸν] ὁτιοῦν ἄλλο κατηγορήσαντι τῶν † ἐρώντων\nἐργάζεσθαι τὸν συλλογισμόν· οὕτω δὲ καὶ θατέρῳ τῶν ὅρων τῷ ‘καλόν’\nἄλλον\nὅρον ὑποθέντι οἷόν τ’ ἐστὶ ποιήσασθαι\nσυλλογισμόν, οἷον οὕτως ‘ἡ δικαιοσύνη καλόν ἐστι· τὸ καλὸν αἱρετόν\nἐστιν· 〈ἡ δικαιοσύνη ἄρα αἱρετόν ἐστιν〉’. 〈οὕ〉τω μὲν οὖν προστιθεὶς τῇ πρώτῃ προτάσει τὴν δευτέραν\nτὸν κοινὸν ὅρον ἐν ἀμφοτέραις τῷ μὲν ὑποκείμενον ἐργάσῃ,\nθατέρου δὲ κατηγορούμενον· ἐγχωρεῖ δὲ καὶ\nοὕτω προσθεῖναι τὴν πρότασιν ὥστε τὸν κοινὸν ὅρον ἀμφοτέρων τῶν\nὑπολοίπων κατηγορῆσαι, καθάπερ ἐν τοῖς τοιούτοις ἔχει συλλογισμοῖς ‘πᾶν\n〈καλὸν αἱρετόν ἐστιν· οὐ πᾶσα ἡδονὴ αἱρετόν ἐστιν· οὐ πᾶσα ἄρα ἡδονὴ\nκαλόν\nἐστιν’· ἢ καὶ οὕτως ὥστ’ ἀμφοτέρους ἐκείνου\nκατηγορῆσαι, καθάπερ ἐν τοῖς τοιούτοις ‘πᾶν〉 καλὸν αἱρετόν ἐστι·\nπᾶν καλὸν ἐπαινετόν ἐστι· 〈τὶ ἄρα\nἐπαινετὸν αἱρετόν ἐστι.’〉 καὶ\nτοίνυν ἐκάλεσαν οἱ παλαιοὶ φιλόσοφοι πρῶτον μὲν σχῆμα τῶν\nκατηγορικῶν συλλογισμῶν ἐν ᾧπερ ἂν ὁ κοινὸς ὅρος ὑποκείμενος ᾖ\nθατέρῳ τῶν ἄκρων, κατηγορούμενος δὲ θατέρου, δεύτερον δὲ ἐν ᾧ\nκατηγορεῖται τῶν ἄκρων ἀμφοτέρων,\nτρίτον δ’ ἐν ᾧπερ ἂν ὑποκέηται. κατηγορεῖται μὲν οὖν τὸ αἱρετὸν τοῦ καλοῦ\nκατὰ τὴν τοιαύτην πρότασιν ‘τὸ καλὸν αἱρετόν ἐστιν’, ὑπόκειται δὲ αὐτῷ\nτὸ καλόν, ἐφ’ οὗ κατηγορεῖσθαι πέφυκεν· οὐ ταὐτὸν δὲ σημαίνει παρ’\nαὐτοῖς τῷ κατηγορεῖσθαι τὸ καταφάσκεσθαι· καὶ\nγὰρ ὁ ἀποφασκόμενος [οὐ] κατηγορεῖται.\nλεγόντων οὖν ἐν τῷ ‘τὸ καλὸν\nοὐκ ἔστι φευκτόν’ ὑποκεῖσθαι μὲν τὸ καλόν, κατηγορεῖσθαι δὲ ἀποφατικῶς\nαὐτοῦ τὸ φευκτόν, 〈ἐν δὲ τῷ ‘τὸ καλὸν φευκτόν〉 ἐστι’ κατηγορεῖσθαι\nαὐτοῦ καταφατικῶς τὸ φευκτόν, καὶ τοῦ 〈ἔθους〉 νενικηκότος\nκατηγορικὰς μὲν ἀμφοτέρας ὀνομάζουσι τὰς\nεἰρημένας προτάσεις καὶ δι’ αὐτὰς\nκαὶ τοὺς συλλογισμοὺς κατηγορικούς, οὐ μὴν καταφατικὰς ἀμφοτέρας,\nἀλλ’ ὡς ἀντιδιῄρηται.\nΤριῶν οὖν ὄντων σχημάτων ἐν ταῖς κατηγορικαῖς\nπροτάσεσι καθ’ ἕκαστον αὐτῶν γίγνονται\nσυλλογισμοὶ πλέονες ὥσπερ κἀν ταῖς ὑποθετικαῖς, ἔνιοι μὲν ἀναπόδεικτοι\nκαὶ πρῶτοι, τινὲς δ’ ἀποδείξεως δεόμενοι. κατὰ μέντοι τὰς ὑποθετικὰς προτάσεις οἱ μὲν ἄλλοι πάντες\nοἱ ῥηθέντες ἀρτίως ἀναπόδεικτοί εἰσι καὶ πρῶτοι πλὴν\nτοῦ προσλαμβάνοντος μὲν τὸ τοῦ λήγοντος\nἀντικείμενον, ἐπιφέροντος δὲ τοῦ ἡγουμένου τὸ ἀντικείμενον· οὗτος γὰρ μόνος ἀποδείξεως δεῖται.\nἐπὶ δὲ τῶν κατηγορικῶν ἐν μὲν τῷ {α} σχήματι {δ} εἰσιν ἀναπόδεικτοι, ὅ\nτε ἐκ δυοῖν καθόλου καταφατικῶν 〈καθόλου〉 καταφατικὸν ἐπιφέρων\nσυμπέρασμα — δῆλον δὲ ὅτι καὶ τὸ συμπέρασμα\nπρότασίς τίς ἐστιν ἐκ τῆς πρὸς τὰ λήμματα\nσχέσεως οὕτως ὠνομασμένη — καὶ δεύτερος ὁ ἐκ καθόλου στερητικῆς\nπρὸς τῷ μείζονι τῶν ὅρων καὶ καθόλου καταφατικῆς πρὸς τῷ ἐλάττονι\nκαθόλου στερητικὸν ἐπιφέρων συμπέρασμα καὶ τρίτος ὁ ἐκ καθόλου\nκαταφατικῆς πρὸς\nτῷ μείζονι καὶ ἐπὶ μέρους καταφατικῆς πρὸς\nτῷ ἐλάττονι ἐπὶ μέρους καταφατικὸν ἔχων συμπέρασμα καὶ λοιπὸς ὁ ἐκ\nκαθόλου στερητικῆς 〈καὶ ἐπὶ μέρους καταφατικῆς〉 ἐν μέρει στερητικὸν\nἐπιφέρων συμπέρασμα· τῶν δὲ ἄλλων οὐκέτ’ οὐδεὶς ἀναπόδεικτός ἐστιν οὐδ’\nἐξ ἑαυτοῦ πιστός. (οἳ δὴ ἐν τοῖς ἄλλοις σχήμασιν) ἐκ τῶν\nεἰρημένων ἔχουσι τὴν ἀπόδειξιν, ἐν μὲν τῷ δευτέρῳ σχήματι {δ}\nὑπάρχουσιν, ἐν τῷ {γ} δ’ ἕξ.\nἈλλ’ ὁ μὲν πρῶτος ἐν τῷ δευτέρῳ σχήματι\nτὴν μ(ὲν) πρὸς τῷ μείζονι τῶν ὅρ(ων) καθό(λου) στερητι(κὴν)\nἔχων πρότασιν, τὴν δὲ ἑτέραν καθόλου\nκαταφατικὴν δι’ ἀντιστροφῆς τῆς πρὸς τῷ μείζονι προτάσεως\nἀνάλυ(σιν) εἰς τὸν ἐν τῷ πρώτῳ σχήματι δεύτερον ἔχει καθόλου\nστερητικὸν περαίνοντα. τούτῳ δ’ ἐφεξῆς 〈ὁ〉 ἰσοδύναμός πως αὐτῷ τὴν πρὸς τῷ μείζονι τῶν ὅρων\nκαθόλου καταφατικὴν ἔχων πρότασιν, τὴν δὲ ἑτέραν καθόλου στερητικὴν ἐξ\nἀντιστροφῆς δυοῖν, προτέρας μὲν τῆς καθόλου στερητικῆς προτάσεως,\nδευτέρου δὲ τοῦ συμπεράσματος ὄντος καὶ\nαὐτοῦ καθόλου στερητικοῦ, τὴν ἀνάλυσιν εἰς τὸν αὐτὸν ἔχει\nσυλλογισμὸν τὸν προειρημένον τὸν ἐν τῷ πρώτῳ σχήματι δεύτερον,\nἔχοντα συμπέρασμα καθόλου στερητικόν.\nὁ δὲ τρίτος ἐπ’ αὐτοῖς ἐκ καθόλου\nστερητικῆς καὶ ἐπὶ\nμέρους καταφατικῆς ἀποφατικὸν ἐν μέρει\nἐνδείκνυται, παρ’ ἐνίων δι’ ἀντιστροφῆς τῆς καθόλου προτάσεως\nἀ〈να〉γόμενος εἰς τὸν ἐν τῷ πρώτῳ σχήματι τέταρτον.\nὁ δ’ ὑπόλοιπος τῶν ἐν τῷ δευτέρῳ σχήματι\nσυλλογισμῶν ὁ τέταρτος ἐκ καθόλου καταφατικῆς καὶ ἐπὶ\nμέρους ἀποφατικῆς ἐπὶ μέρους ἀποφατικὸν\nσυνάγει διά τε τῆς εἰς ἀδύνατον ἀπαγωγῆς ἔχων τὴν ἀπόδειξιν καὶ\nδιὰ τῆς ὑπὸ Ἀριστοτέλους ὀνομαζομένης ἐκθέσεως.\nἡ μὲν οὖν εἰς ἀδύνατον ἀπαγωγή —\nκαλεῖται δὲ καὶ ἀδυνάτου δεῖξις — ὧδ’ ἔχει· κατηγορείσθω τὸ\nπρῶτον τοῦ μὲν δευτέρου παντός, τοῦ δὲ τρίτου τινὸς οὔ· λέγω ὅτι\nπερανθήσεται τὸ δεύτερον κατά τινος (οὐ) τοῦ τρίτου· μὴ γὰρ ἀλλ’ εἰ\nδυνατόν, τὸ ἀντικείμενον αὖ περαινέσθω τὸ κατὰ παντὸς 〈τοῦ\nτρίτου λέγεσθαι τὸ δεύτερον· ἀλλὰ καὶ τὸ πρῶτον κατὰ παντὸς〉 ἐλέγετο\nτοῦ {β·} τὸ ἄρα πρῶτον 〈κατὰ〉 παντὸς δειχθήσεται τοῦ τρίτου, ὅπερ ἐστὶν\nἄτοπον· ὑπέκειτο γὰρ κατά τινος μὴ λέγεσθαι· οὐκ ἄρα κατὰ\nπαντὸς τοῦ τρίτου τὸ {β} κατηγορεῖται, ἀλλὰ\nκατὰ τινός.\nἡ δὲ δι’ ἐκθέσεώς ἐστι τοιαύτη· ἐπεὶ μὴ\nκατηγορεῖταί 〈τινος τοῦ τρίτου τὸ πρῶτον, εἰλήφθω οὗ μὴ κατηγορεῖται〉\nκαὶ ἔστω τὸ τέταρτον· τὸ ἄρα πρῶτον οὐδεν〈ὸς τοῦ {δ}〉\nκατηγορεῖται, ἀλλὰ καὶ τοῦ δευτέρου παντὸς\nκατηγορεῖται· τὸ ἄρα δεύτερον οὐ πάντως τοῦ\nτετάρτου κατηγορεῖται· τὸ δὲ τέταρτον τοῦ τρίτου τί ἐστιν· ὥσ〈τε〉 τὸ {β΄} τινος τοῦ {γ} οὐ\nκατηγορηθήσεται.\nΤῶν 〈δ’〉 ἐν τῷ {γ} σχήματι συλλογισμῶν ὁ μὲν {α} ἐκ δυοῖν προτάσεων\nκαθόλου καταφατικῶν 〈ἐν μέρει\nκαταφατικὸν〉 ἔχει συμπέρασμα, δι’\nἀντιστροφῆς τῆς πρὸς τῷ ἐλάττονι τῶν ὅρων προτάσεως ἀναγόμενος εἰς\nτὸν ἐν τῷ πρώτῳ σχήματι τρίτον. ὁ\nδὲ δεύτερος ἐκ στερητικῆς καθόλου πρὸς τῷ μείζονι τῶν ὅρων, τῆς\n〈δ’〉 ὑπολοίπου καθόλου καταφατικῆς, ἐπὶ μέρους ἀποφατικὸν\nἴσχει συμπέρασμα, δι’ ἀντιστροφῆς τῆς πρὸς\nτῷ ἐλάττονι προτάσεως 〈εἰς〉 τὸν ἐν τῷ 〈πρώτῳ〉 σχήματι τέταρτον\nἔχων τὴν ἀνάλυσιν. ὁ δὲ τρίτος ἐξ ἐπὶ\nμέρους καταφατικῆς καὶ καθόλου καταφατικῆς ἐν μέρει\nκαταφατικὸν ἴσχει συμπέρασμα † ἀπὸ τῆς ἐν μέρει προτάσεως\nἀντιστραφείσης καὶ προσέτι τοῦ συμπεράσματος.\nὁ δὲ τέταρτος ἐκ καθόλου καταφατικῆς\n〈καὶ ἐπὶ μέρους καταφατικῆς〉 ἐπὶ μέρους καταφατικὸν σημαίνει τῆς\nἐλάττονος προτάσεως ἀντιστραφείσης.\nὁ δὲ πέμπτος ἐκ καθόλου\nστερητικῆς καὶ ἐπὶ μέρους καταφατικῆς ἀντιστραφείσης τῆς ἐν μέρει τὴν ἀναγωγὴν εἰς τὸν ἐν τῷ πρώτῳ\nσχήματι τέταρτον ἴσχει, συμπέρασμα ποιούμενος ἀποφατικὸν ἐν μέρει.\nλοιπὸς δὲ ὁ ἕκτος\nἐξ ἐπὶ μέρους ἀποφατικῆς καὶ καθόλου\nκαταφατικῆς ἐπὶ μέρους ἀποφατικὸν περαίνει διὰ τῆς εἰς ἀδύνατον\nἀπαγωγῆς καὶ διὰ τῆς ἐκθέσεως ἀποδεικνύμενος, 〈ὡς〉 κἀπὶ τοῦ {δ}\n[κἀπὶ] τοῦ δευτέρου ἀπεδείχθη σχήματος.\n(διὰ) μὲν τῆς εἰς ἀδύνατον ἀπαγωγῆς\nοὕτως· τὸ\nπρῶτον τοῦ τρίτου κατά τινος μὴ λεγέσθω· τὸ\n〈δὲ〉 δεύτερον κατηγορείσθω παντὸς τοῦ τρίτου· λέγω ὅτι τὸ πρῶτον\nκατά τινος οὐ κατηγορηθήσεται τοῦ δευτέρου· μὴ γὰρ ἀλλ’ εἰ δυνατόν\nἐστιν, ἅπαντος κατηγορείσθω· ἀλλὰ καὶ τὸ δεύτερον κατηγορεῖτο τοῦ\nτρίτου\nπαντός· 〈ὥστε καὶ τὸ πρῶτον τοῦ τρίτου\nπαντὸς〉 κατηγορηθήσεται· ἀλλ’ ὑπέκειτο τινὸς μὴ κατηγορεῖσθαι· οὐκ\nἄρα παντὸς τοῦ δευτέρου κατηγορεῖται, ἀποφάσκεται ἄρα τινός.\nδιὰ δὲ τῆς ἐκθέσεως οὕτω δειχθήσεται ταὐτόν· ἐπεὶ μὴ κατηγορεῖταί τινος τοῦ τρίτου τὸ {α}, εἰλήφθω οὗ\nμὴ κατηγορεῖται καὶ ἔστω τὸ {δ·} κατ’ οὐδενὸς ἄρα τοῦ {δ} τὸ {α}\nλεχθήσεται· ἀλλ’\nἐπεὶ τὸ {δ} τοῦ {γ} τί ἐστι, κατὰ παντὸς\nαὐτοῦ τὸ {γ} κατηγορηθήσεται· ἀλλὰ καὶ τὸ {β} τοῦ {γ} κατὰ παντὸς\nκατηγορεῖται, ὥστε καὶ τοῦ {δ} κατηγορηθήσεται παντός· ἀλλὰ καὶ τὸ\n{α} [πρῶτον] κατ’ οὐδενὸς τοῦ {δ} κατηγορεῖται· τὸ ἄρα {α} κατά τινος\nοὐ λεχθήσεται τοῦ {β}.\nΑἱ δὲ ἄλλαι ἅπασαι συμπλοκαὶ τῶν προτάσεων ἐν ἑκάστῳ τῶν σχημάτων εἰσὶν\nἀδόκιμοι συλλογισμός 〈τ’〉 οὐδεὶς ἐξ αὐτῶν γίγνεται διὰ τὸ μηδὲν ἐξ\nἀνάγκης περαίνεσθαι μήτε διαλεκτικῶς μήτε δι’ ἀποδείξεως· ἔνδειξιν\nμὲν γὰρ καλοῦσι τὴν ἐκ τῆς τοῦ πράγματος\nφύσεως εὕρεσιν τοῦ ζητουμένου κατ’\nἀκολουθίαν τῶν ἐναργῶς φαινομένων, ἀπόδειξιν δὲ λόγον 〈δι’〉 ἀληθῶν\nλημμάτων περαίνοντα. γίγνονται δὲ\nκαθ’ ἕκαστον σχῆμα συζυγίαι τῶν\nπροτάσεων {ις} διὰ τὸ {δ} εἶναι καθ’ ἕκαστον σχῆμα, δύο μὲν τὰς\nκαθόλου, δύο δὲ τὰς\nἐν μέρει, καὶ πλείους τῇ λέξει φαίνονται·\n〈δεῖ〉 δὲ πρὸς ἐκείνας γυμνάζεσθαι καὶ γνωρίζειν αὐτάς, ὡς ἐν τῷ\nΠερὶ τῶν ἰσοδυναμουσῶν προτάσεων εἴρηται γράμματι· 〈τὸ〉 νῦν γὰρ\nὑπογραφή ἐστι τῆς λογικῆς θεωρίας, οὐ κατὰ διέξοδον διδασκαλία.\nτοῖς δὲ διῃρημένοις {ιδ}\nσυλλογισμοῖς ἴδιον ἑκάστου συμπέρασμα ἔχοντος καὶ ἄλλαι τινὲς\nσυναληθεύουσι προτάσεις, αἱ μὲν περιεχόμεναι τοῖς συμπεράσμασιν αὐτῶν,\nαἱ δὲ ἐξ\nἀνάγκης συναληθευόμεναι· περιέχεται μὲν ἐν\nτοῖς καθόλου συμπεράσμασι 〈τὰ ἐπὶ μέρους, ταῖς δὲ καθόλου\nκαταφατικαῖς προτάσεσι〉\nκαὶ ἐπὶ μέρους προτάσεις ἕπονται\nκατ’ ἀντιστροφὴν συναληθευόμεναι.\nκαὶ διὰ τοῦτο τοῖς ἐν τῷ πρώτῳ σχήματι\nσυλλογισμοῖς\nτῷ μὲν πρώτῳ καὶ δευτέρῳ καθόλου συμπέρασμα\nἔχουσιν αἱ ἐπὶ μέρους περιέχονται προτάσεις, τῷ μὲν γὰρ πρώτῳ ἡ\nἐπὶ μέρους καταφατική, τῷ δὲ δευτέρῳ [τῇ καθόλου στερητικῇ] ἡ ἐπὶ\nμέρους ἀποφατική * * * *.\nκαὶ μὴν καί τισι τῶν ἀδοκίμων συζυγιῶν\nοὐκ ἐξ εὐθείας\nμὲν ἕπεται συμπέρασμά τι καθάπερ ταῖς\nεἰρημέναις ιδ ταῖς τοὺς συλλογισμοὺς\nἐργαζομέναις, ἀντιστραφεισῶν δὲ τῶν προτάσεων ἕπεται. κατὰ γοῦν τὸ {α} σχῆμα τῆς μὲν πρὸς τῷ\nμείζονι τῶν ὅρων προτάσεως καταφατικῆς οὔσης εἴτ’ οὖν ἐπὶ μέρους εἴτ’\nοὖν καθόλου, 〈τῆς δὲ\nπρὸς τῷ ἐλάττονι καθόλου〉 στερητικῆς ἐξ\nεὐθείας μὲν οὐ γίγνεται συλλογισμὸς 〈τοῦ〉 μείζονος τῶν ὅρων πρὸς\n〈τὸν〉 ἐλάττονα· τῶν 〈δὲ〉 προτάσεων ἀντιστραφεισῶν συμπέρασμα δόκιμον\nγίγνεται τὸ τὸν ὅρον δηλοῦν τὸν\nἐλάττονα πρὸς τῷ μείζονι κατὰ τὸν τέταρτον τῶν ἐν αὐτῷ συλλογισμῶν, ὃς ἐκ καθόλου στερητικῆς\nπροτάσεως καὶ ἐπὶ μέρους καταφατικῆς ἐπὶ μέρους ἀποφατικὸν ἔχει\nσυμπέρασμα. κατὰ δὲ τὸ {β} σχῆμα\nκαὶ {γ} οὐδὲν γίγνεται τοιοῦτον ἐξ ἀντιστροφῆς\nτῶν προτάσεων, ἐκ μέντοι τῆς τοῦ\nσυμπεράσματος ἀντιστροφῆς ἐν τῷ τρίτῳ σχήματι κατὰ τὸν τρίτον\nσυλλογισμὸν γίγνεται μόνον· οἱ μὲν γὰρ ἐν τῷ {β} σχήματι πρῶτοι\nδύο πρὸς ἀλλήλους ἀντιστρέφουσι τῷ συμπεράσματι, οἱ δὲ 〈ἐν〉 τῷ τρίτῳ\nδύο τρίτος τε καὶ\nτέταρτος· ἐμπεριέχονταί γε μὴν 〈οἱ〉 ἐπὶ\nμέρους, ὡς ἐν τοῖς κατὰ τὸ {α} καὶ τὸ {β} σχῆμα πρώτοις δύο\nσυλλογισμοῖς, οὕτως τοῖς κατὰ τοῦτο.\nΟὗτοι μὲν οἱ συλλογισμοὶ κατηγορικοὶ\nκαλοῦνται, καθάπερ ἔφην, οὔτε κατὰ πλείω σχήματα\nδυνάμενοι συστῆναι τῶν εἰρημένων τριῶν οὔτε\nκατ’ ἄλλον ἀριθμὸν 〈ἐν〉 ἑκάστῳ· δέδεικται γὰρ τοῦτο ἐν τοῖς Περὶ\nἀποδείξεως ὑπομνήμασι· χρώμεθα δ’ αὐτοῖς ἐν ταῖς ἀποδείξεσιν ἐν αἷς\nὑπὲρ ἑνὸς τῶν ὄντων ἐστὶ ζήτησις ὁπηλίκον ἐστὶν ἢ ὁποῖον ἢ ποῦ κείμενόν\n(ἐστιν\nἤ) τι τοιοῦτον τῶν κατὰ τὰς ἄλλας\nκατηγορίας. ἐν μὲν γὰρ τῷ\nζητεῖν εἰ ὀρθῶς Ἐρατοσθένης ἔδειξε\nτὸν μέγιστον ἐν τῇ γ(ῇ κύκλον ἔχειν σταδίων) μυριάδ(ας)\n{κε} δισχίλια, ἡ ζήτησίς ἐστι 〈τῆς〉 τοῦ κύκλου πηλικότητος ἢ τοῦ\nμεγέθους ἢ 〈τῆς〉 ποσότητος ἢ ὅπως ἂν θέλῃς ὀνομάζειν, ὥσπερ γε κἀπειδὰν\nτῶν ἐν τῇ γῇ τροπικῶν ἑκάτερος ὅσων ἐστὶ σταδί(ων) ζητῇ καθ’ ἑκάστην τε\nτῶν\nοἰκήσεων ὁπηλίκος ἐστὶν ὅ τ’ ἀρκτικὸς\nὀνομαζόμενος κύκλος καὶ ὁ ἀνταρκτικὸς τό τε\nἐξ ἄρκτου τὸ ὑπόλοιπον 〈ὅσ〉ων ἐστὶ\nμορίων ἑκάστῃ τῶν οἰκήσεων.\nμέγεθος δὲ καὶ ἡλίου 〈καὶ〉 σελήνης καὶ\nτῶν κατ’ αὐτοὺς ἀποστημάτων ἐζήτηται καὶ δέδεικται τοῖς ἀστρονόμοις,\nὥσπερ γε καὶ τῶν ἐκλείψεων, ὅταν μὴ δι’\nὅλων γίγνωνται τῶν σωμάτων, ἀλλ’ ἐξ ἡμίσεος ἢ ἀπὸ 〈τοῦ τρίτου〉\nμέρους ἤ τινος ἄλλου μορίου· καὶ μὴν καὶ τῶν καθ’ ἑκάστην οἴκησιν\nἡμερῶν τὸ μέγεθος ἐζήτηταί τε καὶ εὕρηται, καθάπερ καὶ τὰ ἄλλα τὰ\nπροειρημένα.\n\nὁμολογεῖται μὲν γὰρ ὑπὸ τῶν κλεψυδρῶν τε\nκαὶ τῶν ὑδροσκοπίων ἔτι τε καὶ τῶν ἡλιακῶν ὡροσκοπίων εὑρῆσθαι τὸ\nμέγεθος ἑκάστης ἡμέρας τῶν καθ’ ὅλον 〈τὸν〉 ἐνιαυτόν, ὑπὸ δὲ τῶν κατὰ\nτὰς ἐκλείψεις προρρήσεων ἡλίου καὶ † ἄστρου καὶ γῆς μέγεθος καὶ πόσον\nἀφεστήκασι τῶν καθ’ ἡμᾶς τόπων 〈καὶ〉 τὰ\nτοιαῦτα, καὶ μὲν οὖν καὶ τίνες εἰσιν αἱ τὴν ἑκάστου τῶν εἰρημένων\nπηλικότητα ζητοῦσαί τε καὶ ἀποδεικνύουσαι\nμέθοδοι, πλείστων ἐγχρώμεναι τῶν κατὰ τὸ {α} σχῆμα κατηγορικῶν συλλογισμῶν· καὶ γάρ τοι καὶ τὰς ἀποφάνσεις ὑπὲρ ἑκάστου\n[αὐ]τῶν ζητημάτων ὧν ποιοῦνται καθόλου πάσας εὑρεῖν ἔστιν ὑπ’ αὐτῶν\nλεγομένας τε\nκαὶ δεικνυμένας. ἐπεὶ δ’ ἐν τῷ μᾶλλόν τε\nκαὶ ἧττον\nεἶναι †καλῶς δύνανται, τὸ 〈δὲ〉 πρὸς τὰς\nγενικωτάτας αὐτῶν ἐπὶ μέρους δοκεῖ λέγεσθαι, διὰ τοῦτο κατὰ συμβεβηκὸς\nτότε φαίνονταί τινες ἀποφάνσεις τε καὶ δείξεις εἶναι κατὰ μέρος·\nὡς γὰρ 〈πρὸς〉 τὴν περὶ παντὸς τριγώνου δεῖξίν τε καὶ ἀ(πό)φα(νσιν) ὅτι\nδυοῖν ὀρθαῖς\nἴσας ἔχει τὰς τρεῖς γωνίας, ἐπὶ μέρους\nδόξειεν ἂν εἶναι πρότασις λέγουσα μὴ πᾶν τρίγωνον, ἀλλ’ ἔνια τὰς\nπρὸς τῇ βάσει γωνίας ἴσας ἀλλήλαις ἔχειν. οὕτως μὲν οὖν ῥηθὲν οὔπω διωρισμένην οὐδ’ ἐπιστημονικὴν\nἔχει τὴν ἀπόφανσίν τε καὶ γνῶσιν, ἐκείνως δὲ ἐπιστημονικήν\nτε καὶ καθόλου ‘πᾶν ἰσοσκελὲς τρίγωνον τὰς\nπρὸς τῇ βάσει γωνίας ἴσας ἀλλήλαις ἔχει’. συνήθης δὲ τοῖς Ἕλλησι λέξις ἐστὶ καὶ ἡ 〈διὰ〉 τῆς τῶν\nἀριθμῶν προτάξεως ἐνδεικνυμένη (τὸ\nκα)θόλου (καὶ ἡ) ἄν(ευ τούτων· ὡσαύτως γὰρ ἔστιν εἰπ)εῖν ‘π(ᾶν)\nἰσοσκελὲς\nτρίγωνον 〈τὰς πρὸς τῇ βάσει γωνίας〉 ἴσας\nἀλλήλαις ἔχει’ ὡς ‘τὰ ἰσοσκελῆ τρίγωνα τὰς πρὸς τῇ βάσει γωνίας\nἴσας ἀλλήλαις ἔχει’. καὶ μέντοι\nκαὶ 〈κατὰ〉 τὸν ἑνικὸν ἀριθμὸν\nἔθος ἐστὶ τοῖς Ἕλλησιν ἑρμηνεύειν τὰ οὕτω λεγόμενα, καὶ διαφέρει γε\nοὐδέν, εἰ τὰ ἰσοσκελῆ τρίγωνα λέγουσιν ἅπαντα τὰς πρὸς τῇ βάσει\nγωνίας ἴσας ἀλλήλαις ἔχειν ἢ τὸ ἰσοσκελὲς τρίγωνον· 〈εἰς γὰρ τὸ〉\nεἶδος ἀποβλέποντες 〈τὸ〉 ἅπασι τοῖς κατὰ μέρος ὑπάρχον ὡς περὶ ἑνὸς\nεἰκότως ποιοῦνται τὴν ἀπόφανσιν·\nκαὶ γάρ ἐστιν ὡς εἶδος ἕν. λέγω δὲ ὡς εἶδος, ἐπειδὴ κατὰ τὴν ὕπαρξίν\nἐστι τοσαῦτα κατὰ τὸν ἀριθμὸν [ἑνὸς] ὅσ’ ἂν ᾖ τοῖς κατὰ μέρος σώμασιν·\nἀλλὰ τοῦ τοιούτου γε εἴδους αὐτοῦ μία φύσις ἐστὶ πρὸς ἣν ἀποβλέποντες\nοἱ ἄνθρωποι πανοῦργον μὲν εἶναι ζῷον τὴν\nκέρκον φασί, πτηνὸν δὲ τὸν ἀετόν, ἄγριον δὲ\nτὴν ἄρκτον.\nΟἰκειότατος οὖν ἀποδείξεσιν ἐπιστημονικαῖς ὁ τοῦ πρώτου σχήματός ἐστι\nπρῶτος συλλογισμὸς ἐν διττῇ λέξει λεγόμενος ὑπὸ τῶν Ἑλλήνων, ἐνίοτε μὲν\n〈ὡς〉\nἀρτίως εἴπομεν· ‘ὁ ἄνθρωπος ζῷόν ἐστι· τὸ\nζῷον οὐσία ἐστίν· 〈ὁ ἄνθρωπος οὐσία ἐστίν’, ἐνίοτε δὲ μετὰ τοῦ\nπᾶς· ‘πᾶς ἄνθρωπος ζῷόν ἐστι· πᾶν ζῷον οὐσία ἐστι·〉 πᾶς ἄνθρωπος οὐσία\nἐστιν’. ἐφεξῆς δὲ 〈ὁ〉 δεύτερος μὲν\nἐν τῷ πρώτῳ σχήματι, κατὰ δὲ τὸ δεύτερον\nοἱ πρῶτοι δύο χρήσιμοι πρὸς τὰς ἀποδείξεις\nγίγνονταί ποτε, μιγνυμένης ἐν αὐτοῖς τῆς καθόλου καταφατικῆς.\nκαὶ μὴν καὶ ὁ τρίτος ἐν τῷ πρώτῳ σχήματι συλλογισμὸς ὡς εἴρηται μικρὸν\nἔμπροσθεν εἰς ἀποφάνσεις ποτὲ γίγνεται χρήσιμος, 〈ὡς〉 ὅτε τρίγωνον ἰσοσκελές ἐστιν, ἔτι 〈δὲ〉 — δέδεικται γάρ — καὶ τὸ\nἰσοσκελὲς τὰς πρὸς τῇ βάσει γωνίας ἴσας ἔχον, ἐκ τούτων περανθήσεται\nτρίγωνόν τι πρὸς τῇ βάσει τὰς γωνίας ἴσας ἔχειν. εἰσὶ δὲ καὶ κατὰ τὸ τρίτον\nσχῆμα συλλογισμοί τινες, (ὡς) εἴρηται\nπρόσθεν, ἀποδεικνύντες τὸ ἐπὶ μέρους καταφατικόν· ἀποδείκνυται δέ\nποτε καὶ τῶν ἐπὶ μέρους ἀποφατικῶν τι κατὰ τὰ τρία σχήματα [καὶ]\nκαθάπερ ἐπὶ τοῦ ‘πᾶν ἀγαθὸν αἱρετόν ἐστιν· ἡ τῶν αἰσχρουργῶν ἡδονὴ 〈οὐχ\nαἱρετόν\nἐστιν· οὐκ ἄρα ἀγαθόν ἐστιν ἡ τῶν\nαἰσχρουργῶν\nἡδονή’〉. κατὰ ταύτην μὲν οὖν τὴν λέξιν\nὡρισμένη κατὰ τὸ εἶδος ἡδονὴ πρὸς τὴν ἀπόδειξιν εἴληπται, κατὰ δὲ\nτὴν τοιαύτην ἀοριστοτέρα ‘πᾶν ἀγαθὸν αἱρετόν ἐστι· τὶς οὖν ἡδονὴ οὐκ\nἔστιν αἱρετόν· τὶς ἄρα\nἡδονὴ οὐκ ἔστιν ἀγαθόν’· ἔτι 〈καὶ〉 κατὰ\nτήνδε τὴν λέξιν ἀοριστοτέρα ἀπόφανσις γίγνεται ‘πᾶν ἀγαθὸν\nαἱρετόν· 〈οὐ〉 πᾶσα ἡδονὴ αἱρετόν· οὐ\nπᾶσα ἄρα ἡδονὴ ἀγαθόν’. εὔδη(λον)\nδὲ ὅτι κατὰ τὴν τοιαύτην ἀπόδειξιν οὐ τὸ μέγεθος ὥσπερ ἐπὶ τῶν ἀρτίως\nεἰρημένων,\nἀλλ’ ἡ ποιότης ἀποδείκνυται τοῦ πράγματος·\nὁποῖον γάρ ἐστιν 〈ἡ〉 ἡδονὴ πότερον ἀγαθὸν ἢ κακὸν ἢ μέσον, ἐν τῷ\nτῆς ποιότητος γένει τὴν ζήτησιν ἴσχει, (καθά)περ ἐν τῷ πρός 〈τι〉 τὸ τῶν\nἰσοσκελῶν τριγώνων ἴσας εἶναι τὰς πρὸς τῇ βάσει γωνίας. ὁ δέ γε δεικνὺς ἐν τῷ μέ(σῳ) τοῦ\nκόσμου τετάχθαι τὴν γῆν κατὰ τὸ ποῦ κεῖται τὴν σκέψιν ποιεῖται, καθάπερ\nγε καὶ ὁ μὴ κατὰ τὸν αὐτὸν χρόνον Ἱπποκράτην τε καὶ Δημόκριτον\nγεγονέναι κατὰ τὸ πότε γεγόνασι τὴν ἀπόδειξιν\nποιεῖται. ὁ μέντοι ζητῶν εἰ σφαιροειδής ἐστιν ἡ γῆ, κατὰ τὴν τοῦ ποιοῦ\nκατηγορίαν ποιεῖται τὴν σκέψιν, ὥσπερ γε καὶ ὁ ἀποφηνάμενος εἶναι\nσφαιροειδῆ, ποιότητά τινα τῆς γῆς ἀπ(εφήνα)το. κατὰ δὲ τὸ ποιεῖν καὶ πάσχειν αἱ τῶν\nαἰτίων γίγνονται ζητήσεις· ἐν\nἰατρικῇ μὲν οὖν ἐ(κ) τίνος αἰτίας γίγνονται\nφωνὴ καὶ ἀναπνοὴ καὶ θρέψις (καὶ) πέψις, ἐν φιλοσοφίᾳ δὲ σεισμὸς\nκεραυνὸς ἀστραπή τε καὶ βροντή. κατὰ\nδὲ τὸ ἔχειν ζητεῖται τίς ἐστιν ὁ πλούσιος ἢ τίς ὁ πένης ἢ τίς ὁ\nεὔπορος ἢ τίς ὁ πτωχός. ὁ δὲ ἐπι(ζητῶν\nὅπως)\nτις ἱμάτιον ὑφήνατο καὶ δίκτυον ἐπλέξατο καὶ κιβώτιον καὶ σκίμποδα,\nσύνθεσιν ζητεῖ παραλελειμμένην ὑπὸ Ἀριστοτέλους ἐν τῇ τῶν δέκα\nκατηγοριῶν, ὡς ἐπιδέδεικταί μοι διὰ τῶν εἰς ἐκεῖνο τὸ βιβλίον\nὑπομνημάτων. ἕτερον γὰρ γένος\nἐστὶ κατηγορίας ὃ\nκαλεῖν αὐτὸς εἴωθε κεῖσθαι, τὸ γοῦν\nκατακεῖσθαι, καθῆσθαι· κατὰ γὰρ τὸ κεῖσθαι ταῦτα λέγεσθαί φησιν 〈ἃ\nτῶν〉 μορίων τοῦ σώματος ἐνδείκνυται (σ)χήματα κατὰ τὴν πρὸς ἄλληλα\nσχέσιν γιγνόμενα, καὶ ζητεῖται κατὰ τοῦτο τὸ γένος ὑφ’ Ἱπποκράτους, ὁποῖον σχῆμα καταγέντι σκέλει καὶ χειρὶ τὸ ἄριστόν ἐστι\n〈καὶ〉 ἐφ’ ἑκάστου τῶν ἄλλων μορίων, ὁμοίως δὲ καὶ κατὰ τὰς πράξεις ἢ\nσυμπτώματα χειρουργούντων 〈ἢ〉 αἱμορραγίας ἱστώντων ἤ τι τοιοῦτον ἕτερον\nπραττόντων ὁποῖον ἄριστόν ἐστι σχῆμα.\nὋ δ’ ἐστὶ μέγιστόν τε καὶ πρῶτον ἐφ’ ἑκάστου τῶν μὴ φαινομένων αἰσθήσει,\nτὸ κατὰ τὴν ὕπαρξιν ἤτοι οὐσίαν † γίγνεται μὴ εἶναι ζήτημ’ ἐστίν, ἐν ᾧ\nγε τὰ τοιαῦτα προβάλλεται· ἆρά γ’ εἱμαρμένη ἔστιν; ἆρά\nγε πρόνοια ἔστιν; ἆρά γε θεοὶ εἰσίν; ἆρά γε\nκενὸν ἔστιν; ἐν οἷς προβλήμασι\nμάλιστα χρώμεθα ταῖς ὑποθετικαῖς προτάσεσιν, ἃς 〈εἰς τὰς〉 κατὰ\nσυνέχειαν καὶ κατὰ διαίρεσιν ἔτεμον οἱ παλαιοί· καλοῦσι δὲ τὰς μὲν κατὰ συνέχειαν οἱ\nΣτωικοὶ συνημμένα ἀξιώματα,\nτὰς δὲ κατὰ διαίρεσιν διεζευγμένα, καὶ\nσυμφωνεῖταί γε αὐτοῖς δύο μὲν γίγνεσθαι συλλογισμοὺς κατὰ τὸ\nσυνημμένον ἀξίωμα, δύο δὲ κατὰ τὸ διεζευγμένον. ὅτι δὲ δι’ ἀποφατικοῦ συμπεπλεγμένου\nσυλλογισμὸς εἰς ἀπόδειξιν χρήσιμος οὐδὲ εἷς ἐστι, καθάπερ γε καὶ ὅτι\nμηδ’ ἕκτος τίς ἐστιν ἢ {ζ} ἢ {η} ἢ {θ} ἤ\nτις ἄλλος ὡς ἐκεῖνοι λέγουσι συλλογισμός, ἀποδέδεικται δι’ ἑτέρων,\nἀλλὰ νῦν πρόκειται τὰ χρήσιμα μόνον αὐτὰ διέρχεσθαι παραλιπόντας\nτοὺς ἐλέγχους τῶν περιττῶς προστιθεμένων.\nτρίτον οὖν ἀναπόδεικτον τῶν περὶ τὸν\nΧρύσιππον ἡγουμένων ἐξ ἀποφατικοῦ συμπεπλεγμένου καὶ\nθατέρου τῶν ἐν αὐτῷ τὸ ἀντικείμενον τοῦ λοιποῦ περαίνοντα, ὡς ἐπὶ\nτῶν τοιούτων ἔχει ‘〈οὐχὶ〉 καὶ Ἀθήνησίν ἐστι καὶ Ἰσθμοῖ Δίων· † καὶ\nτοῦδε παιδίον\nμὲν εἰς πολλὰς τῶν καθ’ ὅλον τὸν βίον\nἀποδείξ(εις ε)ἶν(α)ι χρήσιμον ἄχρι καὶ τῶν δικαστηρίων.\nἐπεὶ δὲ τῶν μαχομένων ἀλλήλοις\nπραγμάτων τε καὶ λόγων ἕνια μὲν ὁλόκληρόν τε καὶ τελείαν ἔχει τὴν μάχην\nμήθ’ ὑπάρχειν ἅμα μήτ’ οὐχ ὑπάρχειν δυνάμενα, τινὰ\nδὲ ἐξ ἡμίσεος ὑπάρχειν μὲν ἅμα μὴ δυνάμενα,\nμὴ ὑπάρχειν δὲ ἅμα δυνάμενα, διὰ τοῦτο τὰ μὲν κατὰ τὴν τελείαν\nμάχην τὴν τοῦ διεζευγμένου προσηγορίαν καλεῖν ἠξίωκα, τὰ δὲ 〈κατὰ〉 τὴν\nἐλλιπῆ τὴν τῆς μάχης ἁπλῶς ἢ καὶ μετὰ προσθήκης ἐλλιποῦς μάχης.\nἐν τούτοις\nοὖν τοῖς πράγμασιν ὁ εἰρημένος συλλογισμὸς\nχρήσιμός ἐστι τῇ μὲν αὐτῇ λέξει χρώμενος ᾗ Χρύσιππος, οὐ μὴν ἐπὶ\nσυμπεπλεγμένῳ συνιστάμενος ἀλλ’ ἐπὶ τοῖς μαχομένοις· ᾧ καὶ διαφοραὶ\nπάμπολλαι κατὰ τὸ συμπεπλεγμένον ἀξίωμα (συν)ίστανται. τριῶν γὰρ οὐσῶν\nδιαφορῶν ἐν τοῖς πράγμασι, μιᾶς μὲν τῆς\nκατὰ τὴν μάχην ἐπὶ τῶν μηδέποτε συνυπαρχόντων, ἑτέρας δὲ τῆς κατὰ\nτὴν ἀκολουθίαν ἐπὶ τῶν ἀεὶ 〈συνυπαρχόντων, τρίτης δὲ τῆς τῶν ποτὲ μὲν\nσυνυπαρχόντων ποτὲ δὲ〉 μὴ συνυπαρχόντων, ὅσα μήτε τὴν ἀκολουθίαν ἀναγκαί(αν) ἔχει μήτε τὴν μάχην, τὸ συμπεπλεγμένον ἀξίωμα συνίστησιν, ὁποῖα τὰ τοιαῦτά ἐστι\n‘Δίων περιπατεῖ καὶ Θέων διαλέγεται’· δῆλον δὲ καὶ τὸ ἀποφατικὸν\nαὐτοῦ τοιοῦτον ἐσόμενον ‘οὐχὶ καὶ Δίων περιπατεῖ\n〈καὶ Θέων διαλέγεται’. ἡ δὲ πρόσληψις ‘ἀλλὰ μὴν Δίων\nπεριπατεῖ’,〉 ἔτι δὲ ‘ἀλλὰ μὴν Θέων διαλέγεται’·\nσυμπέρασμα δὲ κατὰ μὲν τὴν ἑτέραν\nπρόσληψιν ‘οὐκ ἄρα Θέων διαλέγεται’, κατὰ δὲ τὴν ἑτέραν ‘οὐκ ἄρα\nΔίων περιπατεῖ’· πρὸς ἀπόδειξιν δὲ ἡ τοιαύτη τῶν\nὑλ(ῶν) δέδεικται καὶ παντάπασιν ἄχρηστος\nοὖσα. ταῦτα μὲν οὖν ἴσως καὶ πλείω\nτοῦ δέοντος ὡς προκειμένης ἡμῖν βραχυλογίας εἴρηται σαφηνείας ἕνεκεν,\nἔλθωμεν δὲ αὖθις ἐπὶ τὸ προκείμενον, ὡς εἰ καὶ μηδὲν εἴρητο\nτῶν παραφθεγμάτων. οἱ γὰρ ἐξ ὑποθετικῶν\nπροτάσεων\nγιγνόμενοι συλλογισμοὶ κατὰ μετάβασιν ἀφ’\nἑτέρου πράγματος ἐφ’ ἕτερον ἐπιτελοῦν〈ται〉 δι’ ἀκολουθίας ἢ μάχης\nἤτοι γ’ ἐλλιποῦς ἑκατέρας ἢ τελείας, καὶ τρίτον παρὰ ταύτας γένος οὐδέν\nἐστι τῆς ἀφ’ ἑτέρου μεταβάσεως ἐφ’ ἕτερον εἰς ἀπόδειξιν χρήσιμον.\nἔσονται\nδὴ δύο μὲν ἐκ τῆς τελείας ἀκολουθίας\nσυλλογισμοί, καθάπερ γε κἀκ τῆς τελείας μάχης ἕτεροι δύο, καὶ\nκαλείσθωσαν οἱ μὲν ἐκ τῆς ἀκολουθίας πρῶτός τε καὶ δεύτερος, οἱ δ’\nἐκ τῆς μάχης τέταρτος καὶ πέμπτος, ἐπειδὴ Χρύσιππος οὕτως ἔθετο, {γ} δὲ\nκατὰ τὴν λέξιν\nὁ αὐτὸς τῷ Χρυσίππῳ, κατὰ δὲ τὴν τῶν\nαἰτητῶν φύσιν οὐχ ὁ αὐτός· οὐχ 〈ὡς〉 ᾤετο γὰρ ἐξ ἀποφατικοῦ 〈συμπεπλεγμένου, ἀλλ’\nἐκ〉 μάχης ἐλλιποῦς ἡ γένεσις αὐτῷ καταφατικὴν ἔχοντι μίαν πρόσληψιν,\nοὐχ ὥσπερ οἱ ἐξ ἀκολουθίας τελείας 〈καὶ μάχης τελείας〉 ἑκάτερος\nδύο.\nΟὔσης δὲ καὶ ἀκολουθίας ὡς ἐδείξαμεν ἐλλιποῦς ἐν τοῖς καλουμένοις\nπαραδιεζευγμένοις ἔσονται καὶ κατὰ ταῦτα συλλογισμοὶ δύο, πρῶτος μὲν ὁ\nτοιοῦτος ‘ἡ ἀνάδοσις τῆς τροφῆς ἐκ κοιλίας εἰς ὅλον τὸ σῶμα ἤτοι\nγε τῶν σιτίων ἐξ ἑαυτῶν φερομένων ἢ ὑπὸ τῆς\nγαστρὸς πεπεμμένων ἢ ὑπὸ τῶν μορίων\nἑλκομένων ἢ ὑπὸ τῶν φλεβῶν παραγομένων γίγνεται’ — συγχωρείσθω δὲ καὶ πάνθ’ ὑπάρχειν ἅμα\nδύνασθαι· καὶ γὰρ δύναται καὶ κατ’ αὐτό γε τοῦτο 〈τὸ〉 παραδιεζευγμένον\nτοῦ διεζευγμένου διήνεγκεν· ἐπ’ ἐκείνου μὲν γὰρ ἓν\nπάντως ἐστί, τῶν ἄλλων δ’ οὐδέν, ἐπὶ τούτου\nδὲ πάντως ἕν τι, δύναται δὲ καί 〈τι〉 τῶν ἄλλων καὶ πάντα τὰ\nκατειλημμένα τὴν ὕπαρξιν ἔχειν ἅμα —\nπροσλήψεις 〈δ’〉 ἔσονται τούτοις τοῦ ἀξιώματος ἀποφατικαὶ μὲν\nπάντως [κατὰ μίαν τοῖς] καθ’ ἓν τῶν 〈κατ’ αὐτὸ〉\nγιγνομένων ἢ κατὰ δύο μόνον· καὶ καθ’ ἓν\nμὲν οἷον\n‘ἀνάδοσις τῆς τροφῆς ἐκ κοιλίας εἰς ὅλον\nτὸ σῶμα ἤτοι τῆς κοιλίας ἐκθλιβούσης ἢ τῶν φλεβῶν παραγουσῶν\nἢ τῶν μορίων ἑλκόντων ἢ αὐτῆς τῆς τροφῆς ἐξ αὑτῆς φερομένης\nγίγνεται· ἀλλὰ μὴν ἡ γαστὴρ οὐκ ἐκθλίβει· ἤτοι ἄρα τῶν φλεβῶν\nπαραγουσῶν 〈ἢ〉 τῶν\nμορίων ἑλκόντων ἢ ἐξ αὑτῆς ἡ τροφὴ φέρεται’.\nἔσται δὲ δηλονότι καὶ τοῦτο\n〈τὸ〉 συμπέρασμα παρ〈αδι〉εζευγμένον ἐκ τριῶν, ὥσπερ γε κἂν ἓν ὁτιοῦν\nἄλλο, καθάπερ νῦν ἡ γαστήρ, οὕτως αὐτὸ ῥηθῇ μὴ εἶναι· τὰ γὰρ\nὑπόλοιπα τρία κατὰ τὸ παραδιεζευγμένον ἀξίωμα σύνθετον\n\nκαὶ τὸ συμπέρασμα ἐργάζεται. ἑτέρα δὲ\nπρόσληψις ἔσται καθ’ ἣν οὔτε τὴν κοιλίαν πέμπειν οὔτε τὰς φλέβας\nπαράγειν ἐροῦμεν οὔτε τὴν τροφὴν ἐξ ἑαυτῆς φέρεσθαι ἢ ὁπωσοῦν ἄλλως\n〈{γ}〉 ἀξιωμάτων ἀπόφασιν προσληψόμεθα· δύναται γὰρ πολλαχῶς. καὶ\nτριῶν μὲν † μᾶλλον ἄμεινον τὸ τέταρτον\nπεραίνεσθαι,\nκαταφατικῶς δὲ καὶ διωρισμέν(ως)· ἄχρι\nγὰρ ἤτοι (γ’ ἕ)ν τι τῶν τεττάρ(ων) ἢ δύο λαμβάνεται, τὸ συμπέρασμα\nπαραδιεζευγμένον ἐστίν. ὁ δὲ\nτοιοῦτος συλλογισμὸς 〈τὸ〉 αὐτὸ ὑπομένειν δόξει τῷδε ‘〈εἰ〉 ἀναδίδοται\nἡ τροφὴ ἐκ τῆς κοιλίας εἰς ὅλον τὸ σῶμα,\nἤτοι ἐξ αὑτῆς φερομένη τοῦτο πάσχει ἢ ὑπὸ τῆς γαστρὸς πεμπομένη ἢ\nὑπὸ τῶν μορίων ἑλκομένη ἢ ὑπὸ τῶν φλεβῶν παραγομένη’, οὐκ ἔστι δὲ ὁ\nαὐτός.\nἀλλ’ οὗτος μὲν τὴν αὐτὴν ἔχει δύναμιν τῷ\nπρώτῳ τῶν ὑποθετικῶν ἀναποδείκτῳ, ἡγουμένου μὲν ἐξ ὑποθέσεως\nτοῦ ἀναδίδοσθαι τὴν τροφήν, ἑπομένων δὲ τῶν ἐφεξῆς εἰρημένων, καὶ\nοὐδὲν διαφέρει πότερον διεζευγμένη πραγμάτων ὕλη τὸ ἐπιφερόμενόν ἐστιν\nἢ [ἐμ]παραδιεζευγμένη·\nκαθ’ ἕτερον γὰρ τῶν τρόπων ἡ τοῦ πρώτου\nτῶν ὑποθετικῶν συλλογισμῶν δύναμίς ἐστιν οὖσα τοιαύτη ‘εἰ τὸ πρῶτον, ἤτοι τὸ δεύτερον ἢ τὸ τρίτον\nἢ τὸ τέταρτον ἢ τὸ πέμπτον’, εἶτα πρόσληψις ‘ἀλλὰ μὴν τὸ {α}· ἤτοι ἄρα\nτὸ {β} ἢ τὸ {γ} ἢ τὸ {δ} ἢ τὸ {ε}’·\nἑτέρα δὲ πρόσληψις κατὰ τὸν τοῦ δευτέρου\nτῶν ὑποθετικῶν ἀναποδείκτων τρόπον ἡ τοιάδε ‘ἀλλὰ μὴν οὔτε τὸ {β}\nἢ τὸ {γ} οὔτε τὸ {δ} ἢ τὸ {ε} οὐκ ἄρα τὸ {α}’. ὃν δ’ ὀλίγον ἔμπροσθεν εἶπον συλλογισμόν, γίγνεται κατὰ\nτὸ παραδιεζευγμένον ὡς ὁμολογουμένου τοῦ παραδιεζευγμένου\nτήν τε πρόσληψιν λαμβάνει καθάπερ εἰ\nκαὶ διεζευγμένον ἦν 〈τὸ〉 τοιοῦτον\n‘ἤτοι ἐξ αὑτῶν ἀναδίδοται τὰ σιτία ἢ ὑπὸ τῆς γαστρὸς ἐπέμπετο ἢ\nὑπὸ τῶν φλεβῶν παράγεται ἢ ὑπὸ τῶν τοῦ σώματος μορίων ἕλκεται’·\nἀλλὰ μὴν 〈οἱ〉 ἐπὶ τῷ διεζευγμένῳ\nσυλλογισμοὶ προσλήψεις ἔχουσι δύο, ἤτοι γε\n〈ἕν〉 τι τῶν κατὰ τὸ διεζευγμένον ἢ καὶ τὰ ἄλλα πάντα πλὴν\nἑνὸς οὐχ ὑπάρχειν. ὅτι δὲ πρὸς\nἀπόδειξιν οἱ τοιοῦτοι συλλογισμοὶ 〈χρήσιμοι〉, δηλοῖ καὶ Πλάτων ἐν\nἈλκιβιάδῃ κεχρημένος κατὰ δύναμιν τῷ δευτέρῳ τῶν ὑποθετικῶν, ἔνθα\nφησίν ‘εἰ Ἀλκιβιάδης οἶδε τὰ δίκαια, ἤτοι παρ’\nἑτέρου μαθὼν ἢ αὐτὸς εὑρὼν οἶδεν’, εἶτα\nδείξας ὅτι μήτε παρ’ ἑτέρου μαθὼν μήτ’ αὐτὸς εὑρὼν ἐπιφέρει συμπέρασμα\nτὸ μὴ γιγνώσκειν Ἀλκιβιάδην τὰ δίκαια.\n\nκατὰ δὲ τὸ παραδιεζευγμένον ψιλὸν ὁ λόγος\nἂν οὕτως ἠρωτᾶτο ‘Ἀλκιβιάδης οἶδε τὰ δίκαια ἤτοι μαθὼν\nἢ αὐτὸς εὑρών· ἀλλὰ μὴν οὐκ οἶδε μαθών·\nαὐτὸς ἄρα εὑρὼν οἶδεν.’\nἜστι καὶ ἄλλο τρίτον εἶδος συλλογισμῶν εἰς ἀποδείξεις χρήσιμον, οὓς ἐγὼ\nμὲν ὀνομάζω κατὰ τὸ πρός τι γενέσθαι, βιάζονται δ’ αὐτοὺς οἱ περὶ τὸν\nἈριστοτέλην τοῖς κατηγορικοῖς\nσυναριθμ(εῖν)· ἔστι δ’ οὐκ ὀλίγη χρῆσις αὐτῶν παρά τε τοῖς σκεπτικοῖς\nκαὶ ἀριθμητικοῖς καὶ λογιστικοῖς ἐπὶ τοιούτων [καὶ] τινῶν λόγων\n‘Δίωνος Θέων διπλάσια κέκτηται· 〈ἀλλὰ καὶ Θέωνος Φίλων διπλάσια\nκέκτηται·〉 Δίωνος ἄρα Φίλων\n{δ}πλάσια κέκτηται’. καὶ κατ’ ἀντιστροφὴν δὲ τῆς λέξεως 〈ὁ〉\nαὐτὸς τῇ δυνάμει λόγος οὕτως ἐρωτηθήσεται ‘Δίων Θέωνος ἡμίση κέκτηται·\nἀλλὰ καὶ Θέων Φίλωνος ἡμίση\nκέκτηται· Δίων ἄρα Φίλωνος τέταρτον μέρος ἔχει τῆς κτήσεως’. οὕτως οὖν καὶ κατ’ ἄλλον ὁντινοῦν\nλόγον πολλαπλάσιον ἀποδεικτικῶς ἐρωτηθήσεται συλλ(ογισμός)· εἰ γὰρ ὅδε\nτις ὁ ἀριθμὸς τοῦδέ τινος εἴη τριπλάσιος, 〈τοῦ δὲ τριπλασίου〉 πάλιν\nἕτερος εἴη τριπλάσιος, ἐννεαπλάσιος 〈ἂν〉 εἴη ὁ μείζων ἀριθμὸς τοῦ\nἐλάττονος, καὶ ἀναστρέψαντί σοι πάλιν ὁ\nἐλάττων τοῦ μείζονος ἔνατον ἔσται μέρος. οὕτως δὲ καὶ 〈κατὰ〉 τὰς προσθέσεις τε καὶ ἀφαιρέσεις· ἐὰν\nγὰρ ὁ πρῶτος ἀριθμὸς τῷ δευτέρῳ\nἴσος ὑπάρχῃ, προστεθῇ δὲ (ἑ)κ(α)τέρῳ αὐτῶν ἴσος ἕτερος, ἔσται καὶ 〈ὁ〉\nὅλος τῷ\nὅλῳ ἴσος, καὶ ἢν ἴσοιν δυοῖν ὄντων ἴσοι δύο\nἀφαιρεθῶσιν ἀφ’ ἑκατέρου, καὶ ὁ λοιπὸς τῷ λοιπῷ ἴσος ἔσται.\nπολὺ δὲ πλῆθός ἐστιν, ὡς ἔφην, ἐν\nἀριθμητικοῖς τε καὶ λογιστικοῖς τοιούτων συλλογισμῶν ὧν ἁπάντων ἐστὶ\n(κ)οινὸν ἔκ τινων ἀξιωμάτων τὴν αἰτίαν ἴσχειν συστάσεως,\n〈ὧν〉 ἐν τοῖς εἰρημένοις λόγοις\nμνημονεύοντες εἰς τοὺς κατηγορικοὺς ἀνάγειν λόγους δυνησόμεθα τοὺς\nτοιούτους συλλογισμοὺς σαφέστερον πάλιν ἀρξάμενοι. ὄντος γὰρ ἀξιώματος τοῦδε καθόλου τὴν\nπίστιν ἔχοντος ἐξ ἑαυτοῦ ‘τὰ τῷ αὐτῷ\nἴσα καὶ 〈ἀλλήλοις ἐστὶν ἴσα’〉,\nσυλλογίζεσθαί τε καὶ ἀποδεικνύναι ἔστιν\nὥσπερ Εὐκλείδης ἐν τῷ πρώτῳ θεωρήματι τὴν ἀπόδειξιν ἐποιήσατο τὰς\nτοῦ τριγώνου πλευρὰς ἴσας δεικνύων· ἐπεὶ γὰρ τὰ τῷ αὐτῷ ἴσα καὶ\nἀλλήλοις ἴσα ἐστίν, δέδεικται 〈δὲ〉 τὸ πρῶτόν τε καὶ τὸ δεύτερον 〈τῷ\nτρίτῳ ἴσον〉, ἑκατέρῳ αὐτῶν ἴσον ἂν εἴη οὕτω τὸ πρῶτον. ὄντος δὲ πάλιν ἀξιώματος ἐξ ἑαυτοῦ πιστοῦ\nτοῦδε ‘ἂν ἴσοις ἴσα\nπροστεθῇ, καὶ τὰ ὅλα ἴσα ἔσται’, ἐὰν\nὡμολογημένων ἴσων ἀλλήλοις εἶναι τοῦ πρώτου καὶ δευτέρου προστεθῇ\nτι καθ’ ἑκάτερον ἴσον ἴσον, ἔσται καὶ τὸ ὅλον τῷ ὅλῳ ἴσον, ὡδί πως\nλεγόντων ἡμῶν ‘ἐπεὶ τὸ πρῶτον ἴσον ἐστὶ τῷ δευτέρῳ, πρόσκειται δὲ τῷ\nμὲν πρώτῳ\nτὸ {γ}, τῷ δὲ δευτέρῳ τὸ {δ} ἴσα ὄντα καὶ\nαὐτά, γενηθήσεται 〈καὶ〉 τὸ ὅλον τῷ ὅλῳ ἴσον’.\nὡσαύτως δὲ κἀπειδὰν ἀπό τινων ἴσων\nἴσα ἀφαιρεθῇ, δυνησόμεθα λέγειν ‘ἐπεὶ τὸ ὅλον τῷ ὅλῳ ἴσον, ἀφαιρεῖται\nδὲ ἀφ’ ἑκατέρου αὐτῶν ἴσα τάδε, καὶ τὸ λοιπὸν 〈τόδε〉 τῷδε\n〈τῷ〉 λοιπῷ ἴσον ἔσται’. οὕτως δὲ καὶ τὸ τοῦ διπλασίου διπλάσιον\nτετραπλάσιον ἔσται· ἐὰν δή τινος ἕτερον διπλάσιον ληφθῇ κἀκείνου δὲ\nπάλιν διπλάσιον ληφθῇ,\nἔσται τοῦτο τὸ {γ} τοῦ α .\nτετραπλάσιον. ὁμοίως δὲ κἀπὶ τῶν ἄλλων ἁπάντων ἡ σύστασις τῶν\nἀποδεικτικῶν\nσυλλογισμῶν κατὰ δύναμιν ἀξιώματος ἔσται\nσυνημμένου ἐπὶ ἀριθμῶν ἐπί τε ἄλλων πραγμάτων ἐν τῷ πρός τι γένει\nκαὶ αὐτῶν ὑπαρχόντων· 〈καὶ γὰρ ἐπὶ τούτων〉 ὁ συλλογισμὸς ἔσται κατά τι\nτῶν ἀξιωμάτων, οἷον οὑτωσί ‘〈εἰ〉 Σωφρονίσκος πατήρ ἐστι Σωκράτους, Σωκράτης υἱός ἐστι Σωφρονίσκου’ καὶ ἀνάπαλιν ‘εἰ Σωκράτης\nυἱός ἐστι Σωφρονίσκου, πατήρ ἐστι Σωφρονίσκος Σωκράτους’. εὔδηλαι δὲ τῶν εἰρημένων προτάσεων αἱ\nπροσλήψεις· ὑποθετικῶς μὲν οὗτος ὁ\nσυλλογισμὸς ἐρωτηθήσεται ‘εἰ Σωκράτης υἱός\nἐστι Σωφρονίσκου, Σωφρονίσκος πατήρ ἐστι Σωκράτους· ἀλλὰ μὴν ὁ\nΣωκράτης υἱός ἐστι Σωφρονίσκου· Σωφρονίσκος ἄρα πατήρ ἐστι Σωκράτους’·\nκατηγορικαῖς δὲ προτάσεσι βιαιότερον ἔσται ἡ σύστασις τοῦ λογισμοῦ,\nπροτεινομένου δηλονότι καθόλου κἀνταῦθά\nτινος ἀξιώματος τοιούτου ‘〈ὅν τις πατέρα ἔχει, υἱός ἐστι τούτου·〉\nΛαμπροκλῆς Σωκράτην 〈ἔχει πατέρα〉· υἱὸς ἄρα ἐστὶ Λαμπροκλῆς\nΣωκράτους’. ὡσαύτως δὲ καὶ οἱ καθ’\nἡντινοῦν σχέσιν ἐρωτώμενοι συλλογισμοὶ γενικῷ ἀξιώματι\nπιστὴν τὴν σύστασιν ἕξουσι καὶ τὴν τῆς\nἀποδείξεως δύναμιν, οἷον καὶ οἱ κατὰ τὸ μᾶλλον, εὔδηλον ὂν ὅτι καὶ\nοὗτοι τῶν ὁμογενῶν εἰσι τοῖς κατὰ τὴν τοῦ πρός τι κατηγορίαν\nσυνισταμένοις· ὧν εἴρηται μὲν κατ’ αὐτὴν τὴν τοῦ μᾶλλον φωνὴν ἐν τοῖς\n[μᾶλλον]\n〈περὶ〉 τούτων ὑπομνήμασι τὰ παραδείγματα,\nκαὶ χωρὶς δὲ τῆς μᾶλλον φωνῆς οἱ τοιοῦτοι συλλογισμοὶ λέγονται κατὰ δύναμιν αὐτῆς ὁποῖός ἐστι καὶ\nὁδί ‘ἡ κρείττονος ἀρετὴ αἱρετωτέρα· κρείττων δὲ ψυχὴ\nσώματος· αἱρετωτέρα ἄρα ἡ τῆς ψυχῆς ἀρετὴ τῆς τοῦ σώματος’.\nὁμοίως δὲ τούτων καὶ ὁ τοιοῦτος\nσυλλογισμός ‘τὸ τοῦ κρείττονος ἀγαθὸν αἱρετώτερον· κρείττων\n[ἦν] δὲ ψυχὴ σώματος· 〈αἱρετώτερον ἄρα τοῦ\nτοῦ σώματός〉 (ἐστι) τὸ τῆς ψυχῆς’.\nΚαὶ σχεδὸν ἅπαντες οἱ συλλογισμοὶ διὰ τὴν τῶν ἐπιτεταγμένων αὐτοῖς\nκαθολικῶν ἀξιωμάτων πίστιν ἔχουσι τὴν σύστασιν, 〈ὃ〉 ὕστερόν ποτέ μοι\nνοηθὲν\nοὔτε [δ’] ἐν τοῖς Περὶ ἀποδείξεως\nὑπομνήμασιν οὔτε 〈ἐν τῷ〉 Περὶ τοῦ τῶν συλλογισμῶν ἀριθμοῦ γέγραπται.\nκαίτοι τοὺς εἰς τὸ πρός τι συλλογισμοὺς\nᾔδειμεν οὖν καὶ κατ’ ἐκείνας τὰς πραγματείας, εὑρηκότες τὸν τῆς\nσυστάσεως τρόπον αὐτῶν καὶ τῆς πίστεως· ὅτι δὲ\nπάντες οἱ ἀποδεικτικοὶ συλλογισμοὶ διὰ τὴν\nτῶν καθόλου πίστιν ἀξιωμάτων εἰσὶ τοιοῦτοι, μαθεῖν ἔνεστιν\nἐναργέστερον ἅπασι τοῖς ὁπωσοῦν\nἠσκημένοις λόγοις τοιούτοις ἐπιβλέψασι καθάπερ ἔχει καὶ ὁ τοιόσδε\n‘λέγεις “ἡμέρα ἐστίν”· ἀλλὰ καὶ ἀληθεύεις· ἡμέρα\n〈ἄρα〉 ἐστίν’. ἀποδεικτικός ἐστι καὶ ὁ τοιοῦτος συλλογισμός, διότι καὶ τὸ\nκαθόλου ἀξίωμα 〈ᾧ〉 ὑποπέπτωκεν ἀληθές ἐστι τοιοῦτον ὑπάρχον\n‘〈ἔστιν ὃ〉 ἀληθεύων τις λέγει· ὁ δέ τις οἷον Θέων εἰ τύχοι λέγει\n“ἡμέρα ἐστίν”· † οἷον ἄρα ἐστὶν ἡμέρα’· τοῦτο δὲ διὰ σαφεστέρας\nλέξεως καὶ οὕτως λέγεται ‘* * *· ἡμέρα\nἄρα ἐστίν’. ὁ γὰρ λέγων τόδε τι εἶναι, ταὐτὸν λέγει τῷ φάσκοντι τῶν\nὄντων τι καὶ τοῦτ’ εἶναι, καθάπερ καὶ ὁ λέγων ‘ὑπάρχει τόδε τι’ ταὐτὸν\nλέγει τῷ εἶναι τόδε φάσκοντι· καὶ μέντοι καὶ ὁ λέγων ‘ἀληθές ἐστι\nτὸ ἡμέρα ἐστί’ * * *.\nκαὶ γεγυμνάσθαι σε χρὴ διὰ\nτοῦτο κατὰ τὴν τῶν ἰσοδυναμο(υσῶ)ν\nπροτάσεων γυμνασίαν· ἔσθ’ ὅτε γοῦν ἰδεῖν ἔστι διαφερομένους τινὰς\nἀλλήλοις καίτοι δυν(ά)μ(ει) λέγοντας ταὐτόν, ἐνίοτε δὲ οὐ δυνάμει\nταὐτὸν ἀλλ’ ἄντικρυς ἀποφαινομένους σαφῶς, ὥσπερ ἐὰν ὁ μέν τις καρπὸν\nἔχῃ, ὁ δὲ † μακρὰ\nἔχων· λείπει δὲ ὅδε. παρεμπίπτει δὲ πολλάκις τοῖς τοιούτοις\nλόγοις ἡ περὶ τῶν σημαινομένων ζήτησις, ἐνίων μὲν εἰς πλείω σημαινόμενα\n†τὴν τῶν ἰδίων δεομένην αὐτὴν σημαίνειν φασκόντων, οὐκ ὀλίγων δὲ\nκαὶ τελείως ἀποπιπτόντων τοῦ κατ’ αὐτὴν σημαινομένου\nπολλάκις [τὲ] σαφεστάτου τε ὄντος καὶ πᾶσιν\nἝλλησι γιγνωσκομένου καθάπερ ἐπεδείξαμεν ἐπὶ τῆς ἀληθεύειν\nφωνῆς· τὸν γὰρ ὄντα ἢ καὶ γεγονότα ὡς ἔχει καὶ γέγονεν ἑρμηνεύοντα\nπάντες Ἕλληνες ἀληθεύειν φάσκουσιν, ὥσπερ γε καὶ ψεύδεσθαι τὸν τὰ μὴ\nὄντα εἶναι λέγοντα ἢ τὰ ὄντα μὴ εἶναι. προσέχειν οὖν χρὴ τὸν ὁτιοῦν\nσυλλογιζόμενον ἢ ἀποδεικνύντα δύο τοῖσδε\nπρώτοις καὶ μάλιστα, τό τε σημαινόμενον ἐκ τῆς φωνῆς ἀκούειν κατὰ\nτὸ 〈τῶν〉 Ἑλλήνων ἔθος τό τε λαμβανόμενον\nλῆμμα πότερον ὡς ὑποπεπτωκὸς ἀξιώματι καθόλου δι’ ἐκεῖνο αὐτὸ\nπιστόν ἐστιν ἢ δι’ ἄλλο τι — τὰ πλεῖστα\nγὰρ ὧν οἱ ἄνθρωποι συλλογίζονται καὶ\nἀποδεικνύουσι, κατὰ δύναμιν ἀξιώματος λέγεται — μεμνημένων ἡμῶν\nκαὶ αὐτοῦ τοῦ κατὰ τὴν ἀξίωμα φωνὴν σημαινομένου· τὸν γὰρ ἐξ\nαὑ(τοῦ) πιστὸν λόγον οὕτως ὀνομάζειν ὑπεθέμεθα κατὰ τὴν προκειμένην\nδιδασκαλίαν. κοινωνεῖ\nδὲ πολλάκι(ς) ὁ τοιοῦτος λόγος τῷ\nσημαινομένῳ, καθάπερ (ἀμ)έλει καὶ κατ’ αὐτὸν τοῦτον τὸν προειρημένον\nἄρτι λόγον, ὃν ἐπωνόμασα 〈δι’〉 ὡρισμένου, σαφέστερον ἐρωτήσειεν\n(ἄν) τις 〈οὕτως ‘ἀλήθειά ἐστι λόγος ἑρμηνευτικὸς τῶν ὄντων·〉 Δίων\nἀληθεύει πάντα,\nἀλλὰ καὶ μαντικ(ὴν) εἶναι λέ(γει)· ἄρα ἔστι μαντική· εἰ γὰρ\nπάντ’ ἀληθεύει Δίων, εὔδηλον ὅτι καὶ αὐτὸ τοῦτο τὸ τὴν μαντικὴν εἶναι·\nεἰ δὲ ἀληθές ἐστι τὸ εἶναι μαντικήν, ἔστι μαντική’. ἐν γὰρ τούτῳ τῷ λόγῳ τὸ μὲν ἐκ τῆς\n〈ἀλήθεια〉 φωνῆς σημαίνεσθαι\nλόγον ἑρμηνευτικὸν τῶν ὄντων ἐξήγησίς ἐστι\nτοῦ σημαινομένου πρὸς τῆς ἀλήθεια φωνῆς, τὸ δὲ πάντῃ\nἀληθεύειν Δίωνα ἐν χώρᾳ τοῦ καθόλου ἀξιώματος εἴληπται, τὸ δὲ\n〈συμπέρασμα τόδε〉 ‘εἰ πάντα ἀληθεύει Δίων, ἓν δέ τι 〈ὧν φησι〉\nκαὶ τοῦτ’ ἔστι τὸ μαντικὴν\nεἶναι, ἀλη(θές) ἐστι καὶ τοῦτο’.\nΚαὶ περὶ μὲν οὖν τού〈του〉 κατὰ τὸ παρὸν ἀποχρήσει τὰ λελεγμένα,\nμεταβῶμεν δ’ ἐφ’ ἕτερόν τι τοιόνδε· ἐπείπερ ἐν τῷ γένει τῶν κατὰ τὸ\nπρός τι συλλογισμῶν εἰσιν ὥσπερ οἱ κατὰ τὸ μᾶλλόν τε καὶ\nἧττον οὕτως καὶ οἱ κατὰ τὸ ὡσαύτως καὶ ἀνὰ\nλόγον, ἐπισκεπτ(έον εἰ) καὶ τούτων ἡ πίστις ἐκ τῶν καθόλου τινῶν\nἀξιωμάτων εἴληπται· διαφερέτω δὲ μηδὲν ἢ ὡσαύτως εἰπεῖν ἢ ἴσως ἢ\nὁμοίως. ἔστι δὲ τοιοῦτος ὁ λόγος\nοὗτος καὶ Πλάτωνος ἐν τῇ Πολιτείᾳ γεγραμμένος·\nἀξιοῖ γὰρ Σωκράτης, ὡς πόλις γίγνεται καὶ\nλέγεται δικαία, οὕτω καὶ ψυχὴν γίγνεσθαί τε καὶ λέγεσθαι δικαίαν,\nὡσαύτως δὲ καὶ πρᾶξιν καὶ νόμον [εἶθ’ ὁτιοῦν] καὶ πᾶν ὁτιοῦν τῶν\nδικαίων εἶναι λεγομένων κατὰ ταὐτὸν λέγεσθαι σημαινόμενον. τὸ γὰρ εἶδος\nτῆς δικαιοσύνης, ἀφ’ οὗ λέγεται πάντα τὰ\nκατὰ μέρος δίκαια, ταὐτὸ μὲν ἐν ἅπασίν ἐστιν· εἰ δέ ἐστιν ἕν τι\nταὐτόν, ἐφ’ οὗπερ ἂν ἑνὸς τῶν κατὰ μέρος ἐναργῶς ῥηθῇ, κἀπὶ τἆλλα\n(μετ)ενεχθήσεται, γιγνωσκόντων ἡμῶν οὐ κατ’ ἴσην ἐπὶ πάντων ἐνάργειαν φαίνεσθαι ταὐτὸν εἶδος, ἀλλ’\nἐπ’ ἐκείνων μὲν ἐναργέστερον, ἐφ’ ἑτέρων δ’ ἀμυδρότερον. καὶ διὰ τοῦτο προγυμνάσας τοὺς\nκοινωνοῦντας αὐτῷ τοῦ λόγου νεανίσκους ἐν τῷ\nπερὶ τῆς δικαίας πόλεως λόγῳ μεταβὰς ἐπὶ τὴν\nψυχὴν ἀποδείκνυσι κἀκείνην κατὰ τὸν αὐτὸν τρόπον δικαίαν λεγομένην\nὥσπερ καὶ τὴν πόλιν, ὡς εἶναι τὸν συλλογισμὸν τοιοῦτον ‘ὡσαύτως πόλις\nτε καὶ ψυχὴ δίκαιαι λέγονται καὶ εἰσί· πόλις δὲ δικαία λέγεται τῇ\n[κατὰ]\nτῶν μερῶν αὐτῆς ἰδιοπραγίᾳ· καὶ ψυχὴ ἄρα\nκατὰ τοῦτο\nδικαία λεχθήσεται’. ἐπεὶ δὲ [καὶ] κατὰ\nτὸν αὐτὸν λόγον ἀποδείκνυται πάνυ [τὰ] πολλὰ παρὰ τοῖς ἀριθμητικοῖς\nκαὶ γεωμέτραις καὶ εἴη ἂν προδήλως πᾶσιν ἀνθρώποις φύσει\nφαινόμενον, ὅτιπερ ἂν οὕτως ἀποδειχθῇ,\nπιστὸν εἶναι, διὰ τοῦτο κἀγὼ κατὰ τὰς τῶν\nσυλλογισμῶν πραγματείας ἔγραψα περὶ τούτου τοῦ συλλογισμοῦ·\nπαράδειγμα γὰρ τῆς γε νοήσεως καὶ\nτοῖς ἀπείροις ἀριθμητικῆς τε καὶ γεωμετρίας ἔστω τόδε ‘ὡς τὸ {α}\nπρὸς τὸ {β}, οὕτως [δὲ] καὶ τὸ {γ} πρὸς τὸ {δ}·\nτὸ δὲ {α} τοῦ {β} διπλάσιόν ἐστι· τὸ {γ}\nἄρα τοῦ {δ} διπλάσιόν ἐστι’.\nκαθολικὸν δὲ καὶ κατὰ τοὺς τοιούτους λόγους ἀξίωμα νοεῖταί τε καὶ\nπιστεύεται πᾶσι τοιόνδε ‘ὧν αὑτὸς ὁ λόγος καθόλου, τούτων καὶ οἱ κατὰ\nμέρος λόγοι πάντες οἱ αὐτοί’· ὥστε ὁ ὑποθέμενος ἐν τῷ αὐτῷ\nλόγῳ εἶναι τὸ {α} 〈πρὸς τὸ {β} καὶ τὸ {γ} πρὸς τὸ {δ}, τοῦ δὲ {α} πρὸς〉\nτὸ {β} λόγον εἶναι διπλάσιον, οὐκ ἂν ἀρνήσεται καὶ τοῦ {γ} πρὸς τὸ {δ}\nδιπλάσιον εἶναι λόγον, ὥσπερ γε καὶ 〈εἰ〉 τριπλάσιος λόγος τοῦ {α} πρὸς\nτὸ {β}, καὶ τοῦ {γ} πρὸς τὸ {δ} τριπλάσιον\nεἶναι φήσει, ἢ 〈εἰ〉 τετραπλάσιος ἢ πενταπλάσιος ἢ ὡς ἄν τις τὸ\nπ(ρῶ)τον πρὸς τὸ {β} λογίζηται, φανεῖται καὶ τὸ {γ} πρὸς τὸ {δ} τετραπλάσιον ἢ πενταπλάσιον εἶναι.\nεἰ γὰρ ἐν τῷ καθόλου ὁ αὐτὸς\nλόγος ἐστὶ τοῦ {α} πρὸς τὸ {β}\nκαὶ τοῦ {γ} πρὸς τὸ {δ}, 〈καὶ τῶν〉 κατὰ\nμέρος λόγων ὁ αὐτὸς ἔσται· εἷς δὲ τῶν κατὰ μέρος λόγων [ὁ αὐτὸς\nἔσται] καὶ ὁ πενταπλάσιος· ἔστιν ἄρα καὶ οὗτος ὁ λόγος τοῦ 〈{γ}\nπρὸς τὸ〉 {δ}. τοὺς δὴ τοιούτους ἅπαντας\nσυλλογισμοὺς τῷ γένει μὲν ἐκ τῶν\nπρὸς τι ῥητέον,\nἐν εἴδει δὲ κατ’ ἀξιώματος δύναμιν\nσυνισταμένους, ὥσπερ καὶ ὁ Ποσειδώνιός φησιν ὀνομάζειν αὐτοὺς\nσυνακτικοὺς κατὰ δύναμιν ἀξιώματος.\nἘπεὶ δὲ καὶ 〈περὶ〉 τῶν κατὰ πρόσληψιν ὀνομαζομένων συλλογισμῶν οἱ ἐκ τοῦ\nΠεριπάτου γεγράφασιν\nὡς χρησίμων, ἐμοὶ δὲ περιττοὶ δοκοῦσιν\nεἶναι καθότι δέδεικταί μοι κἀν τῇ Περὶ τῆς ἀποδείξεως πραγματείᾳ,\nπροσῆκον εἴη ἄν τι καὶ περὶ τούτων εἰπεῖν.\nπόσοι μὲν οὖν καὶ τίνες εἰσίν, οὐκ\nἀναγκαῖον ἐνταῦθα διεξέρχεσθαι τελείως εἰρηκότι περὶ αὐτῶν ἐν\nἐκείνοις τοῖς ὑπομνήμασιν· ὁποῖον δέ τι τὸ εἶδος αὐτῶν, εἰρήσεται\nδιὰ παραδειγμάτων δυοῖν. ἓν μὲν\nοὖν εἶδός ἐστι τοῖον ‘καθ’ οὗ τόδε, καὶ τόδε· 〈ἀλλὰ τόδε κατὰ\nτοῦδε· καὶ τόδε〉 ἄρα κατὰ τοῦδε’ καὶ ἐπ’\nὀνομάτων ‘ἐφ’ οὗ δένδρον, καὶ φυτόν· δένδρον (δὲ) ἐπὶ πλατάνου·\nκαὶ φυτὸν ἄρα ἐπὶ πλατάνου·’ προσυπακοῦσαι δὲ δηλονότι δεῖ τῷ κατὰ\nτὸν λόγον τὸ ‘κατηγορεῖται’ ἢ ‘λέγεται’, ὡς εἶναι τὸν ὁλόκληρον λόγον\nτοιόνδε\n‘καθ’ οὗ δένδρον κατηγορεῖται, κατὰ τούτου φυτὸν κατηγορεῖται· δένδρον\nδὲ πλατάνου κατηγορεῖται· καὶ φυτὸν ἄρα πλατάνου κατηγορηθήσεται’.\nἕτερον δὲ εἶδος συλλογισμῶν ἐκ τῶν κατὰ\nπρόσληψιν ‘ὃ κατὰ τοῦδε, καὶ κατὰ τοῦδε· 〈τόδε δὲ\nκατὰ τοῦδε· ὥστε καὶ κατὰ τοῦδε〉’· ἐπ’\nὀνομάτων δέ ‘ὃ κατὰ δένδρου, καὶ 〈κατὰ〉 πλατάνου· φυτὸν δὲ\nκατὰ τοῦ δένδρου· καὶ κατὰ πλατάνου\nἄρα’. 〈ὅτι〉 δ’ οἱ τοιοῦτοι συλλογισμοὶ τῶν κατηγορικῶν ἐπιτομαί\nτινές εἰσιν, οὐχ ἕτερον γένος αὐτῶν, ἐπιδεδειχὼς [οὖν]\nἐν οἷς εἶπον ὑπομνήμασιν οὐδὲν ἔτι δέομαι\nλέγειν ἐνταῦθα περὶ αὐτῶν· κατὰ γὰρ τὰς εἰσαγωγὰς αὐτῶν οὐδὲν δεῖ\nτῶν χρησίμων παραλείπεσθαι, τοὺς δ’ ἐλέγχους τῶν περιττῶν μὴ λέγεσθαι.\nδιὰ τοῦτο οὖν οὐδὲ τοὺς ὑπὸ\nΧρυσίππου συντεθέντας ἐν ταῖς τρισὶ Συλλογιστικαῖς\n[ἀχρήστοις] ἐπιδεικτέον μοι νῦν ἐστιν\nἀχρήστους ὄντας· ἑτέρωθι γὰρ ἔδειξα τοῦτο, καθάπερ καὶ 〈περὶ〉\nτῶν περαντικῶν ὑπ’ αὐτοῦ κληθέντων· ἐδείχθη〈σαν〉 γὰρ καὶ τούτων\nἔνιοι μὲν οὐκ ἴδιόν τι γένος ὄντες συλλογισμῶν, ἀλλὰ 〈διὰ〉 πεπονθυίας\nλέξεως ἑρμηνευόμενοι,\nποτὲ μὲν κατ’ ἀκολουθίας ὑπέρθεσιν * * *,\nοἱ δὲ ὑποσυλλογιστικοὶ κληθέντες ἐν ἰσοδυναμούσαις λέξεσι τοῖς\nσυλλογιστικοῖς λεγόμενοι· τέλος δὲ περιττοὶ πρὸς αὐτοῖς οὓς ἀμεθόδους\nὀνομάζουσιν, οἷς οὐδενὸς ὄντος ὅλως μεθοδικοῦ λόγου συλλογιστέον.\n"};
