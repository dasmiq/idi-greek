var sequence = {"name":"Lucian of Samosata. Hermotimus","data":"ΛΥΚΙΝΟΣ Ὅσον, ὦ Ἑρμότιμε, τῷ βιβλίῳ καὶ τῇ τοῦ\nβαδίσματος σπουδῇ τεκμήρασθαι, παρὰ τὸν διδάσκαλον\nἐπειγομένῳ ἔοικας. ἐνενόεις γοῦν τι μεταξὺ\nπροϊὼν καὶ τὰ χείλη διεσάλευες ἠρέμα ὑποτονθορύζων\nκαὶ τὸν χεῖρα ὧδε κἀκεῖσε μετέφερες\nὥσπερ τινὰ ῥῆσιν ἐπὶ ἑαυτοῦ διατιθέμενος,\nἐρώτημα δή τι τῶν ἀγκύλων συντιθεὶς ἢ σκέμμα\nσοφιστικόν ἀναφροντίζων, ὡς μηδὲ ὁδῷ βαδίζων\nσχολὴν ἄγοις, ἀλλ’ ἐνεργὸς εἴης ἀεὶ σπουδαῖόν\nτι πράττων καὶ ὃ πρὸ ὁδοῦ σοι γένοιτ' ἂν ἐς τὰ\nμαθήματα.\nΕΡΜΟΤΙΜΟΣΝὴ Δί', ὦ Λυκῖνε, τοιοῦτό τι· τὴν γὰρ χθιζὴν\nσυνουσίαν καὶ ἃ εἶπε πρὸς ἡμᾶς, ἀνεπεμπαζόμην\nἐπιὼν τῇ μνήμῃ ἕκαστα. χρὴ δὲ μηδένα καιρὸν\nοἶμαι παριέναι εἰδότας ἀληθὲς ὂν τὸ ὑπὸ τοῦ\nΚῴου ἱατροῦ εἰρημένον, ὡς ἄρα “βραχὺς μὲν ὁ\nβίος, μακρὴ δὲ ἡ τέχνη.” καίτοι ἐκεῖνος ἰατρικῆς\nπέρι ταῦτ' ἔλεγεν, εὐμαθεστέρου πράγματος·\nφιλοσοφία δὲ καὶ μακρῷ τῷ χρόνῳ ἀνέφικτος, ἢν\nμὴ πάνυ τις ἐγρηγορὼς ἀτενὲς ἀεὶ καὶ γοργὸν\nἀποβλέπῃ ἐς αὐτήν, καὶ τὸ κινδύνευμα οὐ περὶ\nμικρῶν—ἢ ἄθλιον εἶναι ἐν τῷ πολλῷ τῶν ἰδιωτῶν\n\n\n\n\n\n\nσυρφετῷ παραπολόμενον ἢ εὐδαιμονῆσαι\nφιλοσοφήσαντα.\nΛΥΚΙΝΟΣ Τὰ μὲν ἆθλα, ὦ Ἑρμότιμε, θαυμάσια ἡλίκα\nεἴρηκας. οἶμαί γε μὴν οὐ πόρρω σε εἶναι αὐτῶν,\nεἴ γε χρὴ εἰκάζειν τῷ τε χρόνῳ ὁπόσον φιλοσοφεῖς\nκαὶ προσέτι τῷ πόνῳ οἷόν μοι οὐ μέτριον ἐκ\nπολλοῦ ἤδη ἔχειν δοκεῖς. εἰ γάρ τι μέμνημαι,\nσχεδὸν εἴκοσιν ἔτη ταῦτά ἐστιν ἀφ' οὗ σε οὐδὲν\nἄλλο ποιοῦντα ἑώρακα, ἢ παρὰ τοὺς διδασκάλους\nφοιτῶντα καὶ ὡς τὸ πολὺ ἐς βιβλίον ἐπικεκυφότα\nκαὶ ὑπομνήματα τῶν συνουσιῶν ἀπογραφόμενον,\nὠχρὸν ἀεὶ ὑπὸ φροντίδων καὶ τὸ σῶμα κατεσκληκότα.\nδοκεῖς δέ μοι ἀλλ’ οὐδὲ ὄναρ ποτὲ ἀνιέναι\nσεαυτόν, οὕτως ὅλος εἶ ἐν τῷ πράγματι. ταῦτ'\nοὖν σκοπουμένῳ μοι φαίνῃ οὐκ ἐς μακρὰν ἐπιλήψεσθαι\nτῆς εὐδαιμονίας, εἴ γε μὴ λέληθας ἡμᾶς\nκαὶ πάλαι αὐτῇ συνών.\nΕΡΜΟΤΙΜΟΣΠόθεν, ὦ Λυκῖνε, ὃς νῦν ἄρχομαι παρακύπτειν\nἐς τὴν ὁδόν; ἡ δ’ Ἀρετὴ πάνυ πόρρω κατὰ τὸν\nἩσίοδον οἰκεῖ καὶ ἔστιν ὁ οἶμος ἐπ' αὐτὴν μακρός\nτε καὶ ὄρθιος καὶ τρηχύς, ἱδρῶτα οὐκ ὀλίγον ἔχων\nτοῖς ὁδοιπόροις.\nΛΥΚΙΝΟΣΟὐχ ἱκανὰ οὖν ἵδρωταί σοι, ὦ Ἑρμότιμε, καὶ\nὡδοιπόρηται;\nΕΡΜΟΤΙΜΟΣΟὔ, φημί· οὐδὲν γὰρ ἂν\n\nἐκώλυέ με πανευδαίμονα\nεἶναι ἐπὶ τῷ ἄκρῳ γενόμενον. τὸ δὲ νῦν\nἀρχόμεθα ἔτι, ὦ Λυκῖνε.\nΛΥΚΙΝΟΣ Ἀλλὰ τήν γε ἀρχὴν ὁ αὐτὸς οὗτος Ἡσίοδος\nἥμισυ τοῦ παντὸς ἔφη εἶναι, ὥστε κατὰ μέσην\nτὴν ἄνοδον ἤδη λέγοντες εἶναί σε οὐκ ἂν ἁμάρτοιμεν.\nΕΡΜΟΤΙΜΟΣΟὐδέπω οὐδὲ τοῦτο. πάμπολυ γὰρ ἂν ἡμῖν\nἤνυστο.\nΛΥΚΙΝΟΣἈλλὰ ποῦ γάρ σε φῶμεν τῆς ὁδοῦ τυγχάνειν\nὄντα;\nΕΡΜΟΤΙΜΟΣἘν τῇ ὑπωρείᾳ κάτω ἔτι, ὦ Λυκῖνε, ἄρτι προβαίνειν\nβιαζόμενον. ὀλισθηρὰ δὲ καὶ τραχεῖα καὶ\nδεῖ χεῖρα ὀρέγοντος.\nΛΥΚΙΝΟΣΟὐκοῦν ὁ διδάσκαλός σοι τοῦτο ἱκανὸς ποιῆσαι\nἄνωθεν ἐκ τοῦ ἄκρου καθάπερ ὁ τοῦ Ὁμήρου\nΖεὺς χρυσῆν τινα σειρὰν καθιεὶς τοὺς αὑτοῦ\nλόγους, ὑφ' ὧν σε ἀνασπᾷ δηλαδὴ καὶ ἀνακουφίζει\nπρὸς αὑτόν τε καὶ τὴν ἀρετὴν αὐτὸς πρὸ πολλοῦ\nἀναβεβηκώς.\nΕΡΜΟΤΙΜΟΣΑὐτὸ ἔφησθα, ὦ Λυκῖνε, τὸ γιγνόμενον. ὅσον\nγοῦν ἐπ' ἐκείνῳ πάλαι ἀνεσπάσμην ἂν\n\nκαὶ συνῆν\nαὐτοῖς. τὸ δ’ ἐμὸν ἔτι ἐνδεῖ.\nΛΥΚΙΝΟΣ Ἀλλὰ θαρρεῖν χρὴ καὶ θυμὸν ἔχειν ἀγαθὸν ἐς\nτὸ τέλος τῆς ὁδοῦ ὁρῶντα καὶ τὴν ἄνω εὐδαιμονίαν,\n\n\n\n\n\nκαὶ μάλιστα ἐκείνου ξυμπροθυμουμένου. πλὴν\nἀλλὰ τίνα σοι ἐλπίδα ὑποφαίνει ὡς δὴ πότε\nἀναβησομένῳ; εἰς νέωτα εἴκαζεν ἐπὶ τὸ ἄκρον\nἔσεσθαί σε, οἷον μετὰ τὰ μυστήρια τὰ ἄλλα ἢ\nΠαναθήναια;\nΕΡΜΟΤΙΜΟΣὈλίγον φής, ὦ Λυκῖνε.\nΛΥΚΙΝΟΣἈλλ' ἐς τὴν ἑξῆς ὀλυμπιάδα;\nΕΡΜΟΤΙΜΟΣΚαὶ τοῦτο ὀλίγον ὡς πρὸς ἀρετῆς ἄσκησιν καὶ\nεὐδαιμονίας κτῆσιν.\nΛΥΚΙΝΟΣΜετὰ δύο μὲν δὴ ὀλυμπιάδας πάντως; ἢ πολλήν\nγ' ἂν ὑμῶν ῥᾳθυμίαν καταγνοίη τις εἰ μηδ’ ἐν\nτοσούτῳ χρόνῳ δύνασθε, ὅσον τρὶς ἀπὸ Ἡρακλείων\nστηλῶν εἰς Ἰνδοὺς ἀπελθεῖν εἶτ' ἐπανελθεῖν ῥᾴδιον,\nεἰ καὶ μὴ εὐθεῖαν μηδ’ ἀεὶ βαδίζοι τις, ἀλλ’ ἐν\nτοῖς διὰ μέσου ἔθνεσι περιπλανώμενος. καίτοι\nπόσῳ τινὶ βούλει ὑψηλοτέραν καὶ λισσοτέραν\n\n\nθῶμεν εἶναι τὴν ἄκραν, ἐφ' ἧς ὑμῖν ἡ Ἀρετὴ\nοἰκεῖ, τῆς Ἀόρνου ἐκείνης, ἣν ἐντὸς ὀλίγων\nἡμερῶν Ἀλέξανδρος κατὰ κράτος εἷλεν;\nΕΡΜΟΤΙΜΟΣ Οὐδὲν ὅμοιον, ὦ Λυκῖνε, οὐδ’ ἔστι τὸ πρᾶγμα\nτοιοῦτον οἷον σὺ εἰκάζεις, ὡς ὀλίγῳ χρόνῳ\nκατεργασθῆναι καὶ ἁλῶναι, οὐδ’ ἂν μυρίοι Ἀλέξανδροι\nπροσβάλλωσιν. ἐπεὶ πολλοὶ ἂν οἱ ἀνιόντες\nἦσαν. νῦν δὲ ἐνάρχονται μὲν οὐκ ὀλίγοι μάλα\n\n\n\n\nἐρρωμένως καὶ προσέρχονται ἐπὶ ποσόν, οἱ μὲν ἐπὶ\nπάνυ ὀλίγον, οἱ δὲ ἐπὶ πλέον· ἐπειδὰν δὲ κατὰ\nμέσην τὴν ὁδὸν γένωνται πολλοῖς τοῖς ἀπόροις καὶ\nδυσχερέσιν ἐντυγχάνοντες ἀποδυσπετοῦσί τε καὶ\nἀναστρέφουσιν ἀσθμαίνοντες καὶ ἱδρῶτι ῥεόμενοι,\nοὐ φέροντες τὸν κάματον. ὅσοι δ’ ἂν εἰς τέλος\nδιακαρτερήσωσιν οὗτοι πρὸς τὸ ἄκρον ἀφικνοῦνται\nκαὶ τὸ ἀπ' ἐκείνου εὐδαιμονοῦσιν θαυμάσιόν τινα\nβίον τὸν λοιπὸν βιοῦντες, οἷον μύρμηκας ἀπὸ τοῦ\nὕψους ἐπισκοποῦντές τινας τοὺς ἄλλους.\nΛΥΚΙΝΟΣΠαπαῖ, ὦ Ἑρμότιμε, ἡλίκους ἡμᾶς ἀποφαίνεις\nοὐδὲ κατὰ τοὺς Πυγμαίους ἐκείνους, ἀλλὰ χαμαιπετεῖς\nπαντάπασιν\n\nἐν χρῷ τῆς γῆς. εἰκότως—ὑψηλὰ\nγὰρ ἤδη φρονεῖς καὶ ἄνωθεν· ἡμεῖς δὴ ὁ\nσυρφετὸς καὶ ὅσοι χαμαὶ ἐρχόμενοι ἐσμέν, μετὰ\nτῶν θεῶν καὶ ὑμᾶς προσευξόμεθα ὑπερνεφέλους\nγενομένους καὶ ἀνελθόντας οἷ πάλαι σπεύδετε.\nΕΡΜΟΤΙΜΟΣΕἰ γὰρ γένοιτο καὶ ἀνελθεῖν, ὦ Λυκῖνε. ἀλλὰ\nπάμπολυ τὸ λοιπόν.\nΛΥΚΙΝΟΣ Ὅμως οὐκ ἔφησθα ὁπόσον, ὡς χρόνῳ περιλαβεῖν.\nΕΡΜΟΤΙΜΟΣΟὐδ’ αὐτὸς γὰρ οἶδα, ὦ Λυκῖνε, τἀκριβές.\nεἰκάζω μέντοι οὐ πλείω τῶν εἴκοσιν ἐτῶν ἔσεσθαι,\nμεθ' ἃ πάντως που ἐπὶ τῷ ἄκρῳ ἐσόμεθα.\nΛΥΚΙΝΟΣἩράκλεις, πολὺ λέγεις.\nΕΡΜΟΤΙΜΟΣΚαὶ γὰρ περὶ μεγάλων, ὦ Λυκῖνε, οἱ πόνοι.\nΛΥΚΙΝΟΣΤοῦτο μὲν ἴσως ἀληθές. ὑπὲρ δὲ τῶν εἴκοσιν\nἐτῶν ὅτι βιώσῃ τοσαῦτα πότερον ὁ διδάσκαλός σου\nκαθυπέσχετο, οὐ μόνον σοφός, ἀλλὰ καὶ μαντικὸς\nὢν ἢ χρησμολόγος τις ἢ ὅσοι τὰς Χαλδαίων\nμεθόδους ἐπίστανται; φασὶ γοῦν εἰδέναι τὰ\nτοιαῦτα. οὐ γὰρ δὴ σέ γε εἰκὸς ἐπὶ τῷ ἀδήλῳ,\nεἰ βιώσῃ μέχρι πρὸς τὴν ἀρετήν, τοσούτους\nπόνους ἀνέχεσθαι καὶ ταλαιπωρεῖν νύκτωρ καὶ μεθ'\nἡμέραν οὐκ εἰδότα εἴ σε πλησίον ἤδη τοῦ ἄκρου\nγενόμενον τὸ χρεὼν ἐπιστὰν κατασπάσει λαβόμενον\nτοῦ ποδὸς ἐξ ἀτελοῦς τῆς ἐλπίδος.\nΕΡΜΟΤΙΜΟΣἌπαγε. δύσφημα γὰρ ταῦτα, ὦ Λυκῖνε. ἀλλ’\nεἴη βιῶναι ὡς μίαν γοῦν ἡμέραν εὐδαιμονήσω\nσοφὸς γενόμενος.\nΛΥΚΙΝΟΣΚαὶ ἱκανή σοι ἀντὶ τῶν τοσούτων καμάτων ἡ\nμία ἡμέρα;\nΕΡΜΟΤΙΜΟΣἘμοὶ μὲν καὶ ἀκαριαῖον ὁπόσον ἱκανόν.\nΛΥΚΙΝΟΣ Τὰ δὲ δὴ ἄνω ὅτι εὐδαίμονα καὶ τοιαῦτα ὡς\nπάντα χρῆν ὑπομεῖναι δι’ αὐτά πόθεν ἔχεις\nεἰδέναι; οὐ γὰρ δὴ αὐτός πω ἀνελήλυθας.\nΕΡΜΟΤΙΜΟΣἈλλὰ τῷ διδασκάλῳ πιστεύω λέγοντι. ὁ δὲ\nπάνυ οἶδεν ἅτε ἀκρότατος ἤδη ὤν.\nΛΥΚΙΝΟΣἜλεγε δὲ πρὸς θεῶν ποῖα τὰ περὶ αὐτῶν ἢ τίνα\nτὴν εὐδαιμονίαν εἶναι τὴν ἐκεῖ; ἦ που τινὰ πλοῦτον\nκαὶ δόξαν καὶ ἡδονὰς ἀνυπερβλήτους;\nΕΡΜΟΤΙΜΟΣΕὐφήμει, ὦ ἑταῖρε. οὐδὲν γάρ ἐστι ταῦτα πρὸς\nτὸν ἐν τῇ ἀρετῇ βίον.\nΛΥΚΙΝΟΣἈλλὰ τίνα φησὶ τἀγαθά εἰ μὴ ταῦτα ἕξειν πρὸς\nτὸ τέλος τῆς ἀσκήσεως ἐλθόντας;\nΕΡΜΟΤΙΜΟΣΣοφίαν καὶ ἀνδρείαν καὶ τὸ καλὸν αὐτὸ καὶ τὸ\nδίκαιον καὶ τὸ πάντα ἐπίστασθαι βεβαίως πεπεισμένον\nᾗ ἕκαστα ἔχει. πλούτους δὲ καὶ δόξας καὶ\nἡδονὰς καὶ ὅσα τοῦ σώματος ταῦτα πάντα κάτω\nἀφεῖκεν\n\nκαὶ ἀποδυσάμενος ἀνέρχεται, ὥσπερ\nφασὶ τὸν Ἡρακλέα ἐν τῇ Οἴτῃ κατακαυθέντα\nθεὸν γενέσθαι· καὶ γὰρ ἐκεῖνος ἀποβαλὼν ὁπόσον\nἀνθρώπειον εἶχε παρὰ τῆς μητρὸς καὶ καθαρόν τε\nκαὶ ἀκήρατον φέρων τὸ θεῖον ἀνέπτατο ἐς τοὺς\nθεοὺς διευκρινηθὲν ὑπὸ τοῦ πυρός. καὶ οὗτοι δὴ\nὑπὸ φιλοσοφίας ὥσπερ ὑπό τινος πυρὸς ἅπαντα\nταῦτα περιαιρεθέντες ἃ τοῖς ἄλλοις θαυμαστὰ\nεἶναι δοκεῖ οὐκ ὀρθῶς δοξάζουσιν, ἀνελθόντες ἐπὶ\nτὸ ἄκρον εὐδαιμονοῦσι πλούτου καὶ δόξης καὶ\n\n\n\n\n\nἡδονῶν ἀλλ’ οὐδὲ μεμνημένοι ἔτι, καταγελῶντες\nδὲ τῶν οἰομένων ταῦτα εἶναι.\nΛΥΚΙΝΟΣ Νὴ τὸν Ἡρακλέα, ὦ Ἑρμότιμε, τὸν ἐν Οἴτῃ\nἀνδρεῖα καὶ εὐδαίμονα λέγεις περὶ αὐτῶν. πλὴν\nἀλλὰ τόδε μοι εἰπέ, καὶ κατέρχονταί ποτε ἐκ τῆς\nἄκρας (ἢν ἐθελήσωσι) χρησόμενοι τοῖς κάτω ἃ\nκαταλελοίπασιν; ἢ ἀνάγκη ἅπαξ ἀνελθόντας\nαὐτοὺς μένειν καὶ συνεῖναι τῇ ἀρετῇ πλούτου καὶ\nδόξης καὶ ἡδονῶν καταγελῶντας;\nΕΡΜΟΤΙΜΟΣΟὐ μόνον τοῦτο, ὦ Λυκῖνε, ἀλλ’ ὃς ἂν ἀποτελεσθῇ\nπρὸς ἀρετήν οὔτε ὀργῇ οὔτε φόβῳ οὔτ'\nἐπιθυμίαις ὁ τοιοῦτος ἂν δουλεύοι\n\nοὐδὲ λυποῖτο\nοὐδὲ ὅλως πάθος ἔτι τοιοῦτον πάθοι ἄν.\nΛΥΚΙΝΟΣΚαὶ μὴν εἴ γέ με δεῖ μηδὲν ὀκνήσαντα εἰπεῖν\nτἀληθές—ἀλλ’ εὐφημεῖν χρὴ οἶμαι μηδὲ ὅσιον\nεἶναι\n\nἐξετάζειν τὰ ὑπὸ τῶν σοφῶν γιγνόμενα.\nΕΡΜΟΤΙΜΟΣΜηδαμῶς, ἀλλ’ εἰπὲ ὅ τι καὶ λέγεις.\nΛΥΚΙΝΟΣὍρα, ὦ ἑταῖρε, ὡς ἔγωγε καὶ πάνυ ὀκνῶ.\nΕΡΜΟΤΙΜΟΣἈλλὰ μὴ ὄκνει, ὦ γενναῖε, πρός γε μόνον ἐμὲ\nλέγων.\nΛΥΚΙΝΟΣ Τὰ μὲν τοίνυν ἄλλα, ὦ Ἑρμότιμε, διηγουμένῳ\nσοι παρειπόμην καὶ ἐπίστευον οὕτως ἔχειν, σοφούς\nτε γίγνεσθαι αὐτοὺς καὶ ἀνδρείους καὶ δικαίους\nκαὶ τὰ ἄλλα· καί πως ἐκηλούμην πρὸς τὸν λόγον.\nὁπότε δὲ καὶ πλούτου ἔφησθα καταφρονεῖν σφᾶς\nκαὶ δόξης καὶ ἡδονῶν καὶ μήτε ὀργίζεσθαι μήτε\nλυπεῖσθαι, πάνυ ἐνταῦθα (μόνω γάρ ἐσμεν)\nἐπέστην ἀναμνησθεὶς ἃ πρῴην εἶδον ποιοῦντα—βούλει\nφῶ τίνα; ἢ ἱκανὸν καὶ ἄνευ τοῦ ὀνόματος;\nΕΡΜΟΤΙΜΟΣΜηδαμῶς, ἀλλὰ καὶ τοῦτο εἰπὲ ὅστις ἦν.\nΛΥΚΙΝΟΣΔιδάσκαλος αὐτὸς οὗτος ὁ σός—ἀνὴρ τά τε\nἄλλα αἰδοῦς ἄξιος καὶ γέρων ἤδη ἐς τὸ ὕστατον.\nΕΡΜΟΤΙΜΟΣΤί οὖν δὴ ἐποίει;\nΛΥΚΙΝΟΣΤὸν ξένον οἶσθα τὸν Ἡρακλεώτην ὃς ἐκ πολλοῦ\nσυνεφιλοσόφει αὐτῷ μαθητὴς ὤν, τὸν ξανθόν, τὸν\nἐριστικόν;\nΕΡΜΟΤΙΜΟΣΟἶδα ὅν λέγεις· Δίων αὐτῷ τοὔνομα.\nΛΥΚΙΝΟΣἘκεῖνον αὐτόν, ἐπεὶ τὸν μισθὸν οἶμαι μὴ\nἀπεδίδου κατὰ καιρόν, ἀπήγαγε παρὰ τὸν ἄρχοντα\nἔναγχος περιθείς γε αὐτῷ θοἰμάτιον περὶ τὸν\n\n\n\n\nτράχηλον καὶ ἐβόα καὶ ὠργίζετο, καὶ εἰ μὴ τῶν\nσυνήθων τινὲς ἐν μέσῳ γενόμενοι ἀφείλοντο τὸν\nνεανίσκον ἐκ τῶν χειρῶν αὐτοῦ, εὖ ἴσθι προσφὺς\nἂν ἀπέτραγεν αὐτοῦ τὴν ῥῖνα ὁ γέρων, οὕτως\nἠγανάκτει.\nΕΡΜΟΤΙΜΟΣ Πονηρὸς γὰρ ἐκεῖνος ἀεὶ καὶ ἀγνώμων, ὦ\nΛυκῖνε, περὶ τὰς ἀποδόσεις· ἐπεὶ τούς γε ἄλλους\nοἷς δανείζει πολλοὺς ὄντας οὐδὲν τοιοῦτό πω\nδιατέθεικεν. ἀποδιδόασι γὰρ αὐτῷ κατὰ καιρὸν\nτοὺς τόκους.\nΛΥΚΙΝΟΣΤί δε, ἂν μὴ ἀποδιδῶσιν, ὦ μακάριε, μέλει τι\nαὐτῷ καθαρθέντι ἤδη ὑπὸ φιλοσοφίας καὶ μηκέτι\nτῶν ἐν τῇ Οἴτῃ καταλελειμμένων δεομένῳ;\nΕΡΜΟΤΙΜΟΣΟἴει γὰρ ὅτι ἑαυτοῦ χάριν ἐκεῖνος περὶ τὰ\nτοιαῦτα ἐσπούδακεν; ἀλλ’ ἔστιν αὐτῷ παιδία\nνεογνὰ ὧν κήδεται μὴ ἐν ἀπορίᾳ καταβιώσωσι.\nΛΥΚΙΝΟΣΔέον, ὦ Ἑρμότιμε, ἀναγαγεῖν κἀκεῖνα ἐπὶ τὴν\nἀρετήν, ὡς συνευδαιμονοῖεν αὐτῷ πλούτου καταφρονοῦντες.\nΕΡΜΟΤΙΜΟΣ Οὐ σχολή μοι, ὦ Λυκῖνε, περὶ τούτων διαλέγεσθαί\nσοι· σπεύδω γὰρ ἤδη ἀκροάσασθαι αὐτοῦ, μὴ\nκαὶ λάθω τελέως ἀπολειφθείς.\nΛΥΚΙΝΟΣΘάρρει, ὦγαθέ. τὸ τήμερον γὰρ ἐκεχειρία\nἐπήγγελται. ὥστε ἐγὼ ἀφίημί σοι ὅσον ἔτι τὸ\nλοιπὸν τῆς ὁδοῦ.\nΕΡΜΟΤΙΜΟΣΠῶς λέγεις;\nΛΥΚΙΝΟΣὍτι ἐν τῷ παρόντι οὐκ ἂν ἴδοις αὐτόν, εἴ γε\nχρὴ πιστεύειν τῷ προγράμματι. πινάκιον γάρ τι\nἐκρέματο ὑπὲρ τοῦ πυλῶνος μεγάλοις γράμμασι\nλέγον “Τήμερον οὐ συμφιλοσοφεῖν.” ἐλέγετο δὲ\nπαρ' Εὐκράτει τῷ πάνυ δειπνήσας χθὲς γενέθλια\nθυγατρὸς ἑστιῶντι πολλά τε συμφιλοσοφῆσαι ἐν\nτῷ συμποσίῳ καὶ πρὸς Εὐθύδημον τὸν ἐκ τοῦ\nΠεριπάτου παροξυνθῆναί τι καὶ ἀμφισβητῆσαι\nαὐτῷ περὶ ὧν ἐκεῖνοι εἰώθασιν ἀντιλέγειν τοῖς ἀπὸ\nτῆς Στοᾶς. ὑπό τε οὖν τῆς κραυγῆς πονήρως τὴν\nκεφαλὴν διατεθῆναι καὶ ἱδρῶσαι μάλα πολλὰ ἐς\nμέσας νύκτας ἀποταθείσης, ὥς φασι, τῆς συνουσίας.\nἅμα δὲ καὶ πεπώκει οἶμαι πλέον τοῦ\nἱκανοῦ τῶν παρόντων ὡς εἰκός φιλοτησίας προπινόντων\nκαὶ ἐδεδειπνήκει πλέον ἢ κατὰ γέροντα·\nὥστε ἀναστρέψας ἤμεσέ τε ὡς ἔφασκον πολλὰ καὶ\nμόνον ἀριθμῷ παραλαβὼν τὰ κρέα ὁπόσα τῷ\nπαιδὶ κατόπιν ἑστῶτι παραδεδώκει καὶ σημηνάμενος\nἐπιμελῶς τὸ ἀπ' ἐκείνου καθεύδει μηδένα\nεἰσδέχεσθαι παραγγείλας. ταῦτα δὲ Μίδα ἤκουσα\nτοῦ οἰκέτου αὐτοῦ διηγουμένου τισὶ τῶν μαθητῶν,\nοἳ καὶ αὐτοὶ ἀνέστρεφον μάλα πολλοί.\nΕΡΜΟΤΙΜΟΣ Ἐκράτησε δὲ πότερος, ὦ Λυκῖνε, ὁ διδάσκαλος\nἢ ὁ Εὐθύδημος; εἴ τι καὶ τοιοῦτον ἔλεγεν ὁ\nΜίδας.\nΛΥΚΙΝΟΣΤὰ μὲν πρῶτά φασιν, ὦ Ἑρμότιμε, ἀγχώμαλα\nσφίσι γενέσθαι, τὸ δ’ οὖν τέλος τῆς νίκης καθ'\nὑμᾶς ἐγένετο καὶ παρὰ πολὺ ὁ πρεσβύτης ὑπερέσχε.\nτὸν γοῦν Εὐθύδημον οὐδὲ ἀναιμωτί φασιν ἀπελθεῖν,\nἀλλὰ τραῦμα παμμέγεθες ἔχοντα ἐν τῇ κεφαλῇ.\nἐπεὶ γὰρ ἀλαζὼν ἦν καὶ ἐλεγκτικὸς καὶ πείθεσθαι\nοὐκ ἤθελεν οὐδὲ παρεῖχε ῥᾴδιον αὑτὸν ἐλέγχεσθαι,\nὁ διδάσκαλός σου ὁ βέλτιστος ὃν εἶχε σκύφον\nΝεστόρειόν τινα καταφέρει αὐτοῦ πλησίον κατακειμένου,\nκαὶ οὕτως ἐκράτησεν.\nΕΡΜΟΤΙΜΟΣΕὖ γε. οὐ γὰρ ἄλλως ἐχρῆν πρὸς τοὺς μὴ\nἐθέλοντας εἴκειν τοῖς κρείττοσιν.\nΛΥΚΙΝΟΣΤαυτὶ μέν, ὦ Ἑρμότιμε, πάνυ εὔλογα. ἢ τί\nγὰρ παθὼν Εὐθύδημος ἄνδρα γέροντα παρώξυνεν\nἀόργητον καὶ θυμοῦ κρείττονα, σκύφον οὕτω\nβαρὺν ἐν τῇ χειρὶ ἔχοντα;\nἀλλὰ, σχολὴν γὰρ\nἄγομεν, τί οὐ διηγῇ μοι ἑταίρῳ ὄντι ὃν τρόπον\nὡρμήθης τὸ πρῶτον φιλοσοφεῖν, ὡς καὶ αὐτός, εἰ\nδυνατὸν ἔτι, συνοδοιποροίην ὑμῖν τὸ ἀπὸ τοῦδε\nἀρξάμενος. οὐ γὰρ ἀποκλείσετέ με δηλαδὴ φίλοι\nὄντες.\nΕΡΜΟΤΙΜΟΣΕἰ γὰρ ἐθελήσειας, ὦ Λυκῖνε· ὄψει ἐν βραχεῖ\nὅσον διοίσεις τῶν ἄλλων. παῖδας εὖ ἴσθι οἰήσῃ\nἅπαντας ὡς πρὸς σέ, τοσοῦτον ὑπερφρονήσεις\nαὐτός.\nΛΥΚΙΝΟΣἹκανόν, εἰ μετὰ εἴκοσιν ἔτη γενέσθαι οἷός τε\nεἴην\n\nτοιοῦτος οἷος σὺ νῦν.\nΕΡΜΟΤΙΜΟΣἈμέλει. καὶ αὐτὸς κατὰ σὲ γεγονὼς ἠρξάμην\nφιλοσοφεῖν τετταρακοντούτης σχεδόν—ὁπόσα οἶμαι\nσὺ νῦν γέγονας.\nΛΥΚΙΝΟΣΤοσαῦτα γάρ, ὦ Ἑρμότιμε. ὥστε τὴν αὐτὴν\nἄγε λαβὼν κἀμέ—δίκαιον γάρ. καὶ πρῶτόν γέ\nμοι τοῦτο εἰπέ· δίδοτε ἀντιλέγειν τοῖς μανθάνουσιν\nἤν τι μὴ ὀρθῶς λέγεσθαι δοκῇ αὐτοῖς, ἢ οὐκ ἐφίετε\nτοῦτο τοῖς νεωτέροις;\nΕΡΜΟΤΙΜΟΣΟὐ πάνυ. σὺ δέ, ἤν τι βούλῃ, ἐρώτα μεταξὺ\nκαὶ ἀντίλεγε. ῥᾷον γὰρ ἂν οὕτω μάθοις.\nΛΥΚΙΝΟΣΕὖ γε—νὴ τὸν Ἑρμῆν, ὦ Ἑρμότιμε, αὐτόν οὗ\nἐπώνυμος ὢν τυγχάνεις.\nἀτὰρ εἰπέ μοι, μία τις\nὁδός ἐστιν ἡ ἐπὶ φιλοσοφίαν ἄγουσα ἡ τῶν\nΣτωϊκῶν ὑμῶν; ἢ ἀληθῆ ἐγὼ ἤκουον ὡς καὶ\nἄλλοι πολλοί τινές εἰσιν;\nΕΡΜΟΤΙΜΟΣΜάλα πολλοί—Περιπατητικοὶ καὶ Ἐπικούρειοι\nκαὶ οἱ τὸν Πλάτωνα ἐπιγραφόμενοι, καὶ αὖ\nΔιογένους ἄλλοι τινὲς καὶ Ἀντισθένους ζηλωταὶ\nκαὶ οἱ ἀπὸ τοῦ Πυθαγόρου καὶ ἔτι πλείους.\nΛΥΚΙΝΟΣἈληθῆ ταῦτα· πολλοὶ γάρ εἰσι. πότερον δή,\nὦ Ἑρμότιμε, τὰ αὐτὰ οὗτοι λέγουσιν ἢ διάφορα;\nΕΡΜΟΤΙΜΟΣΚαὶ πάνυ διάφορα.\nΛΥΚΙΝΟΣΤὸ δέ γε ἀληθὲς οἶμαι πάντως που ἓν ἦν αὐτῶν\nἀλλ’ οὐ πάντα διάφορά γε ὄντα.\nΕΡΜΟΤΙΜΟΣΠάνυ μὲν οὖν.\nΛΥΚΙΝΟΣ Ἴθι δή, ὦ φιλότης, ἀπόκριναί μοι· τῷ τότε\nπιστεύσας τὸ πρῶτον ὁπότε ᾔεις φιλοσοφήσων\nπολλῶν σοι θυρῶν ἀναπεπταμένων παρεὶς σὺ τὰς\nἄλλας εἰς τὴν τῶν Στωϊκῶν ἧκες καὶ δι’ ἐκείνης\nἠξίους ἐπὶ τὴν ἀρετὴν εἰσιέναι ὡς δὴ μόνης\nἀληθοῦς οὔσης καὶ τὴν εὐθεῖαν ἐπιδεικνυούσης,\nτῶν δ’ ἄλλων εἰς τυφλὰ καὶ ἀνέξοδα φερουσῶν;\nτίνι ταῦτ' ἐτεκμαίρου τότε; καὶ μή μοι τὸν νῦν\nδὴ τοῦτον σεαυτὸν ἐννόει, τὸν εἴτε ἡμίσοφον εἴτε\nσοφὸν ἤδη τὰ βελτίω κρίνειν ὑπὲρ τοὺς πολλοὺς\nἡμᾶς δυνάμενον, ἀλλὰ οὕτως ἀπόκριναι ὁποῖος\nτότε ἦσθα ἰδιώτης καὶ κατὰ τὸν νῦν ἐμέ.\nΕΡΜΟΤΙΜΟΣΟὐ συνίημι ὅ τι σοι τοῦτο βούλεται, ὦ Λυκῖνε.\nΛΥΚΙΝΟΣΚαὶ μὴν οὐ πάνυ ἀγκύλον ἠρόμην. πολλῶν γὰρ\nὄντων φιλοσόφων, οἷον Πλάτωνος καὶ Ἀριστοτέλους\nκαὶ Ἀντισθένους καὶ τῶν ὑμετέρων προγόνων,\nτοῦ Χρυσίππου καὶ Ζήνωνος καὶ τῶν ἄλλων ὅσοι\nεἰσιν, τῷ σὺ πιστεύσας τοὺς μὲν ἄλλους εἴας, ἐξ\nἁπάντων δὲ προελόμενος ἅπερ προῄρησαι, ἀξιοῖς\nκατὰ ταῦτα φιλοσοφεῖν; ἆρα καὶ σὲ ὥσπερ τὸν\nΧαιρεφῶντα ὁ Πύθιος ἐξέπεμψεν ἐπὶ τὰ Στωϊκῶν\nἀρίστους ἐξ ἁπάντων προσειπών; ἔθος γὰρ αὐτῷ\nἄλλον ἐπ' ἄλλο εἶδος φιλοσοφίας προτρέπειν τὴν\nἁρμόττουσαν οἶμαι ἑκάστῳ εἰδότι.\nΕΡΜΟΤΙΜΟΣἈλλ' οὐδὲν τοιοῦτον, ὦ Λυκῖνε, οὐδὲ ἠρόμην\nπερί γε τούτων τὸν θεόν.\nΛΥΚΙΝΟΣΠότερον οὐκ ἄξιον θείας συμβουλίας ἡγούμενος\nαὐτὸ ἢ ἱκανὸς ᾤου αὐτὸς εἶναι ἑλέσθαι τὸ βέλτιον\nκατὰ σαυτὸν ἄνευ τοῦ θεοῦ;\nΕΡΜΟΤΙΜΟΣὬιμην γάρ.\nΛΥΚΙΝΟΣ Οὐκοῦν καὶ ἡμᾶς διδάσκοις ἂν τοῦτο πρῶτον,\nὅπως διαγνωστέον ἡμῖν εὐθὺς ἐν ἀρχῇ, τίς ἡ ἀρίστη\nφιλοσοφία ἐστὶ καὶ ἡ ἀληθεύουσα καὶ ἣν ἄν τις\nἕλοιτο παρεὶς τὰς ἄλλας.\nΕΡΜΟΤΙΜΟΣἘγώ σοι φράσω. ἑώρων τοὺς πλείστους ἐπ'\nαὐτὴν ὁρμῶντας ὥστε εἴκαζον ἀμείνω εἶναι αὐτήν.\nΛΥΚΙΝΟΣΠόσῳ τινὶ πλείους τῶν Ἐπικουρείων ἢ Πλατωνικῶν\nἢ Περιπατητικῶν; ἠρίθμησας γὰρ αὐτοὺς\nδηλαδὴ καθάπερ ἐν ταῖς χειροτονίαις.\nΕΡΜΟΤΙΜΟΣἈλλ' οὐκ ἠρίθμησα ἔγωγε, εἴκαζον δέ.\nΛΥΚΙΝΟΣὩς οὐκ ἐθέλεις διδάξαι με ἀλλ’ ἐξαπατᾷς, ὂς\nπερὶ τῶν τοιούτων εἰκασμῷ φὴς καὶ πλήθει κρῖναι\nἀποκρυπτόμενος λέγειν πρός με τἀληθές.\nΕΡΜΟΤΙΜΟΣΟὐ μόνον τοῦτο, ὦ Λυκῖνε, ἀλλὰ καὶ ἤκουον\nἁπάντων λεγόντων ὡς οἱ μὲν Ἐπικούρειοι γλυκύθυμοι\nκαὶ φιλήδονοί εἰσιν, οἱ Περιπατητικοὶ δὲ\nφιλόπλουτοι καὶ ἐριστικοί τινες, οἱ Πλατωνικοὶ δὲ\nτετύφωνται καὶ φιλόδοξοί εἰσι, περὶ δὲ τῶν\nΣτωϊκῶν πολλοὶ ἔφασκον ὅτι ἀνδρώδεις καὶ πάντα\nγιγνώσκουσιν καὶ ὅτι ὁ ταύτην ἰὼν τὴν ὁδὸν\nμόνος βασιλεύς, μόνος πλούσιος, μόνος σοφὸς καὶ\nσυνόλως ἅπαντα.\nΛΥΚΙΝΟΣ Ἔλεγον δὲ ταῦτα πρὸς σὲ ἄλλοι δηλαδὴ περὶ\nαὐτῶν. οὐ γὰρ δὴ ἐκείνοις ἂν αὐτοῖς ἐπίστευσας\nἐπαινοῦσι τὰ αὐτῶν.\nΕΡΜΟΤΙΜΟΣΟὐδαμῶς, ἀλλὰ οἱ ἄλλοι ἔλεγον.\nΛΥΚΙΝΟΣΟἱ μὲν δὴ ἀντίδοξοι οὐκ ἔλεγον ὡς τὸ εἰκός.\n\n\nΕΡΜΟΤΙΜΟΣΟὐ γάρ.\nΛΥΚΙΝΟΣΟἱ δ’ ἄρα ἰδιῶται ταῦτα ἔλεγον.\nΕΡΜΟΤΙΜΟΣΚαὶ μάλα.\nΛΥΚΙΝΟΣὉρᾷς ὅπως αὖθις ἐξαπατᾷς με καὶ οὐ λέγεις\nτἀληθές. ἀλλ’ οἴει Μαργίτῃ διαλέγεσθαί τινι, ὡς\nπιστεῦσαι ὅτι Ἑρμότιμος, ἀνὴρ συνετός, ἔτη τότε\nγεγονὼς τετταράκοντα, περὶ φιλοσοφίας καὶ φιλοσόφων\nἀνδρῶν τοῖς ἰδιώταις ἐπίστευσεν καὶ κατὰ\nτὰ ὑπ' ἐκείνων λεγόμενα ἐποιεῖτο τὴν αἵρεσιν τῶν\nκρειττόνων. οὐ γὰρ ἀξιῶ πιστεῦσαί σοι\n\nτοιαῦτα\nλέγοντι.\nΕΡΜΟΤΙΜΟΣ Ἀλλ' οἶσθα, ὦ Λυκῖνε, οὐχὶ τοῖς ἄλλοις μόνον\nἐπίστευον ἀλλὰ καὶ ἐμαυτῷ. ἑώρων γὰρ αὐτοὺς\nκοσμίως βαδίζοντας, ἀναβεβλημένους εὐσταλῶς,\nφροντίζοντας ἀεί, ἀρρενωπούς, ἐν χρῷ κουρίας\nτοὺς πλείστους, οὐδὲν ἁβρὸν οὐδ’ αὖ πάνυ ἐς τὸ\nἀδιάφορον ὑπερεκπῖπτον ὡς ἔκπληκτον εἶναι καὶ\n\n\n\n\n\n\nκυνικὸν ἀτεχνῶς, ἀλλ’ ἐπὶ τοῦ μέσου καταστήματος,\nὃ δὴ ἄριστον ἅπαντες εἶναί φασιν.\nΛΥΚΙΝΟΣἎρ' οὖν κἀκεῖνα εἶδες ποιοῦντας αὐτοὺς ἃ\nμικρῷ πρόσθεν ἔλεγον αὐτὸς ἑωρακέναι τὸν σὸν\nδιδάσκαλον, ὦ Ἑρμότιμε, πράττοντα; οἷον δανείζοντας\nκαὶ ἀπαιτοῦντας πικρῶς καὶ φιλονείκως\nπάνυ ἐρίζοντας ἐν ταῖς ξυνουσίαις καὶ τὰ ἄλλα ὅσα\nἐπιδείκνυνται; ἢ τούτων ὀλίγον σοι μέλει, ἄχρι\nἂν εὐσταλὴς ἡ ἀναβολὴ καὶ ὁ πώγων βαθὺς καὶ\nἐν χρῷ ἡ κουρά; καὶ πρὸς τὸ λοιπὸν ἄρα ἔχωμεν\nτουτονὶ κανόνα καὶ στάθμην ἀκριβῆ τῶν τοιούτων,\nὡς Ἑρμότιμός φησι, καὶ χρὴ ἀπὸ σχημάτων καὶ\nβαδισμάτων καὶ κουρᾶς διαγιγνώσκειν τοὺς ἀρίστους,\nὃς δ’ ἂν μὴ ἔχῃ ταῦτα μηδὲ σκυθρωπὸς ᾖ\nκαὶ φροντιστικὸς τὸ πρόσωπον, ἀποδοκιμαστέος\nκαὶ ἀποβλητέος;\nἀλλ’ ὅρα μὴ καὶ ταῦτα, ὦ\nἙρμότιμε, παίζεις πρός με πειρώμενος εἰ ἐξαπατώμενος\nσυνίημι.\nΕΡΜΟΤΙΜΟΣΔιὰ τί τοῦτ' ἔφησθα;\nΛΥΚΙΝΟΣὍτι, ὦγαθέ, ἀνδριάντων ταύτην ἐξέτασιν λέγεις\nτὴν ἀπὸ τῶν σχημάτων. παρὰ πολὺ γοῦν ἐκεῖνοι\nεὐσχημονέστεροι καὶ τὰς ἀναβολὰς κοσμιώτεροι,\nΦειδίου τινὸς ἢ Ἀλκαμένους ἢ Μύρωνος πρὸς τὸ\nεὐμορφότατον εἰκάσαντος. εἰ δὲ καὶ ὅτι μάλιστα\nχρὴ τεκμαίρεσθαι τοῖς τοιούτοις, τί ἂν πάθοι τις,\nεἰ τυφλὸς ὢν ἐπιθυμοίη φιλοσοφεῖν; τῷ διαγνῷ\nτὸν τὴν ἀμείνω προαίρεσιν προῃρημένον οὔτε\nσχῆμα οὔτε βάδισμα ὁρᾶν δυνάμενος;\nΕΡΜΟΤΙΜΟΣἈλλ' ἔμοιγε οὐ πρὸς τυφλοὺς ὁ λόγος, ὦ Λυκῖνε,\nοὐδέ μοι μέλει τῶν τοιούτων.\nΛΥΚΙΝΟΣἘχρῆν μέν, ὦ χρηστέ, κοινόν τι τὸ γνώρισμα\nεἶναι τῶν οὕτω μεγάλων καὶ ἅπασι χρησίμων.\nπλὴν εἰ δοκεῖ, οἱ μὲν ἔξω ἡμῖν φιλοσοφίας μενέτωσαν\nοἱ τυφλοί, ἐπείπερ μηδὲ ὁρῶσι—καίτοι\nἀναγκαῖον ἦν τοῖς τοιούτοις μάλιστα φιλοσοφεῖν\nὡς μὴ πάνυ ἄχθοιντο ἐπὶ τῇ συμφορᾷ. οἱ δὲ\nδὴ βλέποντες κἂν πάνυ ὀξυδερκεῖς ὦσι τί ἂν\nδύναιντο συνιδεῖν τῶν τῆς ψυχῆς ἀπό γε τῆς\nἔξωθεν ταύτης περιβολῆς;\nὃ δὲ βούλομαι εἰπεῖν\nτοιόνδε ἐστίν· οὐχ ὅτι τῆς γνώμης τῶν ἀνδρῶν\nἔρωτι προσῄεις αὐτοῖς καὶ ἠξίους ἀμείνων γίγνεσθαι\nἐς τὰ τῆς γνώμης;\nΕΡΜΟΤΙΜΟΣΚαὶ μάλα.\nΛΥΚΙΝΟΣΠῶς οὖν οἷόν τέ σοι ἦν ἀφ' ὧν ἔφησθα ἐκείνων\nτῶν γνωρισμάτων διορᾶν τὸν ὀρθῶς φιλοσοφοῦντα\nἢ μή; οὐ γὰρ φιλεῖ τὰ τοιαῦτα οὕτω διαφαίνεσθαι,\nἀλλ’ ἔστιν ἀπόρρητα καὶ ἐν ἀφανεῖ κείμενα, λόγοις\nκαὶ συνουσίαις ἀναδεικνύμενα καὶ ἔργοις τοῖς\nὁμοίοις ὀψὲ μόλις. ὁ γοῦν Μῶμος ἀκήκοας οἶμαι\nἅτινα ᾐτιάσατο τοῦ Ἡφαίστου· εἰ δὲ μή, ἀλλὰ νῦν\nἄκουε. φησὶ γὰρ ὁ μῦθος ἐρίσαι Ἀθηνᾶν καὶ\nΠοσειδῶνα καὶ Ἥφαιστον εὐτεχνίας πέρι, καὶ τὸν\nμὲν Ποσειδῶ ταῦρον ἀναπλάσαι, τὴν Ἀθηνᾶν δὲ\nοἰκίαν ἐπινοῦσαι, ὁ Ἥφαιστος δὲ ἄνθρωπον ἄρα\n\n\n\n\nσυνεστήσατο, καὶ ἐπείπερ ἐπὶ τὸν Μῶμον ἧκον\nὅνπερ δικαστὴν προείλοντο, θεασάμενος ἐκεῖνος\nἑκάστου τὸ ἔργον, τῶν μὲν ἄλλων ἅτινα ᾐτιάσατο\nπεριττὸν ἂν εἴη λέγειν, ἐπὶ τοῦ ἀνθρώπου δὲ τοῦτο\nἐμέμψατο καὶ τὸν ἀρχιτέκτονα ἐπέπληξε τὸν\nἭφαιστον διότι μὴ καὶ θυρίδας ἐποίησεν αὐτῷ\nκατὰ τὸ στέρνον, ὡς ἀναπετασθεισῶν γνώριμα\nγίγνεσθαι ἅπασιν ἃ βούλεται καὶ ἐπινοεῖ καὶ εἰ\n\n\nψεύδεται ἢ ἀληθεύει. ἐκεῖνος μὲν οὖν ἅτε ἀμβλυώττων\nοὕτω περὶ τῶν ἀνθρώπων διενοεῖτο, σὺ δὲ\nὑπὲρ τὸν Λυγκέα ἡμῖν δέδορκας καὶ ὁρᾷς τὰ\nἔνδον ὡς ἔοικε διὰ τοῦ στέρνου καὶ ἀνέῳκταί σοι\nτὰ πάντα, ὡς εἰδέναι μὴ μόνον ἃ βούλεται καὶ ἃ\nγιγνώσκει ἕκαστος ἀλλὰ καὶ πότερος ἀμείνων ἢ\nχείρων.\nΕΡΜΟΤΙΜΟΣΠαίζεις, ὦ Λυκῖνε. ἐγὼ δὲ κατὰ θεὸν εἱλόμην\nκαὶ οὐ μεταμέλει μοι τῆς αἱρέσεως.\nἱκανὸν δὲ\nτοῦτο πρὸς γοῦν ἐμέ.\nΛΥΚΙΝΟΣὍμως οὐκ ἂν εἴποις, ὦ ἑταῖρε, καὶ πρὸς ἐμέ,\nἀλλὰ περιόψει με παραπολόμενον ἐν τῷ πολλῷ\nσυρφετῷ;\nΕΡΜΟΤΙΜΟΣΟὐδὲν γάρ σοι ἀρέσκει ὧν ἂν εἴπω.\nΛΥΚΙΝΟΣΟὔκ, ὦγαθέ, ἀλλ’ οὐδὲν ἐθέλεις εἰπεῖν ὁποῖον\nἄν μοι ἀρέσειεν. ἐπεὶ δ’ οὖν σὺ ἑκὼν ἀποκρύπτῃ\nκαὶ φθονεῖς ἡμῖν ὡς μὴ ἐξ ἴσου γενοίμεθά σοι\nφιλοσοφήσαντες, ἐγὼ πειράσομαι ὅπως ἂν οἷός\n\n\n\n\nτε ὦ κατ' ἐμαυτὸν ἐξευρεῖν τὴν ἀκριβῆ περὶ\nτούτων κρίσιν καὶ τὴν ἀσφαλεστάτην αἵρεσιν.\nἄκουε δὲ καὶ σύ, εἰ βούλει.\nΕΡΜΟΤΙΜΟΣἈλλὰ βούλομαι, ὦ Λυκῖνε. ἴσως γάρ τι γνώριμον\nἐρεῖς.\nΛΥΚΙΝΟΣΣκόπει δὴ καὶ μὴ καταγελάσῃς, εἰ παντάπασιν\nἰδιωτικῶς ἀναζητῶ αὐτό· ἀνάγκη γὰρ οὕτως,\nἐπεὶ μὴ σὺ ἐθέλεις σαφέστερον εἰπεῖν εἰδὼς\nἄμεινον.\nἜστω δή μοι ἡ μὲν ἀρετὴ τοιόνδε τι οἷον πόλις\nτις εὐδαίμονας ἔχουσα τοὺς ἐμπολιτευομένους (ὡς\nφαίη ἂν ὁ διδάσκαλος ὁ σὸς ἐκεῖθέν ποθεν ἀφιγμένος),\nσοφοὺς ἐς τὸ ἀκρότατον, ἀνδρείους ἅπαντας,\nδικαίους, σώφρονας, ὀλίγον θεῶν ἀποδέοντας.\nοἷα δὲ πολλὰ γίγνεται παρ' ἡμῖν—ἁρπαζόντων καὶ\nβιαζομένων καὶ πλεονεκτούντων—οὐδὲν ἂν ἴδοις,\nφασίν, ἐν ἐκείνῃ τῇ πόλει τολμώμενον, ἀλλὰ ἐν\nεἰρήνῃ καὶ ὁμονοίᾳ ζυμπολιτεύονται, μάλ' εἰκότως·\nἃ γὰρ ἐν ταῖς ἄλλαις πόλεσιν οἶμαι τὰς στάσεις καὶ\nφιλονεικίας ἐγείρει καὶ ὧν ἕνεκα ἐπιβουλεύουσιν\nἀλλήλοις, ταῦτα πάντα ἐκποδών ἐστιν ἐκείνοις.\nοὐ γὰρ οὔτε χρυσίον ἔτι οὔτε ἡδονὰς οὔτε δόξας\nὁρῶσιν ὡς διαφέρεσθαι περὶ αὐτῶν, ἀλλὰ πάλαι\nτῆς πόλεως ἐξεληλάκασιν αὐτὰ οὐκ ἀναγκαῖα\nἡγησάμενοι ξυμπολιτεύεσθαι. ὥστε γαληνόν τινα\nκαὶ πανευδαίμονα βίον βιοῦσιν ξὺν εὐνομίᾳ καὶ\nἰσότητι καὶ ἐλευθερίᾳ καὶ τοῖς ἄλλοις ἀγαθοῖς.\nΕΡΜΟΤΙΜΟΣ Τί οὖν, ὦ Λυκῖνε; οὐκ ἄξιον ἅπαντας ἐπιθυμεῖν\nπολίτας γίγνεσθαι τῆς τοιαύτης πόλεως μήτε\nκάματον ὑπολογιζομένους τὸν ἐν τῇ ὁδῷ μήτε\nπρὸς τὸ μῆκος τοῦ χρόνου ἀπαγορεύοντας, εἰ\nμέλλουσιν ἀφικόμενοι ἐγγραφήσεσθαι καὶ αὐτοὶ\nκαὶ μεθέξειν τῆς πολιτείας;\nΛΥΚΙΝΟΣΝὴ Δία, ὦ Ἑρμότιμε, πάντων μάλιστα ἐπὶ\nτούτῳ σπουδαστέον, τῶν δὲ ἄλλων ἀμελητέον, καὶ\nμήτε πατρίδος τῆς ἐνταῦθα ἐπιλαμβανομένης\nπολὺν ποιεῖσθαι λόγον μήτε παίδων ἢ γονέων\nὅτῳ εἰσίν ἐπικατεχόντων καὶ κλαυθμυριζομένων\nἐπικλᾶσθαι, ἀλλὰ μάλιστα μὲν κἀκείνους παρακαλεῖν\nἐπὶ τὴν αὐτὴν ὁδόν, εἰ δὲ μὴ ἐθέλοιεν ἢ\nμὴ δύναιντο, ἀποσεισάμενον αὐτοὺς χωρεῖν εὐθὺ\nτῆς πανευδαίμονος ἐκείνης πόλεως καὶ αὐτὸ ἀπορρίψαντα\nτὸ ἱμάτιον εἰ τούτου ἐπειλημμένοι κατερύκοιεν,\nἐσσύμενον ἐκεῖσε—οὐ γὰρ δέος μή σέ τις\nἀποκλείσῃ καὶ γυμνὸν ἐκεῖσε ἥκοντα.\nἬδη γάρ ποτε καὶ ἄλλοτε πρεσβύτου ἀνδρὸς\nἤκουσα διεξιόντος ὅπως τὰ ἐκεῖ πράγματα ἔχοι,\nκαί με προὔτρεπεν ἕπεσθαί οἱ πρὸς τὴν πόλιν·\nἡγήσεσθαι γὰρ αὐτὸς καὶ ἐλθόντα ἐγγράψειν καὶ\nφυλέτην ποιήσεσθαι καὶ φρατρίας μεταδώσειν τῆς\nαὐτοῦ, ὡς μετὰ πάντων εὐδαιμονοίην. “ἀλλ’\nἐγὼ οὐ πιθόμην” ὑπ' ἀνοίας καὶ νεότητος τότε,\nπρὸ πεντεκαίδεκα σχεδὸν ἐτῶν· ἴσως γὰρ ἂν\nαὐτὰ ἤδη ἀμφὶ τὰ προάστεια καὶ πρὸς ταῖς\nπύλαις ἦν. ἔλεγε δ’ οὖν περὶ τῆς πόλεως, εἴ γε\nμέμνημαι, ἄλλα τε πολλὰ καὶ δὴ καὶ\n\nτάδε, ὡς\n\n\n\n\nξύμπαντες μὲν ἐπήλυδες καὶ ξένοι εἶεν, αὐθιγενὴς\nδὲ οὐδὲ εἷς, ἀλλὰ καὶ βαρβάρους ἐμπολιτεύεσθαι\nπολλοὺς καὶ δούλους καὶ ἀμόρφους καὶ μικροὺς\nκαὶ πένητας, καὶ ὅλως μετέχειν τῆς πόλεως τὸν\nβουλόμενον· τὸν γὰρ δὴ νόμον αὐτοῖς οὐκ ἀπὸ\nτιμημάτων ποιεῖσθαι τὴν ἐγγραφὴν οὐδ’ ἀπὸ\nσχημάτων ἢ μεγέθους ἢ κάλλους οὐδ’ ἀπὸ γένους\nτοῦ τῶν\n\nλαμπρῶν ἐκ προγόνων, ἀλλὰ ταῦτα\nμὲν οὐδὲ νομίζεσθαι παρ' αὐτοῖς, ἀποχρῆν δ’\nἑκάστῳ πρὸς τὸ πολίτην γενέσθαι σύνεσιν καὶ\nἐπιθυμίαν τῶν καλῶν καὶ πόνον καὶ τὸ λιπαρὲς\nκαὶ τὸ μὴ ἐνδοῦναι μηδὲ μαλακισθῆναι πολλοῖς\nτοῖς δυσχερέσι κατὰ τὴν ὁδὸν ἐντυγχάνοντα, ὡς\nὅστις ἂν ταῦτα ἐπιδείξηται καὶ διεξέλθῃ πορευόμενος\nἄχρι πρὸς τὴν πόλιν, αὐτίκα μάλα πολίτην\nὄντα τοῦτον ὅστις ἂν ᾖ καὶ ἰσότιμον ἅπασι· τὸ\nδὲ χείρων ἢ κρείττων ἢ εὐπατρίδης ἢ ἀγεννὴς ἢ\nδοῦλος ἢ ἐλεύθερος οὐδὲ ὅλως εἶναι ἢ λέγεσθαι ἐν\nτῇ πόλει.\nΕΡΜΟΤΙΜΟΣ Ὁρᾷς, ὦ Λυκῖνε, ὡς οὐ μάτην οὐδὲ περὶ\nμικρῶν κάμων πολίτης ἐπιθυμῶν γενέσθαι καὶ\nαὐτὸς οὕτω καλῆς καὶ εὐδαίμονος πόλεως;\nΛΥΚΙΝΟΣΚαὶ γὰρ αὐτός, ὦ Ἑρμότιμε, τῶν αὐτῶν σοι\nἐρῶ καὶ οὐκ ἔστιν ὅ τι ἄν μοι πρὸ τούτων εὐξαίμην\nγενέσθαι. εἰ μὲν οὖν πλησίον ἦν ἡ πόλις καὶ\nφανερὰ ἰδεῖν ἅπασι, πάλαι ἄν, εὖ ἴσθι, μηδὲν\nἐνδοιάσας αὐτὸς ᾔειν ἐς αὐτὴν καὶ ἐπολιτευόμην\nἂν ἐκ πολλοῦ, ἐπεὶ δέ, ὡς ὑμεῖς φατε, σύ τε καὶ\nἩσίοδος ὁ ῥαψῳδός, πάνυ πόρρω ἀπῴκισται,\n\n\n\n\nἀνάγκη ζητεῖν ὁδόν τε τὴν ἄγουσαν ἐπ' αὐτὴν καὶ\nἡγεμόνα τὸν ἄριστον. ἢ οὐκ οἴει σὺ χρῆναι οὕτω\nποιεῖν;\nΕΡΜΟΤΙΜΟΣΚαὶ πῶς ἂν ἄλλως ἔλθοι τις;\nΛΥΚΙΝΟΣΟὐκοῦν ὅσον μὲν ἐπὶ τῷ\n\nὑπισχνεῖσθαι καὶ\nφάσκειν εἰδέναι πολλὴ ἀφθονία τῶν ἡγησομένων.\nπολλοὶ γὰρ ἕτοιμοι παρεστᾶσιν αὐτόχθονες ἐκεῖθεν\nἕκαστος εἶναι λέγοντες. ὁδός γε μὴν οὐ μία καὶ\nἡ αὐτὴ φαίνεται ἀλλὰ πολλαὶ καὶ διάφοροι καὶ\nοὐδὲν ἀλλήλαις ὅμοιαι· ἡ μὲν γὰρ ἐπὶ τὰ ἑσπέρια,\nἡ δὲ ἐπὶ τὴν ἕω φέρειν ἔοικεν, ἡ δέ τις ἐπὶ τὰς\nἄρκτους, καὶ ἄλλη εὐθὺ τῆς μεσημβρίας, καὶ ἡ\nμὲν διὰ λειμώνων καὶ φυτῶν καὶ σκιᾶς εὔυδρος\nκαὶ ἡδεῖα οὐδὲν ἀντίτυπον ἢ δύσβατον ἔχουσα, ἡ\nδὲ πετρώδης καὶ τραχεῖα πολὺν ἥλιον καὶ δίψος\nκαὶ κάματον προφαίνουσα. καὶ ὅμως αὗται πᾶσαι\nπρὸς τὴν πόλιν ἄγειν λέγονται μίαν οὖσαν ἐς τὰ\nἐναντιώτατα τελευτῶσαι.\nἜνθα δή μοι καὶ ἡ πᾶσα ἀπορία ἐστίν. ἐφ'\nἣν γὰρ ἂν ἔλθω αὐτῶν, ἀνὴρ κατὰ τὴν ἀρχὴν τῆς\nἀτραποῦ ἑκάστης\n\nἐφεστὼς ἐν τῇ εἰσόδῳ μάλα\nτις ἀξιόπιστος ὀρέγει τε τὴν χεῖρα καὶ προτρέπει\nκατὰ τὴν αὑτοῦ ἀπιέναι, λέγων ἕκαστος αὐτῶν\nμόνος τὴν εὐθεῖαν εἰδέναι τοὺς δ’ ἄλλους πλανᾶσθαι\nμήτε αὐτοὺς ἐληλυθότας μήτε ἄλλοις ἡγήσασθαι\nδυναμένοις ἀκολουθήσαντας. κἂν ἐπὶ τὸν πλησίον\nἀφίκωμαι, κἀκεῖνος τὰ ὅμοια ὑπισχνεῖται περὶ\n\n\n\n\n\n\nτῆς αὑτοῦ ὁδοῦ καὶ τοὺς ἄλλους κακίζει, καὶ ὁ\nπαρ' αὐτὸν ὁμοίως καὶ ἑξῆς ἅπαντες. τό τε\nτοίνυν πλῆθος τῶν ὁδῶν καὶ τὸ ἀνόμοιον αὐτῶν\nοὐ μετρίως ταράττει με καὶ ἀπορεῖν ποιεῖ, καὶ\nμάλιστα οἱ ἡγεμόνες ὑπερδιατεινόμενοι καὶ τὰ\nἑαυτῶν ἕκαστοι ἐπαινοῦντες. οὐ γὰρ οἶδα ἥντινα\nτραπόμενος ἢ τῷ μᾶλλον αὐτῶν ἀκολουθήσας\nἀφικοίμην ἂν πρὸς τὴν πόλιν.\nΕΡΜΟΤΙΜΟΣ Ἀλλ' ἐγώ σε ἀπολύσω τῆς ἀπορίας. τοῖς γὰρ\nπροωδοιπορηκόσιν, ὦ Λυκῖνε, πιστεύσας οὐκ ἂν\nσφαλείης.\nΛΥΚΙΝΟΣΤίσι λέγεις; τοῖς κατὰ ποίαν ὁδὸν ἐλθοῦσιν;\nἢ τίνι τῶν ἡγεμόνων ἀκολουθήσασιν; αὖθις γὰρ\nἡμῖν τὸ αὐτὸ ἄπορον ἐν ἄλλῃ μορφῇ ἀναφαίνεται\nἀπὸ τῶν πραγμάτων ἐπὶ τοὺς ἄνδρας μετεληλυθός.\nΕΡΜΟΤΙΜΟΣΠῶς τοῦτο φής;\nΛΥΚΙΝΟΣὍτι ὁ μὲν τὴν Πλάτωνος τραπόμενος καὶ\nσυνοδοιπορήσας μετ' αὐτοῦ ἐκείνην ἐπαινέσεται\nδῆλον ὅτι, ὁ δὲ τὴν Ἐπικούρου, ἐκείνην, καὶ\nἄλλος ἄλλην, σὺ δὲ τὴν ὑμετέραν. ἢ πῶς γάρ, ὦ\nἙρμότιμε; οὐχ οὕτως;\nΕΡΜΟΤΙΜΟΣΠῶς γὰρ οὔ;\nΛΥΚΙΝΟΣΟὐ τοίνυν ἀπέλυσάς με τῆς ἀπορίας, ἀλλ’ ἔτι\nὁμοίως ἀγνοῶ τῷ μᾶλλον χρὴ πιστεῦσαι τῶν\n\n\n\n\nὁδοιπόρων. ὁρῶ γὰρ ἕκαστον αὐτῶν καὶ αὐτὸν\nτὸν ἡγεμόνα μιᾶς πεπειραμένον καὶ ἐκείνην\nἐπαινοῦντα καὶ λέγοντα ὡς αὕτη μόνη ἄγει ἐπὶ\nτὴν πόλιν. οὐ μέντοι ἔχω εἰδέναι εἰ ἀληθῆ φησιν.\nἀλλ’ ὅτι μὲν ἀφῖκται πρός τι τέλος καὶ εἶδέ τινα\nπόλιν δώσω αὐτῷ ἴσως, εἰ δὲ ἐκείνην εἶδεν ἣν\nἐχρῆν ἐν ᾗ ἐπιθυμοῦμεν ἐγώ τε καὶ σὺ πολιτεύσασθαι,\nἢ δέον\n\nεἰς Κόρινθον ἐλθεῖν, ὁ δ’ εἰς Βαβυλῶνα\nἀφικόμενος οἴεται Κόρινθον ἑωρακέναι, ἄδηλον\nἐμοὶ γοῦν ἔτι—οὐ γὰρ πάντως ὁ τινὰ πόλιν ἰδὼν\nΚόρινθον εἶδεν, εἴ γε οὐ μόνη πόλις ἐστὶν ἡ\nΚόρινθος. ὃ δὲ δὴ μάλιστα εἰς ἀπορίαν με\nκαθίστησιν, ἐκεῖνό ἐστιν—τὸ εἰδέναι ὅτι πᾶσα\nἀνάγκη μίαν εἶναι τὴν ἀληθῆ ὁδόν· καὶ γὰρ ἡ\nΚόρινθος μία ἐστίν, αἱ δ’ ἄλλαι πανταχόσε μᾶλλον\nἢ εἰς Κόρινθον ἄγουσιν, εἰ μή τις οὕτω σφόδρα\nπαραπαίει ὡς οἴεσθαι καὶ τὴν εἰς Ὑπερβορέους καὶ\nτὴν εἰς Ἰνδοὺς ἄγουσαν εἰς Κόρινθον στέλλειν.\nΕΡΜΟΤΙΜΟΣΚαὶ πῶς οἷόν τε, ὦ Λυκῖνε; ἄλλη γὰρ ἀλλαχόσε\nἄγει.\nΛΥΚΙΝΟΣ Οὐκοῦν, ὦ καλὲ Ἑρμότιμε, οὐ μικρᾶς δεῖ\nβουλῆς ἐπὶ τὴν αἵρεσιν τῶν ὁδῶν τε καὶ ἡγεμόνων,\nοὐδὲ τοῦτο δὴ τὸ τοῦ λόγου ποιήσομεν—ἔνθα ἂν\nἡμᾶς οἱ πόδες φέρωσιν, ἐκεῖσε ἄπιμεν· ἐπεὶ\nλήσομεν οὕτως ἀντὶ τῆς εἰς Κόρινθον ἀγούσης τὴν\nἐπὶ Βαβυλῶνος ἢ Βάκτρων ἀπιόντες. οὐδὲ γὰρ\nοὐδ’ ἐκεῖνο καλῶς ἔχει τῇ τύχῃ ἐπιτρέπειν ὡς\nτάχα ἂν τὴν ἀρίστην ἑλομένους, εἰ καὶ ἄνευ\n\n\n\n\n\nἐξετάσεως ὁρμήσαιμεν ἐπὶ μίαν τῶν ὁδῶν ἡντιναοῦν.\nδυνατὸν μὲν γὰρ καὶ τοῦτο γενέσθαι, καὶ\nἴσως ποτὲ ἐγένετο καὶ ἐν τῷ μακρῷ χρόνῳ·\nἡμᾶς δέ γε περὶ τῶν οὕτω μεγάλων οὐκ οἶμαι\nδεῖν παραβόλως ἀναρριπτεῖν οὐδὲ ἐς στενὸν\nκομιδῇ κατακλείειν τὴν ἐλπίδα ἐπὶ ῥιπός, ὡς ἡ\nπαροιμία φησί, τὸν Αἰγαῖον ἢ τὸν Ἰόνιον διαπλεῦσαι\nθέλοντας, ὅτε οὐδὲ αἰτιασαίμεθ' ἂν εὐλόγως\nτὴν τύχην, εἰ τοξεύουσα καὶ ἀκοντίζουσα μὴ\nπάντως ἔτυχε τἀληθοῦς ἑνὸς ὄντος ἐν μυρίοις τοῖς\nψεύδεσιν, ὅπερ οὐδὲ τῷ Ὁμηρικῷ τοξότῃ ὑπῆρξεν,\nὃς δέον τὴν πελειάδα κατατοξεῦσαι, ὁ δὲ τὴν\nμήρινθον ἐνέτεμεν· ὁ Τεῦκρος οἶμαι. ἀλλὰ παρὰ\nπολὺ ἐκεῖνο εὐλογώτερον τῶν πολλῶν τρωθήσεσθαι\nκαὶ περιπεσεῖσθαι τῷ τοξεύματι ἐλπίζειν ἢ πάντως\nἐκεῖνο τὸ ἓν ἐξ ἁπάντων. ὁ δὲ κίνδυνος ὅτι οὐ\nμικρός, εἰ ἀντὶ τῆς ἐπ' εὐθὺ ἀγούσης ἐς τῶν\nπεπλανημένων μίαν ἀγνοοῦντες ἐμπέσοιμεν, ἐλπίζοντες\nἄμεινον αἱρήσεσθαι τὴν τύχην ὑπὲρ ἡμῶν,\nεἰκάζειν οἶμαι. οὐδὲ γὰρ ἀναστρέψαι ἔτι καὶ\nἀνασωθῆναι ὀπίσω ῥᾴδιον, ἢν ἅπαξ ἐπιδῷ τις\nαὑτον τῇ πνεούσῃ\n\nτὰ ἀπόγεια λυσάμενος, ἀλλὰ\nἀνάγκη ἐν τῷ πελάγει διαφέρεσθαι ναυτιῶντα ὡς\nτὸ πολὺ καὶ δεδιότα καὶ καρηβαροῦντα ὑπὸ τοῦ\nσάλου, δέον ἐξ ἀρχῆς πρὶν ἐκπλεῦσαι ἀναβάντα\nἐπὶ σκοπήν τινα σκέψασθαι εἰ ἐπίφορόν ἐστι καὶ\nοὔριον τὸ πνεῦμα τοῖς Κόρινθόνδε διαπλεῦσαι\nἐθέλουσι, καὶ νὴ Δία κυβερνήτην ἕνα τὸν ἄριστον\nἐκλέξασθαι καὶ ναῦν εὐπαγῆ οἵαν διαρκέσαι πρὸς\nτηλικοῦτον κλύδωνα.\nΕΡΜΟΤΙΜΟΣ Οὕτω γε ἄμεινον, ὦ Λυκῖνε, παρὰ πολύ. πλὴν\nοἶδά γε ὅτι ἅπαντας ἐν κύκλῳ περιελθὼν οὐκ\nἄλλους ἂν εὕροις οὔτε ἡγεμόνας ἀμείνους οὔτε\nκυβερνήτας ἐμπειροτέρους τῶν Στωϊκῶν, καὶ ἢν\nἐθελήσῃς γε ἀφικέσθαι ποτὲ εἰς τὴν Κόρινθον,\nἐκείνοις ἕψῃ κατὰ τὰ Χρυσίππου καὶ Ζήνωνος\nἴχνη προϊών. ἄλλως δὲ ἀδύνατον.\nΛΥΚΙΝΟΣὉρᾷς τοῦτο ὡς κοινόν, ὦ Ἑρμότιμε, εἴρηκας;\nεἶποι γὰρ ἂν αὐτὸ καὶ ὁ τῷ Πλάτωνι ξυνοδοιπορῶν\nκαὶ ὁ Ἐπικούρῳ ἑπόμενος καὶ οἱ ἄλλοι, μὴ ἂν\nἐλθεῖν με εἰς τὴν Κόρινθον εἰ μὴ μεθ' ἑαυτοῦ,\nἕκαστος. ὥστε ἢ πᾶσι πιστεύειν χρή (ὅπερ\nγελοιότατον), ἢ ἀπιστεῖν ὁμοίως. μακρῷ γὰρ\nἀσφαλέστατον τὸ τοιοῦτον ἄχρι ἂν εὕρωμεν τὸν\nἀληθῆ.\nἘπεὶ φέρε, εἰ καθάπερ νῦν ἔχω, ἀγνοῶν ἔτι\nὅστις ἐξ ἁπάντων ἐστὶν ὁ ἀληθεύων, ἑλοίμην τὰ\nὑμέτερα σοὶ πιστεύσας, ἀνδρὶ φίλῳ, ἀτὰρ μόνα\nγε τὰ τῶν Στωϊκῶν εἰδότι καὶ μίαν ὁδὸν ὁδοιπορήσαντι\nταύτην· ἔπειτα θεῶν τις ἀναβιῶναι ποιήσειε\nΠλάτωνα καὶ Πυθαγόραν καὶ Ἀριστοτέλην καὶ\nτοὺς ἄλλους, οἱ δὲ περιστάντες ἐρωτῷέν με ἢ\nκαὶ νὴ Δί' ἐς δικαστήριον ἀγαγόντες ὕβρεως\nἕκαστος δικάζοιντο λέγοντες, Ὠ βέλτιστε Λυκῖνε,\nτί παθὼν ἢ τίνι ποτὲ πιστεύσας Χρύσιππον καὶ\nΖήνωνα προετίμησας ἡμῶν, πρεσβυτέρων ὄντων\nπαρὰ πολύ, χθὲς καὶ πρῴην γενομένους, μήτε\nλόγου μεταδοὺς ἡμῖν μήτε πειραθεὶς ὅλως ὧν\n\n\n\n\n\nφαμέν; εἰ ταῦτα λέγοιεν τί ἂν ἀποκριναίμην\nαὐτοῖς; ἢ ἐξαρκέσει μοι ἂν εἴπω ὅτι Ἑρμοτίμῳ\nἐπείσθην φίλῳ ἀνδρί; ἀλλὰ φαῖεν ἄν, οἶδ’ ὅτι,\nἩμεῖς, ὦ Λυκῖνε, οὐκ ἴσμεν τὸν Ἑρμότιμον\nτοῦτον ὅστις ποτέ ἐστιν οὐδὲ ἐκεῖνος ἡμᾶς. ὥστε\nοὐκ ἐχρῆν ἁπάντων καταγιγνώσκειν οὐδὲ ἐρήμην\nἡμῶν καταδιαιτᾶν ἀνδρὶ πιστεύσαντα μίαν ὁδὸν\nἐν φιλοσοφίᾳ καὶ οὐδὲ ταύτην ἴσως ἀκριβῶς\nκατανοήσαντι. οἱ δέ γε νομοθέται, ὦ Λυκῖνε,\nοὐχ οὕτω προστάττουσι τοῖς δικασταῖς ποιεῖν\nοὐδὲ τοῦ ἑτέρου μὲν ἀκούειν, τὸν δὲ ἕτερον οὐκ\nἐᾶν λέγειν ὑπὲρ ἑαυτοῦ ἃ οἴεται ξυμφέρειν, ἀλλ’\nὁμοίως ἀμφοῖν ἀκροᾶσθαι, ὡς ῥᾷον ἀντεξετάζοντες\nτοὺς λόγους εὑρίσκοιεν τἀληθῆ τε καὶ ψευδῆ, καὶ\nἤν γε μὴ οὕτω ποιῶσιν ἐφιέναι δίδωσιν ὁ νόμος\nεἰς ἕτερον δικαστήριον.\nΤοιαῦτα ἄττα εἰκὸς ἐρεῖν αὐτούς. ἢ τάχ' ἄν\nτις αὐτῶν καὶ προσέροιτό με, Εἰπέ μοι, λέγων,\nὦ Λυκῖνε, εἴ τις Αἰθίοψ μηδεπώποτε ἄλλους\nἀνθρώπους ἰδών, οἷοι ἡμεῖς ἐσμεν, διὰ τὸ μὴ\nἀποδεδημηκέναι τὸ παράπαν, ἔν τινι συλλόγῳ\nτῶν Αἰθιόπων διισχυρίζοιτο καὶ λέγοι μηδαμόθι\nτῆς γῆς ἀνθρώπους εἶναι λευκοὺς ἢ ξανθοὺς μηδὲ\nἄλλο τι ἢ μέλανας, ἆρα πιστεύοιτ' ἂν ὑπ' αὐτῶν;\nἢ εἴποι τις ἂν πρὸς αὐτὸν τῶν πρεσβυτέρων\nΑἰθιόπων, Σὺ δὲ δὴ πόθεν ταῦτα, ὦ θρασύτατε,\nοἶσθα; οὐ γὰρ ἀπεδήμησας παρ' ἡμῶν οὐδαμόσε\nοὐδὲ εἶδες νὴ Δία τὰ παρὰ τοῖς ἄλλοις ὁποῖά ἐστι.\nφαίην ἂν ἔγωγε δίκαια ἐρωτῆσαι τὸν πρεσβύτην.\nἢ πῶς ὦ Ἑρμότιμε, συμβουλεύεις;\nΕΡΜΟΤΙΜΟΣΟὕτω. δικαιότατα γὰρ ἐπιπλῆξαι δοκεῖ μοι.\nΛΥΚΙΝΟΣΚαὶ γὰρ ἔμοιγε, ὦ Ἑρμότιμε. ἀλλὰ τὸ μετὰ\nτοῦτο οὐκέτ' οἶδα εἰ ὁμοίως καὶ σοὶ δόξει. ἐμοὶ\nμὲν γὰρ καὶ τοῦτο πάνυ δοκεῖ.\nΕΡΜΟΤΙΜΟΣΤὸ ποῖον;\nΛΥΚΙΝΟΣ Ἐπάξει δηλαδὴ ὁ ἀνὴρ καὶ φήσει πρός με ὧδέ\nπως, Ἀνάλογον τοίνυν, ὦ Λυκῖνε, κείσθω τις\nἡμῖν τὰ Στωϊκῶν μόνα εἰδώς, καθάπερ ὁ σὸς\nφίλος οὗτος ὁ Ἑρμότιμος, ἀποδημήσας δὲ μηδεπώποτε\nμήτε ἐς Πλάτωνος μήτε παρὰ τὸν Ἐπίκουρον\nμήτε ὅλως παρ' ἄλλον τινά. εἰ τοίνυν λέγοι μηδὲν\nοὕτω καλὸν εἶναι μηδ’ ἀληθὲς παρὰ τοῖς πολλοῖς,\nοἷα τὰ τῆς Στοᾶς ἐστι καὶ ἃ ἐκείνη φησίν, οὐκ ἂν\nεὐλόγως θρασὺς εἶναι δόξειεν σοι περὶ πάντων\nἀποφαινόμενος, καὶ ταῦτα ἓν εἰδώς, οὐδεπώποτε\nἐξ Αἰθιοπίας τὸν ἕτερον πόδα προελθών; τί\nβούλει ἀποκρίνωμαι αὐτῷ;\nΕΡΜΟΤΙΜΟΣΤὸ ἀληθέστατον ἐκεῖνο δηλαδή, ὅτι ἡμεῖς τὰ\nμὲν Στωϊκῶν καὶ πάνυ ἐκμανθάνομεν ὡς ἂν κατὰ\nταῦτα φιλοσοφεῖν ἀξιοῦντες, οὐκ ἀγνοοῦμεν δὲ\nκαὶ τὰ ὑπὸ τῶν ἄλλων λεγόμενα. ὁ γὰρ διδάσκαλος\nκἀκεῖνα μεταξὺ διέξεισι πρὸς ἡμᾶς καὶ ἀνατρέπει\nγε αὐτὰ προσθεὶς αὐτός.\nΛΥΚΙΝΟΣ Ἢ νομίζεις ἐνταῦθα σιωπήσεσθαι ἡμῖν τοὺς\nἀμφὶ τὸν Πλάτωνα καὶ Πυθαγόραν καὶ Ἐπίκουρον\nκαὶ τοὺς ἄλλους, οὐχὶ δὲ ἀναγελάσαντας ἂν εἰπεῖν\nπρὸς ἐμέ, Οἷα ποιεῖ, ὦ Λυκῖνε, ὁ ἑταῖρός σου ὁ\nἙρμότιμος; ἀξιοῖ τοῖς ἀντιδίκοις περὶ ἡμῶν\nπιστεύειν καὶ οἴεται τοιαῦτα εἶναι τὰ ἡμέτερα\nὁποῖα ἂν ἐκεῖνοι φῶσιν ἢ οὐκ εἰδότες ἢ κρυπτόμενοι\nτἀληθές; οὐκοῦν ἤν τινα καὶ τῶν ἀθλητῶν\nἴδῃ ἀσκούμενον πρὸ τοῦ ἀγῶνος λακτίζοντα εἰς\nτὸν ἀέρα ἢ πὺξ κενὴν πληγήν τινα καταφέροντα\nὡς τὸν ἀνταγωνιστὴν δῆθεν παίοντα, εὐθὺς\nἀνακηρύξει αὐτὸν ἀγωνοθέτης ὢν ὡς ἄμαχόν τινα\nἢ ἐκεῖνα μὲν οἰήσεται ῥᾴδια εἶναι καὶ ἀσφαλῆ τὰ\nνεανιεύματα οὐδενὸς ἀνταιρομένου αὐτῷ, τὴν δὲ\nνίκην τηνικαῦτα κρίνεσθαι ὁπόταν καταγωνίσηται\nτὸν ἀντίπαλον αὐτὸν καὶ κρατήσῃ ὁ δ’ ἀπαγορεύσῃ,\nἄλλως δὲ οὔ; μὴ τοίνυν μηδὲ Ἑρμότιμος ἀφ'\nὧν ἂν οἱ διδάσκαλοι αὐτοῦ σκιαμαχῶσι πρὸς\nἡμᾶς ἀπόντας οἰέσθω κρατεῖν αὐτοὺς ἢ τὰ ἡμέτερα\nτοιαῦτα εἶναι ὡς ἀνατρέπεσθαι ῥᾳδίως. ἐπεὶ τὸ\nτοιοῦτον ὅμοιον ἂν εἴη τοῖς τῶν παιδίων οἰκοδομήμασιν\nἃ κατασκευάσαντες ἐκεῖνοι ἀσθενῆ εὐθὺς\nἀνατρέπουσιν, ἢ καὶ νὴ Δία τοῖς τοξεύειν μελετῶσιν,\nοἳ κάρφη τινὰ συνδήσαντες, ἔπειτα ἐπὶ\nκοντοῦ πήξαντες οὐ πόρρω προθέμενοι στοχάζονται\nἀφιέντες, καὶ ἢν τύχωσί ποτε καὶ διαπείρωσι τὰ\nκάρφη ἀνέκραγον εὐθὺς ὥς τι μέγα ποιήσαντες,\nεἰ διεξελήλυθεν αὐτοῖς τὸ βέλος διὰ τῶν φρυγάνων.\nἀλλ’ οὐ Πέρσαι γε οὕτω ποιοῦσιν οὐδὲ Σκυθῶν\nὅσοι τοξόται, ἀλλὰ πρῶτον μὲν αὐτοὶ κινούμενοι\nἀφ' ἵππων ὡς τὸ πολὺ τοξεύουσιν, ἔπειτα δὲ καὶ\n\n\n\n\nτὰ τοξευόμενα κινεῖσθαι ἀξιοῦσιν οὐχ ἑστῶτα οὐδὲ\nπεριμένοντα τὸ βέλος ἔστ' ἂν ἐμπέσῃ, ἀλλὰ\nδιαδιδράσκοντα ὡς ἔνι μάλιστα. θηρία γέ τοι ὡς\nτὸ πολὺ κατατοξεύουσι, καὶ ὀρνίθων ἔνιοι τυγχάνουσιν.\nἢν δέ ποτε καὶ ἐπὶ σκοποῦ δέῃ πειραθῆναι\nτοῦ τόνου τῆς πληγῆς, ξύλον ἀντίτυπον ἢ ἀσπίδα\nὠμοβοΐνην προθέμενοι διελαύνουσιν, καὶ οὕτως\nπιστεύουσιν κἂν δι’ ὅπλων σφίσι χωρῆσαι τοὺς\nοἰστούς. εἰπὲ τοίνυν, ὦ Λυκῖνε, παρ' ἡμῶν\nἙρμοτίμῳ ὅτι οἱ διδάσκαλοι αὐτοῦ φρύγανα\nπροθέμενοι κατατοξεύουσιν, εἶτά φασιν ἀνδρῶν\nὡπλισμένων κεκρατηκέναι, καὶ εἰκόνας ἡμῶν\nγραψάμενοι πυκτεύουσι πρὸς ἐκείνας, καὶ κρατήσαντες\nὡς τὸ εἰκός ἡμῶν κρατεῖν οἴονται. ἀλλὰ\nφαίημεν ἂν ἕκαστος πρὸς αὐτοὺς τὰ τοῦ Ἀχιλλέως\nἐκεῖνα, ἅ φησι περὶ τοῦ Ἕκτορος, ὅτι οὐ γὰρ ἐμῆς κόρυθος λεύσσουσι μέτωπον.\nταῦτα μὲν οἱ ξύμπαντες ἐν τῷ μέρει ἕκαστος. Ὁ Πλάτων δ’ ἄν μοι δοκεῖ καὶ διηγήσασθαί τι\nτῶν ἐκ Σικελίας ὡς ἂν εἰδὼς τὰ πλεῖστα· τῷ\nγὰρ Συρακουσίῳ Γέλωνί φασι δυσῶδες εἶναι τὸ\nστόμα καὶ τοῦτο ἐπὶ πολὺ διαλαθεῖν αὐτὸν οὐδενὸς\nτολμῶντος ἐλέγχειν τύραννον ἄνδρα, μέχρι δή\nτινα γυναῖκα ξένην συνενεχθεῖσαν αὐτῷ τολμῆσαι\nκαὶ εἰπεῖν ὅπως ἔχοι. τὸν δὲ παρὰ τὴν γυναῖκα\nἐλθόντα τὴν ἑαυτοῦ ὀργίζεσθαι ὅτι οὐκ ἐμήνυσε\nπρὸς αὐτὸν εἰδυῖα μάλιστα τὴν δυσωδίαν, τὴν δὲ\nπαραιτεῖσθαι συγγνώμην ἔχειν αὐτῇ· ὑπὲρ γὰρ\nτοῦ μὴ πεπειρᾶσθαι ἄλλου ἀνδρὸς μηδὲ ὁμιλῆσαι\nπλησίον οἰηθῆναι ἅπασι τοῖς ἀνδράσι τοιοῦτό τι\nἀποπνεῖν τοῦ στόματος. καὶ ὁ Ἑρμότιμος τοιγαροῦν\n\n\n\n\nἅτε μόνοις τοῖς Στωϊκοῖς ξυνών, φαίη ἂν ὁ\nΠλάτων, εἰκότως ἀγνοεῖ ὁποῖα τῶν ἄλλων τὰ στόματά\nἐστιν. ὅμοια δ’ ἂν καὶ Χρύσιππος εἴποι ἢ\nἔτι πλείω τούτων, εἴπερ λιπὼν αὐτὸν ἄκριτον ἐπὶ\nτὰ Πλάτωνος ὁρμήσαιμι πιστεύσας τινὶ τῶν μόνῳ\nΠλάτωνι ὡμιληκότων. ἑνί τε λόγῳ ξυνελών\nφημι, ἄχρι ἂν ἄδηλον ᾖ τίς ἀληθής ἐστι προαίρεσις\nἐν φιλοσοφίᾳ, μηδεμίαν αἱρεῖσθαι. ὕβρις γὰρ ἐς\nτὰς ἄλλας τὸ τοιοῦτον.\nΕΡΜΟΤΙΜΟΣ Ὦ Λυκῖνε, πρὸς τῆς Ἑστίας, Πλάτωνα μὲν καὶ\nἈριστοτέλην καὶ Ἐπίκουρον καὶ τοὺς ἄλλους\nἀτρεμεῖν ἐάσωμεν· οὐ γὰρ κατ' ἐμὲ ἀνταγωνίζεσθαι\nαὐτοῖς. νὼ δέ, ἐγώ τε καὶ σύ, ἐφ' ἡμῶν αὐτῶν\nἐξετάσωμεν, εἰ τοιοῦτόν ἐστι τὸ φιλοσοφίας\nπρᾶγμα οἷον ἐγώ φημι αὐτὸ εἶναι. Αἰθίοπας δέ\nγε ἢ τὴν Γέλωνος γυναῖκα τί ἔδει καλεῖν ἐκ\nΣυρακουσῶν ἐπὶ τὸν λόγον;\nΛΥΚΙΝΟΣἈλλ' ἐκεῖνοι μὲν ἀπίτωσαν ἐκποδών, εἴ σοι\nδοκοῦσι περιττοὶ εἶναι πρὸς τὸν λόγον. σὺ δὲ\nλέγε ἤδη. θαυμαστὸν γάρ τι ἐρεῖν ἔοικας.\nΕΡΜΟΤΙΜΟΣΔοκεῖ μοι, ὦ Λυκῖνε, καὶ πάνυ δυνατὸν εἶναι\nμόνα τὰ τῶν Στωϊκῶν ἐκμαθόντα εἰδέναι τἀληθὲς\nἀπὸ τούτων, κἂν μὴ τὰ τῶν ἄλλων ἐπεξέλθῃ τις\nἐκμανθάνων ἕκαστα. οὑτωσὶ δὲ σκόπει· ἤν τις\nλέγῃ πρός σέ μόνον τοῦτο ὡς αἱ δύο δυάδες τὸν\nτέτταρα ἀριθμὸν ἀποτελοῦσιν, ἆρα δεήσει περιιόντα\n\n\n\n\nσε πυνθάνεσθαι τῶν ἄλλων ὅσοι ἀριθμητικοὶ\nμή τις ἄρα εἴη πέντε ἢ ἑπτὰ λέγων αὐτὰς εἶναι;\nἢ αὐτίκα εἰδείης ἂν ὅτι ὁ ἀνὴρ ἀληθῆ λέγει;\nΛΥΚΙΝΟΣΑὐτίκα, ὦ Ἑρμότιμε.\nΕΡΜΟΤΙΜΟΣΤί ποτ' οὖν ἀδύνατον εἶναί σοι δοκεῖ, ἐντυγχάνοντά\nτινα μόνοις τοῖς Στωϊκοῖς λέγουσι τἀληθῆ\nπείθεσθαί τε αὐτοῖς καὶ μηκέτι δεῖσθαι τῶν\nἄλλων εἰδότα ὡς οὐκ ἄν ποτε τὰ τέτταρα πέντε\nγένοιτο, οὐδ’ ἂν μυρίοι Πλάτωνες ἢ Πυθαγόραι\nλέγωσιν;\nΛΥΚΙΝΟΣ Οὐδὲν πρὸς ἔπος, ὦ Ἑρμότιμε. τὰ γὰρ ὁμολογούμενα\nτοῖς ἀμφισβητουμένοις εἰκάζεις, πάμπολυ\nαὐτῶν διαφέροντα. ἢ τί ἂν φαίης; ἔστιν ᾧτινι\nἐντετύχηκας λέγοντι τὰς δύο δυάδας συντεθείσας\nτὸν ἑπτὰ ἢ ἕνδεκα ἀριθμὸν ἀποτελεῖν;\nΕΡΜΟΤΙΜΟΣΟὐκ ἔγωγε. ἢ μαίνοιτ' ἂν ὁ μὴ τέτταρα ξυμβαίνειν\nλέγων.\nΛΥΚΙΝΟΣΤί δὲ, ἐντετύχηκας πώποτε (καὶ πρὸς Χαρίτων\nπειρῶ ἀληθεύειν) Στωϊκῷ τινι καὶ Ἐπικουρείῳ\nμὴ διαφερομένοις περὶ ἀρχῆς ἢ τέλους;\nΕΡΜΟΤΙΜΟΣΟὐδαμῶς.\nΛΥΚΙΝΟΣὍρα τοίνυν μή πώς με παραλογίζῃ, ὦ γενναῖε,\nκαὶ ταῦτα φίλον ὄντα. ζητούντων γὰρ ἡμῶν οἵτινες\nἀληθεύουσιν ἐν φιλοσοφίᾳ, σὺ τοῦτο προαρπάσας\nἔδωκας φέρων τοῖς Στωϊκοῖς λέγων ὡς οὗτοί\nεἰσιν οἱ τὰ δὶς δύο τέτταρα τιθέντες, ὅπερ ἄδηλον\nεἰ οὕτως ἔχει. φαῖεν γὰρ ἂν οἱ Ἐπικούρειοι ἢ\nΠλατωνικοί σφᾶς μὲν οὕτω ξυντιθέναι, ὑμᾶς δὲ\nπέντε ἢ ἑπτὰ λέγειν αὐτά. ἢ οὐ δοκοῦσί σοι\nτοῦτο ποιεῖν ὁπόταν ὑμεῖς μὲν μόνον τὸ καλὸν\nἀγαθὸν ἡγῆσθε εἶναι, οἱ Ἐπικούρειοι δὲ τὸ ἡδύ;\nκαὶ ὅταν ὑμεῖς λέγητε σώματα εἶναι ἅπαντα, ὁ\nΠλάτων δὲ νομίζῃ καὶ ἀσώματόν τι ἐν τοῖς\nοὖσιν εἶναι; ἀλλ’ ὅπερ ἔφην, πλεονεκτικῶς πάνυ\nτὸ ἀμφισβητούμενον συλλαβὼν ὡς ἀναμφιλόγως\nἴδιον τῶν Στωϊκῶν δίδως αὐτοῖς ἔχειν,\nκαίτοι ἀντιλαμβανομένων τῶν ἄλλων καὶ λεγόντων\nαὐτῶν τοῦτο εἶναι, ἔνθα δὴ κρίσεως μάλιστα\nοἶμαι δεῖ. ἂν μὲν οὖν πρόδηλον γένηται τοῦτο\nὡς Στωϊκῶν ἐστι μόνων τὰ δὶς δύο τέτταρα\nἡγεῖσθαι, ὥρα σιωπᾶν τοῖς ἄλλοις. ἄχρι δ’ ἂν\nαὐτοῦ τούτου πέρι διαμάχωνται, πάντων ὁμοίως\nἀκουστέον ἢ εἰδέναι ὅτι πρὸς χάριν δικάζειν\nδόξομεν.\nΕΡΜΟΤΙΜΟΣ Οὔ μοι δοκεῖς, ὦ Λυκῖνε, ξυνιέναι πῶς βούλομαι\nεἰπεῖν.\nΛΥΚΙΝΟΣΟὐκοῦν σαφέστερον χρὴ λέγειν εἰ ἑτεροῖόν τι\nἀλλὰ μὴ τοιοῦτον φήσεις.\nΕΡΜΟΤΙΜΟΣΕἴσῃ αὐτίκα οἷόν τι λέγω. θῶμεν γάρ τινας\nδύο ἐσεληλυθέναι ἐς τὸ Ἀσκληπιεῖον ἢ ἐς τοῦ\nΔιονύσου τὸ ἱερόν, εἶτα μέντοι φιάλην τινὰ τῶν\nἱερῶν ἀπολωλέναι. δεήσει δή που ἀμφοτέρους\nἐρευνηθῆναι αὐτοὺς ὁπότερος ὑπὸ κόλπου ἔχει τὴν\nφιάλην.\nΛΥΚΙΝΟΣΚαὶ μάλα.\nΕΡΜΟΤΙΜΟΣἜχει δὲ πάντως ὁ ἕτερος.\nΛΥΚΙΝΟΣΠῶς γὰρ οὔ, εἴ γε ἀπόλωλεν;\nΕΡΜΟΤΙΜΟΣΟὐκοῦν ἂν παρὰ τῷ προτέρῳ εὕρῃς αὐτήν,\nοὐκέτι τὸν ἕτερον ἀποδύσεις. πρόδηλον γὰρ ὡς\nοὐκ ἔχει.\nΛΥΚΙΝΟΣΠρόδηλον γάρ.\nΕΡΜΟΤΙΜΟΣΚαὶ εἴ γε μὴ εὕροιμεν ἐν τῷ τοῦ προτέρου\nκόλπῳ ὁ ἕτερος πάντως ἔχει, καὶ οὐδὲν ἐρεύνης\nοὐδὲ οὕτως δεῖ.\nΛΥΚΙΝΟΣἜχει γάρ.\nΕΡΜΟΤΙΜΟΣΚαὶ ἡμεῖς τοίνυν εἰ εὕροιμεν ἤδη παρὰ τοῖς\nΣτωϊκοῖς τὴν φιάλην, οὐκέτι ἐρευνᾶν τοὺς ἄλλους\n\n\n\n\nἀξιώσομεν ἔχοντες ὃ πάλαι ἐζητοῦμεν. ἢ τίνος\nγὰρ ἂν ἕνεκα ἔτι κάμνοιμεν;\nΛΥΚΙΝΟΣ Οὐδενός, εἴ γε εὕροιτε καὶ εὑρόντες ἔχοιτε\nεἰδέναι ὡς ἐκεῖνο ἦν τὸ ἀπολωλός, ἢ ὅλως γνώριμον\nὑμῖν εἴη τὸ ἀνάθημα. νῦν δέ, ὦ ἑταῖρε, πρῶτον\nμὲν οὐ δύο εἰσὶν οἱ παρελθόντες ἐς τὸν νεών, ὡς\nἀναγκαῖον εἶναι τὸν ἕτερον αὐτοῖν τὰ φώρια ἔχειν,\nἀλλὰ μάλα πολλοί τινες, εἶτα καὶ τὸ ἀπολόμενον\nαὐτὸ ἄδηλον ὅ τι ποτέ ἐστιν, εἴτε φιάλη τις ἢ\nσκύφος ἢ στέφανος. ὅσοι γοῦν ἱερεῖς, ἄλλος ἄλλο\nεἶναι λέγουσιν καὶ οὐδὲ περὶ τῆς ὕλης αὐτῆς\nὁμολογοῦσιν, ἀλλ’ οἱ μὲν χαλκοῦ, οἱ δὲ ἀργύρου,\nοἱ δὲ χρυσοῦ, οἱ δὲ κασσιτέρου εἶναι αὐτὸ φάσκουσιν.\nἀνάγκη τοίνυν ἅπαντας ἀποδῦσαι τοὺς εἰσελθόντας,\nεἰ βούλει εὑρεῖν τὸ ἀπολωλός. καὶ γὰρ\nἂν παρὰ τῷ πρώτῳ εὐθὺς εὕρῃς φιάλην χρυσῆν,\nἔτι καὶ τοὺς ἄλλους σοι ἀποδυτέον.\nΕΡΜΟΤΙΜΟΣΔιὰ τί, ὦ Λυκῖνε;\nΛΥΚΙΝΟΣὍτι ἄδηλον εἰ φιάλη τὸ ἀπολόμενον ἦν. εἰ δὲ\nκαὶ τοῦτο ὑπὸ πάντων ὁμολογηθείη, ἀλλ’ οὔτι γε\nχρυσῆν ἅπαντές φασιν εἶναι τὴν φιάλην. εἰ δὲ\nκαὶ μάλιστα γνώριμον γένοιτο ὡς φιάλη ἀπόλοιτο\nχρυσῆ, καὶ σὺ παρὰ τῷ πρώτῳ εὕροις φιάλην\nχρυσῆν, οὐδὲ οὕτω παύσῃ διερευνώμενος τοὺς\nἄλλους· οὐ γὰρ δῆλόν που εἰ αὐτὴ ἦν ἡ τοῦ θεοῦ.\nἢ οὐκ οἴει πολλὰς φιάλας εἶναι χρυσᾶς;\nΕΡΜΟΤΙΜΟΣἜγωγε.\nΛΥΚΙΝΟΣΔεήσει δὴ ἐπὶ πάντας ἰέναι ἐρευνῶντα καὶ τὰ\nπαρ' ἑκάστῳ εὑρεθέντα πάντα εἰς μέσον καταθέντα\nεἰκάζειν ὅ τι ποτὲ αὐτῶν πρέποι ἂν θεῖον κτῆμα\nοἴεσθαι.\nΚαὶ γὰρ αὖ τὸ τὴν πολλὴν ἀπορίαν παρεχόμενον\nτοῦτό ἐστιν, ὅτι ἕκαστος τῶν ἀποδυθησομένων\nἔχει τι πάντως, ὁ μὲν σκύφον, ὁ δὲ φιάλην, ὁ δὲ\nστέφανον, καὶ ὁ μὲν ἐκ χαλκοῦ, ὁ δὲ ἐκ χρυσοῦ,\nὁ δὲ ἀργύρου. εἰ δὲ ὃ ἔχει, τοῦτο ἱερόν ἐστιν,\nοὐδέπω δῆλον. πᾶσα τοίνυν ἀνάγκη ἀπορεῖν\nὅντινα ἱερόσυλον εἴπῃς, ὅπου γε καὶ εἰ πάντες τὰ\nὅμοια εἶχον ἄδηλον ἦν καὶ οὕτως ὅστις ὁ τὰ τοῦ\nθεοῦ ὑφῃρημένος—ἔστι γὰρ καὶ ἰδιωτικὰ ἔχειν.\nτὸ δ’ αἴτιον τῆς ἀγνοίας ἕν ἐστιν οἶμαι τὸ ἀνεπίγραφον\nεἶναι τὴν ἀπολομένην φιάλην (θῶμεν γὰρ\nφιάλην ἀπολωλέναι), ὡς εἴ γε ἐπεγέγραπτο τοῦ\nθεοῦ τὸ ὄνομα ἢ τοῦ ἀναθέντος ἧττον ἂν ἐκάμνομεν\nκαὶ εὑρόντες τὴν ἐπιγεγραμμένην ἐπεπαύμεθ' ἂν\nἀποδύοντες καὶ ἐνοχλοῦντες τοὺς ἄλλους. οἶμαι\nδέ σε, ὦ Ἑρμότιμε, καὶ ἀγῶνας ἤδη γυμνικοὺς\nἑωρακέναι πολλάκις.\nΕΡΜΟΤΙΜΟΣΚαὶ ὀρθῶς οἴει. πολλάκις γὰρ καὶ πολλαχόθι.\nΛΥΚΙΝΟΣἮ οὖν ποτε καὶ παρὰ τοὺς ἀθλοθέτας αὐτοὺς\nἐκαθέζου;\nΕΡΜΟΤΙΜΟΣΝὴ Δία, ἔναγχος Ὀλυμπίασιν ἐπὶ τὰ λαιὰ τῶν\nἙλλανοδικῶν, Εὐανδρίδου τοῦ Ἠλείου θέαν μοι\nπροκαταλαβόντος ἐν τοῖς ἑαυτοῦ πολίταις· ἐπεθύμουν\nγὰρ ἐγγύθεν ἅπαντα ὁρᾶν τὰ παρὰ τοῖς\nἙλλανοδίκαις γιγνόμενα.\nΛΥΚΙΝΟΣΟἶσθα οὖν καὶ τοῦτο, πῶς κληροῦσιν ὅντινα\nᾧτινι χρὴ παλαίειν ἢ παγκρατιάζειν;\nΕΡΜΟΤΙΜΟΣΟἶδα γάρ.\nΛΥΚΙΝΟΣΟὐκοῦν ἂν\n\nἄμεινον σὺ εἴποις ὡς ἐγγύθεν ἰδών.\nΕΡΜΟΤΙΜΟΣ Τὸ μὲν παλαιὸν ἐπὶ Ἡρακλέους ἀγωνοθετοῦντος\nφύλλα δάφνης . . .\nΛΥΚΙΝΟΣΜή μοι τὰ πάλαι, ὦ Ἑρμότιμε, ἃ δὲ εἶδες\nἐγγύθεν, ἐκεῖνα λέγε.\nΕΡΜΟΤΙΜΟΣΚάλπις ἀργυρᾶ πρόκειται ἱερὰ τοῦ θεοῦ. ἐς\nταύτην ἐμβάλλονται κλῆροι μικροί, ὅσον δὴ\nκυαμιαῖοι τὸ μέγεθος, ἐπιγεγραμμένοι. ἐγγράφεται\nδὲ ἐς δύο μὲν ἄλφα ἐν ἑκατέρῳ, ἐς δύο δὲ τὸ\nβῆτα, καὶ ἐς ἄλλους δύο τὸ γάμμα καὶ ἑξῆς κατὰ\nτὰ αὐτά, ἢν πλείους οἱ ἀθληταὶ ὦσι, δύο ἀεὶ\nκλῆροι τὸ αὐτὸ γράμμα ἔχοντες. προσελθὼν δὴ\nτῶν ἀθλητῶν ἕκαστος προσευξάμενος τῷ Διὶ\n\n\n\n\n\nκαθεὶς τὴν χεῖρα ἐς τὴν κάλπιν ἀνασπᾷ τῶν\nκλήρων ἕνα καὶ μετ' ἐκεῖνον ἕτερος, καὶ παρεστὼς\nμαστιγοφόρος ἑκάστῳ ἀνέχει αὐτοῦ τὴν χεῖρα οὐ\nπαρέχων ἀναγνῶναι ὅ τι τὸ γράμμα ἐστὶν ὃ\nἀνέσπακεν. ἁπάντων δὲ ἤδη ἐχόντων ὁ ἀλυτάρχης\nοἶμαι ἢ τῶν Ἑλλανοδικῶν αὐτῶν εἷς\n(οὐκέτι γὰρ τοῦτο μέμνημαι) περιιὼν ἐπισκοπεῖ\nτοὺς κλήρους ἐν κύκλῳ ἑστώτων καὶ οὕτως τὸν\nμὲν τὸ ἄλφα ἔχοντα τῷ τὸ ἕτερον ἄλφα ἀνεσπακότι\nπαλαίειν ἢ παγκρατιάζειν συνάπτει, τὸν δὲ τὸ\nβῆτα τῷ τὸ βῆτα ὁμοίως καὶ τοὺς ἄλλους τοὺς\nὁμογράμμους κατὰ ταὐτά. οὕτω μὲν, ἢν ἄρτιοι\nὦσιν οἱ ἀγωνισταί, οἷον\n\nὀκτὼ ἢ τέτταρες ἢ δώδεκα,\nἢν δὲ περιττοί, πέντε ἑπτὰ ἐννέα, γράμμα τι\nπεριττὸν ἑνὶ κλήρῳ ἐγγραφὲν συμβάλλεται αὐτοῖς,\nἀντίγραφον ἄλλο οὐκ ἔχον. ὃς δ’ ἂν τοῦτο\nἀνασπάσῃ ἐφεδρεύει περιμένων ἔστ' ἂν ἐκεῖνοι\nἀγωνίσωνται· οὐ γὰρ ἔχει τὸ ἀντίγραμμα. καὶ\nἔστι τοῦτο οὐ μικρά τις εὐτυχία τοῦ ἀθλητοῦ, τὸ\nμέλλειν ἀκμῆτα τοῖς κεκμηκόσι συμπεσεῖσθαι.\nΛΥΚΙΝΟΣ Ἔχ' ἀτρέμας. τούτου γὰρ ἐδεόμην μάλιστα.\nοὐκοῦν ἐννέα ὄντες ἀνεσπάκασιν ἅπαντες καὶ\nἔχουσι τοὺς κλήρους. περιιὼν δὴ (βούλομαι γάρ\nσε Ἑλλανοδίκην ἀντὶ θεατοῦ ποιῆσαι) ἐπισκοπεῖς\nτὰ γράμματα, καὶ οὐ πρότερον οἶμαι μάθοις ἂν\nὅστις ὁ ἔφεδρός ἐστιν, ἢν μὴ ἐπὶ πάντας ἔλθῃς\nκαὶ συζεύξῃς αὐτούς.\nΕΡΜΟΤΙΜΟΣΠῶς, ὦ Λυκῖνε, τοῦτο φής;\nΛΥΚΙΝΟΣἈδύνατόν ἐστιν εὐθὺς εὑρεῖν τὸ γράμμα ἐκεῖνο\nτὸ δηλοῦν τὸν ἔφεδρον, ἢ τὸ μὲν γράμμα ἴσως ἂν\nεὕροις, οὐ μὴν εἴσῃ γε εἰ ἐκεῖνός ἐστιν· οὐ γὰρ\nπροείρηται ὅτι τὸ Κ ἢ τὸ Μ ἢ τὸ Ι ἐστὶν τὸ\nχειροτονοῦν τὸν ἔφεδρον. ἀλλ’ ἐπειδὰν τῷ Α\nἐντύχῃς, ζητεῖς τὸν τὸ ἕτερον Α ἔχοντα καὶ\nεὑρὼν ἐκείνους μὲν ἤδη συνέζευξας, ἐντυχὼν δὲ\nαὖθις τῷ βῆτα τὸ ἕτερον βῆτα ὅπου ἐστὶν ζητεῖς,\nτὸ ἀντίπαλον τῷ εὑρεθέντι, καὶ ἐπὶ πάντων\nὁμοίως, ἄχρι ἂν ἐκεῖνός σοι περιλειφθῇ ὁ τὸ\nμόνον γράμμα ἔχων τὸ ἀνανταγώνιστον.\nΕΡΜΟΤΙΜΟΣ Τί δ’ εἰ ἐκείνῳ πρώτῳ ἢ δευτέρῳ ἐντύχοις,\n\nτί\nποιήσεις;\nΛΥΚΙΝΟΣΟὐ μὲν οὖν, ἀλλὰ σὺ ὁ Ἑλλανοδίκης ἐθέλω\nεἰδέναι ὅ τι καὶ πράξεις, πότερον αὐτίκα ἐρεῖς ὅτι\nοὗτός ἐστιν ὁ ἔφεδρος, ἢ δεήσει ἐπὶ πάντας ἐν\nκύκλῳ ἐλθόντα ἰδεῖν εἴ που αὐτῷ γράμμα ὅμοιόν\nἐστιν; ὡς εἴ γε μὴ τοὺς πάντων κλήρους ἴδοις\nοὐκ ἂν μάθοις τὸν ἔφεδρον.\nΕΡΜΟΤΙΜΟΣΚαὶ μήν, ὦ Λυκῖνε, ῥᾳδίως ἂν μάθοιμι. ἐπὶ\nγοῦν τῶν ἐννέα ἢν τὸ Ε εὕρω πρῶτον ἢ δεύτερον,\nοἶδα ὅτι ἔφεδρος ὁ τοῦτο ἔχων ἐστί.\nΛΥΚΙΝΟΣΠῶς, ὦ Ἑρμότιμε;\nΕΡΜΟΤΙΜΟΣΟὕτως· τὸ Α δύο αὐτῶν ἔχουσιν καὶ τὸ Β\nὁμοίως δύο, τῶν λοιπῶν δὲ τεττάρων ὄντων οἱ\nμὲν τὸ Γ, οἱ δὲ τὸ Δ πάντως ἀνεσπάκασιν καὶ\nἀνήλωται ἤδη ἐς τοὺς ἀθλητὰς ὀκτὼ ὄντας τὰ\nτέτταρα γράμματα. δῆλον οὖν ὅτι μόνον ἂν\nοὕτω περιττὸν εἴη τὸ ἑξῆς γράμμα τὸ Ε, καὶ ὁ\nτοῦτο ἀνεσπακὼς ἔφεδρός ἐστι.\nΛΥΚΙΝΟΣΠότερον ἐπαινέσω σε, ὦ Ἑρμότιμε, τῆς συνέσεως,\nἢ θέλεις ἀντείπω τά γ' ἐμοὶ δοκοῦντα\nὁποῖα ἂν ᾖ;\nΕΡΜΟΤΙΜΟΣΝὴ Δία. διαπορῶ μέντοι ὅ τι ἂν εὔλογον\nἀντειπεῖν ἔχοις πρὸς τὸ τοιοῦτον.\nΛΥΚΙΝΟΣ Σὺ μὲν γὰρ ὡς ἑξῆς πάντων γραφομένων\nγραμμάτων εἴρηκας, οἷον πρώτου τοῦ Α, δευτέρου\nδὲ τοῦ Β καὶ κατὰ τὴν τάξιν, ἄχρι ἂν ἐς ἓν αὐτῶν\nτελευτήσῃ ὁ ἀριθμὸς τῶν ἀθλητῶν· καὶ δίδωμί\nσοι Ὀλυμπίασιν οὕτω γίγνεσθαι. τί δέ, εἰ\nἐξελόντες ἀτάκτως πέντε γράμματα ἐξ ἁπάντων,\nτὸ Χ καὶ τὸ Σ καὶ τὸ Ζ καὶ τὸ Κ καὶ τὸ Θ, τὰ\nμὲν ἄλλα τέτταρα διπλᾶ ἐπὶ τῶν κλήρων τῶν\nὀκτὼ γράφοιμεν, τὸ δὲ Ζ μόνον ἐπὶ τοῦ ἐνάτου,\nὃ δὴ καὶ δηλοῦν ἔμελλεν ἡμῖν τὸν ἔφεδρον, τί\nποιήσεις πρῶτον εὑρὼν τὸ Ζ; τῷ διαγνώσῃ\nἔφεδρον ὄντα τὸν ἔχοντα αὐτό, ἢν μὴ ἐπὶ πάντας\nἐλθὼν εὕρῃς οὐδὲν αὐτῷ συμφωνοῦν; οὐ γὰρ\nεἶχες ὥσπερ νῦν τῇ τάξει αὐτῶν τεκμαίρεσθαι.\nΕΡΜΟΤΙΜΟΣΔυσαπόκριτον τοῦτο ἐρωτᾷς.\nΛΥΚΙΝΟΣ Ἰδοὺ δὴ καὶ ἑτέρως τὸ αὐτὸ ἐπισκόπησον. τί\nγάρ εἰ μηδὲ γράμματα γράφοιμεν ἐπὶ τῶν κλήρων\nἀλλά τινα σημεῖα καὶ χαρακτῆρας, οἷα πολλὰ\nΑἰγύπτιοι γράφουσιν ἀντὶ τῶν γραμμάτων—κυνοκεφάλους\nτινὰς καὶ λεοντοκεφάλους ἀνθρώπους;\nἢ ἐκεῖνα μὲν ἐάσωμεν, ἐπείπερ ἀλλόκοτά\nἐστι. φέρε δὲ τὰ μονοειδῆ καὶ ἁπλᾶ ἐπιγράψωμεν\nὡς οἷόν τε εἰκάσαντες ἀνθρώπους ἐπὶ δυοῖν\nκλήροιν, δύο ἵππους ἐπὶ δυοῖν καὶ ἀλεκτρυόνας\nδύο καὶ κύνας δύο, τῷ δὲ ἐνάτῳ λέων ἔστω\nτοὐπίσημον. ἢν τοίνυν τῷ λεοντοφόρῳ τούτῳ\nκλήρῳ ἐν ἀρχῇ ἐντύχῃς, πόθεν ἕξεις εἰπεῖν ὅτι\nοὗτός ἐστιν ὁ τὸν ἔφεδρον ποιῶν, ἢν μὴ παραθεωρήσῃς\nἅπαντας ἐπιὼν εἴ τις καὶ ἄλλος λέοντα\nἔχει;\nΕΡΜΟΤΙΜΟΣΟὐκ ἔχω ὅ τι σοι ἀποκρίνωμαι, ὦ Λυκῖνε.\nΛΥΚΙΝΟΣ Εἰκότως· οὐδὲ γὰρ εὐπρόσωπον οὐδέν. ὥστε\nἢν ἐθέλωμεν ἢ τὸν ἔχοντα τὴν ἱερὰν φιάλην\nεὑρεῖν ἢ τὸν ἔφεδρον ἢ τὸν ἄριστα ἡγησόμενον\nἡμῖν ἐς τὴν πόλιν ἐκείνην τὴν Κόρινθον, ἐπὶ\nπάντας ἀναγκαίως ἀφιξόμεθα καὶ ἐξετάσομεν\nἄκρως πειρώμενοι καὶ ἀποδύοντες καὶ παραθεωροῦντες.\nμόλις γὰρ ἂν οὕτω τἀληθὲς ἐκμάθοιμεν.\nκαὶ εἴ γέ τις μέλλοι σύμβουλός μοι ἀξιόπιστος\nἔσεσθαι φιλοσοφίας πέρι ἥντινα φιλοσοφητέον,\n\n\n\n\nοὗτος ἂν εἴη μόνος ὁ τὰ ὑπὸ πασῶν αὐτῶν\nλεγόμενα εἰδώς, οἱ δ’ ἄλλοι ἀτελεῖς, καὶ οὐκ ἂν\nπιστεύσαιμι αὐτοῖς, ἔστ' ἂν καὶ μιᾶς ἀπείρατοι\nὦσι—τάχα γὰρ ἂν ἡ ἀρίστη ἐκείνη εἴη. οὐ γὰρ\nδὴ\n\nεἴ τις παραστησάμενος καλὸν ἄνθρωπον λέγοι\nτοῦτον εἶναι κάλλιστον ἀνθρώπων ἁπάντων, πιστεύσαιμεν\nἂν\n\nαὐτῷ ἢν μὴ εἰδῶμεν ὅτι πάντας\nἀνθρώπους ἑώρακεν. ἴσως μὲν γὰρ καὶ οὗτος\nκαλός, εἰ δὲ πάντων κάλλιστος οὐκ ἂν ἔχοι\nεἰδέναι μὴ ἰδὼν ἅπαντας. ἡμεῖς δὲ οὐκ αὐτὸ\nμόνον καλοῦ, ἀλλὰ τοῦ καλλίστου δεόμεθα· καὶ\nἢν μὴ τοῦτο εὕρωμεν, οὐδὲν ἡμῖν πλέον πεπρᾶχθαι\nἡγησόμεθα. οὐ γὰρ ἀγαπήσομεν ὁποιῳδήποτε\nκαλῷ ἐντυχόντες, ἀλλ’ ἐκεῖνο τὸ ἀκρότατον\nζητοῦμεν κάλλος, ὅπερ ἀνάγκη ἓν εἶναι.\nΕΡΜΟΤΙΜΟΣ Ἀληθῆ.\nΛΥΚΙΝΟΣΤί οὖν; ἔχεις μοί τινα εἰπεῖν ἁπάσης ὁδοῦ\nπεπειραμένον ἐν φιλοσοφίᾳ καὶ ὃς τά τε ὑπὸ\nΠυθαγόρου καὶ Πλάτωνος καὶ Ἀριστοτέλους καὶ\nΧρυσίππου καὶ Ἐπικούρου καὶ τῶν ἄλλων λεγόμενα\nεἰδὼς τελευτῶν μίαν εἵλετο ἐξ ἁπασῶν\nὁδῶν ἀληθῆ τε δοκιμάσας καὶ πείρᾳ μαθὼν ὡς\nμόνη ἄγει εὐθὺ τῆς εὐδαιμονίας; εἰ γάρ τινα\nτοιοῦτον εὕροιμεν, παυσόμεθα πράγματα ἔχοντες.\nΕΡΜΟΤΙΜΟΣΟὐ ῥᾴδιον, ὦ Λυκῖνε, τοιοῦτον ἄνδρα εὑρεῖν.\nΛΥΚΙΝΟΣ Τί δὴ οὖν πράξομεν, ὦ Ἑρμότιμε; οὐ γὰρ\n\n\nἀπαγορευτέον οἶμαι ἐπεὶ μηδενὸς ἡγεμόνος τοιούτου\nἔς γε τὸ παρὸν εὐποροῦμεν. ἆρα τόδε\nπάντων κράτιστόν ἐστι καὶ ἀσφαλέστατον, αὐτὸν\nἕκαστον ἀρξάμενον διὰ πάσης προαιρέσεως χωρῆσαι\nκαὶ ἐπισκέψασθαι ἀκριβῶς τὰ ὑπὸ πάντων λεγόμενα;\nΕΡΜΟΤΙΜΟΣἜοικεν ἀπό γε τούτων. πλὴν ἐκεῖνο μὴ ἐναντίον\nᾖ ὃ μικρῷ πρόσθεν ἔλεγες, ὡς οὐ ῥᾴδιον\nἐπιδόντα ἑαυτὸν καὶ πετάσαντα τὴν ὀθόνην\nἀναδραμεῖν αὖθις. πῶς γὰρ οἷόν τε πάσας ἐπελθεῖν\nτὰς ὁδοὺς ἐν τῇ πρώτῃ, ὡς φής,\nκατασχεθησομένῳ;\nΛΥΚΙΝΟΣἘγώ σοι φράσω. τὸ τοῦ Θησέως ἐκεῖνο μιμησόμεθα\nκαί τι λίνον παρὰ τῆς τραγικῆς Ἀριάδνης\nλαβόντες εἴσιμεν ἐς τὸν λαβύρινθον ἕκαστον, ὡς\nἔχειν ἀπραγμόνως μηρυόμενοι αὐτὸ ἐξιέναι.\nΕΡΜΟΤΙΜΟΣΤίς ἂν οὖν ἡμῖν Ἀριάδνη γένοιτ' ἂν ἢ πόθεν τοῦ\nλίνου εὐπορήσομεν;\nΛΥΚΙΝΟΣΘάρρει, ὦ ἑταῖρε. δοκῶ γάρ μοι εὑρηκέναι\nοὗτινος ἐχόμενοι ἐξέλθοιμεν ἄν.\nΕΡΜΟΤΙΜΟΣΤί οὖν τοῦτό ἐστιν;\nΛΥΚΙΝΟΣΟὐκ ἐμὸν ἐρῶ ἀλλά τινος τῶν σοφῶν, τὸ “νῆφε\nκαὶ μέμνησο ἀπιστεῖν”· ἢν γὰρ μὴ ῥᾳδίως πιστεύωμεν\nἀκούοντες ἀλλὰ δικαστικῶς αὐτὸ ποιῶμεν\nἀπολιπόντες καὶ τοῖς ἑξῆς λόγον, ἴσως ἂν εὐμαρῶς\nτοὺς λαβυρίνθους ἐκφύγοιμεν.\nΕΡΜΟΤΙΜΟΣΕὐ λέγεις, καὶ τοῦτο ποιῶμεν.\nΛΥΚΙΝΟΣ Εἶεν. ἐπὶ τίνα δὴ αὐτῶν πρῶτον ἔλθοιμεν ἄν;\nἢ τοῦτο μὲν οὐδὲν διοίσει; ἀρξάμενοι δὲ ἀφ'\nὁτουοῦν οἷον ἀπὸ Πυθαγόρου ἢν οὕτω τύχῃ,\nπόσῳ ἂν χρόνῳ οἰόμεθα ἐκμαθεῖν τὰ Πυθαγόρου\nἅπαντα; καὶ μή\n\nμοι ἐξαίρει καὶ τὰ πέντε ἔτη\nἐκεῖνα τὰ τῆς σιωπῆς· σὺν δ’ οὖν τοῖς πέντε\nἱκανὰ τριάκοντα οἶμαι, εἰ δὲ μή, ἀλλὰ πάντως γε\nεἴκοσι.\nΕΡΜΟΤΙΜΟΣΘῶμεν οὕτως.\nΛΥΚΙΝΟΣΕἶτα ἑξῆς τῷ Πλάτωνι θετέον δηλαδὴ τοσαῦτα\nἕτερα, ἔτι μὴν καὶ Ἀριστοτέλει οὐκ ἐλάττω.\nΕΡΜΟΤΙΜΟΣΟὐ γάρ.\nΛΥΚΙΝΟΣΧρυσίππῳ δέ γε οὐκέτι ἐρήσομαί σε πόσα. οἶδα\nγὰρ παρὰ σοῦ ἀκούσας ὅτι τετταράκοντα μόγις\nἱκανά.\nΕΡΜΟΤΙΜΟΣΟὕτως.\nΛΥΚΙΝΟΣΕἶτα ἑξῆς Ἐπικούρῳ καὶ τοῖς ἄλλοις. ὡς δὲ\nοὐ πολλὰ ταῦτα τίθημι, ἐκεῖθεν μάθοις ἄν, ἢν\nἐννοήσῃς ὅσοι ὀγδοηκοντούτεις εἰσὶ Στωϊκοὶ ἢ\nἘπικούρειοι ἢ Πλατωνικοὶ ὁμολογοῦντες μὴ\nπάντα εἰδέναι τὰ τῆς ἑαυτοῦ αἱρέσεως ἕκαστος,\nὡς μηδὲν ἐνδεῖν σφίσιν ἐς τὰ μαθήματα. εἰ δὲ\nμή, ἀλλὰ Χρύσιππός γε καὶ Ἀριστοτέλης καὶ\nΠλάτων φαῖεν ἄν, καὶ πρὸ τούτων ὁ Σωκράτης\nοὐδὲν φαυλότερος αὐτῶν, ὃς ἐκεκράγει πρὸς\nἅπαντας οὐχ ὅπως μὴ πάντα, ἀλλὰ μηδ’ ὅλως\nεἰδέναι τι ἢ τοῦτο μόνον ὅτι οὐκ οἶδεν. λογισώμεθα\nοὖν ἐξ ἀρχῆς· εἴκοσι τῷ Πυθαγόρᾳ ἐτίθεμεν, εἶτα\nΠλάτωνι τοσαῦθ' ἕτερα, εἶτα ἑξῆς τοῖς ἄλλοις.\nπόσα δὴ\n\nοὖν ταῦτα συντεθέντα ἐν κεφαλαίῳ\nγένοιτ' ἄν, εἰ δέκα μόνας θεῖμεν τὰς αἱρέσεις ἐν\nφιλοσοφίᾳ;\nΕΡΜΟΤΙΜΟΣὙπὲρ διακόσια, ὦ Λυκῖνε.\nΛΥΚΙΝΟΣΒούλει οὖν ἀφαιρῶμεν τὸ τέταρτον, ὡς πεντήκοντα\nκαὶ ἑκατὸν ἔτη ἱκανὰ εἶναι, ἢ τὸ ἥμισυ\nὅλον;\nΕΡΜΟΤΙΜΟΣ Αὐτὸς ἂν εἰδείης ἄμεινον· ἐγὼ δὲ ὁρῶ τοῦτο,\nὅτι ὀλίγοι ἂν καὶ οὕτω διὰ πασῶν ἐξέλθοιεν ἐκ\nγενετῆς εὐθὺς ἀρξάμενοι.\nΛΥΚΙΝΟΣΤί ἂν\n\nοὖν πάθοι τις, ὦ Ἑρμότιμε, εἰ τοιοῦτόν\nἐστι τὸ πρᾶγμα; ἢ ἀνατρεπτέον ἐκεῖνα τὰ ἤδη\nὡμολογημένα—ὡς οὐκ ἄν τις ἕλοιτο ἐκ πολλῶν τὸ\nβέλτιστον μὴ οὐχὶ πειραθεὶς ἁπάντων; ὡς τόν γε\nἄνευ πείρας αἱρούμενον μαντείᾳ μᾶλλον ἢ κρίσει\nτἀληθὲς ἀναζητοῦντα. οὐχ οὕτως ἐλέγομεν;\nΕΡΜΟΤΙΜΟΣΝαί.\nΛΥΚΙΝΟΣΠᾶσα τοίνυν ἀνάγκη ἐπὶ τοσοῦτον βιῶναι ἡμᾶς,\nεἰ μέλλοιμεν εὖ τε αἱρήσεσθαι ἁπάντων πειραθέντες\nκαὶ ἑλόμενοι φιλοσοφήσειν καὶ φιλοσοφήσαντες\nεὐδαιμονήσειν. πρὶν δὲ οὕτω ποιῆσαι, ἐν σκότῳ\nφασὶν ὀρχοίμεθ' ἂν οἷς ἂν τύχωμεν προσπταίοντες\nκαὶ ὅ τι ἂν πρῶτον ἐς τὰς χεῖρας ἔλθῃ, τοῦτο\nεἶναι τὸ ζητούμενον ὑπολαμβάνοντες διὰ τὸ μὴ\nεἰδέναι τἀληθές. εἰ δὲ καὶ εὕροιμεν ἄλλως κατά\nτινα ἀγαθὴν τύχην περιπεσόντες αὐτῷ, οὐχ\nἕξομεν βεβαίως εἰδέναι εἰ ἐκεῖνό ἐστιν ὃ ζητοῦμεν.\nπολλὰ γάρ ἐστιν ὅμοια αὑτοῖς, λέγοντα ἕκαστον\nαὐτὸ εἶναι τἀληθέστατον.\nΕΡΜΟΤΙΜΟΣ Ὦ Λυκῖνε, οὐκ οἶδα ὅπως εὔλογα μὲν δοκεῖς μοι\nλέγειν, ἀτάρ—εἰρήσεται γὰρ τἀληθές—οὐ μετρίως\nἀνιᾷς με διεξιὼν αὐτὰ καὶ ἀκριβολογούμενος οὐδὲν\nδέον. ἴσως δὲ καὶ ἔοικα οὐκ ἐπ' ἀγαθῷ ἐξεληλυθέναι\nτήμερον ἐκ τῆς οἰκίας καὶ ἐξελθὼν ἐντετυχηκέναι\n\n\n\n\n\nσοι, ὅς με πλησίον ἤδη τῆς ἐλπίδος ὄντα εἰς\nἀπορίας φέρων ἐμβέβληκας ἀδύνατον ἀποφαίνων\nτῆς ἀληθείας τὴν εὕρεσιν ἐτῶν γε τοσούτων\nδεομένην.\nΛΥΚΙΝΟΣΟὐκοῦν, ὦ ἑταῖρε, πολὺ δικαιότερον μέμφοιο ἂν\nτῷ πατρί σου Μενεκράτει καὶ τῇ μητρὶ ἥτις\n\nποτὲ\nἐκαλεῖτο (οὐ γὰρ οἶδα), ἢ καὶ πολὺ πρότερον τῇ\nφύσει ἡμῶν ὅτι σε μὴ κατὰ τὸν Τιθωνὸν πολυετῆ\nκαὶ μακρόβιον ἔθεσαν, ἀλλὰ περιέγραψαν μὴ\nπλείω βιῶναι τὸ μήκιστον ἐτῶν ἑκατὸν ἄνθρωπον\nὄντα. ἐγὼ δὲ μετὰ σοῦ σκεπτόμενος εὗρον τὸ ἐκ\nτοῦ λόγου ἀποβάν.\nΕΡΜΟΤΙΜΟΣ Οὔκ, ἀλλὰ ὑβριστὴς ἀεὶ σύ, καὶ οὐκ οἶδ’ ὅ τι\nπαθὼν μισεῖς φιλοσοφίαν καὶ ἐς τοὺς φιλοσοφοῦντας\nἀποσκώπτεις.\nΛΥΚΙΝΟΣὮ Ἑρμότιμε, ἥτις μὲν ἡ ἀλήθειά ἐστιν ὑμεῖς ἂν\nἄμεινον εἴποιτε οἱ σοφοί, σύ τε καὶ ὁ διδάσκαλος.\nἐγὼ δὲ τό γε τοσοῦτον οἶδα, ὡς οὐ πάνυ ἡδεῖά\nἐστιν αὐτὴ τοῖς ἀκούουσιν, ἀλλὰ παρευδοκιμεῖται\nὑπὸ τοῦ ψεύδους παρὰ πολύ. εὐπροσωπότερον\nγὰρ ἐκεῖνο καὶ διὰ τοῦτο ἥδιον, ἡ δὲ ἅτε μηδὲν\nκίβδηλον ἑαυτῇ συνειδυῖα μετὰ παρρησίας διαλέγεται\nτοῖς ἀνθρώποις καὶ διὰ τοῦτο ἄχθονται αὐτῇ.\nἰδού γέ τοι, καὶ σὺ νῦν ἄχθῃ μοι τἀληθὲς ἐξευρόντι\nπερὶ τούτων μετὰ σοῦ καὶ δηλώσαντι οἵων\nἐρῶμεν ἐγώ τε καὶ σύ, ὡς οὐ πάνυ ῥᾳδίων.\n\n\n\n\n\nὥσπερ εἰ ἀνδριάντος ἐρῶν ἐτύγχανες καὶ ᾤου\nτεύξεσθαι ὑπολαμβάνων ἄνθρωπον εἶναι, ἐγὼ δὲ\nκατιδὼν ὡς λίθος ἢ χαλκὸς εἴη ἐμήνυσα πρός σε\nὑπ' εὐνοίας ὅτι ἀδυνάτων ἐρᾷς, καὶ τότε δύσνουν\nἐμὲ εἶναι ᾤου ἂν σαυτῷ διότι σε οὐκ εἴων ἐξαπατᾶσθαι\nἀλλόκοτα καὶ ἀνέλπιστα ἐλπίζοντα.\nΕΡΜΟΤΙΜΟΣ Οὐκοῦν τοῦτο, ὦ Λυκῖνε, φής, ὡς οὐ φιλοσοφητέον\nἡμῖν, ἀλλὰ χρὴ ἀργίᾳ παραδιδόντας αὑτοὺς\nἰδιώτας καταβιῶναι;\nΛΥΚΙΝΟΣΚαὶ ποῦ τοῦτο ἤκουσας ἐμοῦ λέγοντος; ἐγὼ\nγὰρ οὐχ ὡς οὐ φιλοσοφητέον φημί, ἀλλ’ ἐπείπερ\nφιλοσοφητέον ὁδοί τε πολλαί εἰσιν ἐπὶ φιλοσοφίαν\nἑκάστη καὶ ἀρετὴν ἄγειν φάσκουσαι, ἡ δ’ ἀληθὴς\nἐν αὐταῖς ἄδηλος, ἀκριβῆ ποιήσασθαι τὴν διαίρεσιν.\nἀδύνατον δέ γε ἡμῖν ἐφαίνετο πολλῶν προτεθέντων\nἑλέσθαι τὸ ἄριστον εἰ μὴ ἐπὶ πάντα ἴοι τις πειρώμενος·\nεἶτά πως μακρὰ ἡ πεῖρα ὤφθη. σὺ δὲ πῶς\nἀξιοῖς; αὖθις γὰρ ἐρήσομαι—ὅτῳ ἂν πρώτῳ\nἐντύχῃς, τούτῳ ἕψῃ καὶ συμφιλοσοφήσεις κἀκεῖνος\nἕρμαιον ποιήσεταί σε;\nΕΡΜΟΤΙΜΟΣ Καὶ τί σοι ἀποκριναίμην ἄν ἔτι, ὃς οὔτε αὐτόν\nτινα κρίνειν οἷόν τε εἶναι φής, ἤν μὴ φοίνικος ἔτη\nβιώσῃ πάντας ἐν κύκλῳ περιιὼν καὶ πειρώμενος\nοὔτε τοῖς προπεπειραμένοις πιστεύειν ἀξιοῖς οὔτε\nτοῖς πολλοῖς ἐπαινοῦσιν καὶ μαρτυροῦσιν;\nΛΥΚΙΝΟΣΤίνας φὴς τοὺς πολλοὺς εἰδότας καὶ πεπειραμένους\nἁπάντων; εἰ γάρ τις τοιοῦτός ἐστιν,\nἱκανὸς ἔμοιγε καὶ εἷς, καὶ οὐκέτι πολλῶν δεήσει.\nἢν δὲ τοὺς οὐκ εἰδότας λέγῃς, οὐδέν τι τὸ πλῆθος\nαὐτῶν προσάξεταί με πιστεύειν ἄχρι ἂν ἢ μηδὲν ἢ\nἓν εἰδότες περὶ ἁπάντων ἀποφαίνωνται.\nΕΡΜΟΤΙΜΟΣΜόνος δὲ σὺ τἀληθὲς κατεῖδες, οἱ δὲ ἄλλοι\nἀνόητοι ἅπαντες ὅσοι φιλοσοφοῦσιν.\nΛΥΚΙΝΟΣΚαταψεύδῃ μου, ὦ Ἑρμότιμε, λέγων ὡς ἐγὼ\nπροτίθημί πῃ ἐμαυτὸν τῶν ἄλλων ἢ τάττω ὅλως\nἐν τοῖς εἰδόσι, καὶ οὐ μνημονεύεις ὧν ἔφην, οὐκ\nαὐτὸς εἰδέναι τἀληθὲς ὑπὲρ τοὺς ἄλλους διατεινόμενος\nἀλλὰ μετὰ πάντων αὐτὸ ἀγνοεῖν ὁμολογῶν.\nΕΡΜΟΤΙΜΟΣ Ἀλλ', ὦ Λυκῖνε, τὸ μὲν ἐπὶ πάντας ἐλθεῖν\nχρῆναι καὶ πειραθῆναι ὧν φασι καὶ τὸ μὴ ἂν\nἄλλως ἑλέσθαι τὸ βέλτιον ἢ οὕτως, εὔλογον ἴσως,\nτὸ δὲ τῇ πείρᾳ ἑκάστῃ τοσαῦτα ἔτη ἀποδιδόναι,\nπαγγέλοιον, ὥσπερ οὐχ οἷόν τε ὂν ἀπ' ὀλίγων\nκαταμαθεῖν τὰ πάντα. ἐμοὶ δὲ καὶ πάνυ ῥᾴδιον\nεἶναι δοκεῖ τὸ τοιοῦτον καὶ οὐ πολλῆς διατριβῆς\nδεόμενον. φασί γέ τοι τῶν πλαστῶν τινα, Φειδίαν\nοἶμαι, ὄνυχα μόνον λέοντος ἰδόντα ἀπ' ἐκείνου\nἀναλελογίσθαι, ἡλίκος ἂν ὁ πᾶς λέων γένοιτο κατ'\n\n\n\n\nἀξίαν τοῦ ὄνυχος ἀναπλασθείς. καὶ σὺ δέ, ἤν τίς\nσοι χεῖρα μόνην ἀνθρώπου δείξῃ τὸ ἄλλο σῶμα\nκατακαλύψας, εἴσῃ, οἶμαι, αὐτίκα ὅτι ἄνθρωπός\nἐστι τὸ κεκαλυμμένον, κἂν μὴ τὸ πᾶν σῶμα ἴδῃς.\nκαὶ τοίνυν τὰ μὲν κεφαλαιώδη ὧν ἅπαντες λέγουσι,\nῥᾴδιον καταμαθεῖν ἐν ὀλίγῳ μορίῳ ἡμέρας, τὸ δὲ\nὑπερακριβὲς τοῦτο καὶ μακρᾶς τῆς ἐξετάσεως\nδεόμενον οὐ\n\nπάνυ ἀναγκαῖον ἐς τὴν αἵρεσιν τοῦ\nβελτίονος, ἀλλ’ ἔστι κρῖναι καὶ ἀπ' ἐκείνων.\nΛΥΚΙΝΟΣ Παπαί, ὦ Ἑρμότιμε, ὡς ἰσχυρὰ ταῦτα εἴρηκας\nἀπὸ τῶν μερῶν ἀξιῶν τὰ ὅλα εἰδέναι. καίτοι ἐγὼ\nτὰ ἐναντία ἀκούσας μέμνημαι ὡς ὁ μὲν τὸ ὅλον\nεἰδὼς εἰδείη ἂν καὶ τὸ μέρος, ὁ δὲ μόνον τὸ μέρος\nοὐκέτι καὶ τὸ ὅλον. οὕτως καί μοι τόδε ἀπόκριναι·\nὁ Φειδίας ἄν ποτε ἰδὼν ὄνυχα λέοντος ἔγνω ἄν\nὅτι λέοντός ἐστιν, εἰ μὴ ἑωράκει ποτὲ λέοντα\nὅλον; ἢ σὺ ἀνθρώπου χεῖρα ἰδὼν ἔσχες ἂν εἰπεῖν\nὅτι ἀνθρώπου ἐστὶ μὴ πρότερον εἰδὼς μηδὲ\nἑωρακὼς ἄνθρωπον; τί σιγᾷς; ἢ βούλει ἐγὼ\nἀποκρίνωμαι ὑπὲρ σοῦ τά γε ἀναγκαῖα ὅτι οὐκ\nἂν εἶχες; ὥστε κινδυνεύει ὁ Φειδίας ἄπρακτος\nἀπεληλυθέναι μάτην ἀναπλάσας τὸν λέοντα· οὐδὲν\nγὰρ πρὸς τὸν Διόνυσον ὦπται\n\nλέγων. ἢ πῶς\nταῦτα ἐκείνοις ὅμοια; τῷ μὲν γὰρ Φειδίᾳ καὶ σοὶ\nοὐδὲν ἄλλο τοῦ γνωρίζειν τὰ μέρη αἴτιον ἦν ἢ τὸ\nεἰδέναι τὸ ὅλον—ἄνθρωπον λέγω καὶ λέοντα· ἐν\n\n\n\n\n\n\n\n\nφιλοσοφίᾳ δέ, οἷον τῇ Στωϊκῶν, πῶς ἂν ἀπὸ τοῦ\nμέρους καὶ τὰ λοιπὰ ἴδοις; ἢ πῶς ἂν ἀποφαίνοιο\nὡς καλά; οὐ γὰρ οἶσθα τὸ ὅλον οὗ μέρη ἐκεῖνά\nἐστιν.\nὋ δὲ φής, ὅτι τὰ κεφάλαια ῥᾴδιον ἀκοῦσαι\nἁπάσης φιλοσοφίας ἐν ὀλίγῳ μορίῳ ἡμέρας (οἷον\nἀρχὰς αὐτῶν καὶ τέλη καὶ τί θεοὺς οἴονται εἶναι,\nτί ψυχήν, καὶ τίνες μὲν σώματα πάντα φασί, τίνες\nδὲ καὶ ἀσώματα εἶναι ἀξιοῦσι, καὶ ὅτι οἱ μὲν\nἡδονήν, οἱ δὲ τὸ καλὸν ἀγαθὸν καὶ εὔδαιμον\nτίθενται καὶ τὰ τοιαῦτα) οὑτωσὶ μὲν ἀκούσαντας\nἀποφήνασθαι ῥᾴδιον καὶ ἔργον οὐδέν· εἰδέναι δὲ\nὅστις ὁ τἀληθῆ λέγων ἐστίν, ὅρα μὴ οὐχὶ μορίου\nἐστὶν ἡμέρας ἀλλὰ πολλῶν ἡμερῶν δέηται. ἢ τί\nγὰρ ἐκεῖνοι παθόντες ὑπὲρ αὐτῶν τούτων ἑκατοντάδας\nκαὶ χιλιάδας βιβλίων ἕκαστοι συγγεγράφασιν,\nὡς πείσαιεν οἶμαι ἀληθῆ εἶναι τὰ ὀλίγα\nἐκεῖνα καὶ ἅ σοι δοκεῖ ῥᾴδια καὶ εὐμαθῆ; νῦν\nδὲ μάντεως οἶμαι δεήσει σοι κἀνταῦθα πρὸς τὴν\nαἵρεσιν τῶν κρειττόνων, εἰ μὴ ἀνέχῃ τὴν διατριβήν\nὡς ἀκριβῶς ἑλέσθαι, αὐτὸς ἅπαντα καὶ ὅλον\nἕκαστον κατανοήσας. ἐπίτομος γὰρ αὕτη γένοιτ'\nἄν, οὐκ ἔχουσα περιπλοκὰς οὐδ’ ἀναβολάς, εἰ\nμεταστειλάμενος τὸν μάντιν ἀκούσας τῶν κεφαλαίων\nἁπάντων σφαγιάζοιο ἐφ' ἑκάστοις·\n\nἀπαλλάξει\nγάρ σε ὁ θεὸς μυρίων πραγμάτων δείξας ἐν\nτῷ τοῦ ἱερείου ἥπατι ἅτινά σοι αἱρετέον.\nΕἰ δὲ βούλει, καὶ ἄλλο τι ἀπραγμονέστερον\nὑποθήσομαί σοι, ὡς μὴ ἱερεῖα καταθύῃς ταυτὶ καὶ\nθυσιάζῃς τῳ\n\nμηδὲ ἱερέα τινὰ τῶν μεγαλομίσθων\nπαρακαλῇς, ἀλλὰ ἐς κάλπιν ἐμβαλὼν γραμμάτια\n\n\n\n\n\nἔχοντα τῶν φιλοσόφων ἑκάστου τοὔνομα κέλευε\nπαῖδα—τῶν ἀνήβων ἀμφιθαλῆ τινα—προσελθόντα\nπρὸς τὴν κάλπιν ἀνελέσθαι ὅ τι ἂν πρῶτον ὑπὸ\nτὴν χεῖρα ἔλθῃ τῶν γραμματίων, καὶ τὸ λοιπὸν\nκατὰ τὸν λαχόντα ἐκεῖνον ὅστις ἂν ᾖ φιλοσόφει.\nΕΡΜΟΤΙΜΟΣ Ταυτὶ μέν, ὦ Λυκῖνε, βωμολοχικὰ καὶ οὐ κατά\nσε. σὺ δὲ εἰπέ μοι· ἤδη ποτὲ οἶνον ἐπρίω αὐτός;\nΛΥΚΙΝΟΣΚαὶ μάλα πολλάκις.\nΕΡΜΟΤΙΜΟΣἎρ' οὖν περιῄεις ἅπαντας ἐν κύκλῳ τοὺς ἐν τῇ\nπόλει καπήλους ἀπογευόμενος καὶ παραβάλλων\nκαὶ ἀντεξετάζων τοὺς οἴνους;\nΛΥΚΙΝΟΣΟὐδαμῶς.\nΕΡΜΟΤΙΜΟΣΧρὴ γὰρ οἶμαί σοι τῷ πρώτῳ χρηστῷ καὶ ἀξίῳ\nἐντυχόντι ἀποφέρεσθαι.\nΛΥΚΙΝΟΣΝὴ Δία.\nΕΡΜΟΤΙΜΟΣΚαὶ ἀπό γε τοῦ ὀλίγου ἐκείνου γεύματος εἶχες\nἂν εἰπεῖν ὁποῖος ἅπας ὁ οἶνός ἐστιν;\nΛΥΚΙΝΟΣΕἶχον γάρ.\nΕΡΜΟΤΙΜΟΣΕἰ δὲ δὴ ἔλεγες προσελθὼν τοῖς καπήλοις,\nἘπειδὴ κοτύλην πρίασθαι βούλομαι, δότε μοι, ὦ\n\n\n\n\nοὗτοι, ἐκπιεῖν ὅλον ἕκαστος ὑμῶν τὸν πίθον, ὡς\nδιὰ παντὸς ἐπεξελθὼν μάθοιμι ὅστις ἀμείνω τὸν\nοἶνον ἔχει καὶ ὅθεν μοι ὠνητέον. εἰ ταῦτα ἔλεγες,\nοὐκ ἂν οἴει καταγελάσαι σου αὐτούς, εἰ δὲ καὶ ἐπὶ\nπλέον ἐνοχλοίης τάχα ἂν καὶ προσχέαι τοῦ ὕδατος;\nΛΥΚΙΝΟΣΟἶμαι ἔγωγε καὶ δίκαιά γ' ἂν πάθοιμι.\nΕΡΜΟΤΙΜΟΣΚατὰ ταὐτὰ δὴ καὶ ἐν φιλοσοφίᾳ. τί δεῖ ἐκπιεῖν\nτὸν πίθον δυναμένους γε ἀπ' ὀλίγου τοῦ\nγεύματος εἰδέναι ὁποῖον τὸ πᾶν ἔστιν;\nΛΥΚΙΝΟΣ Ὡς ὀλισθηρὸς εἶ, ὦ Ἑρμότιμε, καὶ διαδιδράσκεις\nἐκ τῶν χειρῶν. πλὴν ἀλλὰ ὤνησάς γε·\nοἰόμενος γὰρ ἐκπεφευγέναι ἐς τὸν αὐτὸν κύρτον\nἐμπέπτωκας.\nΕΡΜΟΤΙΜΟΣΠῶς τοῦτο ἔφης;\nΛΥΚΙΝΟΣὍτι αὐθομολογούμενον πρᾶγμα λαβὼν καὶ\nγνώριμον ἅπασι τὸν οἶνον εἰκάζεις αὐτῷ τὰ\nἀνομοιότατα καὶ περὶ ὧν ἀμφισβητοῦσιν ἅπαντες\nἀφανῶν ὄντων. ὥστε ἔγωγε οὐκ ἔχω εἰπεῖν καθ'\nὅ τι σοι ὅμοιος φιλοσοφία καὶ οἶνος, εἰ μὴ\n\nἄρα\nκατὰ τοῦτο μόνον, ὅτι καὶ οἱ φιλόσοφοι ἀποδίδονται\nτὰ μαθήματα ὥσπερ οἱ κάπηλοι—κερασάμενοί\nγε οἱ πολλοὶ καὶ δολώσαντες καὶ κακομετροῦντες.\n\n\n\n\n\nοὑτωσὶ δὲ ἐπισκοπήσωμεν ὅ τι καὶ λέγεις· τὸν\nοἶνον φὴς τὸν ἐν τῷ πίθῳ ὅλον αὐτὸν αὑτῷ ὅμοιον\nεἶναι, καὶ μὰ Δί' οὐδὲν ἄτοπον. ἀλλὰ καὶ εἴ τις\nγεύσαιτο ἀρυσάμενος ὀλίγον ὅσον αὐτοῦ, εἴσεσθαι\nαὐτίκα ὁποῖος ἅπας ὁ πίθος ἐστίν, ἀκόλουθον καὶ\nτοῦτο, καὶ οὐδὲν ἂν ἔγωγέ τι ἀντεῖπον. ὅρα δὴ\nκαὶ τὸ μετὰ τοῦτο· φιλοσοφία καὶ οἱ φιλοσοφοῦντες\nοἷον ὁ διδάσκαλος ὁ σός, ἆρα ταὐτὰ\nπρὸς ὑμᾶς λέγει ὁσημέραι καὶ περὶ τῶν αὐτῶν ἢ\nἄλλα ἄλλοτε; πολλὰ γάρ ἐστι, πρόδηλον, ὦ\nἑταῖρε. ἢ οὐκ ἂν εἴκοσιν ἔτη\n\nπαρέμενες αὐτῷ\nκατὰ τὸν Ὀδυσσέα περινοστῶν καὶ περιπλανώμενος,\nεἰ τὰ αὐτὰ ἔλεγεν, ἀλλὰ ἀπέχρη ἄν σοι καὶ\nἅπαξ ἀκούσαντι.\nΕΡΜΟΤΙΜΟΣ Πῶς γὰρ οὔ;\nΛΥΚΙΝΟΣΠῶς οὖν οἷόν τέ σοι ἦν ἀπὸ τοῦ πρώτου γεύματος\nεἰδέναι τὰ πάντα; οὐ γὰρ τὰ αὐτά γε,\nἀλλὰ ἀεὶ ἕτερα καινὰ ἐπὶ καινοῖς ἐλέγετο, οὐχ\nὥσπερ ὁ οἶνος ὁ αὐτὸς ἦν. ὥστε, ὦ ἑταῖρε, ἢν\nμὴ ὅλον ἐκπίῃς τὸν πίθον, ἄλλως μεθύων περίει·\n\n\nἀτεχνῶς γὰρ ἐν τῷ πυθμένι δοκεῖ μοι ὁ θεὸς\nκατακρύψαι τὸ φιλοσοφίας ἀγαθὸν ὑπὸ τὴν τρύγα\nαὐτήν. δεήσει οὖν ὅλον ἐξαντλῆσαι ἐς τέλος, ἢ\nοὔποτ' ἂν εὕροις τὸ νεκτάρεον ἐκεῖνο πόμα, οὗ\nπάλαι διψῆν μοι δοκεῖς. σὺ δὲ οἴει τὸ τοιοῦτον\nαὐτὸ εἶναι, ὡς εἰ μόνον γεύσαιο αὐτοῦ καὶ σπάσαις\nμικρὸν ὅσον, αὐτίκα σε πάνσοφον γενησόμενον\n\n\n\n\n\nὥσπερ φασὶν ἐν Δελφοῖς τὴν πρόμαντιν, ἐπειδὰν\nπίῃ τοῦ ἱεροῦ νάματος, ἔνθεον εὐθὺς γίγνεσθαι καὶ\nχρᾶν τοῖς προσιοῦσιν. ἀλλ’ οὐχ οὕτως ἔχειν\nἔοικε· σύ γ' οὖν ὑπὲρ ἥμισυ τοῦ πίθου ἐκπεπωκὼς\nἐνάρχεσθαι ἔτι ἔλεγες.\nὅρα τοίνυν μὴ τῷδε μᾶλλον\nφιλοσοφία ἔοικεν· ὁ μὲν γὰρ πίθος ἔτι μενέτω σοι\nκαὶ ὁ κάπηλος, ἐνέστω δὲ μὴ οἶνος, ἀλλὰ πανσπερμία\nτις, πυρὸς ὑπεράνω καὶ μετὰ τοῦτον κύαμοι,\nεἶτα κριθαὶ καὶ ὑπὸ ταύταις φακοί, εἶτα ἐρέβινθοι\nκαὶ ἄλλα ποικίλα. πρόσει δὴ σὺ ὠνήσασθαι\nἐθέλων τῶν σπερμάτων, καὶ ὃς ἀφελὼν τοῦ\nπυροῦ, οὗπερ ἦν, ἀνέδωκέ σοι δεῖγμα ἐς τὴν χεῖρα,\nὡς ἴδοις, ἆρα οὖν ἔχοις ἂν εἰπεῖν εἰς ἐκεῖνο ἀποβλέπων\nεἰ καὶ οἱ ἐρέβινθοι καθαροὶ καὶ οἱ φακοὶ\nεὐτακεῖς καὶ οἱ κύαμοι οὐ διάκενοι;\nΕΡΜΟΤΙΜΟΣΟὐδαμῶς.\nΛΥΚΙΝΟΣΟὐ τοίνυν οὐδὲ φιλοσοφίαν ἀφ' ἑνὸς ὧν φήσει\nτις τοῦ πρώτου, μάθοι ἂν ἅπασαν ὁποία ἐστίν·\nοὐ γὰρ ἕν τι ἦν ὥσπερ ὁ οἶνος, ᾧπερ σὺ αὐτὴν\nἀπεικάζεις ἀξιῶν ὁμοίαν εἶναι τῷ γεύματι, τὸ δὲ\nἑτεροῖόν τι ὤφθη οὐ παρέργου τῆς ἐξετάσεως\nδεόμενον. οἶνον μὲν γὰρ φαῦλον πρίασθαι ἐν\nδυοῖν ὀβολοῖν ὁ κίνδυνος, αὐτὸν δέ τινα ἐν τῷ\nσυρφετῷ παραπολεῖσθαι, ὡς καὶ αὐτὸς ἐν ἀρχῇ\nἔφησθα, οὐ μικρὸν εἶναι κακόν. ἄλλως τε ὁ μὲν\nὅλον ἀξιῶν ἐκπιεῖν τὸν πίθον, ὡς κοτύλην πρίαιτο,\nζημιώσαι ἂν τὸν κάπηλον οὕτως ἀπίθανα γευόμενος,\nφιλοσοφία δὲ οὐδὲν ἂν τοιοῦτο πάθοι, ἀλλὰ\n\n\n\n\nκἂν ὅτι πάμπολλα πίῃς, οὐδέν τι ἐλάττων ὁ πίθος\nγίγνεται οὐδὲ ζημιώσεται ὁ κάπηλος. ἐπιρρεῖ γὰρ\nκατὰ τὴν παροιμίαν τὸ πρᾶγμα ἐξαντλούμενον ἐς\nτὸ ἔμπαλιν ἢ ὁ τῶν Δαναΐδων πίθος. ἐκεῖνος μὲν\nγὰρ τὸ ἐμβαλλόμενον οὐ συνεῖχεν, ἀλλὰ διέρρει\nεὐθύς. ἐντεῦθεν δὲ ἢν ἀφέλῃς τι, πλεῖον τὸ λοιπὸν\nγίγνεται.\nἘθέλω δέ σοι καὶ ἄλλο ὅμοιον εἰπεῖν φιλοσοφίας\nπερὶ γεύματος, καὶ μή με νομίσῃς βλασφημεῖν\nπερὶ αὐτῆς ἢν εἴπω ὅτι φαρμάκῳ ὀλεθρίῳ ἔοικεν,\nοἷον κωνείῳ ἢ ἀκονίτῳ ἢ ἄλλῳ τῶν τοιούτων. οὐδὲ\nγὰρ ταῦτα, ἐπείπερ θανατηφόρα ἐστίν, ἀποκτείνειεν\nἄν, εἴ τις ὀλίγον ὅσον ἀκαριαῖον ἀποξύσας αὐτῶν\nἄκρῳ τῷ ὄνυχι ἀπογεύσαιτο· ἀλλὰ ἢν μὴ τοσοῦτον\nὅσον χρή, καὶ ὅπως καὶ ξὺν οἷς, οὐκ ἂν ἀποθάνοι\nὁ προσενεγκάμενος· σὺ δὲ ἠξίους τοὐλάχιστον\nἐξαρεκεῖν, ὡς ἀποτελέσαι τὴν τοῦ ὅλου γνῶσιν.\nΕΡΜΟΤΙΜΟΣ Ἔστω ταῦτα ὡς βούλει, Λυκῖνε. τί οὖν;\nἑκατὸν χρὴ ἔτη βιῶναι καὶ τοσαῦτα ὑπομεῖναι\nπράγματα; ἢ οὐκ ἂν ἄλλως φιλοσοφήσαιμεν;\nΛΥΚΙΝΟΣΟὐ γάρ, ὦ Ἑρμότιμε· καὶ δεινὸν οὐδέν, εἴ γε\nἀληθῆ ἔλεγες ἐν ἀρχῇ, ὡς ὁ μὲν βίος βραχύς, ἡ\nδὲ τέχνη μακρή. νῦν δὲ οὐκ οἶδ’ ὅ τι παθὼν\nἀγανακτεῖς, εἰ μὴ αὐθημερὸν ἡμῖν πρὶν δῦναι ἥλιον\nΧρύσιππος ἢ Πλάτων ἢ Πυθαγόρας γένοιο.\nΕΡΜΟΤΙΜΟΣΠεριέρχῃ με, ὦ Λυκῖνε, καὶ συνελαύνεις ἐς\nστενὸν οὐδὲν ὑπ' ἐμοῦ δεινὸν παθών, ὑπὸ φθόνου\n\n\n\n\nδηλαδή, ὅτι ἐγὼ μὲν προὔκοπτον ἐν τοῖς μαθήμασι,\nσὺ δὲ ὠλιγώρησας ἑαυτοῦ τηλικοῦτος ὤν.\nΛΥΚΙΝΟΣΟἶσθ' οὖν ὃ δράσεις; ἐμοὶ μὲν ὥσπερ κορυβαντιῶντι\nμὴ πρόσεχε τὸν νοῦν, ἀλλ’ ἔα ληρεῖν,\nσὺ δὲ ὡς ἔχεις προχώρει ἐς τὸ πρόσθε τῆς ὁδοῦ\nκαὶ πέραινε κατὰ τὰ ἐξ ἀρχῆς σοι δεδογμένα\nπερὶ τούτων.\nΕΡΜΟΤΙΜΟΣἈλλ' οὐκ ἐᾷς σὺ βίαιος ὢν αἱρεῖσθαί τι, ἢν μὴ\nπειραθῶ ἁπάντων.\nΛΥΚΙΝΟΣΚαὶ μὴν εὖ εἰδέναι χρὴ ὡς οὐκ ἄν ποτε ἄλλο\nεἴποιμι. βίαιον δὲ λέγων ἐμὲ ἀναίτιον δοκεῖς μοι\nκατὰ τὸν ποιητὴν αἰτιάασθαι,\n\nαὐτόν, ἔστ' ἂν\nμὴ ἕτερός σοι λόγος συμμαχήσας ἀφέληται τῆς\nβίας, ἤδη ἀγόμενον· ἰδού γέ τοι καὶ τάδε πολλῷ\nβιαιότερα φαίη ἄν σοι ὁ λόγος· σὺ δὲ ἐκεῖνον\nπαρεὶς ἐμὲ ἴσως αἰτιάσῃ.\nΕΡΜΟΤΙΜΟΣΤὰ ποῖα; θαυμάζω γάρ, εἴ τι ἄρρητον καταλέλειπται\nαὐτῷ.\nΛΥΚΙΝΟΣ Οὐχ ἱκανὸν εἶναί φησι τὸ πάντα ἰδεῖν καὶ\nδιεξελθεῖν δι’ αὐτῶν, ὡς ἔχειν ἤδη ἑλέσθαι τὸ\nβέλτιστον, ἀλλ’ ἔτι τοῦ μεγίστου ἐνδεῖν.\nΕΡΜΟΤΙΜΟΣΤίνος τούτου;\nΛΥΚΙΝΟΣΚριτικῆς τινος, ὦ θαυμάσιε, καὶ ἐξεταστικῆς\nπαρασκευῆς καὶ νοῦ ὀξέος καὶ διανοίας ἀκριβοῦς\nκαὶ ἀδεκάστου, οἵαν χρὴ εἶναι τὴν περὶ τῶν\nτηλικούτων δικάσουσαν, ἢ μάτην ἂν ἅπαντα\nἑωραμένα εἴη. ἀποδοτέον οὖν φησι καὶ τῷ\nτοιούτῳ χρόνον οὐκ ὀλίγον καὶ προθέμενον ἅπαντα\nεἰς μέσον αἱρεῖσθαι διαμέλλοντα καὶ βραδύνοντα\nκαὶ πολλάκις ἐπισκοποῦντα, μήτε ἡλικίαν τοῦ\nλέγοντος ἑκάστου μήτε σχῆμα ἢ δόξαν ἐπὶ σοφίᾳ\nαἰδούμενον, ἀλλὰ κατὰ τοὺς Ἀρεοπαγίτας αὐτὸ\nποιοῦντα, οἳ ἐν νυκτὶ καὶ σκότῳ δικάζουσιν, ὡς\nμὴ ἐς τοὺς λέγοντας, ἀλλ’ ἐς τὰ λεγόμενα ἀποβλέποιεν.\nκαὶ τότ' ἤδη ἐξέσται σοι βεβαίως ἑλομένῳ\nφιλοσοφεῖν.\nΕΡΜΟΤΙΜΟΣΜετὰ τὸν βίον φής· ἐκ γὰρ τούτων οὐδενὸς\nἀνθρώπων βίος ἐξαρκέσειεν ἂν ὡς ἐπὶ πάντα\nἐλθεῖν καὶ ἕκαστον ἀκριβῶς ἐπιδεῖν καὶ ἐπιδόντα\nκρῖναι καὶ κρίναντα ἑλέσθαι καὶ ἑλόμενον φιλοσοφῆσαι,\nμόνως γὰρ ἂν\n\nοὕτως εὑρεθῆναι φὴς τἀληθές,\nἄλλως δὲ οὔ.\nΛΥΚΙΝΟΣ Ὀκνῶ γάρ σοι εἰπεῖν, ὦ Ἑρμότιμε, ὅτι οὐδὲ\nτοῦτό πω ἱκανόν, ἀλλ’ ἔτι μοι δοκοῦμεν λεληθέναι\nἡμᾶς αὐτοὺς οἰόμενοι μέν τι εὑρηκέναι βέβαιον,\nεὑρόντες δὲ οὐδέν, ὥσπερ οἱ ἁλιεύοντες πολλάκις\nκαθέντες τὰ δίκτυα καὶ βάρους τινὸς αἰσθόμενοι\n\n\n\n\n\nἀνέλκουσιν ἰχθῦς παμπόλλους γε περιβεβληκέναι\nἐλπίζοντες, εἶτα ἐπειδὰν κάμωσιν ἀνασπῶντες, ἢ\nλίθος τις ἀναφαίνεται αὐτοῖς ἢ κεράμιον ψάμμῳ\nσεσαγμένον. σκόπει μὴ καὶ ἡμεῖς τι τοιοῦτον\nἀνεσπάκαμεν.\nΕΡΜΟΤΙΜΟΣΟὐ μανθάνω τί σοι τὰ δίκτυα ταῦτα βούλεται·\nἀτεχνῶς γὰρ με περιβάλλεις αὐτοῖς.\nΛΥΚΙΝΟΣΟὐκοῦν πειρῶ διεκδῦναι· σὺν θεῷ γὰρ οἶσθα\nνεῖν, εἰ καί τις ἄλλος· ἐγὼ γὰρ κἂν ἐφ' ἅπαντας\nἔλθωμεν πειρώμενοι καὶ τοῦτο ἐργασώμεθά ποτε,\nοὐδέπω οὐδὲ τοῦτο δῆλον ἔσεσθαι νομίζω, εἴ τις\nἐξ αὐτῶν ἔχει τὸ ζητούμενον ἢ πάντες ὁμοίως\nἀγνοοῦσιν.\nΕΡΜΟΤΙΜΟΣΤί φής; οὐδὲ τούτων τις πάντως ἔχει;\nΛΥΚΙΝΟΣἌδηλον. ἤ σοι ἀδύνατον δοκεῖ ἅπαντας ψεύδεσθαι,\nτὸ δ’ ἀληθὲς ἄλλο τι εἶναι πρὸς μηδενὸς\nαὐτῶν πω εὑρημένον;\nΕΡΜΟΤΙΜΟΣ Πῶς οἷόν τε;\nΛΥΚΙΝΟΣΟὕτως· ἔστω γὰρ ὁ μὲν ἀληθὴς ἀριθμὸς ἡμῖν\nεἴκοσιν, οἷον, κυάμους τις εἴκοσιν ἐς τὴν χεῖρα\nλαβών, ἐπικλεισάμενος ἐρωτάτω δέκα τινάς,\nὁπόσοι εἰσὶν οἱ κύαμοι ἐν τῇ χειρὶ αὐτοῦ, οἱ δὲ\n\n\n\n\nεἰκάζοντες ὁ μὲν ἑπτά, ὁ δὲ πέντε, ὁ δὲ τριάκοντα\nλεγέτωσαν, ὁ δὲ τις δέκα ἢ πεντεκαίδεκα, καὶ\nὅλως ἄλλος ἄλλον τινὰ ἀριθμόν· ἐνδέχεται μέντοι\nκαὶ κατὰ τύχην τινὰ ἀληθεῦσαι, ἦ γάρ;\nΕΡΜΟΤΙΜΟΣΝαί.\nΛΥΚΙΝΟΣΟὐ μὴν οὐδὲ τοῦτο ἀδύνατον, ἅπαντας ἄλλον\nἄλλους ἀριθμοὺς εἰπεῖν, τοὺς ψευδεῖς καὶ οὐκ\nὄντας, μηδένα δὲ αὐτῶν φάναι ὅτι εἴκοσιν ὁ ἀνὴρ\nκυάμους ἔχει. ἢ τί φής;\nΕΡΜΟΤΙΜΟΣΟὐκ ἀδύνατον.\nΛΥΚΙΝΟΣΚατὰ ταὐτὰ τοίνυν ἅπαντες μὲν οἱ φιλοσοφοῦντες\nτὴν εὐδαιμονίαν ζητοῦσιν ὁποῖόν τί ἐστι,\nκαὶ λέγουσιν ἄλλος ἄλλο τι αὐτὴν εἶναι, ὁ μὲν\nἡδονήν, ὁ δὲ τὸ καλόν, ὁ δὲ ὅσα ἕτερά φασι περὶ\nαὐτῆς. εἰκὸς μὲν οὖν καὶ τούτων ἕν τι εἶναι τὸ\nεὔδαιμον, οὐκ ἀπεικὸς δὲ καὶ ἄλλο τι παρ' αὐτὰ\nπάντα. καὶ ἐοίκαμεν ἡμεῖς ἀνάπαλιν ἢ ἐχρῆν,\nπρὶν τὴν ἀρχὴν εὑρεῖν, ἐπείγεσθαι πρὸς τὸ τέλος.\nἔδει δ’ οἶμαι πρότερον φανερὸν γενέσθαι ὅτι ἔγνωσται\nτἀληθὲς καὶ πάντως ἔχει τις αὐτὸ εἰδὼς τῶν\nφιλοσοφούντων. εἶτα μετὰ τοῦτο τὸ ἑξῆς ἂν ἦν\nζητῆσαι, ᾧ πειστέον ἐστίν.\nΕΡΜΟΤΙΜΟΣὭστε, ὦ Λυκῖνε, τοῦτο φής, ὅτι οὐδ’ ἂν διὰ\nπάσης φιλοσοφίας χωρήσωμεν, οὐδὲ τότε πάντως\nἕξομεν τἀληθὲς εὑρεῖν.\nΛΥΚΙΝΟΣΜὴ ἐμέ, ὦγαθέ, ἐρώτα, ἀλλὰ τὸν λόγον αὖθις\nαὐτόν· καὶ ἴσως ἂν ἀποκρίναιτό σοι ὅτι οὐδέπω,\nἔστ' ἂν ἄδηλον ᾖ εἰ ἕν τι τούτων ἐστὶν ὧν οὗτοι\nλέγουσιν.\nΕΡΜΟΤΙΜΟΣ Οὐδέποτε ἄρα ἐξ ὧν σὺ φὴς εὑρήσομεν οὐδὲ\nφιλοσοφήσομεν, ἀλλὰ δεήσει ἡμᾶς ἰδιώτην τινὰ\nβίον ζῆν ἀποστάντας τοῦ φιλοσοφεῖν. τοῦτο\nξυμβαίνει γε ἐξ\n\nὧν φής, ἀδύνατον εἶναι φιλοσοφῆσαι\nκαὶ ἀνέφικτον ἀνθρώπῳ γε ὄντι. ἀξιοῖς γὰρ\nτὸν φιλοσοφήσειν μέλλοντα ἑλέσθαι πρῶτον φιλοσοφίαν\nτὴν ἀρίστην, ἡ δὲ αἵρεσις οὕτως σοι ἐδόκει\nμόνως ἀκριβὴς ἂν γενέσθαι, εἰ διὰ πάσης φιλοσοφίας\nχωρήσαντες ἑλοίμεθα τὴν ἀληθεστάτην.\nεἶτα λογιζόμενος ἐτῶν ἀριθμόν, ὁπόσος ἑκάστῃ\nἱκανός, ὑπερεξέπιπτες ἀπομηκύνων τὸ πρᾶγμα ἐς\nγενεὰς ἄλλας, ὡς ὑπερήμερον γίγνεσθαι τἀληθὲς\nτοῦ ἑκάστου βίου. τελευτῶν δὲ καὶ τοῦτο αὐτὸ\nοὐκ ἀνενδοίαστον ἀποφαίνεις, ἄδηλον εἶναι λέγων\nεἴτε εὕρηται πρὸς τῶν φιλοσοφούντων πάλαι\nτἀληθὲς εἴτε καὶ μή.\nΛΥΚΙΝΟΣΣὺ δὲ πῶς, ὦ Ἑρμότιμε, δύναιο ἂν ἐπομοσάμενος\nεἰπεῖν ὅτι εὕρηται πρὸς αὐτῶν;\nΕΡΜΟΤΙΜΟΣἘγὼ μὲν οὐκ ἂν ὀμόσαιμι.\nΛΥΚΙΝΟΣΚαίτοι πόσα ἄλλα παρεῖδον ἑκών σοι ἐξετάσεως\nμακρᾶς καὶ αὐτὰ δεόμενα;\nΕΡΜΟΤΙΜΟΣ Τὰ ποῖα;\nΛΥΚΙΝΟΣΟὐκ ἀκούεις τῶν Στωϊκῶν ἢ Ἐπικουρείων ἢ\nΠλατωνικῶν εἶναι φασκόντων τοὺς μὲν εἰδέναι\nτοὺς λόγους ἑκάστους, τοὺς δὲ μή, καίτοι τά γε\nἄλλα πάνυ ἀξιοπίστους ὄντας;\nΕΡΜΟΤΙΜΟΣἈληθῆ ταῦτα.\nΛΥΚΙΝΟΣΤὸ τοίνυν διακρῖναι τοὺς εἰδότας καὶ διαγνῶναι\nἀπὸ τῶν οὐκ εἰδότων μέν, φασκόντων δέ, οὔ σοι\nδοκεῖ πάνυ ἐργῶδες εἶναι;\nΕΡΜΟΤΙΜΟΣΚαὶ μάλα.\nΛΥΚΙΝΟΣΔεήσει τοίνυν σέ, εἰ μέλλεις Στωϊκῶν τὸν\nἄριστον εἴσεσθαι, εἰ καὶ μὴ ἐπὶ πάντας, ἀλλ’ οὖν\nἐπὶ τοὺς πλείστους αὐτῶν ἐλθεῖν καὶ πειραθῆναι\nκαὶ τὸν ἀμείνω προστήσασθαι διδάσκαλον, γυμνασάμενόν\nγε πρότερον καὶ κριτικὴν τῶν τοιούτων\nδύναμιν πορισάμενον, ὡς μή σε λάθῃ ὁ χείρων\nπροκριθείς. καὶ σὺ καὶ πρὸς τοῦτο ὅρα ὅσου δεῖ\nτοῦ χρόνου, οὗ ἑκὼν παρῆκα δεδιὼς μὴ σὺ ἀγανακτήσῃς,\nκαίτοι τό γε μέγιστόν τε ἅμα καὶ\nἀναγκαιότατον ἐν τοῖς τοιούτοις, λέγω δὴ τοῖς\nἀδήλοις τε καὶ ἀμφιβόλοις, ἓν τοῦτό ἐστιν οἶμαι.\nκαὶ μόνη σοι αὕτη πιστὴ καὶ βέβαιος ἐλπὶς ἐπὶ\nτὴν ἀλήθειάν τε καὶ εὕρεσιν αὐτῆς, ἄλλη δὲ οὐδ’\nἡτισοῦν ἢ τὸ κρίνειν δύνασθαι καὶ χωρίζειν ἀπὸ\n\n\n\n\nτῶν ἀληθῶν τὰ ψευδῆ ὑπάρχειν σοι καὶ κατὰ τοὺς\nἀργυρογνώμονας διαγιγνώσκειν ἅ τε δόκιμα καὶ\nἀκίβδηλα καὶ ἃ παρακεκομμένα, καὶ εἴ ποτε\nτοιαύτην τινὰ δύναμιν καὶ τέχνην πορισάμενος\nᾔεις ἐπὶ τὴν ἐξέτασιν τῶν λεγομένων· εἰ δὲ μή,\nεὖ ἴσθι ὡς οὐδὲν κωλύσει σε τῆς ῥινὸς ἕλκεσθαι\nὑφ' ἑκάστων ἢ θαλλῷ προδειχθέντι ἀκολουθεῖν\nὥσπερ τὰ πρόβατα· μᾶλλον δὲ τῷ ἐπιτραπεζίῳ\nὕδατι ἐοικὼς ἔσῃ, ἐφ' ὅ τι ἂν μέρος ἑλκύσῃ σέ τις\nἄκρῳ τῷ δακτύλῳ ἀγόμενος, ἢ καὶ νὴ Δία καλάμῳ\nτινὶ ἐπ' ὄχθῃ παραποταμίᾳ πεφυκότι καὶ πρὸς\nπᾶν τὸ πνέον καμπτομένῳ, κἂν μικρά τις αὔρα\nδιαφυσήσασα διασαλεύσῃ αὐτόν.\nὩς εἴ γέ τινα εὕροις\n\nδιδάσκαλον, ὃς ἀποδείξεως\nπέρι καὶ τῆς τῶν ἀμφισβητουμένων διακρίσεως\nτέχνην τινὰ εἰδὼς διδάξειέ σε, παύσῃ δηλαδὴ\nπράγματα ἔχων. αὐτίκα γὰρ σοι τὸ βέλτιστον\nφανεῖται καὶ τἀληθὲς ὑπαχθὲν τῇ ἀποδεικτικῇ\nταύτῃ τέχνῃ καὶ τὸ ψεῦδος ἐλεγχθήσεται, καὶ\nσὺ βεβαίως ἑλόμενος καὶ κρίνας φιλοσοφήσεις\nκαὶ τὴν τριπόθητον εὐδαιμονίαν κτησάμενος\nβιώσῃ μετ' αὐτῆς ἅπαντα συλλήβδην ἔχων τἀγαθά.\nΕΡΜΟΤΙΜΟΣΕὖ γε, ὦ Λυκῖνε. παρὰ πολὺ γὰρ ταῦτα ἀμείνω\nκαὶ ἐλπίδος οὐ μικρᾶς ἐχόμενα λέγεις, καὶ ζητητέος,\nὡς ἔοικεν, ἡμῖν ἀνήρ τις τοιοῦτος, διαγνωστικούς\nτε καὶ διακριτικοὺς ποιήσων ἡμᾶς καὶ τὸ μέγιστον\nἀποδεικτικούς· ὡς τά γε μετὰ ταῦτα ῥᾴδια ἤδη\nκαὶ ἀπράγμονα καὶ οὐ πολλῆς διατριβῆς δεόμενα.\nκαὶ ἔγωγε ἤδη χάριν οἶδά σοι ἐξευρόντι σύντομόν\nτινα ταύτην ἡμῖν καὶ ἀρίστην ὁδόν.\nΛΥΚΙΝΟΣΚαὶ μὴν οὐδέπω χάριν ἄν μοι εἰδείης εἰκότως·\nοὐδὲν γάρ σοι ἐξευρηκὼς ἔδειξα, ὡς ἐγγυτέρω σε\nποιήσειν τῆς ἐλπίδος, τὸ δὲ πολὺ πορρωτέρω\nγεγόναμεν ἢ πρότερον ἦμεν καὶ κατὰ τοὺς\nπαροιμιαζομένους “πολλὰ μοχθήσαντες ὁμοίως\nἐσμέν.”\nΕΡΜΟΤΙΜΟΣΠῶς τοῦτο φής; πάνυ γὰρ λυπηρόν τι καὶ\nδύσελπι ἐρεῖν ἔοικας.\nΛΥΚΙΝΟΣ Ὅτι, ὦ ἑταῖρε, κἂν εὕρωμεν ὑπισχνούμενόν\nτινα εἰδέναι τε ἀπόδειξιν καὶ ἄλλον διδάξειν, οὐκ\nαὐτίκα, οἶμαι, πιστεύσομεν αὐτῷ, ἀλλά τινα\nζητήσομεν τὸν κρῖναι δυνάμενον, εἰ ἀληθῆ ὁ ἀνὴρ\nλέγει. κἂν τούτου εὐπορήσωμεν, ἄδηλον ἔτι\nἡμῖν εἰ ὁ ἐπιγνώμων οὗτος οἶδε διαγιγνώσκειν τὸν\nὀρθῶς κρινοῦντα ἢ μή, καὶ ἐπ' αὐτὸν αὖθις τοῦτον\nἄλλου ἐπιγνώμονος, οἶμαι, δεῖ. ἡμεῖς γὰρ πόθεν\nἂν εἰδείημεν διακρίνειν τὸν ἄριστα κρῖναι δυνάμενον;\nὁρᾷς ὅποι τοῦτο ἀποτείνεται καὶ ὡς ἀπέραντον\nγίγνεται, στῆναί ποτε καὶ καταληφθῆναι\nμὴ δυνάμενον; ἐπεὶ καὶ τὰς ἀποδείξεις αὐτάς,\nὁπόσας οἷόν τε εὑρίσκειν, ἀμφισβητουμένας ὄψει\nκαὶ μηδὲν ἐχούσας βέβαιον. αἱ γοῦν πλεῖσται\nαὐτῶν δι’ ἄλλων ἀμφισβητουμένων πείθειν ἡμᾶς\nβιάζονται εἰδέναι, αἱ δὲ τοῖς πάνυ προδήλοις τὰ\nἀφανέστατα συνάπτουσαι οὐδὲν αὐτοῖς κοινωνοῦντα\nἀποδείξεις ὅμως αὐτῶν εἶναι φάσκουσιν, ὥσπερ\nεἴ τις οἴοιτο ἀποδείξειν εἶναι θεούς, διότι βωμοὶ\nαὐτῶν ὄντες φαίνονται. ὥστε, ὦ Ἑρμότιμε, οὐκ\n\n\n\n\nοἶδ’ ὅπως καθάπερ οἱ ἐν κύκλῳ θέοντες ἐπὶ τὴν\nαὐτὴν ἀρχὴν καὶ ἀπορίαν ἐπανεληλύθαμεν.\nΕΡΜΟΤΙΜΟΣ Οἷά με εἰργάσω, ὦ Λυκῖνε, ἄνθρακάς μοι τὸν\nθησαυρὸν ἀποφήνας, καὶ ὡς ἔοικεν ἀπολεῖταί μοι\nτὰ τοσαῦτα ἔτη καὶ ὁ κάματος ὁ πολύς.\nΛΥΚΙΝΟΣἈλλ', ὦ Ἑρμότιμε, πολὺ ἔλαττον ἀνιάσῃ, ἢν\nἐννοήσῃς ὅτι οὐ μόνος ἔξω μένεις τῶν ἐλπισθέντων\nἀγαθῶν, ἀλλὰ πάντες ὡς ἔπος εἰπεῖν περὶ ὄνου\nσκιᾶς μάχονται οἱ φιλοσοφοῦντες. ἢ τίς ἄρα\nδύναιτο δι’ ἐκείνων ἁπάντων χωρῆσαι ὧν ἔφην;\nὅπερ ἀδύνατον καὶ αὐτὸς λέγεις εἶναι. νῦν δὲ\nὅμοιόν μοι δοκεῖς ποιεῖν ὥσπερ εἴ τις δακρύοι καὶ\nαἰτιῷτο τὴν τύχην, ὅτι μὴ δύναιτο ἀνελθεῖν ἐς τὸν\nοὐρανόν, ἢ ὅτι μὴ βύθιος ὑποδὺς εἰς τὴν θάλατταν\nἀπὸ Σικελίας ἐς Κύπρον ἀναδύσεται, ἢ ὅτι μὴ\nἀρθεὶς πτηνὸς αὐθημερὸν ἀπὸ τῆς Ἑλλάδος εἰς\nἸνδοὺς τελεῖ. τὸ δ’ αἴτιον τῆς λύπης, ὅτι ἠλπίκει,\nοἶμαι, ἢ ὄναρ ποτὲ ἰδὼν τοιοῦτον ἢ αὐτὸς αὑτῷ\nἀναπλάσας, οὐ πρότερον ἐξετάσας εἰ ἐφικτὰ εὔχεται\nκαὶ κατὰ τὴν ἀνθρώπου φύσιν. καὶ δὴ καὶ σέ,\nὦ ἑταῖρε, πολλὰ καὶ θαυμαστὰ ὀνειροπολοῦντα\nνύξας ὁ λόγος ἀπὸ τοῦ ὕπνου ἐκθορεῖν ἐποίησεν·\nεἶτα ὀργίζῃ αὐτῷ ἔτι μόλις τοὺς ὀφθαλμοὺς\nἀνοίγων καὶ τὸν ὕπνον οὐ ῥᾳδίως ἀποσειόμενος ὑφ'\nἡδονῆς ὧν ἑώρας. πάσχουσι δὲ αὐτὸ καὶ οἱ τὴν\nκενὴν μακαρίαν ἑαυτοῖς ἀναπλάττοντες, ἢν μεταξὺ\nπλουτοῦσιν αὐτοῖς καὶ θησαυροὺς ἀνορύττουσιν\nκαὶ βασιλεύουσιν καὶ τὰ ἄλλα εὐδαιμονοῦσιν—οἷα\n\n\n\n\nπολλὰ ἡ θεὸς ἐκείνη ῥᾳδιουργεῖ, ἡ Εὐχή, μεγαλόδωρος\nοὖσα καὶ πρὸς οὐδὲν ἀντιλέγουσα, κἂν πτηνὸς\nθέλῃ τις γενέσθαι, κἂν κολοσσιαῖος τὸ μέγεθος,\nκἂν ὄρη ὅλα χρυσᾶ εὑρίσκειν· ἢν τοίνυν ταῦτα\nἐννοοῦσιν αὐτοῖς ὁ παῖς προσελθὼν ἔρηταί τι τῶν\nἀναγκαίων, οἷον ὅθεν ἄρτους ὠνητέον ἢ ὅ τι\nφατέον πρὸς τὸν ἀπαιτοῦντα τοὐνοίκιον ἐκ πολλοῦ\nπεριμένοντα, οὕτως ἀγανακτοῦσιν ὡς ὑπὸ τοῦ\nἐρομένου καὶ παρενοχλήσαντος ἀφαιρεθέντες ἅπαντα\nἐκεῖνα τἀγαθὰ καὶ ὀλίγου δέουσι τὴν ῥῖνα τοῦ\nπαιδὸς ἀποτραγεῖν.\nἈλλὰ σύ, ὦ φιλότης, μὴ πάθῃς αὐτὸ πρὸς ἐμέ,\nεἴ σε θησαυροὺς ἀνορύττοντα καὶ πετόμενον καί\nτινας ἐννοίας ὑπερφυεῖς ἐννοοῦντα καί τινας\nἐλπίδας ἀνεφίκτους ἐλπίζοντα φίλος ὢν οὐ περιεῖδον\nδιὰ παντὸς τοῦ βίου ὀνείρῳ ἡδεῖ μὲν ἴσως,\nἀτὰρ ὀνείρῳ γε συνόντα, διαναστάντα δὲ ἀξιῶ\nπράττειν τι τῶν ἀναγκαίων καὶ ὅ σε παραπέμψει\nἐς τὸ λοιπὸν τοῦ βίου τὰ κοινὰ ταῦτα φρονοῦντα.\nἐπεὶ ὅ γε νῦν ἔπραττες καὶ ἐπενόεις, οὐδὲν τῶν\nἹπποκενταύρων καὶ Χιμαιρῶν καὶ Γοργόνων\nδιαφέρει, καὶ ὅσα ἄλλα ὄνειροι καὶ ποιηταὶ καὶ\nγραφεῖς ἐλεύθεροι ὄντες ἀναπλάττουσιν οὔτε γενόμενα\nπώποτε οὔτε γενέσθαι δυνάμενα. καὶ ὅμως\nὁ πολὺς λεὼς πιστεύουσιν αὐτοῖς καὶ κηλοῦνται\nὁρῶντες ἢ ἀκούοντες τὰ τοιαῦτα διὰ τὸ ξένα καὶ\nἀλλόκοτα εἶναι.\nΚαὶ σὺ δὴ μυθοποιοῦ τινος ἀκούσας ὡς ἔστιν\nτις γυνὴ ὑπερφυὴς τὸ κάλλος, ὑπὲρ τὰς Χάριτας\nαὐτὰς ἢ τὴν Οὐρανίαν,\n\nμὴ πρότερον ἐξετάσας εἰ\nἀληθῆ λέγει καὶ εἰ ἔστι που τῆς γῆς ἡ ἄνθρωπος\n\n\n\n\n\nαὕτη, ἤρας εὐθύς, ὥσπερ φασὶ τὴν Μήδειαν ἐξ\nὀνείρατος ἐρασθῆναι τοῦ Ἰάσονος. ὃ δὲ δὴ\nμάλιστά σε πρὸς τὸν ἔρωτα ἐπηγάγετο καὶ τοὺς\nἄλλους δέ, ὁπόσοι τοῦ αὐτοῦ σοι εἰδώλου ἐρῶσι,\nτοῦτο ἦν, ὥς γέ μοι εἰκάζοντι φαίνεται, τὸ τὸν\nλέγοντα ἐκεῖνον περὶ τῆς γυναικός, ἐπείπερ ἐπιστεύθη\nτὸ πρῶτον ὅτι ἀληθῆ λέγει, ἀκόλουθα\nἐπάγειν· εἰς τοῦτο γὰρ ἑωρᾶτε μόνον, καὶ διὰ\nτοῦτο εἷλκεν ὑμᾶς τῆς ῥινός, ἐπείπερ ἅπαξ τὴν\nπρώτην λαβὴν ἐνεδώκατε αὐτῷ, καὶ ἦγεν ἐπὶ τὴν\nἀγαπωμένην δι’ ἧς ἔλεγεν εὐθείας ὁδοῦ. ῥᾴδια\nγάρ, οἶμαι, τὰ μετὰ ταῦτα καὶ οὐδεὶς ὑμῶν ἔτι\nἐπιστρεφόμενος εἰς τὴν εἴσοδον ἐξήταζεν εἰ ἀληθής\nἐστιν καὶ εἰ μὴ ἔλαθεν καθ' ἣν οὐκ ἐχρῆν εἰσελθών,\nἀλλ’ ἠκολούθει τοῖς τῶν προωδευκότων ἴχνεσι,\nκαθάπερ τὰ πρόβατα πρὸς τὸν ἡγούμενον, δέον\nἐπὶ τῇ εἰσόδῳ καὶ κατὰ τὴν ἀρχὴν εὐθὺς σκέψασθαι,\nεἴπερ εἰσιτητέον.\nὋ δέ φημι, σαφέστερον ἂν μάθοις, ἤν τι τοιοῦτον\nὅμοιον παραθεωρήσῃς αὐτῷ· λέγοντος γάρ τινος\nτῶν μεγαλοτόλμων τούτων ποιητῶν, ὡς γένοιτό\nποτε τρικέφαλος καὶ ἑξάχειρ ἄνθρωπος, ἂν τὸ\nπρῶτον ταῦτα ἀπραγμόνως ἀποδέξῃ μὴ ἐξετάσας\nεἰ δυνατόν, ἀλλὰ πιστεύσας, εὐθὺς ἀκολούθως ἂν\nἐπάγοι τὰ λοιπά, ὡς καὶ ὀφθαλμοὺς ὁ αὐτὸς εἶχεν\nἓξ καὶ ὦτα ἓξ καὶ φωνὰς τρεῖς ἅμα ἠφίει καὶ\nἤσθιεν διὰ τριῶν στομάτων καὶ δακτύλους τριάκοντα\nεἶχεν, οὐχ ὥσπερ ἕκαστος ἡμῶν δέκα ἐν\nἀμφοτέραις ταῖς χερσί· καὶ εἰ πολεμεῖν δέοι, αἱ\nτρεῖς μὲν χεῖρες ἑκάστη πέλτην ἢ γέρρον ἢ ἀσπίδα\nεἶχον, αἱ τρεῖς δὲ ἡ μὲν πέλεκυν κατέφερεν, ἡ δὲ\nλόγχην ἠφίει, ἡ δὲ τῷ ξίφει ἐχρῆτο. καὶ τίς ἔτι\n\n\n\n\nἂν ἀπιστήσειε ταῦτα λέγοντι αὐτῷ; ἀκόλουθα γὰρ\nτῇ ἀρχῇ, περὶ ᾗς ἐχρῆν εὐθὺς σκοπεῖν εἴπερ\nπαραδεκτέα\n\nκαὶ εἰ συγχωρητέα οὕτως ἔχειν.\nἢν δὲ ἅπαξ ἐκεῖνα δῷς, ἐπιρρεῖ τὰ λοιπὰ καὶ\nοὔποτε στήσεται καὶ τὸ ἀπιστεῖν αὐτοῖς οὐκέτι\nῥᾴδιον, ἐπείπερ ἀκόλουθα καὶ ὅμοιά ἐστιν τῇ\nσυγχωρηθείσῃ ἀρχῇ· ἅπερ καὶ ὑμεῖς πάσχετε.\nὑπὸ γὰρ δὴ ἔρωτος καὶ προθυμίας οὐκ ἐξετάσαντες\nτὰ κατὰ τὴν εἴσοδον ἑκάστην ὅπως ὑμῖν ἔχει,\nπροχωρεῖτε ὑπὸ τῆς ἀκολουθίας ἑλκόμενοι, οὐκ\nἐννοοῦντες εἴ τι γένοιτο ἂν ἀκόλουθόν τι αὑτῷ καὶ\nψεῦδος ὄν· οἷον, εἴ τις λέγοι τὰ δὶς πέντε ἑπτὰ\nεἶναι καὶ σὺ πιστεύσειας αὐτῷ μὴ ἀριθμήσας ἐπὶ\nσαυτοῦ, ἐπάξει δηλαδὴ ὅτι καὶ τετράκις πέντε\nτετταρεσκαίδεκα πάντως ἐστὶ καὶ μέχρι ἂν ὅτου\nἐθελήσῃ. οἷα καὶ ἡ θαυμαστὴ γεωμετρία ποιεῖ—κἀκείνη\nγὰρ τοὺς ἐν ἀρχῇ ἀλλόκοτά τινα αἰτήματα\nαἰτήσασα καὶ συγχωρηθῆναι αὐτῇ ἀξιώσασα οὐδὲ\nσυστῆναι δυνάμενα—σημεῖά τινα ἀμερῆ καὶ γραμμὰς\nἀπλατεῖς καὶ τὰ τοιαῦτα, ἐπὶ σαθροῖς τοῖς\nθεμελίοις τούτοις οἰκοδομεῖ τὰ τοιαῦτα καὶ ἀξιοῖ\nεἰς ἀπόδειξιν ἀληθῆ λέγειν ἀπὸ ψευδοῦς τῆς ἀρχῆς\nὁρμωμένη.\nΚατὰ ταὐτὰ τοίνυν καὶ ὑμεῖς δόντες τὰς ἀρχὰς\nτῆς προαιρέσεως ἑκάστης πιστεύετε τοῖς ἑξῆς καὶ\nγνώρισμα τῆς ἀληθείας αὐτῶν τὴν ἀκολουθίαν\nἡγεῖσθε εἶναι ψευδῆ οὖσαν. εἶτα οἱ μὲν ὑμῶν\nἐναποθνήσκουσιν ταῖς ἐλπίσι, πρὶν ἰδεῖν τἀληθὲς\nκαὶ καταγνῶναι τῶν ἐξαπατησάντων ἐκείνων, οἱ\nδὲ κἂν αἴσθωνται ἐξηπατημένοι ὀψέ ποτε γέροντες\nἤδη γενόμενοι, ὀκνοῦσιν ἀναστρέφειν αἰδούμενοι\nεἰ δεήσει τηλικούτους αὐτοὺς ὄντας ἐξομολογήσασθαι\n\n\n\n\nὅτι παίδων πράγματα ἔχοντες οὐ συνίεσαν·\nὥστε ἐμμένουσιν τοῖς αὐτοῖς ὑπ' αἰσχύνης καὶ\nἐπαινοῦσι τὰ παρόντα καὶ ὁπόσους ἂν δύνωνται\nπροτρέπουσιν ἐπὶ τὰ αὐτά, ὡς ἂν μὴ μόνοι\nἐξηπατημένοι ὦσιν ἀλλὰ ἔχωσι παραμυθίαν τὸ καὶ\nπολλοὺς καὶ ἄλλους τὰ ὅμοια παθεῖν αὐτοῖς. καὶ\nγὰρ αὖ κἀκεῖνο ὁρῶσιν, ὅτι ἢν τἀληθὲς εἴπωσιν\nοὐκέτι σεμνοὶ ὥσπερ νῦν καὶ ὑπὲρ τοὺς πολλοὺς\nδόξουσιν οὐδὲ τιμήσονται ὁμοίως. οὐκ ἂν οὖν\nἑκόντες εἴποιεν εἰδότες, ἀφ' οἵων ἐκπεσόντες\nὅμοιοι τοῖς ἄλλοις δόξουσιν. ὀλίγοις δ’ ἂν πάνυ\nἐντύχοις ὑπ' ἀνδρείας τολμῶσι λέγειν ὅτι ἐξηπάτηνται\nκαὶ τοὺς ἄλλους ἀποτρέπειν τῶν ὁμοίων\nπειρωμένους. εἰ δ’ οὖν τινι τοιούτῳ ἐντύχοις,\nφιλαλήθη τε κάλει τὸν τοιοῦτον καὶ χρηστὸν καὶ\nδίκαιον καί, εἰ βούλει, φιλόσοφον· οὐ γὰρ ἂν\nφθονήσαιμι τούτῳ μόνῳ τοῦ ὀνόματος. οἱ δ’ ἄλλοι\nἢ οὐδὲν ἀληθὲς ἴσασιν οἰόμενοι εἰδέναι ἢ εἰδότες\nἀποκρύπτονται ὑπὸ δειλίας καὶ αἰσχύνης καὶ τοῦ\nπροτιμᾶσθαι βούλεσθαι.\nΚαίτοι πρὸς τῆς Ἀθηνᾶς ἅπαντα μὲν ἃ ἔφην,\nἐάσωμεν αὐτοῦ καταβαλόντες καὶ λήθη τις ἔστω\nαὐτῶν ὥσπερ τῶν πρὸ Εὐκλείδου ἄρχοντος\nπραχθέντων. ὑποθέμενοι δὲ ταύτην φιλοσοφίαν\nὀρθὴν εἶναι τὴν τῶν Στωϊκῶν, ἄλλην δὲ μηδ’ ἡντιναοῦν,\nἴδωμεν εἰ ἐφικτὴ αὕτη καὶ δυνατή ἐστιν,\nἢ μάτην κάμνουσιν ὁπόσοι ἐφίενται αὐτῆς. τὰς\nμὲν γὰρ ὑποσχέσεις ἀκούω θαυμαστάς τινας,\nἡλίκα εὐδαιμονήσουσιν οἱ ἐς τὸ ἀκρότατον ἐλθόντες,\nμόνους γὰρ τούτους πάντα συλλαβόντας ἕξειν\nτὰ τῷ ὄντι ἀγαθά. τὸ μετὰ ταῦτα δὲ σὺ ἂν\n\n\n\n\n\n\nἄμεινον εἰδείης, εἴ τινι ἐντετύχηκας τοιούτῳ\nΣτωϊκῷ τῶν ἄκρων,\n\nοἵῳ μήτε λυπεῖσθαι μήθ'\nὑφ' ἡδονῆς κατασπᾶσθαι μήτε ὀργίζεσθαι, φθόνου\nδὲ κρείττονι καὶ πλούτου καταφρονοῦντι καὶ\nσυνόλως εὐδαίμονι. ὁποῖον χρὴ τὸν κανόνα εἶναι\nκαὶ γνώμονα τοῦ κατὰ τὴν ἀρετὴν βίου—ὁ γὰρ\nκαὶ κατὰ μικρότατον ἐνδέων ἀτελής, κἂν πάντα\nπλείω ἔχῃ—εἰ δὲ τοῦτο οὐχί, οὐδέπω εὐδαίμων.\nΕΡΜΟΤΙΜΟΣ Οὐδένα τοιοῦτον εἶδον.\nΛΥΚΙΝΟΣΕὖ γε, ὦ Ἑρμότιμε, ὅτι οὐ ψεύδῃ ἑκών. εἰς τί\nδ’ οὖν ἀποβλέπων φιλοσοφεῖς, ὅταν ὁρᾷς μήτε τὸν\nδιδάσκαλον τὸν σὸν μήτε τὸν ἐκείνου μήτε τὸν πρὸ\nαὐτοῦ μηδ’ ἂν εἰς δεκαγονίαν ἀναγάγῃς μηδένα\nαὐτῶν σοφὸν ἀκριβῶς καὶ διὰ τοῦτο εὐδαίμονα\nγεγενημένον; οὐδὲ γὰρ ἂν ἐκεῖνο ὀρθῶς εἴποις ὡς\nἀπόχρη κἂν πλησίον γένῃ τῆς εὐδαιμονίας, ἐπεὶ\nοὐδὲν ὄφελος· ὁμοίως γὰρ ἔξω τοῦ ὀδοῦ ἐστιν καὶ\nἐν τῷ ὑπαίθρῳ ὅ τε παρὰ τὴν θύραν ἔξω ἑστὼς καὶ\nὁ πόρρω· διαλλάττοιεν δ’ ἄν, ὅτι μᾶλλον οὗτος\nἀνιάσεται ὁρῶν ἐγγύθεν οἵων ἐστέρηται. εἶτα ἵνα\nπλησίον γένῃ τῆς εὐδαιμονίας (δώσω γὰρ τοῦτό\nσοι) τοσαῦτα πονεῖς κατατρύχων σεαυτόν, καὶ\nπαραδεδράμηκέ σε ὁ βίος ὁ τοσοῦτος ἐν ἀκηδίᾳ\nκαὶ καμάτῳ καὶ ἀγρυπνίαις κάτω νενευκότα· καὶ\nεἰσαῦθις πονήσεις, ὡς φής, ἄλλα εἴκοσιν ἔτη\nτοὐλάχιστον, ἵνα ὀγδοηκοντούτης γενόμενος (εἴ\nτις ἐγγυητής ἐστί σοι ὅτι βιώσῃ τοσαῦτα) ὅμως\n\n\n\n\nᾖς ἐν τοῖς μηδέπω εὐδαιμονοῦσιν—εἰ μὴ μόνος\nοἴει τεύξεσθαι τούτου καὶ αἱρήσειν διώκων ὃ πρὸ\nσοῦ μάλα πολλοὶ καὶ ἀγαθοὶ καὶ ὠκύτεροι παρὰ\nπολὺ διώκοντες οὐ κατέλαβον.\nἈλλὰ καὶ κατάλαβε, εἰ δοκεῖ, καὶ ἔχε ὅλον\nσυλλαβών· τὸ μὲν δὴ πρῶτον οὐχ ὁρῶ ὅ τι ποτ'\nἂν εἴη τἀγαθόν, ὡς ἀντάξιον δοκεῖν τῶν πόνων τῶν\nτοσούτων. ἔπειτα ἐς πόσον ἔτι τὸν λοιπὸν χρόνον\nἀπολαύσεις αὐτοῦ γέρων ἤδη καὶ παντὸς ἡδέος\nἔξωρος ὢν καὶ τὸν ἕτερον πόδα φασὶν ἐν τῇ σορῷ\nἔχων; εἰ μή τι ἐς ἄλλον, ὦ γενναῖε, βίον προγυμνάζεις\nἑαυτόν, ὡς ἐς ἐκεῖνον ἐλθὼν ἄμεινον\nδιαγάγοις, εἰδὼς ὅντινα τρόπον χρὴ βιοῦν ὅμοιον\nὡς εἴ τις ἐς τοσοῦτον σκευάζοι τε καὶ εὐτρεπίζοι\nὡς δειπνήσων ἄμεινον ἄχρι ἂν λάθῃ ὑπὸ λιμοῦ\nδιαφθαρείς.\nἈλλὰ μὴν οὐδ’ ἐκεῖνό πω κατανενόηκας οἶμαι\nὡς ἡ μὲν ἀρετὴ ἐν ἔργοις δήπου ἐστίν, οἷον ἐν τῷ\nδίκαια πράττειν καὶ σοφὰ καὶ ἀνδρεῖα, ὑμεῖς δὲ\n(τὸ δὲ ὑμεῖς ὅταν εἴπω, τοὺς ἄκρους τῶν φιλοσοφούντων\nφημί) ἀφέντες ταῦτα ζητεῖν καὶ ποιεῖν\nῥημάτια δύστηνα μελετᾶτε καὶ συλλογισμοὺς καὶ\nἀπορίας καὶ τὸ πλεῖστον τοῦ βίου ἐπὶ τούτοις\nδιατρίβετε, καὶ ὃς ἂν κρατῇ ἐν αὐτοῖς καλλίνικος\nὑμῖν δοκεῖ. ἀφ' ὧν οἶμαι καὶ τὸν διδάσκαλον\nτουτονὶ θαυμάζετε γέροντα ἄνδρα, ὅτι τοὺς\nπροσομιλοῦντας ἐς ἀπορίαν καθίστησιν καὶ οἶδεν\nὡς χρὴ ἐρέσθαι καὶ σοφίσασθαι καὶ πανουργῆσαι\nκαὶ ἐς ἄφυκτα ἐμβαλεῖν, καὶ τὸν καρπὸν ἀτεχνῶς\nἀφέντες—οὗτος δὲ ἦν περὶ τὰ ἔργα—περὶ τὸν\nφλοιὸν ἀσχολεῖσθε τὰ φύλλα καταχέοντες ἀλλήλων\n\n\n\n\nἐν ταῖς ὁμιλίαις. ἢ γὰρ ἄλλα ἐστὶν ἃ πράττετε, ὦ\nἙρμότιμε, πάντες ἕωθεν εἰς ἑσπέραν;\nΕΡΜΟΤΙΜΟΣΟὔκ, ἀλλὰ ταῦτα.\nΛΥΚΙΝΟΣἪ οὖν οὐχὶ καὶ ὀρθῶς τις φαίη τὴν σκιὰν ὑμᾶς\nθηρεύειν ἐάσαντας τὸ σῶμα ἢ τοῦ ὄφεως τὸ σύφαρ\nἀμελήσαντας τοῦ ὁλκοῦ; μᾶλλον δὲ τὸ ὅμοιον\nποιεῖν ὥσπερ εἴ τις ἐς ὅλμον ὕδωρ ἐκχέας ὑπέρῳ\nσιδηρῷ πτίττοι\n\nπράττειν ἀναγκαῖόν τι καὶ\nπροὔργου οἰόμενος, οὐκ εἰδὼς ὅτι ἂν ἀποβάλῃ\nφασὶ τοὺς ὤμους πτίττων,\n\nὕδωρ ὁμοίως τὸ ὕδωρ\nμένει;\nΚαί μοι δὸς ἐνταῦθα ἤδη ἐρέσθαι σε εἰ ἐθέλοις\nἂν ἔξω τῶν λόγων τὰ ἄλλα ἐοικέναι τῷ διδασκάλῳ,\nοὕτω μὲν ὀργίλος, οὕτω δὲ μικρολόγος,\nοὕτω δὲ φιλόνεικος ὢν καὶ φιλήδονος νὴ Δί', εἰ\nκαὶ μὴ τοῖς πολλοῖς δοκεῖ. τί σιγᾷς,\n\nὦ Ἑρμότιμε;\nθέλεις διηγήσομαι ἃ πρῴην ἤκουσα ὑπὲρ\nφιλοσοφίας τινὸς λέγοντος ἀνδρὸς πάνυ γεγηρακότος,\nᾧ πάμπολλοι τῶν νέων ἐπὶ σοφίᾳ πλησιάζουσιν;\nἀπαιτῶν γὰρ παρά τινος τῶν μαθητῶν τὸν\nμισθὸν ἠγανάκτει, λέγων ὑπερήμερον εἶναι καὶ\nἐκπρόθεσμον τοῦ ὀφλήματος, ὃν ἔδει πρὸ ἑκκαίδεκα\nἡμερῶν ἐκτετικέναι τῇ ἕνῃ καὶ νέᾳ· οὕτω γὰρ\nσυνθέσθαι.\nΚαὶ ἐπεὶ ταῦτα ἠγανάκτει, παρεστὼς ὁ θεῖος τοῦ\nνεανίσκου, ἄγροικος ἄνθρωπος καὶ ἰδιώτης ὡς πρὸς\nτὰ ὑμέτερα, Πέπαυσο, εἶπεν, ὦ θαυμάσιε, τὰ\n\n\n\n\n\nμέγιστ' ἠδικῆσθαι λέγων, εἰ ῥημάτια παρὰ σοῦ\nπριάμενοι μηδέπω ἐκτετίκαμεν διάφορον. καίτοι\nἃ μὲν ἡμῖν πέπρακας, ἔχεις ἔτι καὶ αὐτὸς καὶ\nοὐδὲν ἔλαττον γέγονέ σοι τῶν μαθημάτων. τὰ δ’\nἄλλα ὧν ἐξ ἀρχῆς ἐπιθυμῶν συνέστησά σοι τὸν\nνεανίσκον, ὁ δ’ οὐδὲν ἀμείνων γεγένηται διὰ σέ,\nὃς τοὐμοῦ γείτονος Ἐχεκράτους τὴν θυγατέρα\nσυναρπάσας παρθένον οὖσαν διέφθειρεν καὶ ὀλίγου\nδίκην ἔφυγε\n\nβιαίων, εἰ μὴ ἐγὼ ταλάντου ὠνησάμην\nτὸ πλημμέλημα παρὰ πένητος ἀνδρὸς τοῦ\nἘχεκράτους. τὴν μητέρα δὲ πρῴην ἐρράπισεν,\nὅτι αὐτοῦ ἐλάβετο ὑπὸ κόλπου ἐκκομίζοντος τὸν\nκάδον, ὡς ἔχοι συμβολὰς οἶμαι καταθεῖναι. τὰ\nμὲν γὰρ ἐς ὀργὴν καὶ θυμὸν καὶ ἀναισχυντίαν καὶ\nἐς τόλμαν καὶ ψεῦδος μακρῷ τινι ἄμεινον εἶχε πέρυσιν\nἢ νῦν. καίτοι ἐβουλόμην ἂν αὐτὸν ἐς ταῦτα\nὠφελῆσθαι ὑπὸ σοῦ μᾶλλον ἤπερ ἐκεῖνα εἰδέναι,\nἃ καθ' ἑκάστην ἡμέραν πρὸς ἡμᾶς οὐδὲν δεομένους\nἐπὶ τὸ δεῖπνον διεξέρχεται, ὡς κροκόδειλος ἥρπασε\nπαιδίον, καὶ ὑπέσχηται ἀποδώσειν αὐτό, ἂν ἀποκρίνηται\nὁ πατὴρ οὐκ οἶδ’ ὅ τι, ἢ ὡς ἀναγκαῖόν\nἐστιν ἡμέρας οὔσης μὴ νύκτα εἶναι. ἐνίοτε δὲ\nκαὶ κέρατα ἡμῖν ὁ γενναῖος ἀναφύει οὐκ οἶδ’ ὅπως\nπεριπλέκων τὸν λόγον. ἡμεῖς δὲ γελῶμεν ἐπὶ\nτούτοις, καὶ μάλιστα ὅταν ἐπιβυσάμενος τὰ ὦτα\nμελετᾷ πρὸς αὐτὸν ἕξεις τινὰς καὶ σχέσεις καὶ\nκαταλήψεις καὶ φαντασίας καὶ τοιαῦτα πολλὰ\nὀνόματα διεξιών. ἀκούομεν δὲ αὐτοῦ λέγοντος ὡς\nκαὶ ὁ θεὸς οὐκ ἐν οὐρανῷ ἐστιν ἀλλὰ διὰ πάντων\nπεφοίτηκεν, οἷον ξύλων καὶ λίθων καὶ ζῴων ἄχρι\nκαὶ τῶν ἀτιμοτάτων. καὶ τῆς γε μητρὸς ἐρομένης\nαὐτὸν τί ταῦτα ληρεῖ, καταγελάσας αὐτῆς,\n\n\n\n\nἈλλὰ ἢν τὸν λῆρον τοῦτον, ἔφη, ἐκμάθω ἀκριβῶς,\nοὐδὲν κωλύσει με μόνον πλούσιον μόνον βασιλέα\nεἶναι, τοὺς δὲ ἄλλους ἀνδράποδα καὶ καθάρματα\nνομίζεσθαι ὡς πρὸς ἐμέ.\nΤοιαῦτα τοῦ ἀνδρὸς εἰπόντος, ὁ φιλόσοφος ὅρα\nοἵαν ἀπόκρισιν ἀπεκρίνατο, ὦ Ἑρμότιμε, ὡς\nπρεσβυτικήν· ἔφη γάρ, Ἀλλ' εἴ γε μὴ ἐμοὶ\nἐπλησίαζεν οὗτος, οὐκ οἴει μακρῷ χείρω ἂν αὐτὸν\nἐξεργάσασθαι ἢ καὶ νὴ Δία ἴσως τῷ δημίῳ\nπαραδεδόσθαι; ὡς νῦν γε χαλινόν τινα ἐμβέβληκεν\nαὐτῷ ἡ φιλοσοφία καὶ ἡ πρὸς ταύτην αἰδώς, καὶ\nδιὰ τοῦτο μετριώτερός ἐστιν ὑμῖν καὶ φορητὸς ἔτι.\nφέρει γάρ τινα αἰσχύνην αὐτῷ, εἰ ἀνάξιος φαίνοιτο\nτοῦ σχήματος καὶ τοῦ ὀνόματος, ἃ δὴ παρακολουθοῦντα\nπαιδαγωγεῖ αὐτόν. ὥστε δίκαιος ἂν εἴην,\nεἰ καὶ μὴ ὦν βελτίω ἀπέφηνα, μισθὸν παρ' ὑμῶν\nλαβεῖν, ἀλλ’ οὖν ἐκείνων γε ἃ μὴ δέδρακεν\nαἰδούμενος φιλοσοφίαν. ἐπεὶ καὶ αἱ τίτθαι τοιάδε\nλέγουσι περὶ τῶν παιδίων, ὡς ἀπιτητέον αὐτοῖς\nἐς διδασκάλου· καὶ γὰρ ἂν μηδέπω μαθεῖν ἀγαθόν\nτι δύνωνται, ἀλλ’ οὖν φαῦλον οὐδὲν ποιήσουσιν\nἐκεῖ μένοντες. ἐγὼ μὲν οὖν τὰ ἄλλα πάντα\nἀποπλῆσαί μοι δοκῶ, καὶ ὅντινα ἂν ἐθέλῃς τῶν\nεἰδότων τὰ ἡμέτερα, ἧκέ μοι ἐς αὔριον παραλαβὼν\nὄψει τε ὅπως ἐρωτᾷ καὶ πῶς ἀποκρίνεται καὶ ὅσα\nμεμάθηκεν καὶ ὅσα ἤδη ἀνέγνωκε βιβλία περὶ\nἀξιωμάτων, περὶ συλλογισμῶν, περὶ καταλήψεως,\nπερὶ καθηκόντων καὶ ἄλλα ποικίλα. εἰ δὲ ἢ τὴν\nμητέρα ἔτυπτεν ἢ παρθένους συνήρπαζε, τί ταῦτα\nπρὸς ἐμέ;\nοὐ γὰρ παιδαγωγόν με ἐπεστήσατε αὐτῷ. Τοιαῦτα γέρων ἄνθρωπος ὑπὲρ φιλοσοφίας ἔλεγε.\nσὺ δὲ καὶ αὐτὸς ἂν φαίης, ὦ Ἑρμότιμε, ἱκανὸν\n\n\n\n\nεἶναι ὡς διὰ τοῦτο φιλοσοφοίημεν, ὡς μηδὲν τῶν\nφαυλοτέρων πράττοιμεν; ἢ ἐπ' ἄλλαις ἐλπίσιν ἐξ\nἀρχῆς φιλοσοφεῖν ἠξιοῦμεν, οὐχ ὡς τῶν ἰδιωτῶν\nκοσμιώτεροι εἴημεν περινοστοῦντες; τί οὖν οὐκ\nἀποκρίνῃ καὶ τοῦτο;\nΕΡΜΟΤΙΜΟΣΤί δὲ ἄλλο ἢ ὅτι καὶ δακρῦσαι ὀλίγου δέω; ἐς\nτοσοῦτό μου καθίκετο ὁ λόγος ἀληθὴς ὤν, καὶ\nὀδύρομαι, ὅσον ἄθλιος χρόνον ἀνάλωκα καὶ προσέτι\nμισθοὺς οὐκ ὀλίγους τελῶν ἀντὶ τῶν πόνων. νυνὶ\nγὰρ ὥσπερ ἐκ μέθης ἀνανήφων ὁρῶ οἷα μέν ἐστιν\nὧν ἤρων, ὁπόσα δὲ πέπονθα διὰ ταῦτα.\nΛΥΚΙΝΟΣ Καὶ τί δεῖ δακρύων, ὦ χρηστέ; τὸ γὰρ τοῦ\nμύθου ἐκεῖνο πάνυ συνετόν, οἶμαι, ὃν Αἴσωπος διηγεῖτο·\nἔφη γὰρ ἄνθρωπόν τινα ἐπὶ τῇ ἠϊόνι\nκαθεζόμενον ἐπὶ τὴν κυματωγὴν ἀριθμεῖν τὰ\nκύματα, σφαλέντα δὲ καὶ ἄχθεσθαι καὶ ἀνιᾶσθαι,\nἄχρι δὴ τὴν κερδὼ παραστᾶσαν εἰπεῖν αὐτῷ, Τί,\nὦ γενναῖε, ἀνιᾷ τῶν παρελθόντων ἕνεκα, δέον τὰ\nἐντεῦθεν ἀρξάμενον ἀριθμεῖν ἀμελήσαντα ἐκείνων;\nΚαὶ σὺ τοίνυν, ἐπείπερ οὕτω σοι δοκεῖ, ἐς τὸ\nλοιπὸν ἂν ἄμεινον ποιήσαις βίον τε κοινὸν ἅπασι\nβιοῦν ἀξιῶν καὶ συμπολιτεύσῃ τοῖς πολλοῖς οὐδὲν\nἀλλόκοτον καὶ τετυφωμένον ἐλπίζων, καὶ οὐκ\nαἰσχυνῇ, ἤνπερ εὖ φρονῇς, εἰ γέρων ἄνθρωπος\nμεταμαθήσῃ καὶ μεταχωρήσεις πρὸς τὸ βέλτιον.\nταῦτα πάντα, ὦ φιλότης, ὁπόσα εἶπον, μή με\nνομίσῃς κατὰ τῆς Στοᾶς παρεσκευασμένον ἢ\nἔχθραν τινὰ ἐξαίρετον πρὸς Στωϊκοὺς ἐπανῃρημένον\n\n\n\n\nεἰρηκέναι, ἀλλὰ κοινὸς ἐπὶ πάντας ὁ λόγος.\nτὰ γὰρ αὐτὰ πρὸς σὲ εἶπον ἄν, εἰ τὰ Πλάτωνος ἢ\nἈριστοτέλους ᾕρησο τῶν ἄλλων ἀκρίτων ἐρήμην\nκαταγνούς. νῦν δὲ ἐπεὶ τὰ Στωϊκῶν προετίμησας,\nπρὸς τὴν Στοὰν ἀποτετάσθαι ὁ λόγος ἔδοξεν\nοὐδὲν ἐξαίρετον πρὸς αὐτὴν ἔχων.\nΕΡΜΟΤΙΜΟΣ Εὖ λέγεις· ἄπειμι γοῦν ἐπ' αὐτὸ τοῦτο, ὡς\nμεταβαλοίμην καὶ αὐτὸ δὴ τὸ σχῆμα. ὄψει γοῦν\nοὐκ εἰς μακρὰν οὔτε πώγωνα ὥσπερ νῦν λάσιον καὶ\nβαθὺν οὔτε δίαιταν κεκολασμένην, ἀλλ’ ἄνετα\nπάντα καὶ ἐλεύθερα. τάχα δὲ καὶ πορφυρίδα\nμεταμφιάσομαι, ὡς εἰδεῖεν ἅπαντες ὅτι μηκέτι μοι\nτῶν λήρων ἐκείνων μέτεστιν. ὡς εἴθε γε καὶ\nἐξεμέσαι δυνατὸν ἦν ἅπαντα ἐκεῖνα, ὁπόσα ἤκουσα\nπαρ' αὐτῶν, καὶ εὖ ἴσθι, οὐκ ἂν ὤκνησα καὶ\nἐλλέβορον πιεῖν διὰ τοῦτο ἐς τὸ ἔμπαλιν ἢ ὁ\nΧρύσιππος, ὅπως μηδὲν ἔτι νοήσαιμι ὧν φασιν.\nσοὶ δ’ οὖν οὐ μικρὰν χάριν οἶδα, ὦ Λυκῖνε, ὅτι με\nπαραφερόμενον ὑπὸ θολεροῦ τινος χειμάρρου καὶ\nτραχέος, ἐπιδιδόντα ἐμαυτὸν καὶ κατὰ ῥοῦν συρρέοντα\nτῷ ὕδατι, ἀνέσπασας ἐπιστάς, τὸ τῶν\nτραγῳδῶν τοῦτο, θεὸς ἐκ μηχανῆς ἐπιφανείς.\nδοκῶ δέ μοι οὐκ ἀλόγως ἂν καὶ ξυρήσασθαι τὴν\nκεφαλὴν ὥσπερ οἱ ἐκ τῶν ναυαγίων ἀποσωθέντες\nἐλεύθεροι, ἅτε καὶ σωτήρια τήμερον ἄξων\n\nτοσαύτην\nἀχλὺν ἀποσεισάμενος τῶν ὀμμάτων. φιλοσόφῳ δὲ\nεἰς τὸ λοιπὸν κἂν ἄκων ποτὲ ὁδῷ\n\nβαδίζων\nἐντύχω, οὕτως ἐκτραπήσομαι καὶ περιστήσομαι\nὥσπερ τοὺς λυττῶντας τῶν κυνῶν.\n"};
