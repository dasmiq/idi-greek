var sequence = {"name":"Lucian of Samosata. Dialogi meretricii","data":"ΓΛΥΚΕΡΑΤὸν στρατιώτην, Θαΐ, τὸν Ἀκαρνᾶνα, ὃς\nπάλαι μὲν Ἀβρότονον εἶχε, μετὰ ταῦτα δὲ ἠράσθη\nἐμοῦ, τὸν εὐπάρυφον λέγω, τὸν ἐν τῇ χλαμύδι, οἶσθα\nαὐτόν, ἢ ἐπιλέλησαι τὸν ἄνθρωπον;\nΘΑΙΣΟὔκ, ἀλλὰ οἶδα, ὦ Γλυκέριον, καὶ συνέπιε μεθ'\nἡμῶν πέρυσιν ἐν τοῖς Ἁλώοις. τί δὲ τοῦτο; ἐῴκεις\nγάρ τι περὶ αὐτοῦ διηγεῖσθαι.\nΓΛΥΚΕΡΑΓοργόνα αὐτὸν ἡ παμπόνηρος, φίλη δοκοῦσα\nεἶναι, ἀπέσπασεν ἀπ' ἐμοῦ ὑπαγαγοῦσα.\nΘΑΙΣΚαὶ νῦν σοὶ μὲν ἐκεῖνος οὐ πρόσεισι,\n\nΓοργόναν\nδὲ ἑταίραν πεποίηται;\nΓΛΥΚΕΡΑΝαί, ὦ Θαΐ, καὶ τὸ πρᾶγμα οὐ μετρίως μου ἥψατο.\nΘΑΙΣΠονηρὸν μέν, ὦ Γλυκέριον, οὐκ ἀδόκητον δέ,\nἀλλ’ εἰωθὸς γίγνεσθαι ὑφ' ἡμῶν τῶν ἑταιρῶν.\nοὔκουν χρὴ οὔτε ἀνιᾶσθαι ἄγαν οὔτε μέμφεσθαι τῇ\nΓοργόνῃ· οὐδὲ γὰρ σὲ Ἀβρότονον ἐπ' αὐτῷ πρότερον\nἐμέμψατο, καίτοι φίλαι ἦτε.\nἀτὰρ ἐκεῖνο\nθαυμάζω, τί καὶ ἐπῄνεσεν αὐτῆς ὁ στρατιώτης\nοὗτος, ἐκτὸς εἰ μὴ παντάπασι τυφλός ἐστιν, ὃς οὐχ\nὡράκει τὰς μὲν τρίχας αὐτὴν ἀραιὰς ἔχουσαν καὶ\nἐπὶ πολὺ τοῦ μετώπου ἀπηγμένας· τὰ χείλη δὲ\nπελιδνὰ καὶ τράχηλος λεπτὸς καὶ ἐπίσημοι ἐν\nαὐτῷ αἱ φλέβες καὶ ῥὶς μακρά. ἓν μόνον, εὐμήκης\nἐστὶ καὶ ὀρθὴ καὶ μειδιᾷ πάνυ ἐπαγωγόν.\nΓΛΥΚΕΡΑΟἴει γάρ, ὦ Θαΐ, τῷ κάλλει ἠρᾶσθαι\n\nτὸν Ἀκαρνᾶνα;\nοὐκ οἶσθα ὡς φαρμακὶς ἡ Χρυσάριόν ἐστιν ἡ μήτηρ\nαὐτῆς, Θεσσαλάς τινας ᾠδὰς ἐπισταμένη καὶ\nτὴν σελήνην κατάγουσα; φασὶ δὲ αὐτὴν καὶ πέτεσθαι\nτῆς νυκτός· ἐκείνη ἐξέμηνε τὸν ἄνθρωπον πιεῖν\nτῶν φαρμάκων ἐγχέασα, καὶ νῦν τρυγῶσιν αὐτόν.\nΘΑΙΣΚαὶ σὺ ἄλλον, ὦ Γλυκέριον, τρυγήσεις, τοῦτον\nδὲ χαίρειν ἔα.\nΜΥΡΤΙΟΝΓαμεῖς, ὦ Πάμφιλε, τὴν Φίλωνος τοῦ\nναυκλήρου θυγατέρα καὶ ἤδη σε γεγαμηκέναι\n\n\n\n\n\n\nφασίν; οἱ τοσοῦτοι δὲ ὅρκοι οὓς ὤμοσας καὶ τὰ\nδάκρυα ἐν ἀκαρεῖ πάντα οἴχεται, καὶ ἐπιλέλησαι\nΜυρτίου νῦν, καὶ ταῦτα, ὦ Πάμφιλε, ὁπότε\nκύω μῆνα ὄγδοον ἤδη; τοῦτο γοῦν καὶ μόνον\nἐπριάμην τοῦ σοῦ ἔρωτος, ὅτι μου τηλικαύτην\nπεποίηκας τὴν γαστέρα καὶ μετὰ μικρὸν παιδοτροφεῖν\nδεήσει, πρᾶγμα ἑταίρᾳ βαρύτατον· οὐ γὰρ\nἐκθήσω τὸ τεχθέν, καὶ μάλιστα εἰ ἄρρεν γένοιτο,\nἀλλὰ Πάμφιλον ὀνομάσασα ἐγὼ μὲν ἕξω παραμύθιον\nτοῦ ἔρωτος, σοὶ δὲ ὀνειδιεῖ ποτε ἐκεῖνος, ὡς\nἄπιστος γεγένησαι περὶ τὴν ἀθλίαν αὐτοῦ μητέρα.\nγαμεῖς δ’ οὐ καλὴν παρθένον· εἶδον γὰρ αὐτὴν\nἔναγχος ἐν τοῖς Θεσμοφορίοις μετὰ τῆς μητρός,\nοὐδέπω εἰδυῖα ὅτι δι’ αὐτὴν οὐκέτι ὄψομαι Πάμφιλον.\nκαὶ σὺ δ’ οὖν πρότερον ἰδοῦ\n\nαὐτὴν καὶ τὸ πρόσωπον\nκαὶ τοὺς ὀφθαλμοὺς ἰδέ· μή σε ἀνιάτω, εἰ πάνυ\nγλαυκοὺς ἔχει αὐτοὺς μηδὲ ὅτι διάστροφοί εἰσι καὶ\nἐς ἀλλήλους ὁρῶσι· μᾶλλον δὲ τὸν Φίλωνα ἑώρακας\nτὸν πατέρα τῆς νύμφης, τὸ πρόσωπον αὐτοῦ οἶσθα,\nὥστε οὐδὲν ἔτι δεήσει τὴν θυγατέρα ἰδεῖν.\nΠΑΜΦΙΛΟΣἜτι σου ληρούσης, ὦ Μύρτιον, ἀκούσομαι\nπαρθένους καὶ γάμους ναυκληρικοὺς διεξιούσης;\nἐγὼ δὲ ἢ σιμήν τινα ἢ καλὴν νύμφην οἶδα; ἢ ὅτι\nΦίλων ὁ Ἀλωπεκῆθεν—οἶμαι γὰρ ἐκεῖνον λέγειν\nσε—θυγατέρα ὅλως εἶχεν ὡραίαν ἤδη γάμου; ἀλλ’\nοὐδὲ φίλος ἐστὶν οὗτος τῷ πατρί· μέμνημαι γὰρ\nὡς πρῴην ἐδικάσατο περὶ συμβολαίου· τάλαντον,\nοἶμαι, ὀφείλων γὰρ τῷ πατρὶ οὐκ ἤθελεν ἐκτίνειν, ὁ\n\n\n\n\n\n\nδὲ παρὰ τοὺς ναυτοδίκας ἀπήγαγεν αὐτόν, καὶ\nμόλις ἐξέτισεν αὐτό, οὐδ’ ὅλον, ὡς ὁ πατὴρ ἔφασκεν.\nεἰ δὲ καὶ γαμεῖν ἐδέδοκτό μοι, τὴν Δημέου θυγατέρα\nτὴν τοῦ πέρυσιν ἐστρατηγηκότος ἀφείς, καὶ ταῦτα\nπρὸς μητρὸς ἀνεψιὰν οὖσαν, τὴν Φίλωνος ἐγάμουν\nἄν; σὺ δὲ πόθεν ταῦτα ἤκουσας; ἢ τίνας σεαυτῇ,\nὦ Μύρτιον, κενὰς ζηλοτυπίας σκιαμαχοῦσα ἐξεῦρες;\nΜΥΡΤΙΟΝΟὐκοῦν οὐ γαμεῖς, ὦ Πάμφιλε;\nΠΑΜΦΙΛΟΣΜέμηνας, ὦ Μύρτιον, ἢ κραιπαλᾷς; καίτοι χθὲς\nοὐ πάνυ ἐμεθύσθημεν.\nΜΥΡΤΙΟΝ Ἡ Δωρὶς αὕτη ἐλύπησέ με· πεμφθεῖσα γὰρ ὡς\nἔρια ὠνήσαιτό μοι ἐπὶ τὴν γαστέρα καὶ εὔξαιτο τῇ\nΛοχείᾳ ὡς ὑπὲρ ἐμοῦ, Λεσβίαν ἔφη ἐντυχοῦσαν\nαὐτῇ—μᾶλλον δὲ σὺ αὐτῷ, ὦ Δωρί, λέγε ἅπερ\nἀκήκοας, εἴ γε μὴ ἐπλάσω ταῦτα.\nΔΩΡΙΣἈλλ' ἐπιτριβείην, ὦ δέσποινα, εἴ τι ἐψευσάμην·\nἐπεὶ γὰρ κατὰ τὸ πρυτανεῖον ἐγενόμην, ἐνέτυχέ μοι\nἡ Λεσβία μειδιῶσα καὶ φησίν, Ὁ ἐραστὴς ὑμῶν ὁ\nΠάμφιλος γαμεῖ τὴν Φίλωνος θυγατέρα· εἰ δὲ\nἀπιστοίην, ἠξίου με παρακύψασαν ἐς τὸν στενωπὸν\nὑμῶν ἰδεῖν πάντα κατεστεφανωμένα καὶ αὐλητρίδας\nκαὶ θόρυβον καὶ ὑμέναιον ᾄδοντάς τινας.\nΠΑΜΦΙΛΟΣΤί οὖν; παρέκυψας, ὦ Δωρί;\nΔΩΡΙΣΚαὶ μάλα, καὶ εἶδον ἅπαντα ὡς ἔφη.\nΠΑΜΦΙΛΟΣΜανθάνω τὴν ἀπάτην· οὐ γὰρ πάντα ἡ\nΛεσβία, ὦ Δωρί, πρὸς σὲ ἐψεύσατο καὶ σὺ τἀληθῆ\nἀπήγγελκας Μυρτίῳ. πλὴν μάτην γε ἐταράχθητε·\nοὔτε γὰρ παρ' ἡμῖν οἱ γάμοι, ἀλλὰ νῦν ἀνεμνήσθην\nἀκούσας τῆς μητρός, ὁπότε χθὲς ἀνέστρεψα παρ'\nὑμῶν· ἔφη γάρ, Ὦ Πάμφιλε, ὁ μὲν ἡλικιώτης σοι\nΧαρμίδης τοῦ γείτονος Ἀρισταινέτου υἱὸς γαμεῖ ἤδη\nκαὶ σωφρονεῖ, σὺ δὲ μέχρι τίνος ἑταίρᾳ σύνει;\nτοιαῦτα παρακούων αὐτῆς ἐς ὕπνον κατηνέχθην·\nεἶτα ἕωθεν προῆλθον ἀπὸ τῆς οἰκίας, ὥστε οὐδὲν\nεἶδον ὧν ἡ Δωρὶς ὕστερον εἶδεν. εἰ δὲ ἀπιστεῖς,\nαὖθις ἀπελθοῦσα, ὦ Δωρί, ἀκριβῶς ἰδὲ μὴ τὸν\nστενωπόν, ἀλλὰ τὴν θύραν, ποτέρα ἐστὶν ἡ\nκατεστεφανωμένη· εὑρήσεις γὰρ τὴν τῶν γειτόνων.\nΜΥΡΤΙΟΝἈπέσωσας, ὦ Πάμφιλε· ἀπηγξάμην γὰρ ἄν, εἴ\nτι τοιοῦτο ἐγένετο.\nΠΑΜΦΙΛΟΣἈλλ' οὐκ ἂν ἐγένετο, μηδ’ οὕτω μανείην, ὡς\nἐκλαθέσθαι Μυρτίου, καὶ ταῦτα ἤδη μοι κυούσης παιδίον.\nΜΗΤΗΡἘμάνης, ὦ Φίλιννα, ἢ τί ἔπαθες ἐν τῷ\nξυμποσίῳ χθές; ἧκε γὰρ παρ' ἐμὲ Δίφιλος ἕωθεν\nδακρύων καὶ διηγήσατό μοι ἃ ἔπαθεν ὑπὸ σοῦ·\nμεμεθύσθαι γάρ σε καὶ ἐς τὸ μέσον ἀναστᾶσαν\nὀρχήσασθαι αὐτοῦ διακωλύοντος καὶ μετὰ ταῦτα\nφιλῆσαι Λαμπρίαν τὸν ἑταῖρον αὐτοῦ, καὶ ἐπεὶ\nἐχαλέπηνέ σοι, καταλιποῦσαν αὐτὸν ἀπελθεῖν πρὸς\nτὸν Λαμπρίαν καὶ περιβαλεῖν ἐκεῖνον, ἑαυτὸν δὲ\nἀποπνίγεσθαι τούτων γιγνομένων. ἀλλ’ οὐδὲ τῆς\nνυκτός, οἶμαι, συνεκάθευδες, καταλιποῦσα δὲ\nδακρύοντα μόνη ἐπὶ τοῦ πλησίον σκίμποδος κατέκεισο\nᾄδουσα καὶ λυποῦσα ἐκεῖνον.\nΦΙΛΙΝΝΑΤὰ γὰρ αὑτοῦ\n\nσοι, ὦ μῆτερ, οὐ διηγήσατο·\nοὐ γὰρ ἂν συνηγόρευες αὐτῷ ὑβριστῇ ὄντι, ὃς ἐμοῦ\nἀφέμενος ἐκοινολογεῖτο Θαΐδι τῇ Λαμπρίου ἑταίρᾳ,\nμηδέπω ἐκείνου παρόντος· ἐπεὶ δὲ χαλεπαίνουσαν\nεἶδέ με καὶ διένευσα αὐτῷ οἷα ποιεῖ, τοῦ ὠτὸς\nἄκρου ἐφαψάμενος ἀνακλάσας τὸν αὐχένα τῆς\nΘαΐδος ἐφίλησεν οὕτω προσφυῶς, ὥστε μόλις\nἀπέσπασε τὰ χείλη, εἶτ' ἐγὼ μὲν ἐδάκρυον, ὁ δὲ\nἐγέλα καὶ πρὸς τὴν Θαΐδα πολλὰ πρὸς τὸ οὖς\nἔλεγε κατ' ἐμοῦ δηλαδή, καὶ ἡ Θαῒς ἐμειδίασε\nβλέπουσα πρὸς ἐμέ. ὡς δὲ προσιόντα ᾔσθοντο τὸν\n\n\n\n\n\nΛαμπρίαν καὶ ἐκορέσθησάν ποτε φιλοῦντες ἀλλήλους,\nἐγὼ μὲν ὅμως παρ' αὐτὸν κατεκλίθην, ὡς\nμὴ καὶ τοῦτο προφασίζοιτο ὕστερον, ἡ Θαῒς δὲ\nἀναστᾶσα ὠρχήσατο πρώτη ἀπογυμνοῦσα ἐπὶ πολὺ\nτὰ σφυρὰ ὡς μόνη καλὰ ἔχουσα, καὶ ἐπειδὴ ἐπαύσατο,\nὁ Λαμπρίας μὲν ἐσίγα καὶ εἶπεν οὐδέν, Δίφιλος δὲ\nὑπερεπῄνει τὸ εὔρυθμον καὶ τὸ κεχορηγημένον, καὶ\nὅτι εὖ πρὸς τὴν κιθάραν ὁ ποὺς καὶ τὸ σφυρὸν ὡς\nκαλὸν καὶ ἄλλα μυρία, καθάπερ τὴν Καλάμιδος Σωσάνδραν\nἐπαινῶν, ἀλλ’ οὐχὶ\n\nΘαΐδα, ἣν καὶ σὺ\nοἶσθα συλλουομένην ἡμῖν οἵα ἐστί. Θαῒς δὲ οἷα\nκαὶ ἔσκωψεν εὐθὺς ἐς ἐμέ· Εἰ γάρ τις, ἔφη, μὴ\nαἰσχύνεται λεπτὰ ἔχουσα τὰ σκέλη, ὀρχήσεται καὶ\nαὐτὴ ἐξαναστᾶσα. τί ἂν λέγοιμι, ὦ μῆτερ; ἀνέστην\nγὰρ καὶ ὠρχησάμην. ἀλλὰ τί ἔδει ποιεῖν; ἀνασχέσθαι\nκαὶ ἐπαληθεύειν τὸ σκῶμμα καὶ τὴν Θαΐδα\nἐᾶν τυραννεῖν τοῦ συμποσίου;\nΜΗΤΗΡΦιλοτιμότερον μέν, ὦ θύγατερ· οὐδὲ φροντίζειν\nγὰρ ἐχρῆν· λέγε δ’ ὅμως τὰ μετὰ ταῦτα.\nΦΙΛΙΝΝΑΟἱ μὲν οὖν ἄλλοι ἐπῄνουν, ὁ Δίφιλος δὲ μόνος\nὕπτιον καταβαλὼν ἑαυτὸν ἐς τὴν ὀροφὴν ἀνέβλεπεν,\nἄχρις δὴ καμοῦσα ἐπαυσάμην.\nΜΗΤΗΡΤὸ φιλῆσαι δὲ τὸν Λαμπρίαν ἀληθὲς ἦν καὶ τὸ\nμεταβᾶσαν περιπλέκεσθαι αὐτῷ; τί σιγᾷς; οὐκέτι\nγὰρ ταῦτα συγγνώμης ἄξια.\nΦΙΛΙΝΝΑἈντιλυπεῖν ἐβουλόμην αὐτόν.\nΜΗΤΗΡΕἶτα οὐδὲ συνεκάθευδες, ἀλλὰ καὶ ᾖδες ἐκείνου\nδακρύοντος; οὐκ αἰσθάνῃ, ὦ θύγατερ, ὅτι πτωχαί\nἐσμεν, οὐδὲ μέμνησαι ὅσα παρ' αὐτοῦ ἐλάβομεν ἢ\nοἷον δὴ τὸν πέρυσι χειμῶνα διηγάγομεν ἄν, εἰ μὴ\nτοῦτον ἡμῖν ἡ Ἀφροδίτη ἔπεμψε;\nΦΙΛΙΝΝΑ Τί οὖν; ἀνέχωμαι διὰ τοῦτο ὑβριζομένη ὑπ'\nαὐτοῦ;\nΜΗΤΗΡὈργίζου μέν, μὴ ἀνθύβριζε δέ. οὐκ οἶσθα ὅτι\nὑβριζόμενοι παύονται οἱ ἐρῶντες καὶ ἐπιτιμῶσιν\nἑαυτοῖς; σὺ δὲ πάνυ χαλεπὴ ἀεὶ\n\nτῷ ἀνθρώπῳ\nγεγένησαι, καὶ ὅρα μὴ κατὰ τὴν παροιμίαν ἀπορρήξωμεν\nπάνυ τείνουσαι τὸ καλῴδιον.\nΜΕΛΙΤΤΑΕἴ τινα οἶσθα, Βακχί, γραῦν, οἷαι πολλαὶ\nΘετταλαὶ λέγονται ἐπᾴδουσαι καὶ ἐρασμίους ποιοῦσαι,\nεἰ καὶ πάνυ μισουμένη γυνὴ τυγχάνοι, οὕτως\nὄναιο, παραλαβοῦσα ἧκέ μοι· θαἰμάτια\n\nγὰρ καὶ τὰ\n\n\n\n\n\n\n\nχρυσία ταῦτα προείμην ἡδέως, εἰ μόνον ἴδοιμι ἐπ'\nἐμὲ αὖθις ἀναστρέψαντα Χαρῖνον μισήσαντα Σιμίχην\nὡς νῦν ἐμέ.\nΒΑΚΧΙΣΤί φῄς; οὐκέτι σύνεστε—ἀλλὰ παρὰ τὴν Σιμίχην,\nὦ Μέλιττα, καταλιπὼν οἴχεται Χαρῖνος—δι’ ἣν\nτοσαύτας ὀργὰς τῶν γονέων ἠνέσχετο οὐ βουληθεὶς\nτὴν πλουσίαν ἐκείνην γῆμαι πέντε προικὸς τάλαντα,\nὡς ἔλεγον, ἐπιφερομένην; πέπυσμαι\n\nγὰρ ταῦτά\nσου ἀκούσασα.\nΜΕΛΙΤΤΑἍπαντα ἐκεῖνα οἴχεται, ὦ Βακχί, καὶ πέμπτην\nταύτην ἡμέραν οὐδ’ ἑώρακα ὅλως αὐτόν, ἀλλὰ\nπίνουσι παρὰ τῷ συνεφήβῳ Παμμένει αὐτός τε καὶ Σιμίχη.\nΒΑΚΧΙΣΔεινά, ὦ Μέλιττα, πέπονθας. ἀλλὰ τί καὶ\nὑμᾶς διέστησεν; ἔοικε γὰρ οὐ μικρὸν τοῦτ' εἶναι.\nΜΕΛΙΤΤΑΤὸ μὲν ὅλον οὐδὲ εἰπεῖν ἔχω· πρῴην δὲ ἀνελθὼν\nἐκ Πειραιῶς—κατεληλύθει γάρ, οἶμαι, χρέος\nἀπαιτήσων πέμψαντος τοῦ πατρός—οὔτε προσέβλεψεν\nἐσελθὼν οὔτε προσήκατο ὡς ἔθος προσδραμοῦσαν,\nἀποσεισάμενος δὲ περιπλακῆναι θέλουσαν,\nἌπιθι, φησί, πρὸς τὸν ναύκληρον Ἑρμότιμον ἢ τὰ\nἐπὶ τῶν τοίχων γεγραμμένα ἐν Κεραμεικῷ ἀνάγνωθι,\nὅπου κατεστηλίτευται ὑμῶν τὰ ὀνόματα.\nΤίνα Ἑρμότιμον, τίνα, ἔφην, ἢ ποίαν στήλην λέγεις;\n\n\n\n\n\n\nὁ δὲ οὐδὲν ἀποκρινάμενος οὐδὲ δειπνήσας ἐκάθευδεν\nἀποστραφείς. πόσα οἴει ἐπὶ τούτῳ μεμηχανῆσθαί\nμε περιλαμβάνουσαν, ἐπιστρέφουσαν, φιλοῦσαν\nἀπεστραμμένου τὸ μετάφρενον; ὁ δ’ οὐδ’\nὁπωστιοῦν ὑπεμαλάχθη, ἀλλ’ Εἴ μοι, φησίν, ἐπὶ\nπλέον ἐνοχλήσεις,\n\nἄπειμι ἤδη, εἰ καὶ μέσαι\nνύκτες εἰσίν.\nΒΑΚΧΙΣὍμως ᾔδεις τὸν Ἑρμότιμον;\nΜΕΛΙΤΤΑἈλλά με ἴδοις, ὦ Βακχί, ἀθλιώτερον διάγουσαν\nἢ νῦν ἔχω, εἴ τινα ἐγὼ ναύκληρον Ἑρμότιμον οἶδα.\nπλὴν ἀλλ’ ὁ μὲν ἕωθεν ἀπεληλύθει τοῦ ἀλεκτρυόνος\nᾄσαντος εὐθὺς ἀνεγρόμενος, ἐγὼ δὲ ἐμεμνήμην ὅτι\nκατὰ τοίχου τινὸς ἔλεγε καταγεγράφθαι τοὔνομα ἐν\nΚεραμεικῷ· ἔπεμψα οὖν Ἀκίδα κατασκεψομένην·\nἡ δ’ ἄλλο μὲν οὐδὲν εὗρε, τοῦτο δὲ μόνον ἐπιγεγραμμένον\nἐσιόντων ἐπὶ τὰ δεξιὰ πρὸς τῷ Διπύλῳ,\nΜέλιττα φιλεῖ Ἑρμότιμον, καὶ μικρὸν αὖθις\nὑποκάτω, Ὁ ναύκληρος Ἑρμότιμος φιλεῖ Μέλιτταν.\nΒΑΚΧΙΣὪ τῶν περιέργων νεανίσκων. συνίημι γάρ.\nλυπῆσαί τις θέλων τὸν Χαρῖνον ἐπέγραψε ζηλότυπον\nὄντα εἰδώς· ὁ δὲ αὐτίκα ἐπίστευσεν. εἰ δέ που\nἴδοιμι αὐτόν, διαλέξομαι. ἄπειρός ἐστι καὶ παῖς ἔτι.\nΜΕΛΙΤΤΑΠοῦ δ’ ἂν ἴδοις ἐκεῖνον, ὃς ἐγκλεισάμενος\nἑαυτὸν σύνεστι τῇ Σιμίχῃ; οἱ γονεῖς δὲ ἔτι παρ'\nἐμοὶ ζητοῦσιν αὐτόν. ἀλλ’ εἴ τινα εὕροιμεν ὦ\nΒακχί, γραῦν, ὡς ἔφην· ἀποσώσει\n\nγὰρ ἂν φανεῖσα.\nΒΑΚΧΙΣἜστιν, ὦ φιλτάτη, ὅτι χρησίμη φαρμακίς,\nΣύρα τὸ γένος, ὠμὴ ἔτι καὶ συμπεπηγυῖα, ἥ μοί\nποτε Φανίαν χαλεπαίνοντα κἀκεῖνον εἰκῆ, ὥσπερ\nΧαρῖνος, διήλλαξε μετὰ μῆνας ὅλους τέτταρας, ὅτε\nἐγὼ μὲν ἤδη ἀπεγνώκειν, ὁ δὲ ὑπὸ τῶν ἐπῳδῶν\nἧκεν αὖθις ἐπ' ἐμέ.\nΜΕΛΙΤΤΑΤί δὲ ἔπραξεν ἡ γραῦς, εἴπερ ἔτι μέμνησαι;\nΒΑΚΧΙΣΛαμβάνει μὲν οὐδὲ πολύν, ὦ Μέλιττα, τὸν\nμισθόν, ἀλλὰ δραχμὴν καὶ ἄρτον· ἐπικεῖσθαι δὲ\nδεῖ μετὰ τῶν ἁλῶν καὶ ὀβολοὺς ἑπτὰ καὶ θεῖον καὶ\nδᾷδα. ταῦτα δὲ ἡ γραῦς λαμβάνει, καὶ κρατῆρα\nκεκερᾶσθαι δεῖ καὶ πίνειν ἐκείνην μόνην. δεήσει\nαὐτοῦ μέντοι τι\n\nτοῦ ἀνδρὸς εἶναι, οἷον ἱμάτια ἢ\nκρηπῖδας ἢ ὀλίγας τῶν τριχῶν ἤ τι τῶν τοιούτων.\nΜΕΛΙΤΤΑἜχω τὰς κρηπῖδας αὐτοῦ.\nΒΑΚΧΙΣΤαύτας κρεμάσασα ἐκ παττάλου ὑποθυμιᾷ τῷ\nθείῳ, πάττουσα καὶ τῶν ἁλῶν ἐπὶ τὸ πῦρ·\n\n\n\n\n\n\n\n\nἐπιλέγει δὲ ἀμφοῖν τὰ ὀνόματα καὶ τὸ ἐκείνου καὶ τὸ\nσόν. εἶτα ἐκ τοῦ κόλπου προκομίσασα ῥόμβον\nἐπιστρέφει ἐπῳδήν τινα λέγουσα ἐπιτρόχῳ τῇ\nγλώττῃ, βαρβαρικὰ\n\nκαὶ φρικώδη ὀνόματα. ταῦτα\nἐποίησε τότε. καὶ μετ' οὐ πολὺ Φανίας, ἅμα καὶ\nτῶν συνεφήβων ἐπιτιμησάντων αὐτῷ καὶ τῆς\nΦοιβίδος, ᾗ συνῆν, πολλὰ αἰτούσης, ἧκέ μοι, τὸ\nπλέον ὑπὸ τῆς ἐπῳδῆς ἀγόμενος. ἔτι δὲ καὶ τοῦτό\nμε σφόδρα κατὰ τῆς Φοιβίδος τὸ μίσηθρον ἐδιδάξατο,\nτηρήσασαν τὸ ἴχνος, ἐπὰν ἀπολίποι, ἀμαυρώσασαν\nἐπιβῆναι μὲν τῷ ἀριστερῷ ἐκείνης τὸν\nἐμὸν δεξιόν. τῷ δεξιῷ δὲ τὸν ἀριστερὸν ἔμπαλιν\nκαὶ λέγειν, Ἐπιβέβηκά σοι καὶ ὑπεράνω εἰμί·\n\nκαὶ ἐποίησα ὡς προσέταξε.\nΜΕΛΙΤΤΑΜὴ μέλλε, μὴ μέλλε, ὦ Βακχί, κάλει ἤδη τὴν\nΣύραν. σὺ δέ, ὦ Ἀκί, τὸν ἄρτον καὶ τὸ θεῖον καὶ\nτὰ ἄλλα πάντα πρὸς τὴν ἐπῳδὴν εὐτρέπιζε.\nΚΛΩΝΑΡΙΟΝΚαινὰ περὶ σοῦ ἀκούομεν, ὦ Λέαινα, τὴν\nΛεσβίαν Μέγιλλαν τὴν πλουσίαν ἐρᾶν σου ὥσπερ\nἄνδρα καὶ συνεῖναι ὑμᾶς οὐκ οἶδ’ ὅ τι ποιούσας\nμετ' ἀλλήλων. τί τοῦτο; ἠρυθρίασας; ἀλλ’ εἰπὲ\nεἰ ἀληθῆ ταῦτά ἐστιν.\nΛΕΑΙΝΑἈληθῆ, ὦ Κλωνάριον· αἰσχύνομαι δέ, ἀλλόκοτον\nγάρ τί ἐστι.\nΚΛΩΝΑΡΙΟΝΠρὸς τῆς κουροτρόφου τί τὸ πρᾶγμα, ἢ τί\nβούλεται ἡ γυνή; τί δὲ καὶ πράττετε, ὅταν συνῆτε;\nὁρᾷς; οὐ φιλεῖς με· οὐ γὰρ ἂν ἀπεκρύπτου τὰ τοιαῦτα.\nΛΕΑΙΝΑΦιλῶ μέν σε, εἰ καί τινα ἄλλην. ἡ γυνὴ δὲ\nδεινῶς ἀνδρική ἐστιν.\nΚΛΩΝΑΡΙΟΝΟὐ μανθάνω ὅ τι καὶ λέγεις, εἰ μή τις ἑταιρίστρια\nτυγχάνει οὖσα· τοιαύτας γὰρ ἐν Λέσβῳ λέγουσι\nγυναῖκας ἀρρενωπούς,\n\nὑπ' ἀνδρῶν μὲν οὐκ\nἐθελούσας αὐτὸ πάσχειν, γυναιξὶ δὲ αὐτὰς πλησιαζούσας\nὥσπερ ἄνδρας.\nΛΕΑΙΝΑΤοιοῦτόν τι.\nΚΛΩΝΑΡΙΟΝΟὐκοῦν, ὦ Λέαινα, τοῦτο αὐτὸ καὶ διήγησαι,\nὅπως μὲν ἐπείρα τὸ πρῶτον, ὅπως δὲ καὶ σὺ\nσυνεπείσθης καὶ τὰ μετὰ ταῦτα.\nΛΕΑΙΝΑΠότον τινὰ συγκροτοῦσα αὐτή τε καὶ Δημώνασσα\nἡ Κορινθία. πλουτοῦσα δὲ καὶ αὐτὴ καὶ ὁμότεχνος\nοὖσα τῇ Μεγίλλῃ, παρειλήφει\n\nκἀμὲ κιθαρίζειν\n\n\n\n\n\n\n\nαὐταῖς· ἐπεὶ δὲ ἐκιθάρισα καὶ ἀωρὶ\n\nἦν καὶ ἔδει\nκαθεύδειν, καὶ ἐμέθυον, Ἄγε δή, ἔφη, ὦ Λέαινα,\nἡ Μέγιλλα, κοιμᾶσθαι γὰρ ἤδη καλόν, ἐνταῦθα\nκάθευδε μεθ' ἡμῶν μέση ἀμφοτέρων.\nΚΛΩΝΑΡΙΟΝἘκάθευδες; τὸ μετὰ ταῦτα τί ἐγένετο;\nΛΕΑΙΝΑἘφίλουν με τὸ πρῶτον ὥσπερ οἱ ἄνδρες, οὐκ\nαὐτὸ\n\nμόνον προσαρμόζουσαι τὰ χείλη, ἀλλ’ ὑπανοίγουσαι\nτὸ στόμα, καὶ περιέβαλλον καὶ τοὺς μαστοὺς\nἔθλιβον· ἡ Δημώνασσα δὲ καὶ ἔδακνε\nμεταξὺ καταφιλοῦσα· ἐγὼ δὲ οὐκ εἶχον εἰκάσαι ὅ\nτι τὸ πρᾶγμα εἴη. χρόνῳ δὲ ἡ Μέγιλλα ὑπόθερμος\nἤδη οὖσα τὴν μὲν πηνήκην ἀφείλετο τῆς κεφαλῆς,\nἐπέκειτο δὲ πάνυ ὁμοία καὶ προσφυής, καὶ ἐν χρῷ\nὤφθη αὐτὴ καθάπερ οἱ σφόδρα ἀνδρώδεις τῶν\nἀθλητῶν ἀποκεκαρμένη· καὶ ἐγὼ ἐταράχθην\nἰδοῦσα. ἡ δέ, Ὦ Λέαινα, φησίν, ἑώρακας ἤδη\nοὕτω καλὸν νεανίσκον;\nἈλλ' οὐχ ὁρῶ, ἔφην,\nἐνταῦθα νεανίσκον, ὦ Μέγιλλα. Μή καταθήλυνέ\nμε, ἔφη, Μέγιλλος γὰρ ἐγὼ λέγομαι καὶ γεγάμηκα\nπρόπαλαι ταύτην τὴν Δημώνασσαν, καὶ ἔστιν ἐμὴ\nγυνή. ἐγέλασα, ὦ Κλωνάριον, ἐπὶ τούτῳ καὶ\nἔφην, Οὐκοῦν σύ, ὦ Μέγιλλε, ἀνήρ τις ὢν ἐλελήθεις\nἡμᾶς, καθάπερ τὸν Ἀχιλλέα φασὶ κρυπτόμενον ἐν\nταῖς παρθένοις, καὶ τὸ ἀνδρεῖον ἐκεῖνο ἔχεις καὶ\nποιεῖς τὴν Δημώνασσαν ἅπερ οἱ ἄνδρες; Ἐκεῖνο\nμέν, ἔφη, ὦ Λέαινα, οὐκ ἔχω· δέομαι δὲ οὐδὲ\n\n\n\n\n\n\n\nπάνυ αὐτοῦ· ἴδιον δέ τινα τρόπον ἡδίω παρὰ\nπολὺ ὁμιλοῦντα ὄψει με. Ἀλλὰ μὴ Ἑρμαφρόδιτος\nεἶ, ἔφην, οἷοι πολλοὶ εἶναι λέγονται ἀμφότερα\nἔχοντες; ἔτι γὰρ ἠγνόουν, ὦ Κλωνάριον, τὸ\nπρᾶγμα. Οὔ, φησίν, ἀλλὰ τὸ πᾶν ἀνήρ εἰμι.\nἬκουσα, ἔφην ἐγώ, τῆς Βοιωτίας αὐλητρίδος\nἸσμηνοδώρας διηγουμένης τὰ ἐφέστια\n\nπαρ'\nαὐτοῖς, ὡς γένοιτό τις ἐν Θήβαις ἐκ γυναικὸς\nἀνήρ, ὁ δ’ αὐτὸς καὶ μάντις ἄριστος, οἶμαι, Τειρεσίας\nτοὔνομα. μὴ οὖν καὶ σὺ τοιοῦτόν τι πέπονθας;\nΟὔκουν, ὦ Λέαινα, ἔφη, ἀλλὰ ἐγεννήθην μὲν\nὁμοία ταῖς ἄλλαις ὑμῖν, ἡ γνώμη δὲ καὶ ἡ ἐπιθυμία\nκαὶ τἆλλα πάντα ἀνδρός ἐστί μοι.\nΚαὶ ἱκανὴ γοῦν\nσοι, ἔφην, ἐπιθυμία; Πάρεχε γοῦν, ὦ Λέαινα, εἰ\nἀπιστεῖς, ἔφη, καὶ γνώσῃ οὐδὲν ἐνδέουσάν με τῶν\nἀνδρῶν· ἔχω γάρ τι ἀντὶ τοῦ ἀνδρείου. ἀλλὰ\nπάρεχε, ὄψει γάρ. παρέσχον, ὦ Κλωνάριον, ἱκετευούσης\nπολλὰ καὶ ὅρμον τινά μοι δούσης τῶν\nπολυτελῶν καὶ ὀθόνας τῶν λεπτῶν. εἶτ' ἐγὼ μὲν\nὥσπερ ἄνδρα περιελάμβανον, ἡ δὲ ἐποίει τε καὶ\nἐφίλει καὶ ἤσθμαινε καὶ ἐδόκει μοι ἐς ὑπερβολὴν ἥδεσθαι.\nΚΛΩΝΑΡΙΟΝΤί ἐποίει, ὦ Λέαινα, ἢ τίνα τρόπον; τοῦτο γὰρ\nμάλιστα εἰπέ.\nΛΕΑΙΝΑΜὴ ἀνάκρινε ἀκριβῶς, αἰσχρὰ γάρ· ὥστε μὰ\nτὴν οὐρανίαν οὐκ ἂν εἴποιμι.\nΚΡΩΒΥΛΗὮ Κόριννα, ὡς μὲν οὐ πάνυ δεινὸν ἦν, ὃ\nἐνόμιζες, τὸ γυναῖκα γενέσθαι ἐκ παρθένου, μεμάθηκας\nἤδη, μετὰ μειρακίου μὲν ὡραίου γενομένη,\nμνᾶν δὲ τὸ πρῶτον μίσθωμα κομισαμένη, ἐξ ἧς\nὅρμον αὐτίκα ὠνήσομαί σοι.\nΚΟΡΙΝΝΑΝαί, μαννάριον. ἐχέτω δὲ καὶ ψήφους τινὰς\nπυραυγεῖς οἷος ὁ Φιλαινίδος ἐστίν.\nΚΡΩΒΥΛΗἜσται τοιοῦτος. ἄκουε δὲ καὶ τἆλλα παρ'\nἐμοῦ ἅ σε χρὴ ποιεῖν καὶ ὅπως προσφέρεσθαι τοῖς\nἀνδράσιν·\nἄλλη μὲν γὰρ ἡμῖν ἀποστροφὴ\n\nτοῦ\nβίου οὐκ ἔστιν, ὦ θύγατερ, ἀλλὰ δύο ἔτη ταῦτα ἐξ\nοὗ τέθνηκεν ὁ μακαρίτης σου πατήρ, οὐκ οἶσθα\nὅπως ἀπεζήσαμεν; ὅτε δὲ ἐκεῖνος ἔζη, πάντα ἦν\nἡμῖν ἱκανά· ἐχάλκευε γὰρ καὶ μέγα ἦν ὄνομα\nαὐτοῦ ἐν Πειραιεῖ, καὶ πάντων ἐστὶν ἀκοῦσαι\nδιομνυμένων ἦ μὴν μετὰ Φιλῖνον μηκέτι ἔσεσθαι\nἄλλον χαλκέα. μετὰ δὲ τὴν τελευτὴν τὸ μὲν πρῶτον\nἀποδομένη τὰς πυράγρας καὶ τὸν ἄκμονα καὶ σφῦραν\nδύο μνῶν, μῆνας ἀπὸ τούτων ἑπτὰ\n\nδιετράφημεν·\nεἶτα νῦν μὲν ὑφαίνουσα, νῦν δὲ κρόκην κατάγουσα ἢ\nστήμονα κλώθουσα ἐποριζόμην τὰ σιτία μόλις·\nἔβοσκον δὲ σέ, ὦ θύγατερ, τὴν ἐλπίδα περιμένουσα.\nΚΟΡΙΝΝΑΤὴν μνᾶν λέγεις;\nΚΡΩΒΥΛΗΟὔκ, ἀλλὰ ἐλογιζόμην ὡς τηλικαύτη γενομένη\nθρέψεις μὲν ἐμέ, σεαυτὴν δὲ κατακοσμήσεις ῥᾳδίως\nκαὶ πλουτήσεις καὶ ἐσθῆτας ἕξεις ἁλουργεῖς καὶ θεραπαίνας.\nΚΟΡΙΝΝΑΠῶς ἔφης, μῆτερ, ἢ τί λέγεις;\nΚΡΩΒΥΛΗΣυνοῦσα μὲν τοῖς νεανίσκοις καὶ συμπίνουσα μετ'\nαὐτῶν καὶ συγκαθεύδουσα ἐπὶ μισθῷ.\nΚΟΡΙΝΝΑΚαθάπερ ἡ Δαφνίδος θυγάτηρ Λύρα;\nΚΡΩΒΥΛΗΝαί.\nΚΟΡΙΝΝΑἈλλ' ἐκείνη ἑταίρα ἐστίν.\nΚΡΩΒΥΛΗΟὐδὲν τοῦτο δεινόν· καὶ σὺ γὰρ πλουτήσεις ὡς\nἐκείνη καὶ πολλοὺς ἐραστὰς ἕξεις. τί ἐδάκρυσας,\nὦ Κόριννα; οὐχ ὁρᾷς ὁπόσαι καὶ ὡς περισπούδαστοί\nεἰσιν αἱ ἑταῖραι καὶ ὅσα χρήματα λαμβάνουσι;\n\n\n\n\nτὴν Δαφνίδος\n\nγοῦν ἐγὼ οἶδα, ὦ φίλη Ἀδράστεια,\nῥάκη, πρὶν αὐτὴν ἀκμάσαι τὴν ὥραν, περιβεβλημένην·\n\nἀλλὰ νῦν ὁρᾷς οἵα πρόεισι, χρυσὸς καὶ ἐσθῆτες\nεὐανθεῖς καὶ θεράπαιναι τέτταρες.\nΚΟΡΙΝΝΑΠῶς δὲ ταῦτα ἐκτήσατο ἡ Λύρα;\nΚΡΩΒΥΛΗΤὸ μὲν πρῶτον κατακοσμοῦσα ἑαυτὴν εὐπρεπῶς\nκαὶ εὐσταλὴς οὖσα καὶ φαιδρὰ πρὸς ἅπαντας, οὐκ\nἄχρι τοῦ καγχαρίζειν ῥᾳδίως καθάπερ σὺ εἴωθας,\nἀλλὰ μειδιῶσα ἡδὺ καὶ ἐπαγωγόν, εἶτα προσομιλοῦσα\nδεξιῶς καὶ μήτε φενακίζουσα, εἴ τις προσέλθοι\nἢ προπέμψειε, μήτε αὐτὴ ἐπιλαμβανομένη τῶν\nἀνδρῶν. ἢν δέ ποτε καὶ ἀπέλθῃ ἐπὶ δεῖπνον\nλαβοῦσα μίσθωμα, οὔτε μεθύσκεται—καταγέλαστον\nγὰρ καὶ μισοῦσιν οἱ ἄνδρες τὰς τοιαύτας—οὔτε\nὑπερεμφορεῖται τοῦ ὄψου ἀπειροκάλως, ἀλλὰ\nπροσάπτεται μὲν ἄκροις τοῖς δακτύλοις, σιωπῇ δὲ\nτὰς ἐνθέσεις οὐκ ἐπ' ἀμφοτέρας παραβύεται τὰς\nγνάθους, πίνει δὲ ἠρέμα, οὐ χανδόν, ἀλλ’ ἀναπαυομένη.\nΚΟΡΙΝΝΑΚἂν εἰ διψῶσα, ὦ μῆτερ, τύχῃ;\nΚΡΩΒΥΛΗΤότε μάλιστα, ὦ Κόριννα. καὶ οὔτε πλέον τοῦ\nδέοντος φθέγγεται οὔτε ἀποσκώπτει ἔς τινα τῶν\nπαρόντων, ἐς μόνον δὲ τὸν μισθωσάμενον βλέπει·\nκαὶ διὰ τοῦτο ἐκεῖνοι φιλοῦσιν αὐτήν. καὶ ἐπειδὰν\nκοιμᾶσθαι δέῃ, ἀσελγὲς οὐδὲν οὐδὲ ἀμελὲς ἐκείνη\nἄν τι ἐργάσαιτο, ἀλλὰ ἐξ ἅπαντος ἓν τοῦτο θηρᾶται,\nὡς ὑπαγάγοιτο καὶ ἐραστὴν ποιήσειεν ἐκεῖνον· ταῦτα\nγὰρ αὐτῆς\n\nἅπαντες ἐπαινοῦσιν. εἰ δὴ καὶ σὺ ταῦτα\nἐκμάθοις, μακάριαι καὶ ἡμεῖς ἐσόμεθα· ἐπεὶ τά\nγε ἄλλα παρὰ πολὺ\n\nαὐτῆς—ἀλλ’ οὐδέν, ὦ φίλη\nἈδράστεια, φημί, ζῴης μόνον.\nΚΟΡΙΝΝΑΕἰπέ μοι, ὦ μῆτερ, οἱ μισθούμενοι πάντες\nτοιοῦτοί εἰσιν οἷος ὁ Εὔκριτος, μεθ' οὗ χθὲς ἐκάθευδον;\nΚΡΩΒΥΛΗΟὐ πάντες, ἀλλ’ ἔνιοι μὲν ἀμείνους, οἱ δὲ καὶ\nἤδη ἀνδρώδεις, οἱ δὲ καὶ οὐ πάνυ μορφῆς εὐφυῶς ἔχοντες.\nΚΟΡΙΝΝΑΚαὶ τοιούτοις συγκαθεύδειν δεήσει;\nΚΡΩΒΥΛΗΜάλιστα, ὦ θύγατερ· οὗτοι μέν τοι καὶ πλείονα\nδιδόασιν· οἱ καλοὶ δὲ αὐτὸ μόνον καλοὶ θέλουσιν\nεἶναι. καὶ σοὶ δὲ μελέτω ἀεὶ τοῦ πλείονος, εἰ\n\n\n\n\n\n\n\nθέλεις ἐν βραχεῖ λέγειν ἁπάσας ἐνδειξάσας σε τῷ\nδακτύλῳ, Οὐχ ὁρᾷς τὴν Κόρινναν τὴν τῆς Κρωβύλης\nθυγατέρα ὡς ὑπερπλουτεῖ καὶ τρισευδαίμονα\nπεποίηκε τὴν μητέρα; τί φῄς; ποιήσεις ταῦτα;\nποιήσεις, οἶδα ἐγώ, καὶ προέξεις ἁπασῶν ῥᾳδίως.\nνῦν δ’ ἄπιθι λουσομένη, εἰ ἀφίκοιτο καὶ τήμερον τὸ\nμειράκιον ὁ Εὔκριτος· ὑπισχνεῖτο γάρ.\nΜΗΤΗΡἌν δ’ ἔτι τοιοῦτον ἐραστὴν εὕρωμεν, ὦ\nΜουσάριον, οἷος ὁ Χαιρέας ἐστί, θῦσαι μὲν τῇ\nπανδήμῳ δεήσει λευκὴν μηκάδα, τῇ οὐρανίᾳ δὲ τῇ ἐν\nκήποις δάμαλιν, στεφανῶσαι δὲ καὶ τὴν πλουτοδότειραν,\nκαὶ ὅλως μακάριαι καὶ τρισευδαίμονες\nἐσόμεθα. νῦν ὁρᾷς παρὰ τοῦ νεανίσκου ἡλίκα\nλαμβάνομεν, ὃς ὀβολὸν μὲν οὐδέποτε σοι δέδωκεν,\nοὐκ ἐσθῆτα, οὐχ ὑποδήματα, οὐ μύρον, ἀλλὰ\nπροφάσεις ἀεὶ καὶ ὑποσχέσεις καὶ μακραὶ ἐλπίδες\nκαὶ πολὺ τό, ἐὰν ὁ πατὴρ . . ., καὶ κύριος γένωμαι\nτῶν πατρῴων, καὶ πάντα σά. σὺ δὲ καὶ ὀμωμοκέναι\nαὐτὸν φῂς ὅτι νόμῳ γαμετὴν ποιήσεταί σε.\nΜΟΥΣΑΡΙΟΝὬμοσε γάρ, ὦ μῆτερ, κατὰ ταῖν θεοῖν καὶ τῆς Πολιάδος.\nΜΗΤΗΡΚαὶ πιστεύεις δηλαδή· καὶ διὰ τοῦτο πρῴην οὐκ\nἔχοντι αὐτῷ καταθεῖναι συμβολὴν τὸν δακτύλιον\nδέδωκας ἀγνοούσης ἐμοῦ, ὁ δὲ ἀποδόμενος κατέπιε,\nκαὶ πάλιν τὰ δύο περιδέραια τὰ Ἰωνικά, ἕλκοντα\nἑκάτερον δύο δαρεικούς, ἅ σοι ὁ Χῖος Πραξίας ὁ\nναύκληρος ἐκόμισε ποιησάμενος ἐν Ἐφέσῳ · ἐδεῖτο\nγὰρ Χαιρέας ἔρανον συνεφήβοις ἀπενεγκεῖν. ὀθόνας\nγὰρ καὶ χιτωνίσκους τί ἂν λέγοιμι; καὶ ὅλως\nἕρμαιόν τι ἡμῖν καὶ μέγα ὄφελος ἐμπέπτωκεν οὗτος.\nΜΟΥΣΑΡΙΟΝἈλλὰ καλὸς καὶ ἀγένειος, καὶ φησὶν ἐρᾶν καὶ\nδακρύει καὶ Δεινομάχης καὶ Λάχητος υἱός ἐστι τοῦ\nἈρεοπαγίτου καὶ φησὶν ἡμᾶς γαμήσειν καὶ μεγάλας\nἐλπίδας ἔχομεν παρ' αὐτοῦ, ἢν ὁ γέρων μόνον καταμύσῃ.\nΜΗΤΗΡΟὐκοῦν, ὦ Μουσάριον, ἐὰν ὑποδήσασθαι δέῃ,\nκαὶ ὁ σκυτοτόμος αἰτῇ τὸ δίδραχμον, ἐροῦμεν πρὸς\nαὐτόν, Ἀργύριον μὲν οὐκ ἔχομεν, σὺ δὲ τῶν ἐλπίδων\nὀλίγας παρ' ἡμῶν λαβέ· καὶ πρὸς τὸν ἀλφιτοπώλην\nτὰ αὐτά· καὶ ἢν τὸ ἐνοίκιον αἰτώμεθα, Περίμεινον,\nφήσομεν, ἔστ' ἂν Λάχης ὁ Κολυττεὺς\nἀποθάνῃ· ἀποδώσω\n\nγάρ σοι μετὰ τοὺς\nγάμους. οὐκ αἰσχύνῃ μόνη τῶν ἑταιρῶν οὐκ\nἐλλόβιον οὐχ ὅρμον οὐ ταραντινίδιον ἔχουσα;\nΜΟΥΣΑΡΙΟΝΤί οὖν, ὦ μῆτερ; ἐκεῖναι εὐτυχέστεραί μου\nκαὶ καλλίους εἰσίν;\nΜΗΤΗΡΟὔκ, ἀλλὰ συνετώτεραι καὶ ἴσασιν ἑταιρίζειν,\nοὐδὲ πιστεύουσι ῥηματίοις καὶ νεανίσκοις ἐπ' ἄκρου\nτοῦ χείλους τοὺς ὅρκους ἔχουσι· σὺ δὲ ἡ πιστὴ\nκαὶ φίλανδρος οὐδὲ προσίῃ ἄλλον τινὰ ὅτι μὴ\nμόνον Χαιρέαν· καὶ πρῴην μὲν ὅτε ὁ γεωργὸς ὁ\nἈχαρνεὺς\n\nἧκε δύο μνᾶς κομίζων, ἀγένειος καὶ\nαὐτός—οἴνου δὲ τιμὴν ἀπειλήφει τοῦ πατρὸς\nπέμψαντος—σὺ δὲ ἐκεῖνον μὲν ἀπεμύκτισας, καθεύδεις\nδὲ μετὰ τοῦ Ἀδώνιδος Χαιρέου.\nΜΟΥΣΑΡΙΟΝΤί οὖν; ἐχρῆν Χαιρέαν καταλείψασαν παραδέξασθαι\nτὸν ἐργάτην ἐκεῖνον κινάβρας ἀπόζοντα;\nλεῖός μοι, φασί, Χαιρέας\n\nκαὶ χοιρίσκος Ἁχαρνεύς.\n\nΜΗΤΗΡἜστω· ἐκεῖνος ἀγροῖκος καὶ πονηρὸν ἀποπνεῖ.\nτί καὶ Ἀντιφῶντα τὸν Μενεκράτους μνᾶν ὑπισχνούμενον\nοὐδὲ τοῦτον ἐδέξω; οὐ καλὸς ἦν καὶ ἀστικὸς\n\n\nκαὶ ἡλικιώτης Χαιρέου;\nΜΟΥΣΑΡΙΟΝἈλλ' ἠπείλησε Χαιρέας ἀποσφάξειν ἀμφοτέρους,\nεἰ λάβοι μέ ποτε μετ' αὐτοῦ.\nΜΗΤΗΡΠόσοι δὲ καὶ ἄλλοι ταῦτα ἀπειλοῦσιν; οὐκοῦν\nἀνέραστος σὺ μενεῖς διὰ τοῦτο καὶ σωφρονήσεις καθάπερ\nοὐχ ἑταίρα, τῆς δὲ Θεσμοφόρου ἱέρειά τις\nοὖσα; ἐῶ τἆλλα. τήμερον Ἁλῶά ἐστι. τί δέ σοι\nδέδωκεν ἐς τὴν ἑορτήν;\nΜΟΥΣΑΡΙΟΝΟὐκ ἔχει, ὦ μαννάριον.\nΜΗΤΗΡΜόνος οὗτος οὐ τέχνην εὕρηκεν ἐπὶ τὸν πατέρα,\nοὐκ οἰκέτην καθῆκεν ἐξαπατήσοντα, οὐκ ἀπὸ τῆς\nμητρὸς ᾔτησεν ἀπειλήσας ἀποπλευσεῖσθαι στρατευσόμενος,\nεἰ μὴ λάβοι, ἀλλὰ κάθηται ἡμᾶς ἐπιτρίβων\nμήτε αὐτὸς διδοὺς μήτε παρὰ τῶν διδόντων\nἐῶν λαμβάνειν; σὺ δὲ οἴει, ὦ Μουσάριον, ὀκτωκαίδεκα\nἐτῶν ἀεὶ ἔσεσθαι; ἢ τὰ αὐτὰ φρονήσειν\nΧαιρέαν, ὅταν πλουτῇ μὲν αὐτός, ἡ δὲ μήτηρ\nγάμον πολυτάλαντον ἐξεύρῃ αὐτῷ; μνησθήσεται\nἔτι, οἴει, τότε τῶν δακρύων ἢ τῶν φιλημάτων ἢ\nτῶν ὅρκων πέντε ἴσως τάλαντα προικὸς βλέπων;\nΜΟΥΣΑΡΙΟΝΜνησθήσεται ἐκεῖνος· δεῖγμα δέ· οὐδὲ νῦν\nγεγάμηκεν, ἀλλὰ\n\nκαταναγκαζόμενος καὶ βιαζόμενος\nἠρνήσατο.\nΜΗΤΗΡΓένοιτο μὴ ψεύδεσθαι. ἀναμνήσω δέ σε, ὦ\nΜουσάριον, τότε.\nΑΜΠΕΛΙΣὍστις δέ, ὦ Χρυσί, μήτε ζηλοτυπεῖ μήτε\nὀργίζεται μήτε ἐρράπισέ ποτε ἢ περιέκειρεν ἢ τὰ\nἱμάτια περιέσχισεν, ἔτι ἐραστὴς ἐκεῖνός ἐστιν;\nΧΡΥΣΙΣΟὐκοῦν ταῦτα μόνα ἐρῶντος, ὦ Ἀμπελί, δείγματα;\nΑΜΠΕΛΙΣΝαί, ταῦτ' ἀνδρὸς θερμοῦ· ἐπεὶ τἆλλα, φιλήματα\nκαὶ δάκρυα καὶ ὅρκοι καὶ τὸ πολλάκις ἥκειν ἀρχομένου\nἔρωτος σημεῖον καὶ φυομένου ἔτι· τὸ δὲ\nπῦρ ὅλον ἐκ τῆς ζηλοτυπίας ἐστίν. ὥστε εἰ καὶ σέ,\nὡς φῄς, ὁ Γοργίας ῥαπίζει καὶ ζηλοτυπεῖ, χρηστὰ\nἔλπιζε καὶ εὔχου ἀεὶ τὰ αὐτὰ ποιεῖν.\nΧΡΥΣΙΣΤὰ αὐτά; τί λέγεις; ἀεὶ ῥαπίζειν με;\nΑΜΠΕΛΙΣΟὐχί, ἀλλ’ ἀνιᾶσθαι, εἰ μὴ πρὸς μόνον αὐτὸν\nβλέποις, ἐπεὶ εἰ μὴ ἐρᾷ γε, τί ἂν ὀργίζοιτο, εἰ σύ τινα\nἕτερον\n\nἐραστὴν ἔχεις;\nΧΡΥΣΙΣἈλλ' οὐδὲ ἔχω ἔγωγε· ὁ δὲ μάτην ὑπέλαβε τὸν\nπλούσιόν μου ἐρᾶν, διότι ἄλλως ἐμνημόνευσά ποτε αὐτοῦ.\nΑΜΠΕΛΙΣΚαὶ τοῦτο ἡδὺ τὸ ὑπὸ πλουσίων οἴεσθαι σπουδάζεσθαί\nσε· οὕτω γὰρ ἀνιάσεται μᾶλλον καὶ φιλοτιμήσεται,\nὡς μὴ ὑπερβάλοιντο αὐτὸν οἱ ἀντερασταί.\nΧΡΥΣΙΣΚαὶ μὴν οὗτός γε μόνον ὀργίζεται καὶ ῥαπίζει,\nδίδωσι δὲ οὐδέν.\nΑΜΠΕΛΙΣἈλλὰ δώσει—ζηλοτυπεῖ γάρ—καὶ μάλιστα ἢν\nλυπῇς αὐτόν.\n\n\nΧΡΥΣΙΣ Οὐκ οἶδ’ ὅπως ῥαπίσματα λαμβάνειν βούλει με,\nὦ Ἀμπελίδιον.\nΑΜΠΕΛΙΣΟὔκ, ἀλλ’, ὡς οἶμαι, οὕτως οἱ μεγάλοι ἔρωτες\nγίγνονται, καὶ εἰ πείθοιντο\n\nἀμελεῖσθαι, εἰ δὲ\nπιστεύσαι μόνος ἔχειν, ἀπομαραίνεταί πως ἡ\nἐπιθυμία. ταῦτα λέγω πρὸς σὲ εἴκοσιν ὅλοις ἔτεσιν\nἑταιρήσασα, σὺ δὲ ὀκτωκαιδεκαέτις, οἶμαι, ἢ\nἔλαττον\n\nοὖσα τυγχάνεις. εἰ βούλει δέ, καὶ διηγήσομαι\nἃ ἔπαθόν ποτε οὐ πάνυ πρὸ πολλῶν ἐτῶν·\nἤρα μου Δημόφαντος ὁ δανειστὴς ὁ κατόπιν\nοἰκῶν τῆς Ποικίλης. οὗτος οὐδεπώποτε πλέον\nπέντε δραχμῶν δέδωκε καὶ ἠξίου δεσπότης εἶναι.\nἤρα δέ, ὦ Χρυσί, ἐπιπόλαιόν τινα ἔρωτα οὔτε\n\n\n\n\n\n\n\n\nὑποστένων οὔτε δακρύων οὔτε ἀωρὶ παραγιγνόμενος\nἐπὶ τὰς θύρας, ἀλλ’ αὐτὸ μόνον συνεκάθευδέ μοι\nἐνίοτε, καὶ τοῦτο διὰ μακροῦ.\nἐπειδὴ δὲ\nἐλθόντα ποτὲ ἀπέκλεισα—Καλλίδης γὰρ ὁ γραφεὺς\nἔνδον ἦν δέκα δραχμὰς πεπομφώς—τὸ μὲν πρῶτον\nἀπῆλθέ μοι λοιδορησάμενος· ἐπεὶ δὲ πολλαὶ μὲν\nδιῆλθον ἡμέραι, ἐγὼ δὲ οὐ προσέπεμπον, ὁ Καλλίδης\nδὲ ἔνδον ἦν, ὑποθερμαινόμενος ἤδη τότε ὁ\nΔημόφαντος καὶ αὐτὸς ἀναφλέγεται ἐς τὸ πρᾶγμα\nκαὶ ἐπιστάς ποτε ἀνεῳγμένην τηρήσας τὴν θύραν\nἔκλαεν, ἔτυπτεν, ἠπείλει φονεύσειν, περιερρήγνυε\nτὴν ἐσθῆτα, ἅπαντα ἐποίει, καὶ τέλος τάλαντον\nδοὺς μόνος εἶχεν ὀκτὼ ὅλους μῆνας. ἡ γυνὴ δὲ\nαὐτοῦ πρὸς ἅπαντας ἔλεγεν ὡς ὑπὸ φαρμάκων\nἐκμήναιμι αὐτόν. τό δὲ ἦν ἄρα ζηλοτυπία τὸ\nφάρμακον. ὥστε, Χρυσί, καὶ σὺ χρῶ ἐπὶ τὸν\nΓοργίαν τῷ αὐτῷ φαρμάκῳ· πλούσιος δὲ ὁ\nνεανίσκος ἔσται, ἤν τι ὁ πατὴρ αὐτοῦ πάθῃ.\nΔΟΡΚΑΣἈπολώλαμεν, ὦ κεκτημένη, ἀπολώλαμεν, ὁ\nΠολέμων ἀπὸ στρατιᾶς ἀνέστρεψε πλουτῶν, ὥς\nφασιν· ἑώρακα δὲ κἀγὼ αὐτὸν ἐφεστρίδα περιπόρφυρον\nἐμπεπορπημένον καὶ ἀκολούθους ἅμα πολλούς.\nκαὶ οἱ φίλοι ὠς εἶδον, συνέθεον ἐπ' αὐτὸν\n\n\n\n\nἀσπασόμενοι· ἐν τοσούτῳ δὲ τὸν θεράποντα\nἰδοῦσα κατόπιν ἑπόμενον, ὃς συναποδεδημήκει μετ'\nαὐτοῦ, ἠρόμην καί, Εἰπέ μοι, ἔφην, ὦ Παρμένων,\nἀσπασαμένη πρότερον αὐτόν, πῶς ἡμῖν ἐπράξατε\nκαὶ εἴ τι ἄξιον τῶν πολέμων ἔχοντες ἐπανεληλύθατε.\nΠΑΝΝΥΧΙΣΟὐκ ἔδει τοῦτο εὐθύς, ἀλλ’ ἐκεῖνα, ὅτι μὲν\nἐσώθητε, πολλὴ χάρις τοῖς θεοῖς, καὶ μάλιστα τῷ\nξενίῳ Διὶ καὶ Ἀθηνᾷ στρατίᾳ· ἡ δέσποινα δὲ\nἐπυνθάνετο ἀεὶ τί πράττοιτε καὶ ἔνθα εἴητε.\nεἰ δὲ\nκαὶ τοῦτο προσέθηκας, ὡς καὶ ἐδάκρυε καὶ ἀεὶ\nἐμέμνητο Πολέμωνος, ἄμεινον ἦν παρὰ πολύ.\nΔΟΡΚΑΣΠροεῖπον εὐθὺς ἐν ἀρχῇ ἅπαντα· πρὸς δὲ\nσὲ οὐκ ἂν\n\nεἶπον, ἀλλὰ ἃ ἤκουσα ἐβουλόμην εἰπεῖν.\nἐπεὶ πρός γε Παρμένοντα οὕτως ἠρξάμην· Ἦ\nπου, ὦ Παρμένων, ἐβόμβει τὰ ὦτα ὑμῖν; ἀεὶ γὰρ\nἐμέμνητο ἡ κεκτημένη μετὰ δακρύων, καὶ μάλιστα\nεἴ τις ἐληλύθει ἐκ τῆς μάχης καὶ πολλοὶ τεθνάναι\nἐλέγοντο, ἐσπάραττε τότε τὰς κόμας καὶ τὰ στέρνα\nἐτύπτετο καὶ ἐπένθει πρὸς τὴν ἀγγελίαν ἑκάστην.\nΠΑΝΝΥΧΙΣΕὖ γε, ὦ Δορκάς, οὕτως ἐχρῆν.\nΔΟΡΚΑΣΕἶτα ἑξῆς μετ' οὐ πολὺ ἠρόμην ἐκεῖνα. ὁ δέ,\nΠάνυ λαμπρῶς, φησίν, ἀνεστρέψαμεν.\nΠΑΝΝΥΧΙΣΟὕτως κἀκεῖνος οὐδὲν προειπών, ὡς ἐμέμνητό\nμου ὁ Πολέμων ἢ ἐπόθει ἢ ηὔχετο ζῶσαν καταλαβεῖν;\nΔΟΡΚΑΣΚαὶ μάλα πολλὰ τοιαῦτα ἔλεγε. τὸ δ’ οὖν\n\n\nκεφάλαιον ἐξήγγειλε πλοῦτον πολύν, χρυσόν, ἐσθῆτα,\nἀκολούθους, ἐλέφαντα· τὸ μὲν γὰρ ἀργύριον\nμηδὲ ἀριθμῷ ἄγειν αὐτόν, ἀλλὰ μεδίμνῳ ἀπομεμετρημένον\nπολλοὺς μεδίμνους. εἶχε δὲ καὶ αὐτὸς\nΠαρμένων δακτύλιον ἐν τῷ μικρῷ δακτύλῳ,\nμέγιστον, πολύγωνον, καὶ ψῆφος ἐνεβέβλητο τῶν\nτριχρώμων, ἐρυθρά τε ἦν ἐπιπολῆς. εἴασα δ’\nοὖν αὐτὸν ἐθέλοντά μοι διηγεῖσθαι ὡς τὸν Ἅλυν\nδιέβησαν καὶ ὡς ἀπέκτειναν Τιριδάταν τινὰ καὶ\nὡς διέπρεψεν\n\nὁ Πολέμων ἐν τῇ πρὸς Πισίδας\nμάχῃ· ἀπέδραμόν σοι ταῦτα προσαγγελοῦσα, ὡς περὶ\nτῶν παρόντων σκέψαιο.\nεἰ γὰρ ἐλθὼν ὁ Πολέμων\n—ἥξει γὰρ πάντως ἀποσεισάμενος τοὺς γνωρίμους—ἀναπυθόμενος\nεὕροι τὸν Φιλόστρατον ἔνδον παρ'\nἡμῖν, τί οἴει ποιήσειν αὐτόν;\nΠΑΝΝΥΧΙΣἘξευρίσκωμεν,\n\nὦ Δορκάς, ἐκ τῶν παρόντων\nσωτήριον· οὔτε γὰρ τοῦτον ἀποπέμψαι καλὸν\nτάλαντον ἔναγχος δεδωκότα καὶ τἆλλα ἔμπορον\nὄντα καὶ πολλὰ ὑπισχνούμενον, οὕτε Πολέμωνα\nτοιοῦτον ἐπανήκοντα χρήσιμον μὴ παραδέχεσθαι·\n\n\n\n\n\n\n\n\nπροσέτι\n\nγὰρ καὶ ζηλότυπός ἐστιν, ὃς καὶ πενόμενος\nἔτι πολὺ ἀφόρητος ἦν· νῦν δὲ τί ἐκεῖνος οὐκ\nἂν ποιήσειεν;\nΔΟΡΚΑΣἈλλὰ καὶ προσέρχεται.\nΠΑΝΝΥΧΙΣἘκλύομαι, ὦ Δορκάς, ἀπὸ τῆς ἀπορίας καὶ τρέμω.\nΔΟΡΚΑΣἈλλὰ καὶ Φιλόστρατος προσέρχεται.\nΠΑΝΝΥΧΙΣΤίς γένωμαι; πῶς ἄν με ἡ γῆ καταπίοι;\nΦΙΛΟΣΤΡΑΤΟΣΤί οὐ πίνομεν, ὦ Παννυχί;\nΠΑΝΝΥΧΙΣἌνθρωπε, ἀπολώλεκάς με. σὺ δὲ χαῖρε, Πολέμων,\nχρόνιος φανείς.\nΠΟΛΕΜΩΝΟὗτος οὖν τίς ἐστιν ὁ προσιὼν ὑμῖν; σιωπᾷς;\nεὖ γε· οἴχου,\n\nὦ Παννυχί. ἐγὼ δὲ πεμπταῖος\nἐκ Πυλῶν διέπτην ἐπειγόμενος ἐπὶ τοιαύτην\nγυναῖκα. καὶ δίκαια μέντοι πέπονθα, καίτοι χάριν\nἐχων· οὐκέτι γὰρ ἁρπασθήσομαι ὑπὸ σοῦ.\nΦΙΛΟΣΤΡΑΤΟΣΣὺ δὲ τίς εἶ, ὦ βέλτιστε;\nΠΟΛΕΜΩΝὍτι Πολέμων ὁ Στειριεὺς Πανδιονίδος φυλῆς,\nἀκούεις· χιλιαρχήσας τὸ πρῶτον, νῦν δὲ ἐξαναστήσας\nπεντακισχιλίαν ἀσπίδα,\n\nἐραστὴς Παννυχίδος,\nὅτε ᾤμην ἔτι ἀνθρώπινα φρονεῖν αὐτήν.\nΦΙΛΟΣΤΡΑΤΟΣἈλλὰ τὰ νῦν σοι, ὦ ξεναγέ, Παννυχὶς ἐμή ἐστι,\nκαὶ τάλαντον εἴληφε, λήψεται δὲ ἤδη καὶ ἕτερον,\nἐπειδὰν τὰ φορτία διαθώμεθα.\nκαὶ νῦν ἀκολούθει\nμοι, ὦ Παννυχί, τοῦτον δὲ παρ' Ὀδρύσαις χιλιαρχεῖν ἔα.\nΠΟΛΕΜΩΝἘλευθέρα μέν ἐστι καὶ ἀκολουθήσει, ἢν ἐθέλῃ.\nΠΑΝΝΥΧΙΣΤί ποιῶ, Δορκάς;\nΔΟΡΚΑΣΕἰσιέναι ἄμεινον, ὀργιζομένῳ οὐχ οἷόν τε\nπαρεῖναι Πολέμωνι, καὶ μᾶλλον ἐπιταθήσεται ζηλοτυπῶν.\nΠΑΝΝΥΧΙΣΕἰ θέλεις, εἰσίωμεν.\nΠΟΛΕΜΩΝἈλλὰ προλέγω ὑμῖν ὅτι τὸ ὕστατον πίεσθε\nτήμερον, ἢ μάτην ἐγὼ τοσούτοις φόνοις ἐγγεγυμνασμένος\nπάρειμι. τοὺς Θρᾷκας, ὦ Παρμένων·\n\n\n\n\n\n\nὡπλισμένοι ἡκέτωσαν\n\nἐμφράξαντες τὸν στενωπὸν\nτῇ φάλαγγι· ἐπὶ μετώπου μὲν τὸ ὁπλιτικόν, παρ'\nἑκάτερα δὲ οἱ σφενδονῆται καὶ τοξόται, οἱ δὲ\nἄλλοι κατόπιν.\nΦΙΛΟΣΤΡΑΤΟΣὩς βρεφυλλίοις ταῦτα, ὦ μισθοφόρε, ἡμῖν λέγεις\nκαὶ μορμολύττῃ\n\n. σὺ γὰρ ἀλεκτρυόνα πώποτε\nἀπέκτεινας ἢ πόλεμον εἶδες; ἐρυμάτιον ἐφρούρεις\nτάχα διμοιρίτης ὤν, ἵνα καὶ τοῦτο προσχαρίσωμαί σοι.\nΠΟΛΕΜΩΝΚαὶ μὴν εἴσῃ μετ' ὀλίγον, ἐπειδὰν προσιόντας\nἡμᾶς ἐπὶ δόρυ θεάσῃ στίλβοντας τοῖς ὅπλοις.\nΦΙΛΟΣΤΡΑΤΟΣἭκετε μόνον συσκευασάμενοι\n\n. ἐγὼ δὲ καὶ Τίβειος\n\n\nοὗτος—μόνος γὰρ οὗτος ἕπεταί μοι—βάλλοντες\nὑμᾶς λίθοις τε καὶ ὀστράκοις οὕτω διασκεδάσομεν,\nὡς μηδὲ ὅποι οἴχεσθε\n\nἔχοιτε εἰδέναι.\nΧΕΛΙΔΟΝΙΟΝΟὐκέτι φοιτᾷ παρὰ σέ, ὦ Δροσί, τὸ μειράκιον\nὁ Κλεινίας; οὐ γὰρ ἑώρακα, πολὺς ἤδη χρόνος,\nαὐτὸν παρ' ὑμῖν.\nΔΡΟΣΙΣΟὐκέτι, ὦ Χελιδόνιον· ὁ γὰρ διδάσκαλος αὐτὸν\nεἶρξε μηκέτι μοι προσιέναι.\nΧΕΛΙΔΟΝΙΟΝΤίς οὗτος; μή τι τὸν παιδοτρίβην Διότιμον\nλέγεις; ἐπεὶ ἐκεῖνός γε φίλος ἐστίν.\nΔΡΟΣΙΣΟὔκ, ἀλλ’ ὁ κάκιστα φιλοσόφων ἀπολούμενος Ἀρισταίνετος.\nΧΕΛΙΔΟΝΙΟΝΤὸν σκυθρωπὸν λέγεις, τὸν δασύν, τὸν βαθυπώγωνα,\nὃς εἴωθε μετὰ τῶν μειρακίων περιπατεῖν\nἐν τῇ Ποικίλῃ;\nΔΡΟΣΙΣἘκεῖνόν φημι τὸν ἀλαζόνα, ὃν κάκιστα ἐπίδοιμι\nἀπολούμενον, ἑλκόμενον τοῦ πώγωνος ὑπὸ δημίου.\nΧΕΛΙΔΟΝΙΟΝΤί παθὼν δὲ ἐκεῖνος τοιαῦτα ἔπεισε τὸν Κλεινίαν;\nΔΡΟΣΙΣΟὐκ οἶδα, ὦ Χελιδόνιον. ἀλλ’ ὁ μηδέποτε\nἀπόκοιτός μου γενόμενος ἀφ' οὗ γυναικὶ ὁμιλεῖν\nἤρξατο—πρῶτον δὲ ὡμίλησέ μοι—τριῶν τούτων\nἑξῆς ἡμερῶν οὐδὲ προσῆλθε τῷ στενωπῷ·\nἐπεὶ\nδὲ ἠνιώμην—οὐκ οἶδα δὲ ὅπως τι ἔπαθον ἐπ'\nαὐτῷ—ἔπεμψα τὴν Νεβρίδα περισκεψομένην αὐτὸν\n\n\n\n\nἢ ἐν ἀγορᾷ διατρίβοντα ἢ ἐν Ποικίλῃ·\n\nἡ δὲ\nπεριπατοῦντα ἔφη ἰδοῦσα μετὰ τοῦ Ἀρισταινέτου\nνεῦσαι πόρρω, ἐκεῖνον δὲ ἐρυθριάσαντα κάτω ὁρᾶν\nκαὶ μηκέτι παρενεγκεῖν τὸν ὀφθαλμόν. εἶτ' ἐβάδιζον\nἅμα ἐς τὴν Ἀκαδημίαν\n\n· ἡ δὲ ἄχρι τοῦ\nΔιπύλου ἀκολουθήσασα, ἐπεὶ μηδ’ ὅλως ἐπεστράφη,\nἐπανῆκεν οὐδὲν σαφὲς ἀπαγγεῖλαι ἔχουσα.\nπῶς με οἴει διάγειν τὸ μετὰ ταῦτα οὐκ ἔχουσαν\nεἰκάσαι ὅ τι μοι πέπονθεν ὁ μειρακίσκος; ἀλλὰ μὴ\nἐλύπησά\n\nτι αὐτόν, ἔλεγον, ἤ τινος ἄλλης ἠράσθη\nμισήσας ἐμέ; ἀλλ’ ὁ πατὴρ διεκώλυσεν αὐτόν;\nπολλὰ τοιαῦτα ἡ ἀθλία ἔστρεφον. ἤδη δὲ περὶ\nδείλην ὀψίαν ἧκέ μοι Δρόμων τὸ γραμμάτιον τουτὶ\nπαρ' αὐτοῦ κομίζων. ἀνάγνωθι λαβοῦσα, ὦ Χελιδόνιον·\nοἶσθα γὰρ δή που γράμματα.\nΧΕΛΙΔΟΝΙΟΝΦέρ' ἴδωμεν· τὰ γράμματα οὐ πάνυ σαφῆ,\nἀλλὰ ἐπισεσυρμένα δηλοῦντα ἔπειξίν τινα τοῦ\nγεγραφότος. λέγει δέ “πῶς μὲν ἐφίλησά σε, ὦ\nΔροσί, τοὺς θεοὺς ποιοῦμαι μάρτυρας.”\nΔΡΟΣΙΣΑἰαῖ τάλαν, οὐδὲ τὸ χαίρειν προσέγραψε.\nΧΕΛΙΔΟΝΙΟΝ“Καὶ νῦν δὲ οὐ κατὰ μῖσος, ἀλλὰ κατ' ἀνάγκην\nἀφίσταμαί σου· ὁ πατὴρ γὰρ Ἀρισταινέτῳ\nπαρέδωκέ με φιλοσοφεῖν\n\nαὐτῷ, κἀκεῖνος—ἔμαθε\n\n\n\n\n\n\n\n\nγὰρ τὰ καθ' ἡμᾶς ἅπαντα—πάνυ πολλὰ ἐπετίμησέ\nμοι ἀπρεπὲς εἶναι λέγων ἑταίρᾳ συνεῖναι Ἀρχιτέλους\nκαὶ Ἐρασικλείας υἱὸν ὄντα· πολὺ γὰρ\nἄμεινον εἶναι τὴν ἀρετὴν προτιμᾶν τῆς ἡδονῆς.”\nΔΡΟΣΙΣΜὴ ὥρας\n\nἵκοιτο ὁ λῆρος ἐκεῖνος τοιαῦτα\nπαιδεύων τὸ μειράκιον.\nΧΕΛΙΔΟΝΙΟΝ“Ὥστε ἀνάγκη πείθεσθαι αὐτῷ· παρακολουθεῖ\nγὰρ ἀκριβῶς παραφυλάσσων, καὶ ὅλως οὐδὲ προσβλέπειν\nἄλλῳ οὐδενὶ ἔξεστιν ὅτι μὴ ἐκείνῳ· εἰ δὲ\nσωφρονοῖμι καὶ πάντα πεισθείην αὐτῷ, ὑπισχνεῖται\nπάνυ εὐδαίμονα ἔσεσθαί με καὶ ἐνάρετον καταστήσεσθαι\nτοῖς πόνοις προγεγυμνασμένον. ταῦτά σοι\nμόλις ἔγραψα ὑποκλέψας ἐμαυτόν. σὺ δέ μοι\nεὐτύχει καὶ μέμνησο Κλεινίου.”\nΔΡΟΣΙΣΤί σοι δοκεῖ ἡ ἐπιστολή, ὦ Χελιδόνιον;\nΧΕΛΙΔΟΝΙΟΝΤὰ μὲν ἄλλα ἡ ἀπὸ Σκυθῶν ῥῆσις, τὸ δὲ “μέμνησο\nΚλεινίου” ἔχει τινὰ ὑπόλοιπον ἐλπίδα.\nΔΡΟΣΙΣΚἀμοὶ οὕτως ἔδοξεν· ἀπόλλυμαι δ’ οὖν ὑπὸ\nτοῦ ἔρωτος. ὁ μέντοι Δρόμων ἔφασκε παιδεραστήν\nτινα εἶναι τὸν Ἀρισταίνετον καὶ ἐπὶ προφάσει\n\n\n\n\n\n\nτῶν μαθημάτων\n\nσυνεῖναι τοῖς ὡραιοτάτοις τῶν\nνέων καὶ ἰδίᾳ λογοποιεῖσθαι πρὸς τὸν Κλεινίαν\nὑποσχέσεις τινὰς ὑπισχνούμενον ὡς ἰσόθεον ἀποφανεῖ\nαὐτόν. ἀλλὰ καὶ ἀναγιγνώσκει μετ' αὐτοῦ\nἐρωτικούς τινας λόγους τῶν παλαιῶν φιλοσόφων\nπρὸς τοὺς μαθητάς, καὶ ὅλος\n\nπερὶ τὸ μειράκιόν\nἐστιν. ἠπείλει δὲ καὶ τῷ πατρὶ τοῦ Κλεινίου\nκατερεῖν ταῦτα.\nΧΕΛΙΔΟΝΙΟΝἘχρῆν, ὦ Δροσί, γαστρίσαι τὸν Δρόμωνα.\nΔΡΟΣΙΣ Ἐγάστρισα, καὶ ἄνευ δὲ τούτου ἐμός ἐστι·\nκέκνισται γὰρ κἀκεῖνος τῆς Νεβρίδος.\nΧΕΛΙΔΟΝΙΟΝΘάρρει, πάντα ἔσται καλῶς. ἐγὼ δὲ καὶ ἐπιγράψειν\nμοι δοκῶ ἐπὶ τοῦ τοίχου ἐν Κεραμεικῷ, ἔνθα\nὁ Ἀρχιτέλης εἴωθε περιπατεῖν, Ἀρισταίνετος διαφθείρει\nΚλεινίαν, ὥστε καὶ ἐκ τούτου συνδραμεῖν τῇ\nπαρὰ τοῦ Δρόμωνος διαβολῇ.\nΔΡΟΣΙΣΠῶς δ’ ἂν λάθοις ἐπιγράψασα;\nΧΕΛΙΔΟΝΙΟΝΤῆς νυκτός, Δροσί, ἄνθρακά ποθεν λαβοῦσα.\nΔΡΟΣΙΣΕὖ γε, συστράτευε μόνον, ὦ Χελιδόνιον, κατὰ τοῦ\nἀλαζόνος Ἀρισταινέτου.\nΤΡΥΦΑΙΝΑἙταίραν δέ τις\n\nπαραλαβὼν πέντε δραχμὰς\nτὸ μίσθωμα δοὺς καθεύδει ἀποστραφεὶς δακρύων\nκαὶ στένων; ἀλλ’ οὔτε πέπωκας ἡδέως, οἶμαι,\nοὔτε δειπνῆσαι μόνος ἠθέλησας· ἔκλαες γὰρ καὶ\nπαρὰ τὸ δεῖπνον, ἑώρων γάρ· καὶ νῦν δὲ οὐ διαλέλοιπας\nἀναλύζων\n\nὥσπερ βρέφος. ταῦτα οὖν, ὦ\nΧαρμίδη, τίνος ἕνεκα ποιεῖς; μὴ ἀποκρύψῃ με,\nὡς ἂν καὶ τοῦτο ἀπολαύσω τῆς νυκτὸς ἀγρυπνήσασα\nμετὰ σοῦ.\nΧΑΡΜΙΔΗΣἜρως με ἀπόλλυσιν, ὦ Τρύφαινα, καὶ οὐκέτ'\nἀντέχω πρὸς τὸ δεινόν.\nΤΡΥΦΑΙΝΑἈλλ' ὅτι μὲν οὐκ ἐμοῦ ἐρᾷς, δῆλον· οὐ γὰρ ἂν\nἔχων με ἠμέλεις καὶ ἀπωθοῦ περιπλέκεσθαι θέλουσαν\nκαὶ τέλος διετείχιζες τὸ μεταξὺ ἡμῶν τῷ\nἱματίῳ δεδιὼς μὴ ψαύσαιμί σου. τίς δὲ ὅμως\nἐκείνη ἐστίν, εἰπέ·\nτάχα γὰρ ἄν τι καὶ συντελέσαιμι\nπρὸς τὸν ἔρωτα, οἶδα γὰρ ὡς χρὴ τὰ τοιαῦτα διακονεῖσθαι.\nΧΑΡΜΙΔΗΣΚαὶ μὴν οἶσθα καὶ πάνυ ἀκριβῶς αὐτὴν κἀκείνη\nσέ· οὐ γὰρ ἀφανὴς ἑταίρα ἐστίν.\nΤΡΥΦΑΙΝΑΕἰπὲ τοὔνομα, ὦ Χαρμίδη.\nΧΑΡΜΙΔΗΣΦιλημάτιον, ὦ Τρύφαινα.\nΤΡΥΦΑΙΝΑὉποτέραν λέγεις; δύο γάρ εἰσι· τὴν ἐκ Πειραιῶς,\nτὴν ἄρτι διακεκορευμένην, ἧς ἐρᾷ Δαμύλος\n\n\nὁ τοῦ νῦν στρατηγοῦντος υἱός, ἢ τὴν ἑτέραν, ἣν\nΠαγίδα ἐπικαλοῦσιν;\nΧΑΡΜΙΔΗΣἘκείνην, καὶ ἑάλωκα ὁ κακοδαίμων καὶ συνείλημμαι\nπρὸς αὐτῆς.\nΤΡΥΦΑΙΝΑΟὐκοῦν δι’ ἐκείνην ἔκλαες;\nΧΑΡΜΙΔΗΣΚαὶ μάλα.\nΤΡΥΦΑΙΝΑΠολὺς δὲ χρόνος ἔστι σοι ἐρῶντι ἢ νεοτελής τις εἶ;\nΧΑΡΜΙΔΗΣΟὐ νεοτελής, ἀλλὰ μῆνες ἑπτὰ σχεδὸν ἀπὸ\nΔιονυσίων, ὅτε πρώτως εἶδον αὐτην.\nΤΡΥΦΑΙΝΑΕἶδες δὲ ὅλην ἀκριβῶς, ἢ τὸ πρόσωπον μόνον\nκαὶ ὅσα τοῦ σώματος φανερὰ\n\n[ἃ] εἶδες Φιληματίου,\n\n\n\n\n\n\n\nκαὶ ὡς χρῆν γυναῖκα πέντε καὶ τετταράκοντα ἔτη\nγεγονυῖαν ἤδη;\nΧΑΡΜΙΔΗΣΚαὶ μὴν ἐπόμνυται δύο καὶ εἴκοσιν ἐς τὸν\nἐσόμενον Ἐλαφηβολιῶνα τελέσειν.\nΤΡΥΦΑΙΝΑΣὺ δὲ ποτέροις πιστεύσειας ἄν, τοῖς ἐκείνης\nὅρκοις ἢ τοῖς σεαυτοῦ ὀφθαλμοῖς; ἐπίσκεψαι\nγὰρ ἀκριβῶς ὑποβλέψας ποτὲ τοὺς κροτάφους\nαὐτῆς, ἔνθα μόνον τὰς αὐτῆς τρίχας ἔχει· τὰ δὲ\nἄλλα φενάκη βαθεῖα. παρὰ δὲ τοὺς κροτάφους\nὁπόταν ἀσθενήσῃ τὸ φάρμακον, ᾧ βάπτεται,\nὑπολευκαίνεται τὰ πολλά. καίτοι τί τοῦτο; βίασαί\nποτε καὶ γυμνὴν αὐτὴν ἰδεῖν.\nΧΑΡΜΙΔΗΣΟὐδεπώποτέ μοι πρὸς τοῦτο ἐνέδωκεν.\nΤΡΥΦΑΙΝΑΕἰκότως· ἠπίστατο γὰρ μυσαχθησόμενόν σε τὰς\nλεύκας. ὅλη δὲ ἀπὸ τοῦ αὐχένος ἐς τὰ γόνατα\nπαρδάλει ἔοικεν.\nἀλλὰ σὺ ἐδάκρυες τοιαύτῃ μὴ\nσυνών; ἦ που τάχα καὶ ἐλύπει σε καὶ ὑπερεώρα;\nΧΑΡΜΙΔΗΣΝαί, ὦ Τρύφαινα, καίτοι τοσαῦτα παρ' ἐμοῦ\nλαμβάνουσα. καὶ νῦν ἐπειδὴ χιλίας αἰτούσῃ οὐκ\nεἶχον διδόναι ῥᾳδίως ἅτε ὑπὸ πατρὶ φειδομένῳ\nτρεφόμενος, Μοσχίωνα ἐσδεξαμένη ἀπέκλεισέ με,\nἀνθ' ὧν λυπῆσαι καὶ αὐτὸς ἐθέλων αὐτὴν σὲ παρείληφα\nΤΡΥΦΑΙΝΑΜὰ τὴν Ἀφροδίτην οὐκ ἂν ἧκον, εἴ μοι προεῖπέ\nτις ὡς ἐπὶ τούτοις παραλαμβανοίμην, λυπῆσαι\nἄλλην, καὶ ταῦτα Φιλημάτιον τὴν σορόν. ἀλλ’\nἄπειμι, καὶ γὰρ ἤδη τρίτον τοῦτο ᾖσεν ἁλεκτρυών.\nΧΑΡΜΙΔΗΣΜὴ σύ γε οὕτως ταχέως, ὦ Τρύφαινα· εἰ γὰρ\nἀληθῆ ἐστιν ἃ φῂς περὶ Φιληματίου, τὴν πηνήκην\nκαὶ ὅτι βάπτεται καὶ τὸ τῶν ἄλλων ἀλφῶν, οὐδὲ\nπροσβλέπειν ἂν ἔτι ἐδυνάμην αὐτῇ.\nΤΡΥΦΑΙΝΑἘροῦ τὴν μητέρα, εἴ ποτε λέλουται μετ' αὐτῆς·\nπερὶ γὰρ τῶν ἐτῶν κἂν ὁ πάππος διηγήσεταί\n\nσοι,\nεἴ γε ζῇ ἔτι.\nΧΑΡΜΙΔΗΣΟὐκοῦν ἐπεὶ τοιαύτη ἐκείνη, ἀφῃρήσθω μὲν\nἤδη τὸ διατείχισμα, περιβάλλωμεν δὲ ἀλλήλους\nκαὶ φιλῶμεν καὶ ἀληθῶς συνῶμεν· Φιλημάτιον δὲ\nπολλὰ χαιρέτω.\nΙΟΕΣΣΑΘρύπτῃ, ὦ Λυσία, πρὸς ἐμέ; καὶ καλῶς, ὅτι\nμήτε ἀργύριον πώποτε ᾔτησά σε μήτ' ἀπέκλεισα\n\n\n\n\n\n\nἐλθόντα, ἔνδον ἕτερος, εἰποῦσα, μήτε παραλογισάμενον\nτὸν πατέρα ἢ ὑφελόμενον τῆς μητρὸς\nἠνάγκασα ἐμοί τι κομίσαι, ὁποῖα αἱ ἄλλαι ποιοῦσιν,\nἀλλ’ εὐθὺς ἐξ ἀρχῆς ἄμισθον, ἀξύμβολον εἰσεδεξάμην,\nοἶσθα ὅσους ἐραστὰς παραπεμψαμένη,\n\n\nΘεοκλέα\n\nτὸν πρυτανεύοντα νῦν καὶ Πασίωνα τὸν\nναύκληρον καὶ τὸν συνέφηβόν σου Μέλισσον,\nκαίτοι ἔναγχος ἀποθανόντος αὐτῷ τοῦ πατρὸς καὶ\nκύριον αὐτὸν ὄντα τῆς οὐσίας· ἐγὼ δὲ τὸν Φάωνα\nμόνον εἶχον οὔτε τινὰ προσβλέπουσα ἕτερον οὔτε\nπροσιεμένη ὅτι μὴ σέ· ᾤμην γὰρ ἡ ἀνόητος\nἀληθῆ εἶναι ἃ ὤμνυες, καὶ διὰ τοῦτό σοι προσέχουσα\nὥσπερ ἡ Πηνελόπη ἐσωφρόνουν, ἐπιβοωμένης\nτῆς μητρὸς καὶ πρὸς τὰς φίλας ἐγκαλούσης.\nσὺ δὲ ἐπείπερ ἔμαθες ὑποχείριον ἔχων με τετηκυῖαν\nἐπὶ σοί, ἄρτι μὲν Λυκαίνῃ προσέπαιζες\nἐμοῦ ὁρώσης, ὡς λυποίης ἐμέ, ἄρτι δὲ σὺν ἐμοὶ\nκατακείμενος ἐπῄνεις Μαγίδιον τὴν ψάλτριαν·\nἐγὼ δ’ ἐπὶ τούτοις δακρύω καὶ συνίημι ὑβριζομένη.\nπρῴην δὲ ὁπότε συνεπίνετε Θράσων καὶ σὺ\nκαὶ Δίφιλος, παρῆσαν καὶ ἡ αὐλητρὶς Κυμβάλιον\nκαὶ Πυραλλὶς ἐχθρὰ οὖσα ἐμοί. σὺ δὲ τοῦτ'\nεἰδὼς τὴν Κυμβάλιον μὲν οὔ μοι πάνυ ἐμέλησεν\nὅτι πεντάκις ἐφίλησας· σεαυτὸν γὰρ ὕβριζες\nτοιαύτην φιλῶν· Πυραλλίδα δὲ ὅσον ἐνένευες, καὶ\nπιὼν ἂν ἐκείνῃ μὲν ἀπέδειξας\n\nτὸ ποτήριον, ἀποδιδοὺς\nδὲ τῷ παιδὶ πρὸς τὸ οὖς ἐκέλευες, εἰ μὴ\n\n\n\n\n\n\nΠυραλλὶς αἰτήσειε, μὴ ἂν ἄλλῳ ἐγχέαι· τέλος δὲ\nτοῦ μήλου ἀποδακών, ὁπότε τὸν Δίφιλον εἶδες\nἀσχολούμενον—ἐλάλει γὰρ Θράσωνι—προκύψας\n\n\nπως εὐστόχως προσηκόντισας ἐς τὸν κόλπον\nαὐτῆς, οὐδὲ λαθεῖν γε πειρώμενος ἐμέ·\nἡ δὲ\nφιλήσασα μεταξὺ τῶν μαστῶν ὑπὸ τῷ ἀποδέσμῳ\nπαρεβύσατο.\nταῦτα οὖν τίνος ἕνεκα ποιεῖς; τί\nσε ἢ μέγα ἢ μικρὸν ἐγὼ ἠδίκησα ἢ λελύπηκα; τίνα\nἕτερον εἶδον; οὐ πρὸς μόνον σὲ ζῶ; οὐ μέγα,\nὦ Λυσία, τοῦτο ποιεῖς γύναιον ἄθλιον λυπῶν\nμεμηνὸς ἐπὶ σοί; ἔστι τις θεὸς ἡ Ἀδράστεια καὶ τὰ\nτοιαῦτα ὁρᾷ· σὺ δέ ποτε λυπήσῃ τάχα, ἂν ἀκούσῃς\nτι περὶ ἐμοῦ, κειμένην με ἤτοι βρόχῳ ἐμαυτὴν\nἀποπνίξασαν ἢ ἐς τὸ φρέαρ ἐπὶ κεφαλὴν ἐμπεσοῦσαν,\nἢ ἕνα γέ τινα τρόπον εὑρήσω θανάτου, ὡς\nμηκέτ' ἐνοχλοίην βλεπομένη. πομπεύσεις τότε ὡς\nμέγα καὶ λαμπρὸν ἔργον ἐργασάμενος. τί με\nὑποβλέπεις καὶ πρίεις\n\nτοὺς ὁδόντας; εἰ γάρ τι\nἐγκαλεῖς, εἰπέ, Πυθιὰς ἡμῖν αὕτη δικασάτω. τί\nτοῦτο; οὐδὲ ἀποκρινάμενος ἀπέρχῃ καταλιπών με;\nὁρᾷς, ὦ Πυθιάς, οἷα πάσχω ὑπὸ Λυσίου;\nΠΥΘΙΑΣὪ τῆς ἀγριότητος, τὸ μηδὲ ἐπικλασθῆναι δακρυούσης·\nλίθος, οὐκ ἄνθρωπός ἐστι. πλὴν ἀλλ’\nεἴ γε χρὴ τἀληθὲς εἰπεῖν, σύ, ὦ Ἰόεσσα, διέφθειρας\nαὐτὸν ὑπεραγαπῶσα καὶ τοῦτο ἐμφαίνουσα. ἐχρῆν\nδὲ μὴ πάνυ αὐτὸν ζηλοῦν· ὑπερόπται γὰρ αἰσθανόμενοι\nγίγνονται. παῦ', ὦ τάλαινα, δακρύουσα,\n\n\n\n\n\n\n\nκαὶ ἤν μοι πείθῃ, ἅπαξ ἢ δὶς ἀπόκλεισον ἐλθόντα·\nὄψει γὰρ ἀνακαιόμενον αὐτὸν πάνυ καὶ ἀντιμεμηνότα ἀληθῶς.\nΙΟΕΣΣΑἈλλὰ μηδ’ εἴπῃς, ἄπαγε. ἀποκλείσω Λυσίαν;\nεἴθε μὴ αὐτὸς ἀποσταίη φθάσας.\nΠΥΘΙΑΣἈλλ' ἐπανέρχεται αὖθις.\nΙΟΕΣΣΑἈπολώλεκας ἡμᾶς, ὦ Πυθιάς· ἠκρόαταί σου\nἴσως “ἀπόκλεισον” λεγούσης.\nΛΥΣΙΑΣΟὐχὶ ταύτης ἕνεκεν, ὦ Πυθιάς, ἐπανελήλυθα,\nἣν οὐδὲ προσβλέψαιμι\n\nἔτι τοιαύτην οὖσαν, ἀλλὰ\nδιὰ σέ, ὡς μὴ καταγιγνώσκῃς ἐμοῦ καὶ λέγῃς,\nἌτεγκτος ὁ Λυσίας ἐστίν.\nΠΥΘΙΑΣἈμέλει καὶ ἔλεγον, ὦ Λυσία.\nΛΥΣΙΑΣΦέρειν οὖν ἐθέλεις, ὦ Πυθιάς, Ἰόεσσαν ταύτην\nτὴν νῦν δακρύουσαν αὐτὸν ἐπιστάντα αὐτῇ ποτε\nμετὰ νεανίου καθευδούσῃ ἐμοῦ ἀποστάσῃ;\nΠΥΘΙΑΣΛυσία, τὸ μὲν ὅλον ἑταίρα ἐστί. πῶς δ’ οὖν\nκατέλαβες αὐτοὺς συγκαθεύδοντας;\nΛΥΣΙΑΣἝκτην σχεδὸν ταύτην ἡμέραν, νὴ Δί', ἕκτην γε,\nδευτέρᾳ ἱσταμένου· τὸ τήμερον δὲ ἑβδόμη ἐστίν.\nὁ πατὴρ εἰδὼς ὡς πάλαι ἐρῴην ταυτησὶ τῆς\nχρηστῆς, ἐνέκλεισέ με παραγγείλας τῷ θυρωρῷ μὴ\nἀνοίγειν· ἐγὼ δέ, οὐ γὰρ ἔφερον μὴ οὐχὶ συνεῖναι\nαὐτῇ, τὸν Δρόμωνα ἐκέλευσα παρακύψαντα παρὰ\nτὸν θριγκὸν τῆς αὐλῆς, ᾗ ταπεινότατον ἦν, ἀναδέξασθαί\nμε ἐπὶ τὸν νῶτον\n\n· ῥᾷον γὰρ οὕτως ἀναβήσεσθαι\nἔμελλον.\nτί ἂν μακρὰ λέγοιμι; ὑπερέβην,\nἦκον, τὴν αὔλειον εὗρον ἀποκεκλεισμένην ἐπιμελῶς·\nμέσαι γὰρ νύκτες ἦσαν. οὐκ ἔκοψα δ’ οὖν, ἀλλ’\nἐπάρας ἠρέμα τὴν θύραν, ἤδη δὲ καὶ ἄλλοτ' ἐπεποιήκειν\nαὐτό, παραγαγὼν τὸν στροφέα παρεισῆλθον\nἀψοφητί. ἐκάθευδον δὲ πάντες, εἶτα ἐπαφώμενος\nτοῦ τοίχου ἐφίσταμαι τῇ κλίνῃ.\nΙΟΕΣΣΑΤί ἐρεῖς, ὦ Δάματερ; ἀγωνιῶ γάρ.\nΛΥΣΙΑΣἘπειδὴ δὲ οὐχ ἑώρων τὸ ἆσθμα ἕν, τὸ μὲν\nπρῶτον ᾤμην τὴν Λυδὴν αὐτῇ συγκαθεύδειν· τὸ\nδ’ οὐκ ἦν, ὦ Πυθιάς, ἀλλ’ ἐφαψάμενος εὗρον\nἀγένειόν τινα πάνυ ἁπαλόν, ἐν χρῷ κεκαρμένον,\nμύρων καὶ αὐτὸν ἀποπνέοντα. τοῦτο ἰδὼν εἰ μὲν\nκαὶ ξίφος ἔχων ἦλθον, οὐκ ἂν ὤκνησα, εὖ ἴστε.\nτί γελᾶτε, ὦ Πυθιάς; γέλωτος ἄξια δοκῶ σοι διηγεῖσθαι;\nΙΟΕΣΣΑΤοῦτό σε, ὦ Λυσία, λελύπηκεν; ἡ Πυθιὰς αὕτη\nμοι συνεκάθευδε.\nΠΥΘΙΑΣΜὴ λέγε, ὦ Ἰόεσσα, πρὸς αὐτόν.\nΙΟΕΣΣΑΤί μὴ λέγω; Πυθιὰς ἦν, φίλτατε, μετακληθεῖσα\nὑπ' ἐμοῦ, ὡς ἅμα καθεύδοιμεν· ἐλυπούμην\nγὰρ σὲ μὴ ἔχουσα.\nΛΥΣΙΑΣΠυθιὰς ὁ ἐν χρῷ κεκαρμένος; εἶτα δι’ ἕκτης\nἡμέρας ἀνεκόμησε τοσαύτην κόμην;\nΙΟΕΣΣΑἈπὸ τῆς νόσου ἐξυρήσατο, ὦ Λυσία· ὑπέρρεον\nγὰρ αὐτῇ αἱ τρίχες. νῦν δὲ καὶ τὴν πηνήκην ἐπέθετο.\nδεῖξον, ὦ Πυθιάς, δεῖξον οὕτως ὄν, πεῖσον\nαὐτόν. ἰδοὺ τὸ μειράκιον ὁ μοιχὸς ὃν ἐζηλοτύπεις.\nΛΥΣΙΑΣΟὐκ ἐχρῆν οὖν, ὦ Ἰόεσσα, καὶ ταῦτα ἐρῶντα\nἐφαψάμενον αὐτόν;\nΙΟΕΣΣΑ Οὐκοῦν σὺ μὲν ἤδη πέπεισαι· βούλει δὲ ἀντιλυπήσω\nσε καὶ αὐτή; ὀργίζομαι δικαίως ἐν τῷ μέρει.\nΛΥΣΙΑΣΜηδαμῶς, ἀλλὰ πίνωμεν ἤδη, καὶ Πυθιὰς μεθ'\nἡμῶν· ἄξιον γὰρ αὐτὴν παρεῖναι ταῖς σπονδαῖς.\nΙΟΕΣΣΑΠαρέσται. οἷα πέπονθα διὰ σέ, ὦ γενναιότατε\nνεανίσκων Πυθίας.\nΠΥΘΙΑΣἈλλὰ καὶ διήλλαξα ὑμᾶς ὁ αὐτός, ὥστε μή μοι\nχαλέπαινε. πλὴν τὸ δεῖνα, ὅρα, ὦ Λυσία, μή τινι\nεἴπῃς τὸ περὶ τῆς κόμης.\nΛΕΟΝΤΙΧΟΣἘν δὲ τῇ πρὸς τοὺς Γαλάτας μάχῃ εἰπέ, ὦ\nΧηνίδα, ὅπως μὲν προεξήλασα τῶν ἄλλων ἱππέων\nἐπὶ τοῦ ἵππου τοῦ λευκοῦ, ὅπως δὲ οἱ Γαλάται\nκαίτοι ἄλκιμοι ὄντες ἔτρεσάν μ'\n\nεὐθὺς ὡς εἶδον\nκαὶ οὐθεὶς ἔτι ὑπέστη. τότε τοίνυν ἐγὼ τὴν μὲν\nλόγχην ἀκοντίσας διέπειρα τὸν ἵππαρχον αὐτὸν καὶ\nτὸν ἵππον, ἐπὶ δὲ τὸ συνεστηκὸς ἔτι αὐτῶν—ἦσαν\nγάρ τινες οἳ ἔμενον διαλύσαντες μὲν τὴν φάλαγγα,\nἐς πλαίσιον δὲ συναγαγόντες αὑτούς—ἐπὶ τούτους\nἐγὼ σπασάμενος τὴν σπάθην ἅπαντι τῷ θυμῷ\nἐπελάσας ἀνατρέπω μὲν ὅσον ἑπτὰ τοὺς προεστῶτας\nαὐτῶν τῇ ἐμβολῇ τοῦ ἵππου· τῷ ξίφει δὲ\nκατενεγκὼν διέτεμον τῶν λοχαγῶν ἑνὸς ἐς δύο τὴν\nκεφαλὴν αὐτῷ κράνει. ὑμεῖς δέ, ὦ Χηνίδα, μετ'\nὀλίγον ἐπέστητε ἤδη φευγόντων.\nΧΗΝΙΔΑΣὍτε γάρ, ὦ Λεόντιχε, περὶ Παφλαγονίαν\nἐμονομάχησας τῷ σατράπῃ, οὐ\n\nμεγάλα ἐπεδείξω\nκαὶ τότε;\nΛΕΟΝΤΙΧΟΣΚαλῶς ὑπέμνησας οὐκ ἀγεννοῦς οὐδ’ ἐκείνης\nτῆς πράξεως· ὁ γὰρ σατράπης μέγιστος ὤν,\nὁπλομάχων ἄριστος δοκῶν εἶναι, καταφρονήσας\nτοῦ Ἑλληνικοῦ, προπηδήσας ἐς τὸ μέσον προὐκαλεῖτο\nεἴ τις ἐθέλοι αὐτῷ μονομαχῆσαι. οἱ μὲν οὖν\nἄλλοι κατεπεπλήγεσαν οἱ λοχαγοὶ καὶ οἱ ταξίαρχοι\nκαὶ ὁ ἡγεμὼν αὐτὸς καίτοι οὐκ ἀγεννὴς ἄνθρωπος\nὤν· Ἀρίσταιχμος γὰρ ἡμῶν\n\nἡγεῖτο Αἰτωλὸς\nἀκοντιστὴς ἄριστος, ἐγὼ δὲ ἐχιλιάρχουν ἔτι.\nτολμήσας δ’ ὅμως καὶ τοὺς ἑταίρους ἐπιλαμβανομένους\nἀποσεισάμενος, ἐδεδοίκεσαν γὰρ ὑπὲρ ἐμοῦ\nὁρῶντες ἀποστίλβοντα μὲν τὸν βάρβαρον ἐπιχρύσοις\nτοῖς ὅπλοις, μέγαν δὲ καὶ φοβερὸν ὄντα τὸν\nλόφον, κραδαίνοντα τὴν λόγχην—\nΧΗΝΙΔΑΣΚἀγὼ ἔδεισα τότε, ὦ Λεόντιχε, καὶ οἶσθα ὡς\nεἰχόμην σου δεόμενος μὴ προκινδυνεύειν· ἀβίωτα\nγὰρ ἦν μοι σοῦ ἀποθανόντος.\nΛΕΟΝΤΙΧΟΣἈλλ' ἐγὼ τολμήσας παρῆλθον ἐς τὸ μέσον οὐ\nχεῖρον τοῦ Παφλαγόνος ὡπλισμένος, ἀλλὰ πάγχρυσος\nκαὶ αὐτός, ὥστε βοὴ εὐθὺς ἐγένετο καὶ παρ'\nἡμῶν καὶ παρὰ τῶν βαρβάρων· ἐγνώρισαν γάρ με\n\n\n\n\n\n\n\nκἀκεῖνοι ἰδόντες ἀπὸ τῆς πέλτης μάλιστα καὶ τῶν\nφαλάρων καὶ τοῦ λόφου. εἰπέ, ὦ Χηνίδα, τίνι με\nτότε πάντες εἴκαζον;\nΧΗΝΙΔΑΣΤίνι δὲ ἄλλῳ ἢ Ἀχιλλεῖ νὴ Δία τῷ Θέτιδος καὶ\nΠηλέως;\nοὕτως ἔπρεπέ μέν σοι ἡ κόρυς, ἡ φοινικὶς\nδὲ ἐπήνθει καὶ ἡ πέλτη ἐμάρμαιρεν.\nΛΕΟΝΤΙΧΟΣἘπεὶ δὲ συνέστημεν, ὁ βάρβαρος πρότερος\n\n\nτιτρώσκει με ὀλίγον ὅσον ἐπιψαῦσαι\n\nτῷ δόρατι\nμικρὸν ὑπὲρ τὸ γόνυ, ἐγὼ δὲ διελάσας τὴν ἀσπίδα\nτῇ σαρίσῃ παίω διαμπὰξ ἐς τὸ στέρνον, εἶτ'\nἐπιδραμὼν ἀπεδειροτόμησα τῇ σπάθῃ ῥᾳδίως\nκαὶ τὰ ὅπλα ἔχων ἐπανῆλθον ἅμα καὶ τὴν κεφαλὴν\nἐπὶ τῆς σαρίσης πεπηγυῖαν κομίζων λελουμένος τῷ φόνῳ.\nΥΜΝΙΣἌπαγε, ὦ Λεόντιχε, μιαρὰ ταῦτα καὶ φοβερὰ\nπερὶ σαυτοῦ διηγῇ, καὶ οὐκ ἂν ἔτι σε οὐδὲ προσβλέψειέ\nτις οὕτω χαίροντα τῷ λύθρῳ, οὐχ ὅπως\nσυμπίοι ἢ συγκοιμηθείη. ἔγωγ' οὖν ἄπειμι.\nΛΕΟΝΤΙΧΟΣΔιπλάσιον ἀπόλαβε τὸ μίσθωμα.\nΥΜΝΙΣΟὐκ ἂν ὑπομείναιμι ἀνδροφόνῳ συγκαθεύδειν.\nΛΕΟΝΤΙΧΟΣΜὴ δέδιθι, ὦ Ὑμνί· ἐν Παφλαγόσιν ἐκεῖνα\nπέπρακται, νῦν δὲ εἰρήνην ἄγω.\nΥΜΝΙΣἈλλ' ἐναγὴς ἄνθρωπος εἶ, καὶ τὸ αἷμα κατέσταζέ\nσου ἀπὸ τῆς κεφαλῆς τοῦ βαρβάρου, ἣν ἔφερες\nἐπὶ τῇ σαρίσῃ. εἶτ' ἐγὼ τοιοῦτον ἄνδρα περιβάλω\n\n\nκαὶ φιλήσω; μή, ὦ Χάριτες, γένοιτο· οὐδὲν γὰρ\nοὗτος ἀμείνων τοῦ δημίου.\nΛΕΟΝΤΙΧΟΣΚαὶ μὴν εἴ με εἶδες ἐν τοῖς ὅπλοις, εὖ οἶδα,\nἠράσθης ἄν.\nΥΜΝΙΣἈκούουσα μόνον, ὦ Λεόντιχε, ναυτιῶ καὶ\nφρίττω καὶ τὰς σκιάς μοι δοκῶ ὁρᾶν καὶ τὰ εἴδωλα\nτῶν πεφονευμένων καὶ μάλιστα τοῦ ἀθλίου λοχαγοῦ\nἐς δύο τὴν κεφαλὴν διῃρημένου. τί οἴει, τὸ\nἔργον αὐτὸ καὶ τὸ αἷμα εἰ ἐθεασάμην\n\nκαὶ κειμένους\nτοὺς νεκρούς;\nἐκθανεῖν δή\n\nμοι δοκῶ· οὐδ’\nἀλεκτρυόνα πώποτε φονευόμενον εἶδον.\nΛΕΟΝΤΙΧΟΣΟὕτως ἀγεννής, ὦ Ὑμνί, καὶ μικρόψυχος εἶ;\nἐγὼ δὲ ᾤμην ἡσθήσεσθαί σε ἀκούουσαν.\nΥΜΝΙΣἈλλὰ τέρπε τοῖς διηγήμασι τούτοις εἴ τινας\nΛημνιάδας ἢ Δαναΐδας εὕροις· ἐγὼ δ’ ἀποτρέχω\n\n\n\n\n\n\n\n\nπαρὰ τὴν μητέρα, ἕως ἔτι ἡμέρα ἐστίν. ἕπου καὶ\nσύ, ὦ Γραμμί· σὺ δὲ ἔρρωσο, χιλιάρχων ἄριστε\nκαὶ φονεῦ ὁπόσων ἂν ἐθέλῃς.\nΛΕΟΝΤΙΧΟΣΜεῖνον, ὦ Ὑμνί, μεῖνον—ἀπελήλυθε.\nΧΗΝΙΔΑΣΣὺ γάρ, ὦ Λεόντιχε, ἀφελῆ παιδίσκην κατεφόβησας\nἐπισείων λόφους καὶ ἀπιθάνους ἀριστείας\nδιεξιών· ἐγὼ δὲ ἑώρων εὐθὺς ὅπως χλωρὰ ἐγένετο\nἔτι σου τὰ κατὰ τὸν λοχαγὸν ἐκεῖνα διηγουμένου\nκαὶ συνέστειλε τὸ πρόσωπον καὶ ὑπέφριξεν, ἐπεὶ\nδιακόψαι τὴν κεφαλὴν ἔφης.\nΛΕΟΝΤΙΧΟΣὬιμην ἐρασμιώτερος αὐτῇ φανεῖσθαι. ἀλλὰ καὶ\nσύ με προσαπολώλεκας, ὦ Χηνίδα, τὸ μονομάχιον ὑποβαλών.\nΧΗΝΙΔΑΣΟὐκ ἔδει γὰρ συνεπιψεύδεσθαί σοι ὁρῶντα τὴν\nαἰτίαν τῆς ἀλαζονείας; σὺ δὲ πολὺ φοβερώτερον\n\n\nαὐτὸ ἐποίησας. ἔστω γάρ, ἀπέτεμες τοῦ κακοδαίμονος\nΠαφλαγόνος τὴν κεφαλήν, τί καὶ κατέπηξας\nαὐτὴν ἐπὶ τῆς σαρίσης, ὥστε σου καταρρεῖν\nτὸ αἷμα;\nΛΕΟΝΤΙΧΟΣΤοῦτο μιαρὸν ὡς ἀληθῶς, ὦ Χηνίδα, ἐπεὶ τά\nγε ἄλλα οὐ κακῶς συνεπέπλαστο. ἄπιθι δ’ οὖν καὶ\nπεῖσον αὐτὴν συγκαθευδήσουσαν.\nΧΗΝΙΔΑΣΛέγω οὖν ὡς ἐψεύσω ἅπαντα γενναῖος αὐτῇ\nδόξαι βουλόμενος;\nΛΕΟΝΤΙΧΟΣ Αἰσχρόν, ὦ Χηνίδα.\nΧΗΝΙΔΑΣΚαὶ μὴν οὐκ ἄλλως ἀφίκοιτο. ἑλοῦ τοίνυν\nθάτερον ἢ μισεῖσθαι ἀριστεὺς εἶναι δοκῶν ἢ\nκαθεύδειν μετὰ Ὑμνίδος ἐψεῦσθαι ὁμολογῶν.\nΛΕΟΝΤΙΧΟΣΧαλεπὰ μὲν ἄμφω· αἱροῦμαι δ’ ὅμως τὴν\nὙμνίδα. ἄπιθι οὖν καὶ λέγε, ὦ Χηνίδα, ἐψεῦσθαι\nμέν, μὴ πάντα δέ.\nΔΩΡΙΩΝΝῦν με ἀποκλείεις, ὦ Μυρτάλη, νῦν, ὅτε\nπένης ἐγενόμην διὰ σέ, ὅτε δέ σοι τοσαῦτα ἐκόμιζον,\nἐρώμενος, ἀνήρ, δεσπότης, πάντ' ἦν ἐγώ. ἐπεὶ δ’\nἐγὼ μὲν αὖος ἤδη ἀκριβῶς, σὺ δὲ τὸν Βιθυνὸν\nἔμπορον εὕρηκας ἐραστήν, ἀποκλείομαι μὲν ἐγὼ\nκαὶ πρὸ τῶν θυρῶν ἕστηκα δακρύων, ὁ δὲ τῶν\nνυκτῶν φιλεῖται καὶ μόνος ἔνδον ἐστὶ καὶ παννυχίζεται,\nκαὶ κυεῖν φῂς ἀπ' αὐτοῦ.\nΜΥΡΤΑΛΗΤαῦτά με ἀποπνίγει, Δωρίων, μάλιστα ὁπόταν\nλέγῃς ὡς πολλὰ ἔδωκας καὶ πένης γεγένησαι δι’\nἐμέ. λόγισαι γοῦν ἅπαντα ἐξ ἀρχῆς ὁπόσα μοι ἐκόμισας.\nΔΩΡΙΩΝΕὖ γε, ὦ Μυρτάλη, λογισώμεθα. ὑποδήματα\nἐκ Σικυῶνος τὸ πρῶτον δύο δραχμῶν· τίθει δύο δραχμάς.\nΜΥΡΤΑΛΗἈλλ' ἐκοιμήθης νύκτας δύο.\nΔΩΡΙΩΝ Καὶ ὁπότε ἧκον ἐκ Συρίας, ἀλάβαστρον μύρου\nἐκ Φοινίκης, δύο καὶ τοῦτο δραχμῶν νὴ τὸν Ποσειδῶ.\nΜΥΡΤΑΛΗἘγὼ δέ σοι ἐκπλέοντι τὸ μικρὸν ἐκεῖνο χιτώνιον\nτὸ μέχρι τῶν μηρῶν, ὡς ἔχοις ἐρέττων,\nἘπιούρου τοῦ πρωρέως ἐκλαθομένου αὐτὸ παρ'\nἡμῖν, ὁπότε ἐκάθευδε παρ' ἐμοί.\nΔΩΡΙΩΝἈπέλαβεν αὐτὸ γνωρίσας ὁ Ἐπίουρος πρῴην ἐν\nΣάμῳ μετὰ πολλῆς γε, ὦ θεοί, τῆς μάχης. κρόμμυα\n\n\nδὲ ἐκ Κύπρου καὶ σαπέρδας πέντε καὶ\nπέρκας τέτταρας, ὁπότε κατεπλεύσαμεν ἐκ Βοσπόρου,\nἐκόμισά σοι. τί οὖν; καὶ ἄρτους ὀκτὼ\n\n\n\n\n\n\nναυτικοὺς ἐν γυργάθῳ ξηροὺς καὶ ἰσχάδων βῖκον\nἐκ Καρίας καὶ ὕστερον ἐκ Πατάρων σανδάλια\nἐπίχρυσα, ὦ ἀχάριστε· καὶ τυρόν ποτε μέμνημαι\nτὸν μέγαν ἐκ Γυθίου.\nΜΥΡΤΑΛΗΠέντε ἴσως δραχμῶν, ὦ Δωρίων, πάντα ταῦτα.\nΔΩΡΙΩΝὮ Μυρτάλη, ὅσα ναύτης ἄνθρωπος ἐδυνάμην\nμισθοῦ ἐπιπλέων. νῦν γὰρ ἤδη τοίχου\nἄρχω τοῦ δεξιοῦ καὶ σὺ ἡμῶν ὑπερορᾷς, πρῴην δὲ\nὁπότε τὰ Ἀφροδίσια ἦν, οὐχὶ δραχμὴν ἔθηκα πρὸ\nτοῖν ποδοῖν τῆς Ἀφροδίτης σοῦ ἕνεκεν ἀργυρᾶν;\nκαὶ πάλιν τῇ μητρὶ εἰς ὑποδήματα δύο δραχμὰς\nκαὶ Λυδῇ ταύτῃ πολλάκις εἰς τὴν χεῖρα νῦν μὲν\nδύο, νῦν δὲ τέτταρας ὀβολούς. ταῦτα πάντα συντεθέντα\nοὐσία ναύτου ἀνδρὸς ἦν.\nΜΥΡΤΑΛΗ Τὰ κρόμμυα καὶ οἱ σαπέρδαι, ὦ Δωρίων;\nΔΩΡΙΩΝΝαί· οὐ γὰρ εἶχον πλείω κομίζειν· οὐ γὰρ ἂν\nἤρεττον, εἴ γε πλουτῶν ἐτύγχανον. τῇ μητρὶ δὲ\nοὐδὲ κεφαλίδα μίαν σκορόδου ἐκόμισα πώποτε.\nἡδέως δ’ ἂν ἔμαθον ἅτινά σοι παρὰ Βιθυνοῦ τὰ δῶρα.\nΜΥΡΤΑΛΗΤουτὶ πρῶτον ὁρᾷς\n\nτὸ χιτώνιον; ἐκεῖνος\nἐπρίατο, καὶ τὸν ὅρμον τὸν παχύτερον.\nΔΩΡΙΩΝἘκεῖνος; ᾔδειν γάρ σε πάλαι ἔχουσαν.\nΜΥΡΤΑΛΗἈλλ' ὃν ᾔδεις,\n\nπολὺ λεπτότερος ἦν καὶ σμαράγδους\nοὐκ εἶχε. καὶ ἐλλόβια ταυτὶ καὶ δάπιδα, καὶ\nπρῴην δύο μνᾶς, καὶ τὸ ἐνοίκιον κατέβαλεν ὑπὲρ\nἡμῶν, οὐ σάνδαλα Παταρικὰ καὶ τυρὸν Γυθιακὸν\nκαὶ φληνάφους.\nΔΩΡΙΩΝἈλλὰ ἐκεῖνο οὐ λέγεις, οἵῳ ὄντι συγκαθεύδεις\nαὐτῷ; ἔτη μὲν ὑπὲρ τὰ πεντήκοντα πάντως, ἀναφαλαντίας\nκαὶ τὴν χρόαν οἷος κάραβος. οὐδὲ τοὺς\nὀδόντας αὐτοῦ ὁρᾷς; αἱ μὲν γὰρ χάριτες, ὦ\nΔιοσκόρω, πολλαί, καί μάλιστα ὁπόταν ᾄδῃ καὶ\nἁβρὸς εἶναι θέλῃ, ὄνος αὐτολυρίζων,\n\nφασίν.\nἀλλὰ ὄναιο αὐτοῦ ἀξία γε οὖσα καὶ γένοιτο ὑμῖν\nπαιδίον ὅμοιον τῷ πατρί, ἐγὼ δὲ καὶ αὐτὸς εὑρήσω\nΔελφίδα ἢ Κυμβάλιόν τινα τῶν κατ' ἐμὲ ἢ τὴν\nγείτονα ὑμῶν τὴν αὐλητρίδα ἢ πάντως τινά.\n\nδάπιδας δὲ καὶ ὅρμους καὶ διμναῖα μισθώματα οὐ\nπάντες ἔχομεν.\nΜΥΡΤΑΛΗὮ μακαρία ἐκείνη, ἥτις ἐραστὴν σέ, ὦ Δωρίων,\nἕξει· κρόμμυα γὰρ αὐτῇ οἴσεις ἐκ Κύπρου καὶ τυρόν,\nὅταν ἐκ Γυθίου καταπλέῃς.\nΚΟΧΛΙΣΤί δακρύεις, ὦ Παρθενί, ἢ πόθεν κατεαγότας\nτοὺς αὐλοὺς φέρεις;\nΠΑΡΘΕΝΙΣὉ στρατιώτης ὁ Αἰτωλὸς ὁ μέγας\n\nὁ Κροκάλης\nἐρῶν ἐρράπισέ με αὐλοῦσαν εὑρὼν παρὰ τῇ\nΚροκάλῃ ὑπὸ τοῦ ἀντεραστοῦ αὐτοῦ Γόργου\nμεμισθωμένην καὶ τούς τε αὐλούς μου συνέτριψε\nκαὶ τὴν τράπεζαν μεταξὺ δειπνούντων ἀνέτρεψε καὶ\nτὸν κρατῆρα ἐξέχεεν ἐπεισπαίσας\n\n. τὸν μὲν γὰρ\nἀγροῖκον ἐκεῖνον τὸν Γόργον ἀπὸ τοῦ συμποσίου\nκατασπάσας τῶν τριχῶν ἔπαιον περιστάντες αὐτός\nτε ὁ στρατιώτης—Δεινόμαχος, οἶμαι, καλεῖται—καὶ\nὁ συστρατιώτης αὐτοῦ· ὥστε οὐκ οἶδα εἰ\nβιώσεται ὁ ἄνθρωπος, ὦ Κοχλί· αἷμά τε γὰρ\nἐρρύη πολὺ ἀπὸ τῶν ῥινῶν καὶ τὸ πρόσωπον ὅλον\nἐξῴδηκεν αὐτοῦ καὶ πελιδνόν ἐστιν.\nΚΟΧΛΙΣἘμάνη ὁ ἄνθρωπος ἢ μέθη τις ἦν καὶ παροινία\nτὸ πρᾶγμα;\nΠΑΡΘΕΝΙΣΖηλοτυπία τις, ὦ Κοχλί, καὶ ἔρως ἔκτοπος·\nἡ Κροκάλη δὲ, οἶμαι, δύο τάλαντα αἰτήσασα, εἰ\n\n\n\n\n\n\n\n\nβούλεται μόνος ἔχειν αὐτήν, ἐπεὶ μὴ ἐδίδου ὁ\nΔεινόμαχος, ἐκεῖνον μὲν ἀπέκλεισεν ἥκοντα προσαράξασά\nγε αὐτῷ τὰς θύρας, ὡς ἐλέγετο, τὸν\nΓόργον δὲ Οἰνοέα τινὰ γεωργὸν εὔπορον ἐκ\nπολλοῦ ἐρῶντα καὶ χρηστὸν ἄνθρωπον προσιεμένη\nἔπινε μετ' αὐτοῦ κἀμὲ παρέλαβεν αὐλήσουσαν\nαὐτοῖς. ἤδη δὲ προχωροῦντος τοῦ πότου ἐγὼ μὲν\nὑπέκρεκόν τι τῶν Λυδίων, ὁ γεωργὸς δὲ ἤδη\nἀνίστατο ὡς ὀρχησόμενος, ἡ Κροκάλη δὲ ἐκρότει,\nκαὶ πάντα ἦν ἡδέα· ἐν τοσούτῳ δὲ κτύπος\nἠκούετο καὶ βοὴ καὶ ἡ αὔλειος ἠράσσετο, καὶ μετὰ\nμικρὸν ἐπεισέπεσον ὅσον ὀκτὼ νεανίσκοι μάλα\nκαρτεροὶ καὶ ὁ Μεγαρεὺς\n\nἐν αὐτοῖς. εὐθὺς οὖν\nἀνετέτραπτο πάντα καὶ ὁ Γόργος, ὥσπερ ἔφην,\nἐπαίετο καὶ ἐπατεῖτο χαμαὶ κείμενος· ἡ Κροκάλη\nδὲ οὐκ οἶδ’ ὅπως ἔφθη ὑπεκφυγοῦσα παρὰ τὴν\nγείτονα Θεσπιάδα·\nἐμὲ δὲ ῥαπίσας ὁ Δεινόμαχος,\nἘκφθείρου, φησί, κατεαγότας μοι τοὺς αὐλοὺς\nπροσρίψας. καὶ νῦν ἀποτρέχω φράσουσα ταῦτα τῷ\nδεσπότῃ· ἀπέρχεται δὲ καὶ ὁ γεωργὸς ὀψόμενός\nτινας φίλους τῶν ἀστικῶν, οἳ παραδώσουσι τοῖς\nπρυτανεῦσι τὸν Μεγαρέα.\nΚΟΧΛΙΣΤαῦτ' ἐστὶν ἀπολαῦσαι τῶν στρατιωτικῶν\nτούτων ἐραστῶν, πληγὰς καὶ δίκας· τὰ δὲ ἄλλα\nἡγεμόνες εἶναι καὶ χιλίαρχοι λέγοντες, ἤν τι δοῦναι\nδέῃ, Περίμεινον, φασί, τὴν σύνταξιν, ὁπόταν ἀπολάβω\n\n\n\n\n\n\n\n\nτὴν μισθοφοράν, καὶ ποιήσω πάντα. ἐπιτριβεῖεν δ’\nοὖν ἀλαζόνες ὄντες· ἔγωγ' οὖν εὖ ποιῶ μὴ\nπροσιεμένη αὐτοὺς τὸ παράπαν. ἁλιεύς τις ἐμοὶ\nγένοιτο ἢ ναύτης ἢ γεωργὸς ἰσότιμος κολακεύειν\nεἰδὼς μικρὰ καὶ κομίζων πολλά, οἱ δὲ τοὺς λόφους\nἐπισείοντες οὗτοι καὶ τὰς μάχας διηγούμενοι,\nψόφοι, ὦ Παρθενί.\n"};
