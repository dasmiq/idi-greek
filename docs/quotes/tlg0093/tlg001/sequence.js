var sequence = {"name":"Theophrastus. Enquiry into Plants","data":"Ι. Τῶν φυτῶν τὰς διαφορὰς καὶ τὴν ἄλλην\nφύσιν ληπτέον κατά τε τὰ μέρη καὶ τὰ πάθη καὶ\nτὰς γενέσεις καὶ τοὺς βίους· ἤθη γὰρ καὶ πράξει.\nοὐκ ἔχουσιν ὥσπερ τὰ ζῶα. εἰσὶ δ᾿ αἱ μὲν κατὰ\nτὴν γένεσιν καὶ τὰ πάθη καὶ τοὺς βίους εὐθεωρητότεραι\nκαὶ ῥᾴους, αἱ δὲ κατὰ τὰ μέρη πλείους\nἔχουσι ποικιλίας. αὐτὸ γὰρ τοῦτο πρῶτον οὐχ\nἱκανῶς ἀφώρισται τὰ ποῖα δεῖ μέρη καὶ μὴ μέρη\nκαλεῖν, ἀλλ᾿ ἔχει τινὰ ἀπορίαν.\nΤὸ μὲν οὖν μέρος ἅτε ἐκ τῆς ἰδίας φύσεως ὂν ἀεὶ\nδοκεῖ διαμένειν ἢ ἁπλῶς ἢ ὅταν γένηται, καθάπερ\nἐν τοῖς ζώοις τὰ ὕστερον γενησόμενα, πλὴν εἴ τι\n\n\n\n\n\nδιὰ νόσον ἢ γῆρας ἢ πήρωσιν ἀποβάλλεται. τῶν\nδ᾿ ἐν τοῖς φυτοῖς ἔνια τοιαῦτ᾿ ἐστὶν ὥστ᾿ ἐπέτειον\nἔχειν τὴν οὐσίαν, οἶον ἄνθος βρύον φύλλον\nκαρπός, ἁπλῶς ὅσα πρὸ τῶν καρπῶν ἢ ἅμα\nγίνεται τοῖς καρποῖς· ἔτι δὲ αὐτὸς ὁ βλαστός·\nαἰεὶ γὰρ ἐπίφυσιν λαμβάνει τὰ δένδρα κατ᾿\nἐνιαυτὸν ὁμοίως ἔν τε τοῖς ἄνω καὶ ἐν τοῖς περρὶ\nτὰς ῥίζας· ὥστε, εἰ μέν τις ταῦτα θήσει μέρη, τό\nτε πλῆθος ἀόριστον ἔσται καὶ οὐδέποτε τὸ αὐτὸ\nτῶν μορίων· εἰ δ᾿ αὖ μὴ μέρη, συμβήσεται, δι᾿ ὦν\nτέλεια γίνεται καὶ φαίνεται, ταῦτα μὴ εἶναι μέρη·\nβλαστάνοντα γὰρ καὶ θάλλοντα καὶ καρπὸν\nἐχοντα πάντα καλλίω καὶ τελειότερα καὶ δοκεῖ\nκαὶ ἔστιν. αἱ μὲν οὖν ἀπορίαι σχεδόν εἰσιν\nαὗται.\nΤάχα δὲ οὐχ ὁμοίως ἅπαντα ζητητέον οὔτε\nἐν τοῖς ἄλλοις οὔθ᾿ ὅσα πρὸς τὴν γένεσιν,\nαὐτά τε τὰ γεννώμενα μέρη θετέον οἶον τοὺς\nκαρπούς. οὐδὲ γὰρ τὰ ἔμβρυα τῶν ζώων. εἰ\nδὲ ἐν τῇ ὥρᾳ ὄψει τοῦτό γε κάλλιστον.\n\n\n\n\nοὐδὲν σημεῖον, ἐπεὶ καὶ τῶν ζώων εὐθενεῖ τὰ\nκύοντα.\nΠολλὰ δὲ καὶ τὰ μὲρη κατ᾿ ἐνιαυτὸν ἀποβάλλει,\nκαθάπερ οἵ τε ἔλαφοι τὰ κέρατα καὶ\nτὰ φωλεύοντα τὰ πτερὰ καὶ τρίχας τετράποδα·\nὥστ᾿ οὐδὲν ἄτοπον ἄλλως τε καὶ ὅμοιον ὄν τῷ\nφυλλοβολεῖν τὸ πάθος.\nὩσαύτως δ᾿ οὐδὲ τὰ πρὸς τὴν γένεσιν· ἐπεὶ καὶ\nἐν τοῖς ζώοις τὰ μὲν συνεκτίκτεται τὰ δ᾿ ἀποκαθαίρεται\nκαθάπερ ἀλλότρια τῆς φύσεως. ἔοικε\nδὲ παραπλησίως καὶ τὰ περὶ τὴν βλάστησιν\nἔχειν. ἡ γάρ τοι βλάστησις γενέσεως χάριν ἐστὶ\nτῆς τελείας.\nὍλως δὲ καθάπερ εἴπομεν οὐδὲ πάντα\nὁμοίως καὶ ἐπὶ τῶν ζώων ληπτέον. δι᾿ ὃ καὶ ὁ\nἀριθμὸς ἀόριστος· πανταχῆ γὰρ βλαστητικὸν\nἅτε καὶ πανταχῆ ζῶν. ὥστε ταῦτα μὲν οὕτως\nὑποληπτέον οὐ μόνον εἰς τὰ νῦν ἀλλὰ καὶ τῶν\nμελλόντων χάριν· ὅσα γὰρ μὴ οἶόν τε ἀφομοιοῦν\nπερίεργον τὸ γλίχεσθαι πάντως, ἵνα μὴ\nκαὶ τὴν οἰκείαν ἀποβάλλωμεν θεωρίαν. ἡ δὲ\nἱστορία τῶν φυτῶν ἐστιν ὡς ἁπλῶς εἰπεῖν ἤ κατὰ\n\n\n\n\nτὰ ἔξω μόρια καὶ τὴν ὅλην μορφὴν ἢ κατὰ τὰ\nἐντός, ὥσπερ ἐπὶ τῶν ζώων τὰ ἐκ τῶν ἀνατομῶν.\nΛηπτέον δ᾿ ἐν αὐτοῖς ποῖά τε πᾶσιν ὑπάρχει\nταὐτὰ καὶ ποῖα ἴδια καθ᾿ ἕκαστον γένος, ἔτι δὲ\nτῶν αὐτῶν ποῖα ὅμοια· λέγω δ᾿ οἷον φύλλον ῥίζα\nφλοιός. οὐ δεῖ δὲ οὐδὲ τοῦτο λανθάνειν εἴ τι κατ᾿\nἀναλογίαν θεωρητέον, ὥσπερ ἐπὶ τῶν ζώων, τὴν\nἀναφορὰν ποιουμένους δῆλον ὅτι πρὸς τὰ ἐμφερέστατα\nκαὶ τελειότατα. καὶ ἁπλῶς δὲ ὅσα\nτῶν ἐν φυτοῖς ἀφομοιωτέον τῷ ἐν τοῖς ζώοις, ὡς\nἄν τίς τῴ γ᾿ ἀνάλογον ἀφομοιοῖ. ταῦτα μὲν οὖν\nδιωρίσθω τὸν τρόπον τοῦτον.\nΑἱ δὲ τῶν μερῶν διαφοραὶ σχεδὸν ὡς τύπῳ\nλαβεῖν εἰσιν ἐν τρισίν, ἢ τῷ τὰ μὲν ἔχειν\nτὰ δὲ μή, καθάπερ φύλλα καὶ καρπόν, ἢ τῷ\nμὴ ὅμοια μηδὲ ἴσα, ἢ τρίτον τῷ μὴ ὁμοίως.\nτούτων δὲ ἡ μὲν ἀνομοιότης ὁρίζεται σχήματι\nχρώματι πυκνότητι μανότητι τραχύτητι λειότητι\nκαὶ τοῖς ἄλλοις πάθεσιν, ἔτι δὲ ὅσαι διαφοραὶ\nτῶν χυλῶν. ἡ δὲ ἀνισότης ὑπεροχῇ καὶ ἐλλείψει\nκατὰ πλῆθος ἢ μέγεθος. ὡς δ᾿ εἰπεῖν τύπῳ\n\n\n\n\nκἀκεῖνα πάντα καθ᾿ ὑπεροχὴν καὶ ἔλλειψιν· τὸ\nγὰρ μᾶλλον καὶ ἦττον ὑπεροχὴ καὶ ἔλλειψις· τὸ\nδὲ μὴ ὁμοίως τῇ θέσει διαφέρει· λέγω δ᾿ οἶον τὸ\nτοὺς καρποὺς τὰ μὲν ἐπάνω τὰ δ᾿ ὑποκάτω τῶν\nφύλλων ἔχειν καὶ αὐτοῦ τοῦ δένδρου τὰ μὲν ἐξ\nἄκρου τὰ δὲ ἐκ τῶν πλαγίων, ἔνια δὲ καὶ ἐκ τοῦ\nστελέχους, οἷον ἡ Αἰγυπτία συκάμινος, καὶ ὅσα δὴ\nκαὶ ὑπὸ γῆς φέρει καρπόν, οἷον ἥ τε ἀραχίδνα καὶ\nτὸ ἐν Αἰγύπτῳ καλούμενον οὕϊγγον, καὶ εἰ τὰ μὲν\nἔχει μίσχον τὰ δὲ μή. καὶ ἐπὶ τῶν ἀνθέων ὁμοίως·\nτὰ μὲν γὰρ περὶ αὐτὸν τὸν καρπὸν τὰ δὲ ἄλλως.\nὅλως δὲ τὸ τῆς θέσεως ἐν τούτοις καὶ τοῖς φύλλοις\nκαὶ ἐν τοῖς βλαστοῖς ληπτέον.\nΔιαφέρει δὲ ἔνια καὶ τῇ τάξει· τὰ μὲν ὡς\nἔτυχε, τῆς δ᾿ ἐλάτης οἱ κλῶνες κατ᾿ ἀλλήλους\nἑκατέρωθεν· τῶν δὲ καὶ οἱ ὄζοι ὄι᾿ ἴσου τε καὶ\nκατ᾿ ἀριθμὸν ἴσοι, καθάπερ τῶν τριόζων.\nὍστε τὰς μὲν διαφορὰς ἐκ τούτων ληπτέον ἐξ\nὦν καὶ ἡ ὅλη μορφὴ συνδηλοῦται καθ᾿ ἕκαστον.\nΑὐτὰ δὲ τὰ μέρη διαριθμησαμένους πειρατέον\nπερὶ ἑκάστου λέγειν. ἔστι δὲ πρῶτα μὲν καὶ\nμέγιστα καὶ κοινὰ τῶν πλείστων τάδε, ῥίζα\nκαυλὸς ἀκρεμὼν κλάδος, εἰς ἃ διέλοιτ᾿ ἄν τις\n\n\n\n\n\nὥσπερ εἰς μέλη, καθάπερ ἐπὶ τῶν ζώων. ἕκαστόι\nτε γὰρ ἀνόμοιον καὶ ἐξ ἁπάντων τούτων τὰ ὅλα.\nἜστι δὲ ῥίζα μὲν δι᾿ οὗ τὴν τροφὴν ἐπάγεται.\nκαυλὸς δὲ εἰς ὃ φέρεται. καυλὸν δὲ λέγω τὸ ὑπὲρ\nγῆς πεφυκὸς ἐφ᾿ ἕν· τοῦτο γὰρ κοινότατον ὁμοίως\nἐπετείοις καὶ χρονίοις, ὃ ἐπὶ τῶν δένδρων\nκαλεῖται στέλεχος· ἀκρεμόνας δὲ τοὺς ἀπὸ\nτούτου σχιζομένους, οὓς ἔνιοι καλοῦσιν ὄζους.\nκλάδον δὲ τὸ βλάστημα τὸ ἐκ τούτων ἐφ᾿ ἕν, οἷον\nμάλιστα τὸ ἐπέτειον.\nΚαὶ ταῦτα μὲν οἰκειότερα τῶν δένδρων.\nὁ δὲ καυλός, ὥσπερ εἴρηται, κοινότερος· ἔχει\nδὲ οὐ πάντα οὐδὲ τοῦτον, οἷον ἔνια τῶν ποιωδῶν.\nτὰ δ᾿ ἔχει μὲν οὐκ ἀεὶ δὲ ἀλλ᾿ ἐπέτειον,\nκαὶ ὅσα χρονιώτερα ταῖς ῥίζαις. ὅλως δὲ\nπολύχουν τὸ φυτὸν καὶ ποικίλον καὶ χαλεπὸν\nεἰπεῖν καθόλου· σημεῖον δὲ τὸ μηδὲν εἶναι κοινὸν\nλαβεῖν ὃ πᾶσιν ὑπάρχει, καθάπερ τοῖς ζώοις\nστόμα καὶ κοιλία.\nτὰ δὲ ἀναλογίᾳ ταὐτὰ τὰ δ᾿\nἄλλον τρόπον. οὔτε γὰρ ῥίζαν πάντ᾿ ἔχει οὔτε καυλὸν\nοὔτε ἀκρεμόνα οὔτε κλάδον οὔτε φύλλον οὔτε\nἄνθος οὔτε καρπὸν οὔτ᾿ αὖ φλοιὸν ἢ μήτραν ἢ ἶνας ἢ\nφλέβας, οἷον μύκης ὕδνον· ἐν τούτοις δὲ ἡ οὐσία\nκαὶ ἐν τοῖς τοιούτοις· ἀλλὰ μάλιστα ταῦτα\n\n\n\n\n\n\nὑπάρχει, καθάπερ εἴρηται, τοῖς δίνδροις κἀκεινων\nοἰκειότερος ὁ μερισμός πρὸς ὃ καὶ τὴν ἀναφορὰν\nτῶν ἄλλων ποιεῖσθαι δίκαιον.\nΣχεδὸν δὲ καὶ τὰς ἄλλας μορφὰς ἑκάστων\nταῦτα διασημαίνει. διαφ έρουσι γὰρ πλήθει τῷ\nτούτων καὶ ὀλιγότητι καὶ πυκνότητι καὶ μανότητι\nκαὶ τῷ ἐφ᾿ ἕν ἤ εἰς πλείω σχίζεσθαι καὶ\nτοῖς ἄλλοις τοῖς ὁμοίοις. ἔστι δὲ ἕκαστον τῶν\nεἰρημένων οὐχ ὁμοιομερές· λέγω δὲ οὐχ ὁμοιομερὲς\nὅτι ἐκ τῶν αὐτῶν μὲν ὁτιοῦν μέρος σύγκειται\nτῆς ῥίζης καὶ τοῦ στελέχους, ἀλλ᾿ οὐ\nλέγεται στέλεχος τὸ ληφθὲν ἀλλὰ μόριον, ὡς\nἐν τοῖς τῶν ζώων μέλεσίν ἐστιν. ἐκ τῶν αὐτῶν μὲν\nγὰρ ὁτιοῦν τῆς κνήμης ἢ τοῦ ἀγκῶνος, οὐχ\nὁμώνυμον δὲ καθάπερ σὰρξ καὶ ὀστοῦν, ἀλλ᾿\nἀνώνυμον· οὐδὲ δὴ τῶν ἄλλων οὐδενὸς ὅσα μονοειδῆ\nτῶν ὀργανικῶν· ἁπάντων γὰρ τῶν τοιούτων\nἀνώνυμα τὰ μέρη. τῶν δὲ πολυειδῶν ὠνομασμένα\nκαθάπερ ποδὸς χειρὸς κεφαλῆς, οἶον δάκτυλος\nῥὶς ὀφθαλμός. καὶ τὰ μὲν μέγιστα μέρη σχεδὸν\nταῦτά ἐστιν.\nΙΙ. Ἄλλα δὲ ἐξ ὧν ταῦτα φλοιὸς ξύλον μήτρα.\nὅσα ἔχει μήτραν. πάντα δ᾿ ὁμοιομερῆ. καὶ τὰ\nτούτων δὲ ἔτι πρότερα καὶ ἐξ ὧν ταῦτα, ὑγρὸν ἵς\n\n\n\n\n\nφλὲψ σάρξ· ἀρχαὶ γὰρ αὗται· πλὴν εἴ τις λέγοι\nτὰς τῶν στοιχείων δυνάμεις, αὗται δὲ κοιναὶ πάντων.\nἡ μὲν οὖν οὐσία καὶ ἡ ὅλη φύσις ἐν τούτοις.\nἌλλα δ᾿ ἐστὶν ὥσπερ ἐπέτεια μέρη τὰ πρὸς\nτὴν καρποτοκίαν, οἷον φύλλον ἄνθος μίσχος·\nτοῦτο δ᾿ ἐστὶν ᾧ συνήρτηται πρὸς τὸ φυτὸν τὸ\nφύλλον καὶ ὁ καρπός· ἔτι δὲ ἕλιξ βρύον, οἷς\nὑπάρχει, καὶ ἐπὶ πᾶσι σπέρμα τὸ τοῦ καρποῦ·\nκαρπὸς δ᾿ ἐστὶ τὸ συγκείμενον σπέρμα μετὰ τοῦ\nπερικαρπίου. παρὰ δὲ ταῦτα ἐνίων ἴδια ἄττα,\nκαθάπερ ἡ κηκὶς δρυὸς καὶ ἡ ἕλιξ ἀμπέλου.\nΚαὶ τοῖς μὲν δένδρεσιν ἔστιν οὕτως διαλαβεῖν.\nτοῖς δ᾿ ἐπετείοις δῆλον ὡς ἅπαντα ἐπέτεια·\nμέχρι γὰρ τῶν καρπῶν ἡ φύσις. ὅσα δὴ ἐπετειόκαρπα\nκαὶ ὅσα διετίζει, καθάπερ σέλινον καὶ ἄλλ᾿\nἄττα, καὶ ὅσα δὲ πλείω χρόνον ἔχει, τούτοις\nἅπασι καὶ ὁ καυλὸς ἀκολουθήσει κατὰ λόγον·\nὅταν γὰρ σπερμοφορεῖν μέλλωσι, τότε ἐκκαυλοῦσιν,\nὡς ἕνεκα τοῦ σπέρματος ὄντων τῶν καυλῶν.\nΤαῦτα μὲν οὖν ταύτῃ διῃρήσθω. τῶν δὲ ἄρτι\nεἰρημένων μερῶν πειρατέον ἕκαστον εἰπεῖν τί\nἐστιν ὡς ἐν τύπῳ λέγοντας.\nΤὸ μὲν οὖν ὑγρὸν φανερόν· ὃ δὴ καλοῦσί τινες\nἀπλῶς ἐν ἅποσιν ὀπόν, ὥσπερ καὶ Mενέστωρ, οἱ\n\n\n\n\n\n\nδ᾿ ἐν μὲν τοῖς ἄλλοις ἀνωνύμως ἐν δέ τισιν ὀπὸν\nκαὶ ἐν ἄλλοις δάκρυον. ἶνες δὲ καὶ φλέβες καθ᾿\nαὑτὰ μὲν ἀνώνυμα τῇ δὲ ὁμοιότητι μεταλαμβάνουσι\nτῶν ἐν τοῖς ζώοις μορίων. ἔχει δὲ ἴσως\nκαὶ ἄλλας διαφορὰς καὶ ταῦτα καὶ ὅλως τὸ τῶν\nφυτῶν γένος· πολύχουν γὰρ ὥσπερ εἰρήκαμεν.\nἀλλ᾿ ἐπεὶ διὰ τῶν γνωριμωτ έρων μεταδιώκειν δεῖ\nτὰ ἀγνώριστα, γνωριμώτερα δὲ τὰ μείζω καὶ ἐμφανῆ\nτῇ αἰσθήσει, δῆλον ὅτι καθάπερ ὑφ ὑφήγηται\nπερὶ τούτων λεκτέον· ἐπαναφορὰν γὰρ ἕξομεν\nτῶν ἄλλων πρὸς ταῦτα μέχρι πόσου καὶ πῶς\nἕκαστα μετέχει τῆς ὁμοιότητος.\nεἰλημμένων δὲ\nτῶν μερῶν μετὰ ταῦτα ληπτέον τὰς τούτων\nδιαφοράς· οὕτως γὰρ ἅμα καὶ ἡ οὐσία φανερὰ\nκαὶ ἡ ὅλη τῶν γενῶν πρὸς ἄλληλα διάστασις.\nἩ μὲν οὖν τῶν μεγίστων σχεδὸν εἴρηται· λέγω\nδ᾿ οἶον ῥίζης καυλοῦ τῶν ἄλλων· αἱ γὰρ δυνάμεις\nκαὶ ὧν χάριν ἕκαστον ὕστερον ῥηθήσονται. ἐξ\nὧν γὰρ καὶ ταῦτα καὶ τὰ ἄλλα σύγκειται\nπειρατέον εἰπεῖν ἀρξαμένους ἀπὸ τῶν πρώτων.\nΠρῶτα δέ ἐστι τὸ ὑγρὸν καὶ θερμόν· ἅπαν γὰρ\nφυτὸν ἔχει τινὰ ὑγρότητα καὶ θερμότητα σύμφυτον\nὥσπερ καὶ ζῶον, ὧν ὑπολειπόντων γίνεται\nγῆρας καὶ φθίσις, τελείως δὲ ὑπολιπόντων θάνατος\nκαὶ αὔανσις.\nἐν μὲν οὖν τοῖς πλείστοις ἀνώνυμος\n\n\n\n\n\n\nἡ ὑγρότης, ἐν ἐνίοις δὲ ὠνομασμένη καθάπερ\nεἴρηται. τὸ αὐτὸ δὲ καὶ ἐπὶ τῶν ζώων ὑπάρχει·\nμόνη γὰρ ἡ τῶν ἐναίμων ὑγρότης ὠνόμασται, δι᾿\nὃ καὶ διῄρηται πρὸς τοῦτο στερήσει· τὰ μὲν γὰρ\nἄναιμα τὰ δ᾿ ἔναιμα λέγεται. ἕν τι μὲν οὖν τοῦτο\nτὸ μέρος καὶ τὸ τούτῳ συνηρτημένον θερμόν.\nἌλλα δ᾿ ἤδη ἕτερα τῶν ἐντός, ἃ καθ᾿ ἑαυτὰ μέν\nἐστιν ἀνώνυμα, διὰ δὲ τὴν ὁμοιότητα ἀπεικάζεται\nτοῖς τῶν ζώων μορίοις. ἔχουσι γὰρ ὥσπερ ἶνας·\nὅ ἐστι συνεχὲς καὶ σχιστὸν καὶ ἐπίμηκες, ἀπαράβλαστον\nδὲ καὶ ἄβλαστον.\nἔτι δὲ φλέβας. αὗται\nδὲ τὰ μὲν ἄλλα εἰσὶν ὅμοιαι τῇ ἰνί, μείζους δὲ καὶ\nπαχύτεραι καὶ παραβλάστας ἔχουσαι καὶ ὑγρότητα.\nἔτι ξύλον καὶ σάρξ. τὰ μὲν γὰρ ἔχει\nσάρκα τὰ δὲ ξύλον. ἔστι δὲ τὸ μὲν ξύλον σχιστόν,\nἡ δὲ σὰρξ πάντη διαιρεῖται ὥσπερ γῆ καὶ\nὅσα γῆς· μεταξὺ δὲ γίνεται ἰνὸς καὶ φλεβός·\nφανερὰ δὲ ἡ φύσις αὐτῆς ἐν ἄλλοις τε καὶ ἐν τοῖς\nτῶν περικαρπίων δέρμασι. φλοιὸς δὲ καὶ μήτρα\nκυρίως μὲν λέγεται, δεῖ δὲ αὐτὰ καὶ τῷ λόγῳ\nδιορίσαι. φλοιὸς μὲν οὖν ἐστι τὸ ἔσχατον καὶ\nχωριστὸν τοῦ ὑποκειμένου σώματος. μήτρα δὲ\nτὸ μεταξὺ τοῦ ξύλου, τρίτον ἀπὸ τοῦ φλοιοῦ οἷον\nἐν τοῖς ὀστοῖς μυελός. καλοῦσι δέ τινες τοῦτο\n\n\n\n\n\n\n\nκαρδίαν, οἱ δ᾿ ἐντεριώνην· ἔνιοι δὲ τὸ ἐντὸς τῆς\nμήτρας αὐτῆς καρδίαν, οἱ δὲ μυελόν.\nΤὰ μὲν οὖν μόρια σχεδόν ἐστι τοσαῦτα. σύγκειται\nδὲ τὰ ὕστερον ἐκ τῶν προτέρων· ξύλον\nμὲν ἐξ ἰνὸς καὶ ὑγροῦ, καὶ ἔνια σαρκός· ξυλοῦται\nγὰρ σκληρυνομένη, οἷον ἐν τοῖς φοίνιξι καὶ νάρθηξι\nκαὶ εἴ τι ἄλλο ἐκξυλοῦται, ὥσπερ αἱ τῶν\nῥαφανίδων ῥίζαι· μήτρα δὲ ἐξ ὑγροῦ καὶ σαρκός·\nφλοιὸς δὲ ὁ μέν τις ἐκ πάντων τῶν τριῶν, οἷον ὁ\nτῆς δρυὸς καὶ αἰγείρου καὶ ἀπίου· ὁ δὲ τῆς ἀμπέλου\nἐξ ὑγροῦ καὶ ἰνός· ὁ δὲ τοῦ φελλοῦ ἐκ\nσαρκὸς καὶ ὑγροῦ. πάλιν δὲ ἐκ τούτων σύνθετα\nτὰ μέγιστα καὶ πρῶτα ῥηθέντα καθαπερανεὶ\nμέλη, πλὴν οὐκ ἐκ τῶν αὐτῶν πάντα οὐδὲ ὡσαύτως\nἀλλὰ διαφόρως.\nΕἰλημμένων δὲ πάντων τῶν μορίων ὡς εἰπεῖν\nτὰς τούτων διαφορὰς πειρατέον ἀποδιδόναι καὶ\nτὰς ὅλων τῶν δένδρων καὶ φυτῶν οὐσίας.\nΙΙΙ. Ἐπεὶ δὲ συμβαίνει σαφεστέραν εἶναι τὴν\nμάσησιν διαιρουμένων κατὰ εἴδη, καλῶς ἔχει\nτοῦτο ποιεῖν ἐφ᾿ ὧν ἐνδέχεται. πρῶτα δέ ἐστι\nκαὶ μέγιστα καὶ σχεδὸν ὑφ᾿ ὧν πάντ᾿ ἢ τὰ\nπλεῖστα περιέχεται τάδε, δένδρον θάμνος φρυγανον\nπόα.\nΔένδρον μὲν οὖν ἐστι τὸ ἀπὸ ῥίζης μονοστέλεχες\n\n\n\n\n\n\n\nπολύκλαδον ὀζωτὸν οὐκ εὐαπόλυτον, οἷον ἐλάα\nσυκῆ ἄμπελος· θάμνος δὲ τὸ ἀπὸ ῥίζης πολύκλαδον,\nοἷον βάτος παλίουρος. φρυγανον δὲ τὸ\nἀπὸ ῥίζης πολυστέλεχες καὶ πολύκλαδον οἷον\nκαὶ θύμβρα καὶ πήγανον. πόα δὲ τὸ ἀπὸ ῥίζης\nφυλλοφόρον προϊὸν ἀστέλεχες, οὗ ὁ καυλὸς σπερμοφόρος,\nοἷον ὁ σῖτος καὶ τὰ λάχανα.\nΔεῖ δὲ τοὺς ὅρους οὕτως ἀποδέχεσθαι καὶ λαμβάνειν\nὡς τύπῳ καὶ ἐπὶ τὸ πᾶν λεγομένους· ἔνια\nγὰρ ἴσως ἐπαλλάττειν δόξειε, τὰ δὲ καὶ παρὰ τὴν\nἀγωγὴν ἀλλοιότερα γίνεσθαι καὶ ἐκβαίνειν τῆς\nφύσεως, οἷον μαλάχη τε εἰς ὕψος ἀναγοιένη\nκαὶ ἀποδενδρουμένη· συμβαίνει γὰρ τοῦτο καὶ\nοὐκ ἐν πολλῷ χρόνῳ ἀλλ᾿ ἐν ἓξ ἢ ἑπτὰ μησὶν.\nὥστε μῆκος καὶ πάχος δορατιαῖον γίνεσθαι, δι᾿ ὃ\nκαὶ βακτηρίαις αὐταῖς χρώνται, πλείονος δὲ χρόνου\nγινομένου κατὰ λόγον ἡ ἀπόδοσις· ὁμοίως\nδὲ καὶ ἐπὶ τῶν τεύτλων· καὶ γὰρ ταῦτα λαμβάνει\nμέγεθος· ἔτι δὲ μᾶλλον ἄγνοι καὶ ὁ παλίουρος\nκαὶ ὁ κιττός, ὥσθ᾿ ὁμολογουμένως ταῦτα γίνεται\nδένδρα· καί τοι θαμνώδη γέ ἐστιν.\nὁ δὲ μύρρινος\nμὴ ἀνακαθαιρόμενος ἐκθαμνοῦται καὶ ἡ ἡρακλεωτικὴ\nκαρύα. δοκεῖ δὲ αὕτη γε καὶ τὸν καρπὸν\nβελτίω καὶ πλείω φέρειν ἐὰν ῥάβδους τις ἐᾷ\n\n\n\nπλείους ὡς τῆς φύσεως ὕσεως θαμνώδους οὕσης. οὐ\nμονοστέλεχες δ᾿ ἂν δόξειεν οὐδ᾿ ἡ μηλέα οὐδ᾿ ἡ\nῥοιὰ οὐδ᾿ ἡ ἄπιος εἶναι, οὐδ᾿ ὅλως ὅσα παραβλαστητικὰ\nἀπὸ τῶν ῥιζῶν ἀλλὰ τῇ ἀγωγῇ τοιαῦτα\nπαραιρουμένων τῶν ἄλλων. ἔνια δὲ καὶ ἐῶσι\nπολυστελέχη διὰ λεπτότητα, καθάπερ ῥόαν\nμηλέαν· ἐῶσι δὲ καὶ τὰς ἐλάας κοπάδας καὶ τὰς\nσυκᾶς.\nΤάχα δ᾿ ἄν τις φαίη καὶ ὅλως μεγέθει καὶ μικρότητι\nδιαιρετέον εἶναι, τὰ δὲ ἰσχύι καὶ ἀσθενείᾳ\nκαὶ πολυχρονιότητι καὶ ὀλιγοχρονιότητι. τῶν τε\nγὰρ φρυγανωδῶν καὶ λαχανωδῶν ἔνια μονοστελέχη\nκαὶ οἶον δένδρου φύσιν ἔχοντα γίνεται,\nκαθάπερ ῥάφανος πήγανον, ὅθεν καὶ καλοῦσί\nτινες τὰ τοιαῦτα δενδρολάχανα, τά τε λαχανώδη\nπάντα ἡ τὰ πλεῖστα ὅταν ἐγκαταμείνῃ λαμβάνει\nτινὰς ὥσπερ ἀκρεμόνας καὶ γίνεται τὸ ὅλον ἐν\nσχήματι δενδρώδει πλὴν ὀλιγοχρονιώτερα.\nΔιὰ δὴ ταῦτα ὥσπερ λέγομεν οὐκ ἀκριβολογητέον\nτῷ ὅρῳ ἀλλὰ τῷ τύπῳ ληπτέον τοὺς\nἀφορισμούς· ἐπεὶ καὶ τὰς διαιρέσεις ὁμοίως, οἶον\nἡμέρων ἀγρίων, καρποφόρων ἀκάρπων, ἀνθοφόρων\nἀνανθῶν, ἀειφύλλων φυλλοβόλων. τὰ μὲν γὰρ\nἄγρια καὶ ἥμερα παρὰ τὴν ἀγωγὴν εἶναι δοκεῖ·\nπᾶν γὰρ καὶ ἄγριον καὶ ἥμερόν φησιν Ἵππων\nγίνεσθαι τυγχάνον ἡ μὴ τυγχάνον θεραπείας.\n\n\n\n\n\n\n\nἄκαρπα δὲ καὶ κάρπιμα καὶ ἀνθοφόρα καὶ ἀνανθῆ\nπαρὰ τοὺς τόπους καὶ τὸν ἀέρα τὸν περιέχοντα·\nτὸν αὐτόν δὲ τρόπον καὶ φυλλοβόλα καὶ ἀείφυλλα.\nπερὶ γὰρ Ἐλεφαντίνην οὐδὲ τὰς ἀμπέλους\nοὐδὲ τὰς συκᾶς φασι φυλλοβολεῖν.\nἈλλ᾿ ὅμως τοιαῦτα διαιρετέον· ἔχει γάρ τι τῆς\nφύσεως κοινὸν ὁμοίως ἐν δένδροις καὶ θάμνοις καὶ\nτοῖς φρυγανικοῖς καὶ ποιώδεσιν· ὑπὲρ ὦν καὶ τὰς\nαἰτίας ὅταν τις λέγῃ περὶ πάντων κοινῇ δῆλον ὅτι\nλεκτέον οὐχ ὁρίζοντα καθ᾿ ἕκαστον· εὔλογον δὲ\nκαὶ ταύτας κοινὰς εἶναι πάντων. ἄμα δὲ καὶ\nφαίνεταί τινα ἔχειν φυσικὴν διαφορὰν εὐθὺς ἐπὶ\nτῶν ἀγρίων καὶ τῶν ἡμέρων, εἴπερ ἔνια μὴ δύναται\nζῆν ὥσπερ τὰ γεωργούμενα μηδ᾿ ὅλως δέχεται\nθεραπείαν ἀλλὰ χείρω γίνεται, καθάπερ ἐλάτη\nπεύκη κήλαστρον καὶ ἁπλῶς ὅσα ψυχροὺς τόπους\nφιλεῖ καὶ χιονώδεις, ὡσαύτως δὲ καὶ τῶν φρυγανικῶν\nκαὶ ποιωδῶν, οἶον κάππαρις καὶ θέρμος.\nἥμερον δὲ καὶ ἄγριον δίκαιον καλεῖν ἀναφέροντα\nπρός τε ταῦτα καὶ ὅλως πρὸς τὸ ἡμερώτατον· ὁ\nδ᾿ ἄνθρωπος ἡ μόνον ἡ μάλιστα ἥμερον.\nIV. Φανεραὶ δὲ καὶ κατ᾿ αὐτὰς τὰς μορφὰς αἱ\nδιαφοραὶ τῶν ὅλων τε καὶ μορίων, οἶον λέγω\n\n\n\n\n\n\nμέγεθος καὶ μικρότης, σκληρότης μαλακότης,\nλειότης τραχύτης, φλοιοῦ φύλλων τῶν ἄλλων,\nἀπλῶς εὐμορφία καὶ δυσμορφία τις, ἔτι δὲ καὶ\nκαλλικαρπία καὶ κακοκαρπία. πλείω μὲν γὰρ\nδοκεῖ τὰ ἄγρια φέρειν, ὥσπερ ἀχρὰς κότινος, καλλίω\nδὲ τὰ ἥμερα καὶ τοὺς χυλοὺς δὲ αὐτοὺς\nγλυκυτέρους καὶ ἡδίους καὶ τὸ ὅλον ὡς εἰπεῖν\nεὐκράτους μᾶλλον.\nΑὗταί τε δὴ φυσικαί τινες ὥσπερ εἴρηται διαφοραί,\nκαὶ ἔτι δὴ μᾶλλον τῶν ἀκάρπων καὶ καρποφόρων\nκαὶ φυλλοβόλων καὶ ἀειφ ύλλων καὶ ὅσα\nἄλλα τοιαῦτα. πάντων δὲ ληπτέον ἀεὶ καὶ τὰς\nκατὰ τοὺς τόπους· οὐ γὰρ οὐδ᾿ οἶόν τε ἴσως\nἄλλως. αἱ δὲ τοιαῦται δόξαιεν ἄν γενικόν τινα\nποιεῖν χωρισμόν, οἶον ἐνύδρων καὶ χερσαίων, ὥσπερ\nἐπὶ τῶν ζώων. ἔστι γὰρ ἔνια τῶν φυτῶν ἃ οὐ\nδύναται μὴ ἐν ὑγρῷ ζῆν· διῄρηται δὲ ἄλλο κατ᾿\nἄλλο γένος τῶν ὑγρῶν, ὥστε τὰ μὲν ἐν τέλμασι\nτὰ δὲ ἐν λίμναις τὰ δ᾿ ἐν ποταμοῖς τὰ δὲ καὶ ἐν\nαὐτῇ τῇ θαλάττῃ φύεσθαι, τὰ μὲν ἐλάττω καὶ ἐν\nτῇ παρ᾿ ἡμῖν τὰ δὲ μείζω περὶ τὴν ἐρυθράν. ἔνια\nδὲ ὡσπερεὶ κάθυγρα καὶ ἕλεια, καθάπερ ἰτέα καὶ\nπλάτανος, τὰ δὲ οὐκ ἐν ὕδατι δυνάμενα ζῆν οὐδ᾿\nὅλως ἀλλὰ διώκοντα τοὺς ξηροὺς τόπους· τῶν δ᾿\nἐλαττόνων ἔστιν ἃ καὶ τοὺς αἰγιαλούς.\nΟὐ μὴν ἀλλὰ καὶ τουτων εἴ τις ἀκριβολογεῖσθαι\nθέλοι, τὰ μὲν ἂν εὕροι κοινὰ καὶ ὥσπερ\nἀμφίβια, καθάπερ μυρίκην ἰτέαν κλήθραν, τὰ δὲ\nκαὶ τῶν ὁμολογουμένων χερσαίων πεφυκότα ποτὲ\nἐν τῇ θαλάττῃ βιοῦν, φοίνικα σκίλλαν ἀνθέρικον.\nἀλλὰ τὰ τοιαῦτα καὶ ὅλως τὸ οὕτω σκοπεῖν οὐκ\nοἰκείως ἐστὶ σκοπεῖν· οὐδὲ γὰρ οὐδ᾿ ἡ φύσις οὕτως\nοὐδ᾿ ἐν τοῖς τοιούτοις ἔχει τὸ ἀναγκαῖον. τὰς\nμὲν οὖν διαιρέσεις καὶ ὅλως τὴν ἱστορίαν τῶν φυτῶν\nοὕτω ληπτέον. ἅπαντα δ᾿ οὖν καὶ ταῦτα καὶ\nτὰ ἄλλα διοίσει καθάπερ εἴρηται ταῖς τε τῶν\nὅλων μορφαῖς καὶ ταῖς τῶν μορίων διαφοραῖς, ἢ\nτῷ ἔχειν τὰ δὲ μὴ ἔχειν, ἢ τῷ πλείω τὰ δ᾿\nἐλάττω, ἢ τῷ ἀνομοίως ἢ ὅσοι τρόποι διῄρηνται\nπρότερον.\nοἰκεῖον δὲ ἴσως καὶ τοὺς τόπους συμπαραλαμβάνειν\nἐν οἷς ἕκαστα πέφυκεν ἢ μὴ\nπέφυκε γίνεσθαι. μεγάλη γὰρ καὶ αὕτη διαφορὰ\nκαὶ οὐχ ἥκιστα οἰκεία τῶν φυτῶν διὰ τὸ συνηρτῆσθαι\nτῇ γῇ καὶ μὴ ἀπολελύσθαι καθάπερ\nτὰ ζῶα.\nV. Πειρατέον δ᾿ εἰπεῖν τὰς κατὰ μέρος διαφορὰς\nὡς ἂν καθόλου λέγοντας πρῶτον καὶ κοινῶς,\n\n\n\n\n\n\n\nεἶτα καθ᾿ ἕκαστον, ὕστερον ἐπὶ πλεῖον ὥσπερ\nἀναθεωροῦντας.\nἜστι δὲ τὰ μὲν ὀρθοφυῆ καὶ μακροστελέχη\nκαθάπερ ἐλάτη πεύκη κυπάριττος, τὰ δὲ σκολιώτερα\nκαὶ βραχυστελέχη οἷον ἰτέα συκῆ ῥοιά,\nκαὶ κατὰ πάχος δὲ καὶ λεπτότητα ὁμοίως.\nκαὶ πάλιν τὰ μὲν μονοστελέχη τὰ δὲ πολυστελέχη·\nτοῦτο δὲ ταὐτὸ τρόπον τινὰ καὶ τῷ\nπαραβλαστητικὰ ἡ ἀπαράβλαστα εἶναι· καὶ\nπολυκλαδῆ καὶ ὀλιγόκλαδα καθάπερ ὁ φοῖνιξ.\nκαὶ ἐν αὐτοῖς τούτοις ἔτι κατὰ ἰσχὺν ἡ πάχος ἡ\nτὰς τοιαύτας διαφοράς.\nπάλιν τὰ μὲν λεπτόφλοια,\nκαθάπερ δάφνη φίλυρα, τὰ δὲ παχύφλοια.\nκαθάπερ δρῦς. ἔτι τὰ μὲν λειόφλοια, καθάπερ\nμηλέα συκῆ, τὰ δὲ τραχύφλοια, καθάπερ ἀγρία\nδρῦς φελλὸς φοῖνιξ. πάντα δὲ νέα μὲν ὄντα\nλειοφλοιότερα, ἀπογηράσκοντα δὲ τραχυφλοιότερα,\nἔνια δὲ καὶ ῥηξίφλοια, καθάπερ ἄμπελος, τὰ\nδὲ καὶ ὡς περιπίπτειν, οἷον ἀνδράχλη μηλέα\nκόμαρος. ἔστι δὲ καὶ τῶν μὲν σαρκώδης ὁ φλοιός,\nοἶον φελλοῦ δρυὸς αἰγείρου· τῶν δὲ ἰνώδης καὶ\nἄσαρκος ὁμοίως δένδρων καὶ θάμνων καὶ ἐπετείων,\nοἷον ἀμπέλου καλάμου πυροῦ. καὶ τῶν μὲν\nπολύλοπος, οἷον φιλύρας ἐλάτης ἀμπέλου λινοσπάρτου\nκρομύων, τῶν δὲ μονόλοπος, οἷον συκῆς\n\n\n\n\n\nκαλάμου αἴρας. κατὰ μὲν δὴ τοὺς φλοιοὺς ἐν\nτούτοις αἱ διαφοραί.\nΤῶν δὲ ξύλων αὐτῶν καὶ ὅλως τῶν καυλῶν οἱ\nμέν εἰσι σαρκώδεις, οἷον δρυὸς συκῆς, καὶ τῶν\nἐλαττόνων ῥάμνου τεύτλου κωνείου· οἱ δὲ ἄσαρκοι,\nκαθάπερ κέδρου λωτοῦ κυπαρίττου. καὶ οἱ μὲν\nἰνώδεις· τὰ γὰρ τῆς ἐλάτης καὶ τοῦ φοίνικος ξύλα\nτοιαῦτα· τὰ δὲ ἄϊνα, καθάπερ τῆς συκῆς. ὡσαύτως\nδὲ καὶ τὰ μὲν φλεβώδη τὰ δ᾿ ἄφλεβα. περὶ\nδὲ τὰ φρυγανικὰ καὶ θαμνώδη καὶ ὅλως τὰ ὑλήματα\nκαὶ ἄλλας τις ἂν λάβοι διαφοράς· ὁ μὲν\nγὰρ κάλαμος γονατῶδες, ὁ δὲ βάτος καὶ ὁ\nπαλίουρος ἀκανθώδη. ἡ δὲ τύφη καὶ ἔνια τῶν\nἑλείων ἢ λιμναίων ὁμοίως ἀδιάφρακτα καὶ ὁμαλῆ,\nκαθάπερ σχοῖνος. ὁ δὲ τοῦ κυπείρου καὶ βουτόμου\nκαυλὸς ὁμαλότητά τινα ἔχει παρὰ τούτους·\nἔτι δὲ μᾶλλον ἴσως ὁ τοῦ μύκητος.\nΑὗται μὲν δὴ δόξαιεν ἂν ἐξ ὦν ἡ σύνθεσις. αἱ\nδὲ κατὰ τὰ πάθη καὶ τὰς δυνάμεις οἷον σκληρότης\nμαλακότης γλισχρότης κραυρότης πυκνότης\nμανότης κουφότης βαρύτης καὶ ὅσα ἄλλα\nτοιαῦτα· ἡ μὲν γὰρ ἰτέα καὶ χλωρὸν εὑθὺ κοῦφον,\nὥσπερ ὁ φελλός, ἡ δὲ πύξος καὶ ἡ ἔβενος οὐδὲ\nαὐανθέντα. καὶ τὰ μὲν σχίζεται, καθάπερ τὰ τῆς\n\n\n\n\n\n\nἐλατης, τὰ δὲ εὔθραυστα μᾶλλον, οἷον τὰ τῆς\nἐλάας. καὶ τὰ μὲν ἄοζα, οἷον τὰ τῆς ἀκτῆς, τὰ δὲ\nὀζώδη, οἷον τὰ τῆς πεύκης καὶ ἐλάτης.\nΔεῖ δὲ καὶ τὰς τοιαύτας ὑπολαμβάνειν νῆς\nφύσεως. εὔσχιστον μὲν γὰρ ἡ ἐλάτη τῷ εὐθυπορεῖν,\nεὔθραυστον δὲ ἡ ἐλάα διὰ τὸ σκολιὸν καὶ\nσκληρόν. εὔκαμπτον δὲ ἡ φίλυρα καὶ ὅσα ἄλλα\nδιὰ τὸ γλίσχραν ἔχειν τὴν ὑγρότητα. βαρὺ δὲ ἡ\nμὲν πύξος καὶ ἡ ἔβενος ὅτι πυκνά, ἡ δὲ δρῦς ὅτι\nγεῶδες. ὡσαύτως δὲ καὶ τὰ ἄλλα πάντα πρὸς\nτὴν φύσιν πως ἀνάγεται.\nVI. Διαφέρουσι δὲ καὶ ταῖς μήτραις· πρῶτον\nμὲν εἰ ἔνια ἔχει ἢ μὴ ἔχει, καθάπερ τινές φασιν\nἄλλα τε καὶ τὴν ἀκτήν· ἔπειτα καὶ ἐν αὐτοῖς\nτοῖς ἔχουσι· τῶν μὲν γάρ ἐστι σαρκώδης τῶν\nδὲ ξυλώδης τῶν δὲ ὑμενώδης. καὶ σαρκώδης\nμὲν οἷον ἀμπέλου συκῆς μηλέας ῥοιᾶς ἀκτῆς\nνάρθηκος. ξυλώδης δὲ πίτυος ἐλάτης πεύκης,\nκαὶ μάλιστα αὕτη διὰ τὸ ἔνδᾳδος εἶναι. τούτων\nδ᾿ ἔτι σκληρότεραι καὶ πυκνότεραι κρανείας\nπρίνου δρυὸς κυτίσου συκαμίνου ἐβένου λωτοῦ.\nΔιαφέρουσι δὲ αὐταὶ καὶ τοῖς χρώμασι·\nμέλαιναι γὰρ τῆς ἐβένου καὶ τῆς δρυός, ἣν καλοῦσι\nμελάνδρυον. ἅπασαι δὲ σκληρότεραι καὶ κραυρότεραι\n\n\n\n\n\n\nτῶν ξύλων· δι᾿ ὃ καὶ οὐχ ὑπομένουσι\nκαμπήν. μανότεραι δὲ αἱ μὲν αἱ δ᾿ οὔ. ὑμενώδεις\nδ᾿ ἐν μὲν τοῖς δένδροις οὐκ εἰσὶν ἢ σπάνιοι.\nἐν δὲ τοῖς θαμνώδεσι καὶ ὅλως τοῖς ὑλήμασιν\nοἷον καλάμῳ τε καὶ νάρθηκι καὶ τοῖς τοιούτοις\nεἰσίν. ἔχει δὲ τὴν μήτραν τὰ μὲν μεγάλην καὶ\nφανεράν, ὡς πρῖνος δρῦς καὶ τἆλλα προειρημένα,\nτὰ δ᾿ ἀφανεστέραν, οἷον ἐλάα πύξος· οὐ\nγὰρ ἔστιν ἀφωρισμένην οὕτω λαβεῖν, ἀλλὰ καί\nφασί τινες οὐ κατὰ τὸ μέσον ἀλλὰ κατὰ τὸ πᾶν\nἔχειν· ὥστε μὴ εἶναι τόπον ὡρισμένον· δι᾿ ὃ καὶ\nἔνια οὐδ᾿ ἂν δόξειεν ὅλως ἔχειν· ἐπεὶ καὶ τοῦ\nφοίνικος οὐδεμία φαίνεται διαφορὰ κατ᾿ οὐδέν.\nΔιαφέρουσι δὲ καὶ ταῖς ῥίζαις. τὰ μὲν γὰρ\nπολύρριζα καὶ μακρόρριζα, κσθάπερ συκῆ δρῦς\nπλάτανος· ἐὰν γὰρ ἔχωσι τόπον, ἐφ᾿ ὁσονοῦν\nπροέρχονται. τὰ δὲ ὀλιγόρριζα, καθάπερ ῥοιὰ\nμηλέα· τὰ δὲ μονόρριζα, καθάπερ ἐλάτη πεύκη·\nμονόρριζα δὲ οὕτως, ὅτι μίαν μεγάλην τὴν εἰς\nβάθος ἔχει μικρὰς δὲ ἀπὸ ταύτης πλείους. ἔχουσι\nδὲ καὶ τῶν μὴ μονορρίζων ἔνια τὴν ἐκ τοῦ μέσου\nμεγίστην καὶ κατὰ βάθους, ὥσπερ ἀμυγδαλῆ·\nἐλάα δὲ μικρὰν ταύτην τὰς δὲ ἄλλας μείζους καὶ\nὡς κεκαρκινωμένας. ἔτι δὲ τῶν μὲν παχεῖαι\nμᾶλλον τῶν δὲ ἀνωμαλεῖς, καθάπερ δάφνης ἐλάας·\nτῶν δὲ πᾶσαι λεπταί, καθάπερ ἀμπέλου.\nδιαφέρουσι\nδὲ καὶ λειότητι καὶ τραχύτητι καὶ πυκνότητι.\nπάντων γὰρ αἱ ῥίζαι μανότεραι τῶν ἄνω,\n\n\n\n\n\nπυκνότεραι δὲ ἄλλαι ἄλλων καὶ ξυλωδέστεραι·\nκαὶ αἱ μὲν ἰνώδεις, ὡς αἱ τῆς ἐλάτης, αἱ δὲ σαρκώδεις\nμᾶλλον, ὥσπερ αἱ τῆς δρυός, αἱ δὲ οἷον\nὀζώδεις καὶ θυσανώδεις, ὥσπερ αἱ τῆς ἐλάας·\nτοῦτο δὲ ὅτι τὰς λεπτὰς καὶ μικρὰς πολλὰς\nἔχουσι καὶ ἀθρόας· ἐπεὶ πᾶσαί γε καὶ ταύτας\nἀποφύουσιν ἀπὸ τῶν μεγάλων ἀλλ᾿ οὐχ ὁμοίως\nἀθρόας καὶ πολλάς.\nἜστι δὲ καὶ τὰ μὲν βαθύρριζα, καθάπερ δρῦς.\nτὰ δ᾿ ἐπιπολαιόρριζα, καθάπερ ἐλάα ῥοιὰ μηλέα\nκυπάριττος. ἔτι δὲ αἱ μὲν εὐθεῖαι καὶ ὁμαλεῖς,\nαἱ δὲ σκολιαὶ καὶ παραλλάττουσαι· τοῦτο γὰρ\nοὐ μόνον συμβαίνει διὰ τοὺς τόπους τῷ μὴ\nεὐοδεῖν ἀλλὰ καὶ τῆς φύσεως αὐτῆς ἐστιν, ὥσπερ\nἐπὶ τῆς δάφνης καὶ τῆς ἐλάας· ἡ δὲ συκῆ καὶ τὰ\nτοιαῦτα σκολιοῦται διὰ τὸ μὴ εὐοδεῖν.\nἍπασαι δ᾿ ἔμμητροι καθάπερ καὶ τὰ στελέχη\nκαὶ οἱ ἀκρεμόνες· καὶ εὔλογον ἀπὸ τῆς ἀρχῆς.\nεἰσὶ δὲ καὶ αἱ μὲν παραβλαστητικαὶ εἰς τὸ ἄνω,\nκαθάπερ ἀμπέλου ῥόας, αἱ δὲ ἀπαράβλαστοι.\nκαθάπερ ἐλάτης κυπαρίττου πεύκης. αἱ αὐταὶ\nδὲ διαφοραὶ καὶ τῶν φρυγανικῶν καὶ τῶν ποιωδῶν\nκαὶ τῶν ἄλλων· πλὴν εἰ ὅλως ἔνια μὴ ἔχει.\nκαθάπερ ὕδνον μύκης πέζις κεραύνιον. τὰ μὲν\nπολύρριζα καθάπερ πυρὸς τίφη κριθή, πᾶν τὸ\nτοιοῦτο, καθάπερ εἰκαζούσαις· τὰ δ᾿ ὀλιγόρριζα\nκαθάπερ τὰ χεδροπά.\nσχεδὸν δὲ καὶ τῶν λαχανωδῶν\nτὰ πλεῖστα μονόρριζα, οἷον ῥάφανος\n\n\n\n\nτεῦτλον σέλινον λάπαθος· πλὴν ἔνια καὶ ἀποφυάδας\nἔχει μεγάλας, οἷον τὸ σέλινον καὶ τὸ\nτεῦτλον· καὶ ὡς ἂν κατὰ λόγον ταῦτα βαθυρριζότερα\nτῶν δένδρων. εἰσὶ δὲ τῶν μὲν σαρκώδεις,\nκαθάπερ ῥαφανίδος γογγυλίδος ἄρου κρόκου·\nτῶν δὲ ξυλώδεις, οἶον εὐζώμου ὠκίμου· καὶ τῶν\nἀγρίων δὲ τῶν πλείστων, ὅσων μὴ εὐθὺς πλείους\nκαὶ σχιζόμεναι, καθάπερ πυροῦ κριθῆς καὶ τῆς\nκαλουμένης πόας. αὕτη γὰρ ἐν τοῖς ἐπετείοις καὶ\nἐν τοῖς ποιώδεσιν ἡ διαφορὰ τῶν ῥιζῶν ὥστε τὰς\nμὲν εὐθὺς σχίζεσθαι πλείους οὔσας καὶ ὁμαλεῖς,\nτῶν δὲ ἄλλων μίαν ἢ δύο τὰς μεγίστας καὶ ἄλλας\nἀπὸ τούτων.\nὍλως δὲ πλείους αἱ διαφοραὶ τῶν ῥιζῶν ἐν\nτοῖς ὑλήμασι καὶ λαχανώδεσιν· εἰσὶ γὰρ αἱ μέν\nξυλώδεις, ὥσπερ αἱ τοῦ ὠκίμου· αἱ δὲ σαρκώδεις.\nὧσπερ αἱ τοῦ τεύτλου καὶ ἔτι δὴ μᾶλλον τοῦ\nἄρου καὶ ἀσφοδέλου καὶ κρόκου· αἱ δὲ ὤσπερ\nἐκ φλοιοῦ καὶ σαρκός, ὥσπερ αἱ τῶν ῥαφανίδων καὶ\nγογγυλίδων· αἱ δὲ γονατώδεις, ὥσπερ αἱ τῶν καλάμων\nκαὶ ἀγρώστεων καὶ εἴ τι καλαμῶδες, καὶ μόναι\nδὴ αὗται ἢ μάλισθ᾿ ὅμοιαι τοῖς ὑπὲρ γῆς· ὥσπερ\nγὰρ κάλαμοί εἰσιν ἐρριζωμένοι ταῖς λεπταῖς. αἱ\nδὲ λεπυρώδεις ἢ φλοιώδεις, οἷον αἵ τε τῆς σκίλλης\nκαὶ τοῦ βολβοῦ καὶ ἔτι κρομύου καὶ τῶν τούτοις\nὁμοίων. αἰεὶ γὰρ ἔστι περιαιρεῖν αὐτῶν.\nΠάντα δὲ τὰ τοιαῦτα δοκεῖ καθάπερ δύο γένη\nῥιζῶν ἔχειν· τοῖς δὲ καὶ ὅλως τὰ κεφαλοβαρῆ\nκαὶ κατάρριζα πάντα· τήν τε σαρκώδη ταύτην\n\n\n\nκαὶ φλοιώδη, καθάπερ ἡ σκίλλα, καὶ τὰς ἀπὸ\nταύτης ἀποπεφυκυίας· οὐ γὰρ λεπτότητι καὶ παχύτητι\nδιαφέρουσι μόνον, ὥσπερ αἱ τῶν δένδρων καὶ\nτῶν λαχάνων, ἀλλ᾿ ἀλλοῖον ἔχουσι τὸ γένος.\nἐκφανεστάτη δ᾿ ἤδη ἥ τε τοῦ ἄρου καὶ ἡ τοῦ κυπείρου·\nἡ μὲν γὰρ παχεῖα καὶ λεία καὶ σαρκώδης,\nἡ δὲ λεπτὴ καὶ ἰνώδης. διόπερ ἀπορήσειεν ἄν\nτις εἰ ῥίζας τὰς τοιαύτας θετέον· ᾗ μὲν γὰρ κατὰ\nγῆς δόξαιεν ἄν, ᾗ δὲ ὑπεναντίως ἔχουσι ταῖς\nἄλλαις οὐκ ἂν δόξαιεν. ἡ μὲν γὰρ ῥίζα λεπτοτέρα\nπρὸς τὸ πόρρω καὶ ἀεὶ σύνοξυς· ἡ δὲ τῶν\nσκιλλῶν καὶ τῶν βολβῶν καὶ τῶν ἄρων\nἀνάπαλιν.\nἜτι δ᾿ αἱ μὲν ἄλλαι κατὰ τὸ πλάγιον ἀφιᾶσι\nῥίζας, αἱ δὲ τῶν σκιλλῶν καὶ τῶν βολβῶν οὐκ\nἀφιᾶσιν· οὐδὲ τῶν σκορόδων καὶ τῶν κρομύων.\nὅλως δέ γε ἐν ταύταις αἱ κατὰ μέσον ἐκ τῆς\nκεφαλῆς ἠρτημέναι φαίνονται ῥίζαι καὶ τρέφονται.\nτοῦτο δ᾿ ὥσπερ κῦμα ἢ καρπός, ὅθεν καὶ οἱ\nἐγγεοτόκα λέγοντες οὐ κακῶς· ἐπὶ δὲ τῶν ἄλλων\nτοιοῦτο μὲν οὐδέν ἐστιν· ἐπεὶ δὲ πλεῖον ἡ φύσις\nἢ κατὰ ῥίζαν ταύτῃ ἀπορίαν ἔχει. τὸ γὰρ δὴ\nπᾶν λέγειν τὸ κατὰ γῆς ῥίζαν οὐκ ὀρθόν· καὶ γὰρ\nἂν ὁ καυλὸς τοῦ βολβοῦ καὶ ὁ τοῦ γηθύου καὶ\n\n\n\n\n\n\n\nὅλως ὅσα κατὰ βάθους ἐστὶν εἴησαν ἄν ῥίζαι.\nκαὶ τὸ ὕδνον δὲ καὶ ὃ καλοῦσί τινες ἀσχίον καὶ\nτὸ οὕϊγγον καὶ εἴ τι ἄλλο ὑπόγειόν ἐστιν· ὧν\nοὐδέν ἐστι ῥίζα· δυνάμει γὰρ δεῖ φυσικῇ διαιρεῖν\nκαὶ οὐ τόπῳ.\nΤάχα δὲ τοῦτο μὲν ὀρθῶς λέγεται, ῥίζα δὲ οὐδὲν\nἦττόν ἐστιν· ἀλλὰ διαφορά τις αὕτη τῶν ῥιζῶν,\nὥστε τὴν μέν τινα τοιαύτην εἶναι τὴν δὲ τοιαύτην\nκαὶ τρέφεσθαι τὴν ἑτέραν ὑπὸ τῆς ἑτέρας. καίτοι\nκαὶ αὐταὶ αἱ σαρκώδεις ἐοίκασιν ἕλκειν. τὰς\nγοῦν τῶν ἄρων πρὸ τοῦ βλαστάνειν στρέφουσι\nκαὶ γίγνονται μείζους κωλυόμεναι διαβῆναι πρὸς\nτὴν βλάστησιν. ἐπεὶ ὅτι γε πάντων τῶν τοιούτων\nἡ φύσις ἐπὶ τὸ κάτω μᾶλλον ῥέπει φανερόν·\nοἱ μὲν γὰρ καυλοὶ καὶ ὅλως τὰ ἄνω βραχέα καὶ\nἀσθενῆ, τὰ δὲ κάτω μεγάλα καὶ πολλὰ καὶ\nἰσχυρὰ οὐ μόνον ἐπὶ τῶν εἰρημένων ἀλλὰ καὶ ἐπὶ\nκαλάμου καὶ ἀγρώστιδος καὶ ὅλως ὅσα καλαμώδη\nκαὶ τούτοις ὅμοια. καὶ ὅσα δὴ ναρθηκώδη, καὶ\nτούτων ῥίζαι μεγάλαι καὶ σαρκώδεις.\nΠολλὰ δὲ καὶ τῶν ποιωδῶν ἔχει τοιαύτας ῥίζας,\nοἷον σπάλαξ κρόκος καὶ τὸ περδίκιον καλούμενον·\nκαὶ γὰρ τοῦτο παχείας τε καὶ πλείους ἔχει τὰς\nῥίζας ἡ φύλλα· καλεῖται δὲ περδίκιον διὰ τὸ τοὺς\nπέρδικας ἐγκυλιεσθαι καὶ ὀρύττειν. ὁμοίως δὲ\n\n\n\n\n\n\n\nκαὶ τὸ ἐν Αἰγύπτῳ καλούμενον οὔϊγγον· τὰ μὲν\nγὰρ φύλλα μεγάλα καὶ ὁ βλαστὸς αὐτοῦ βραχύς.\nἡ δὲ ῥίζα μακρὰ καί ἐστιν ὥσπερ ὁ καρπός.\nδιαφέρει τε καὶ ἐσθίεται, καὶ συλλέγουσι δὲ ὅταν\nὁ ποταμὸς ἀποβῇ στρέφοντες τὰς βώλους.\nφανερώτατα\nδὲ καὶ πλείστην ἔχοντα πρὸς τὰ ἄλλα\nδιαφορὰν τὸ σίλφιον καὶ ἡ καλουμένη μαγύδαρις·\nἀμφοτέρων γὰρ τούτων καὶ ἀπάντων τῶν τοιούτων\nἐν ταῖς ῥίζαις μᾶλλον ἡ φύσις. ταῦτα μὲν οὖν\nταύτῃ ληπτέα.\nἜνιαι δὲ τῶν ῥιζῶν πλείω δόξαιεν ἂν ἔχειν\nδιαφορὰν παρὰ τὰς εἰρημένας· οἷον αἵ τε τῆς ἀραχίδνης\nκαὶ τοῦ ὁμοίου τῷ ἀράκῳ· φέρουσι γὰρ\nἀμφότεραι καρπὸν οὐκ ἐλάττω τοῦ ἄνω· καὶ μίαν\nμὲν ῥίζαν τὸ ἀρακῶδες τοῦτο παχεῖαν ἔχει τὴν\nκατὰ βάθους, τὰς δ᾿ ἄλλας ἐφ᾿ ὧν ὁ καρπὸς\nλεπτοτέρας καὶ ἐπ᾿ ἄκρῳ καὶ σχιζομένας πολλαχῆ·\nφιλεῖ δὲ μάλιστα χωρία τὰ ὕφαμμα· φύλλον\nδὲ οὐδέτερον ἔχει τούτων οὐδ᾿ ὅμοια τοῖς\nφύλλοις, ἀλλ᾿ ὥσπερ ἀμφίκαρπα μᾶλλόν ἐστιν· ὃ\nκαὶ φαίνεται θαυμάσιον. αἱ μὲν οὖν φύσεις\nκαὶ δυνάμεις τοσαύτας ἔχουσι διαφοράς.\nVΙΙ. Αὐξάνεσθαι δὲ πάντων δοκοῦσιν αἱ ῥίζαι\nπρότερον τῶν ἄνω· καὶ γὰρ φύεται εἰς βάθος·\nοὐδεμία δὲ καθήκει πλέον ἢ ὅσον ὁ ἥλιος ἐφικνεῖται·\nτὸ γὰρ θερμὸν τὸ γεννῶν· οὐ μὴν ἀλλὰ\n\n\n\n\n\n\nταῦτα μεγάλα συμβάλλεται πρὸς βαθυρριζίαν\nκαὶ ἔτι μᾶλλον πρὸς μακρορριζίαν, ἡ τῆς χώρας\nφύσις ἐὰν ᾖ κούφη καὶ μανὴ καὶ εὐδίοδος· ἐν γὰρ\nταῖς τοιαύταις πορρωτέρω καὶ μείζους αἱ αὐξήσεις.\nφανερὸν δὲ ἐπὶ τῶν ἡμερωμάτων· ἔχοντα\nγὰρ ὕδωρ ὁπουοῦν δίεισιν ὡς εἰπεῖν, ἐπειδὰν ὁ\nτόπος ᾖ κενὸς καὶ μηδὲν τὸ ἀντιστατοῦν. ἤγουν\nἐν τῷ Λυκείῳ ἡ πλάτανος ἡ κατὰ τὸν ὀχετὸν ἔτι\nνέα οὖσα ἐπὶ τρεῖς καὶ τριάκοντα πήχεις ἀφῆκεν\nἔχουσα τόπον τε ἄμα καὶ τροφήν.\nΔόξειε δὲ ὡς εἰπεῖν ἡ συκῆ μακρορριζότατον\nεἶναι καὶ ὅλως δὲ μᾶλλον τὰ μανὰ καὶ εὐθύρριζα.\nπάντα δὲ τὰ νεώτερα τῶν παλαιῶν, ἐὰν εἰς ἀκμὴν\nἥκωσιν, ἤδη βαθυρριζότερα καὶ μακρορριζότερα.\nσυμφθίνουσι γὰρ καὶ αἱ ῥίζαι τῷ ἄλλῳ σώματι.\nπάντων δὲ ὁμοίως οἱ χυλοὶ τοῖς φυτοῖς δεινότεροι.\nτοῖς δὲ ὡς ἐπίπαν· δι᾿ ὃ καὶ ἐνίων πικραὶ ὧν οἱ\nκαρποὶ γλυκεῖς· αἱ δὲ καὶ φαρμακώδεις· ἔνιαι δ᾿\nεὐώδεις, ὥσπερ αἱ τῆς ἴριδος.\nἸδία δὲ ῥίζης φύσις καὶ δύναμις ἡ τῆς Ἰνδικῆς\nσυκῆς· ἀπὸ γὰρ τῶν βλαστῶν ἀφίησι, μέχρι οὗ\nἂν συνάψῃ τῇ γῇ καὶ ῥιζωθῇ, καὶ γίνεται περὶ τὸ\nδένδρον κύκλῳ συνεχὲς τὸ τῶν ῥιζῶν οὐχ ἁπτόμενον\nτοῦ στελέχους ἀλλ᾿ ἀφεστηκός.\nΠαραπλήσιον δὲ τούτῳ μᾶλλον δὲ τρόπον τινὰ\nθαυμασιώτερον εἴ τι ἐκ τῶν φύλλων ἀφίησι ῥίζαν,\nοἷόν φασι περὶ Ὀποῦντα ποιάριον εἶναι, ὃ και\nἐσθίεσθαί ἐστιν ἡδύ. τὸ γὰρ αὖ τῶν θέρμων\nθαυμαστὸν ἧττον, ὅτι ἂν ἐν ὕλῃ βαθείᾳ σπαρῇ\nδιείρει τὴν ῥίζαν πρὸς τὴν γῆν καὶ βλαστάνει διὰ\nτὴν ἰσχύν. ἀλλὰ δὴ τὰς μὲν τῶν ῥιζῶν διαφορὰς\nἐκ τούτων θεωρητέον.\nVIII. Τῶν δένδρων τὰς τοιαύτας ἄν τις λάβοι\nδιαφοράς. ἔστι γὰρ τὰ μὲν ὀζώδη τὰ δ᾿ ἄνοζα\nκαὶ φύσει καὶ τόπῳ κατὰ τὸ μᾶλλον καὶ ἧττον.\nἄνοζα δὲ λέγω οὐχ ὥστε μὴ ἔχειν ὅλω—οὐδὲν\nγὰρ τοιοῦτο δένδρον, ἀλλ᾿ εἴπερ, ἐπὶ τῶν ἄλλων\nοἷον σχοῖνος τύφη κύπειρος ὅλως ἐπὶ τῶν λιμνωδῶν—ἀλλ᾿\nὥστε ὀλίγους ἔχειν. φύσει μὲν οἷον\nἀκτὴ δάφνη συκῆ ὅλως πάντα τὰ λειόφλοια καὶ\nὅσα κοῖλα καὶ μανά. ὀζῶδες δὲ ἐλάα πεύκη\nκότινος· τούτων δὲ τὰ μὲν ἐν παλισκίοις καὶ\nνηνέμοις καὶ ἐφύδροις, τὰ δὲ ἐν εὐηλίοις καὶ χειμερίοις\nκαὶ πνευματώδεσι καὶ λεπτοῖς καὶ ξηροῖς·\nτὰ μὲν γὰρ ἀνοζότερα, τὰ δὲ ὀζωδέστερα τῶν\n\n\n\n\n\n\n\nὁμογενῶν. ὅλως δὲ ὀζωδέστερα τὰ ὀρεινὰ τῶν\nπεδεινῶν καὶ τὰ ξηρὰ τῶν ἑλείων.\nἜτι δὲ κατὰ τὴν φυτείαν τὰ μὲν πυκνὰ ἄνοζα\nκαὶ ὀρθά, τὰ δὲ μανὰ ὀζωδέστερα καὶ σκολιώτερα·\nσυμβαίνει γὰρ ὥστε τὰ μὲν ἐν παλισκίῳ εἶναι τὰ\nδὲ ἐν εὐηλίῳ. καὶ τὰ ἄρρενα δὲ τῶν θηλειῶν\nὀζωδέστερα ἐν οἷς ἐστιν ἄμφω, οἷον κυπάριττος\nἐλάτη ὀστρυῒς κρανεία· καλοῦσι γὰρ γένος τι\nθηλυκρανείαν· καὶ τὰ ἄγρια δὲ τῶν ἡμέρων, καὶ\nἀπλῶς καὶ τὰ ὑπὸ ταὐτὸ γένος, οἷον κότινος\nἐλάας καὶ ἐρινὸς συκῆς καὶ ἀχρὰς ἀπίου. πάντα\nγὰρ ταῦτα ὀζωδέστερα· καὶ ὡς ἐπὶ τὸ πολὺ\nπάντα τὰ πυκνὰ τῶν μανῶν· καὶ γὰρ τὰ ἄρρενα\nπυκνότερα καὶ τὰ ἄγρια· πλὴν εἴ τι διὰ πυκνότητα\nπαντελῶς ἄνοζον ἢ ὀλίγοζον, οἷον πύξος\nλωτός.\nΕἰσὶ δὲ τῶν μὲν ἄτακτοι καὶ ὡς ἔτυχεν οἱ ὄζοι,\nτῶν δὲ τεταγμένοι καὶ τῷ διαστήματι καὶ τῷ\nπλήθει καθάπερ εἴρηται· δι᾿ ὃ καὶ ταξιόζωτα\nταῦτα καλοῦσιν. τῶν μὲν γὰρ οἷον δι᾿ ἴσου τῶν\nδὲ μεῖζον αἰεὶ τὸ πρὸς τῷ πάχει. καὶ τοῦτο κατὰ\nλόγον. ὅπερ μάλιστα ἔνδηλον καὶ ἐν τοῖς κοτίνοις\nκαὶ ἐν τοῖς καλάμοις· τὸ γὰρ γόνυ καθάπερ\nὄζος. καὶ οἱ μὲν κατ᾿ ἀλλήλους, ὥσπερ οἱ τῶν\n\n\n\n\nκοτίνων, οἱ δ᾿ ὡς ἔτυχεν. ἔστι δὲ τὰ μὲν δίοζα, τὰ\nδὲ τρίοζα, τὰ δὲ πλείους ἔχοντα· ἔνια δὲ πεντάοζά\nἐστι. καὶ τῆς μὲν ἐλάτης ὀρθοὶ καὶ οἱ ὄζοι καὶ οἱ\nκλάδοι ὥσπερ ἐμπεπηγότες, τῶν δὲ ἄλλων οὔ.\nδι᾿\nὃ καὶ ἰσχυρὸν ἡ ἐλάτη. ἰδιώτατοι δὲ οἱ τῆς\nμηλέας· ὅμοιοι γὰρ θηρίων προσώποις, εἷς μὲν ὁ\nμέγιστος ἄλλοι δὲ περὶ αὐτὸν μικροὶ πλείους.\nεἰσὶ δὲ τῶν ὄζων οἱ μὲν τυφλοί, οἱ δὲ γόιιμοι.\nλέγω δὲ τυφλοὺς ἀφ᾿ ὧν μηδεὶς βλαστός. οὗτοι\nδὲ καὶ φύσει καὶ πηρώσει γίνονται, ὅταν ἢ μὴ\nλυθῇ καὶ ἐκβιάζηται ἢ καὶ ἀποκοπῇ καὶ οἷον\nἐπικαυθεὶς πηρωθῇ· γίνονται δὲ μᾶλλον ἐν τοῖς\nπαχέσι τῶν ἀκρεμόνων, ἐνίων δὲ καὶ ἐν τοῖς\nστελέχεσιν. ὅλως δὲ καὶ τοῦ στελέχους καὶ τοῦ\nκλάδου καθ᾿ ὃ ἂν ἐπικόψῃ ἢ ἐπιτέμῃ τις, ὄζος\nγίνεται καθαπερανεὶ διαιρῶν τὸ ἓν καὶ ποιῶν\nἑτέραν ἀρχήν, εἴτε διὰ τὴν πήρωσιν εἴτε δι᾿ ἄλλην\nαἰτίαν· οὐ γὰρ δὴ κατὰ φύσιν τὸ ὑπὸ τῆς\nπληγῆς.\nΑἰεὶ δὲ ἐν ἅποσιν οἱ κλάδοι φαίνονται πολυοζότεροι\nδιὰ τὸ μήπω τἀνὰ μέσον προσηυξῆσθαι,\nκαθάπερ καὶ τῆς συκῆς οἱ νεόβλαστοι τραχύ·\nτατοι καὶ τῆς ἀμπέλου τὰ ἄκρα τῶν κλημάτων.\nὡς γὰρ ὄζος ἐν τοῖς ἄλλοις οὕτω καὶ ὀφθαλμὸς\n\n\n\n\n\n\n\nἐν ἀμπελῳ και ἐν καλάμῳ γονυ ἐνίοις δὲ\nκαὶ οἷον κράδαι γινονται, καθάπερ πτελέα καὶ\nδρυΐ καὶ μάλιστα ἐν πλατάνῳ· ἐὰν δὲ ἐν τραχέσι\nκαὶ ἀνύδροις καὶ πνευματώδεσι καὶ παντελῶς.\nπάντως δὲ πρὸς τῇ γῇ καὶ οἷον τῇ κεφαλῇ τοῦ\nστελέχους ἀπογηρασκόντων τὸ πάθος τοῦτο\nγίνεται.\nἜνια δὲ καὶ ἴσχει τοὺς καλουμένους ὑπο τινων\nἢ γόγγρους ἢ τὸ ἀνάλογον, οἷον ἡ ἐλάα· κυριώτατον\nγὰρ ἐπὶ ταύτης τοῦτο τοὔνομα καὶ πάσχειν\nδοκεῖ μάλιστα τὸ εἰρημένον· καλοῦσι δ᾿ ἔνιοι\nτοῦτο πρέμνον οἱ δὲ κροτώνην οἱ δὲ ἄλλο ὄνομα.\nτοῖς δὲ εὐθέσι καὶ μονορρίζοις καὶ ἀπσραβλά\nστοις οὐ γίνεται τοῦθ᾿ ὅλως ἢ ἧττον· φοῖνιξ δὲ\nπαραβλαστητικόν· ἡ δὲ ἐλάα καὶ ὁ κότινος\nκαὶ τὰς οὐλότητας ἰδίας ἔχουσι τὰς ἐν τοῖς\nστελέχεσι.\nIX. Ἔστι μὲν οὑν τὰ μὲν ὡς εἰς μῆκος αὐξητικὰ\nμάλιστ᾿ ἢ μόνον, οἷον ἐλάτη φοῖνιξ κυπάριττος\nκαὶ ὅλως τὰ μονοστελέχη καὶ ὅσα μὴ\nπολύρριζα μηδὲ πολύκλαδα· ἡ δὲ φοῖνιξ ἀπαραβλαστητικόν·\nτὰ δὲ ὁμοῖα τούτοις ἀνὰ λόγον\nκαὶ εἰς βάθος. ἔνια δ᾿ εὐθὺς σχίζεται, οἷον ἡ\n\n\n\n\n\n\n\nμηλέα· τὰ δὲ πολύκλαδα καὶ μείζω τὸν ὄγκον\nἔχει τὸν ἄνω, καθάπερ ῥόα· οὐ μὴν ἀλλ᾿ οὖν\nμέγιστά γε συμβάλλεται πρὸς ἕκαστον ἡ ἀγωγὴ\nκαὶ ὁ τόπος καὶ ἡ τροφή. σημεῖον δ᾿ ὅτι ταὐτὰ\nπυκνὰ μὲν ὄντα μακρὰ καὶ λεπτὰ γίνεται, μανὰ\nδὲ παχύτερα καὶ βραχύτερα· καὶ ἐὰν μὲν εὐθύς\nτις ἀφιῇ τοὺς ὄζους βραχέα, ἐὰν δὲ ἀνακαθαίρῃ\nμακρά, καθάπερ ἡ ἄμπελος.\nἹκανὸν δὲ κἀκεῖνο πρὸς πίστιν ὅτι καὶ τῶν\nλαχάνων ἔνια λαμβάνει δένδρου σχῆμα, καθάπερ\nεἴπομεν τὴν μαλάχην καὶ τὸ τεῦτλον· ἅπαντα\nδ᾿ ἐν τοῖς οἰκείοις τόποις εὐαυξῆ καὶ τὸ αὐτὸ\nκάλλιστον. ἐπεὶ καὶ τῶν ὁμογενῶν ἀνοζότερα\nκαὶ μείζω καὶ καλλίω τὰ ἐν τοῖς οἰκείοις, οἷον\nἐλάτη ἡ Μακεδονικὴ τῆς Παρνασίας καὶ τῶν ἄλλων.\nἅπαντα δὲ ταῦτα καὶ ὅλως ἡ ὕλη ἡ ἀγρία\nκαλλίων καὶ πλείων τοῦ ὄρους ἐν τοῖς προσβορείοις\nἡ ἐν τοῖς πρὸς μεσημβρίαν.\nἜστι δὲ τὰ μὲν ἀείφυλλα τὰ δὲ φυλλοβόλα.\nτῶν μὲν ἡμέρων ἀείφυλλα ἐλάα φοῖνιξ\nδάφνη μύρρινος πεύκης τι γένος κυπάριττος· τῶν\nδ᾿ ἀγρίων ἐλάτη πεύκη ἄρκευθος μίλος θυία καὶ\nἣν Ἀρκάδες καλοῦσι φελλόδρυν φιλυρέα κέδρος\nπίτυς ἀγρία μυρίκη πύξος πρῖνος κήλαστρον\nφιλύκη ὀξυάκανθος ἀφάρκη, ταῦτα δὲ φύεται\nπερὶ τὸν Ὄλυμπον, ἀνδράχλη κόμαρος τέρμινθος\n\n\n\n\n\n\n\nἀγρία δάφνη. δοκεῖ δ᾿ ἡ ἀνδράχλη καὶ ὁ κόμαρος\nτὰ μὲν κάτω φυλλοβολεῖν τὰ δὲ ἔσχατα τῶν\nἀκρεμόνων ἀείφυλλα ἔχειν, ἐπιφύειν δὲ ἀεὶ τοὺς\nἀκρεμόνας.\nΤῶν μὲν οὖν δένδρων ταῦτα. τῶν δὲ θαμνωδῶν\nκιττὸς βάτος ῥάμνος κάλαμος κεδρίς· ἔστι\nγάρ τι μικρὸν ὃ οὐ δενδροῦται. τῶν δὲ φρυγανικῶν\nκαὶ ποιωδῶν πήγανον ῥάφανος ῥοδωνία ἰωνία\nἀβρότονον ἀμάρακον ἕρπυλλος ὀρίγανον σέλινον\nἱπποσέλινον μήκων καὶ τῶν ἀγρίων εἴδη πλείω.\nδιαμένει δὲ καὶ τούτων ἔνια τοῖς ἄκροις τὰ δὲ\nἄλλα ἀποβάλλει οἶον ὀρίγανον σέλινον ἐπεὶ\nκαὶ τὸ πήγανον κακοῦται καὶ ἀλλάττεται.\nΠάντα δὲ καὶ τῶν ἄλλων τὰ ἀείφυλλα στενοφυλλότερα\nκαὶ ἔχοντά τινα λιπαρότητα καὶ\nεὐωδίαν. ἔνια δ᾿ οὐκ ὄντα τῇ φύσει παρὰ τὸν\nτόπον ἐστὶν ἀείφυλλα, καθάπερ ἐλέχθη περὶ τῶν\nἐν Ἐλεφαντίνῃ καὶ Μέμφει· κατωτέρω δ᾿ ἐν τῷ\nΔέλτα μικρὸν πάνυ χρόνον διαλείπει τοῦ μὴ ἀεὶ\nβλαστάνειν. ἐν Κρήτῃ δὲ λέγεται πλάτανόν\nτινα εἶναι ἐν τῇ Γορτυναίᾳ πρὸς πηγῇ τινι ἣ οὐ\nφυλλοβολεῖ· μυθολογοῦσι δὲ ὡς ὑπὸ ταύτῃ\nἐμίγη τῇ Εὐρώπῃ ὁ Ζεύς· τὰς δὲ πλησίας πάσας\nφυλλοβολεῖν. ἐν δὲ Συβάρει δρῦς ἐστιν εὐσύνοπτος\nἐκ τῆς πόλεως ἣ οὐ φυλλοβολεῖ· φασὶ\n\n\n\n\n\nδὲ οὐ βλαστάνειν αὐτὴν ἅμα ταῖς ἄλλαις ἀλλὰ\nμετὰ Κύνα. λέγεται δὲ καὶ ἐν Κύπρῳ πλάτανος\nεἶναι τοιαύτη.\nΦυλλοβολεῖ δὲ πάντα τοῦ μετοπώρου καὶ μετὰ\nτὸ μετόπωρον, πλὴν τὸ μὲν θᾶττον τὸ δὲ βραδύτερον\nὥστε καὶ τοῦ χειμῶνος ἐπιλαμβάνειν. οὐκ\nἀνάλογοι δὲ αἱ φυλλοβολίαι ταῖς βλαστήσεσιν.\nὥστε τὰ πρότερον βλαστήσαντα πρότερον φυλλοβολεῖν,\nἀλλ᾿ ἔνια πρωϊβλαστεῖ μὲν οὐδὲν δὲ\nπροτερεῖ τῶν ἄλλων, ἀλλά τινων καὶ ὑστερεῖ,\nκαθάπερ ἡ ἀμυγδαλῆ.\nΤὰ δὲ ὀψιβλαστεῖ μὲν οὐδὲν δὲ ὡς εἰπεῖν\nὑστερεῖ τῶν ἄλλων, ὥσπερ ἡ συκάμινος. δοκεῖ δὲ\nκαὶ ἡ χώρα συμβάλλεσθαι καὶ ὁ τόπος ὁ ἔνικμος\nπρὸς τὸ διαμένειν. τὰ γὰρ ἐν τοῖς ξηροῖς καὶ\nὅλως λεπτογείοις πρότερα φυλλοβολεῖ καὶ τὰ\nπρεσβύτερα δὲ τῶν νέων. ἔνια δὲ καὶ πρὸ τοῦ\nπεπᾶναι τὸν καρπὸν ἀποβάλλει τὰ φύλλα, καθάπερ\nαἱ ὄψιαι συκαῖ καὶ ἀχράδες.\nΤῶν δ᾿ ἀειφύλλων ἡ ἀποβολὴ καὶ ἡ αὔανσις\nκατὰ μέρος· οὐ γὰρ δὴ ταὐτὰ αἰεὶ διαμένει, ἀλλὰ\nτὰ μὲν ἐπιβλαστάνει τὰ δ᾿ ἀφαυαίνεται. τοῦτο\nδὲ περὶ τροπὰς μάλιστα γίνεται θερινάς. εἰ δέ\nτινων καὶ μετ᾿ Ἀρκτοῦρον ἢ καὶ κατ᾿ ἄλλην ὥραν\nἐπισκεπτέον. καὶ τὰ μὲν περὶ τὴν φυλλοβολίαν\nοὕτως ἔχει.\nX. Τὰ δὲ φύλλα τῶν μὲν ἄλλων δένδρων ὅμοια\nπάντων αὐτὰ ἑαυτοῖς, τῆς δὲ λεύκης καὶ τοῦ\nκιττοῦ καὶ τοῦ καλουμένου κρότωνος ἀνόμοια καὶ\nἑτεροσχήμονα· τὰ μὲν γὰρ νέα περιφερῆ τὰ δὲ\nπαλαιότερα γωνοειδῆ, καὶ εἰς τοῦτο ἡ μετάστασις\nπάντων. τοῦ δὲ κιττοῦ ἀνάπαλιν νέου μὲν ὄντος\nἐγγωνιώτερα πρεσβυτέρου δὲ περιφερέστερα· μεταβάλλει\nγὰρ καὶ οὗτος. ἴδιον δὲ καὶ τὸ τῇ ἐλάᾳ καὶ\nτῇ φιλύρᾳ καὶ τῇ πτελέᾳ καὶ τῇ λεύκῃ συμβαῖνον·\nστρέφειν γὰρ δοκοῦσιν τὰ ὕπτια μετὰ τροπὰς θερινάς,\nκαὶ τούτῳ γνωρίζουσιν ὅτι γεγένηνται τροπαί.\nπάντα δὲ τὰ φύλλα διαφέρει κατὰ τὰ ὕπτια καὶ τὰ\nπρανῆ. καὶ τῶν μὲν ἄλλων τὰ ὕπτια ποιωδέστερα\nκαὶ λειότερα· τὰς γὰρ ἶνας καὶ τὰς φλέβας ἐν\nτοῖς πρανέσιν ἔχουσιν, ὥσπερ ἡ χεὶρ .\nτῆς δ᾿ ἐλάας λευκότερα καὶ ἦττον λεῖα ἐνίοτε\nκαὶ τὰ ὕπτια. πάντα δὴ ἢ τά γε πλεῖστα ἐκφανῆ\nἔχει τὰ ὕπτια καὶ ταῦτα γίνεται τῷ ἡλίῳ φανερά.\nκαὶ στρέφεται τὰ πολλὰ πρὸς τὸν ἥλιον· δι᾿ ὃ καὶ\nοὐ ῥᾴδιον εἰπεῖν ὁπότερον πρὸς τῷ κλῶνι μᾶλλόν\nἐστιν· ἡ μὲν γὰρ ὑπτιότης μᾶλλον δοκεῖ ποιεῖν τὸ\nπρανές, ἡ δὲ φύσις οὐχ ἦττον βούλεται τὸ ὕπτιον,\nἄλλως τε καὶ ἡ ἀνάκλασις διὰ τὸν ἥλιον· ἴδοι δ᾿\n\n\n\n\n\n\n\nἄν τις ὅσα πυκνὰ καὶ κατ᾿ ἄλληλα, καθάπερ τὰ\nτῶν μυρρίνων.\nΟἴονται δέ τινες καὶ τὴν τροφὴν τῷ ὑπτίῳ διὰ\nτοῦ πρανοῦς εἶναι, διὰ τὸ ἔνικμον ἀεὶ τοῦτο καὶ\nχνοῶδες εἶναι, οὐ καλῶς λέγοντες. ἀλλὰ τοῦτο\nμὲν ἴσως συμβαίνει χωρὶς τῆς ἰδίας φύσεως καὶ\nδιὰ τὸ μὴ ὁμοίως ἡλιοῦσθαι, ἡ δὲ τροφὴ διὰ τῶν\nφλεβῶν ἢ ἰνῶν ὁμοίως ἀμφοτέροις· ἐκ θατέρου δ᾿\nεἰς θάτερον οὐκ εὔλογον μὴ ἔχουσι πόρους μηδὲ\nβάθος δι᾿ οὗ· ἀλλὰ περὶ μὲν τροφῆς διὰ τίνων\nἕτερος λόγος.\nΔιαφέρουσι δὲ καὶ τὰ φύλλα πλείοσι διαφοραῖς·\nτὰ μὲν γάρ ἐστι πλατύφυλλα, καθάπερ\nἄμπελος συκῆ πλάτανος, τὰ δὲ στενόφυλλα,\nκαθάπερ ἐλάα ῥόα μύρρινος· τὰ δ᾿ ὥσπερ ἀκανθόφυλλα,\nκαθάπερ πεύκη πίτυς κέδρος· τὰ δ᾿ οἷον\nσαρκόφυλλα· τοῦτο δ᾿ ὅτι σαρκῶδες ἔχουσι τὸ\nφύλλον, οἷον κυπάριττος μυρίκη μηλέα, τῶν δὲ\nφρυγανικῶν κνέωρος στοιβὴ καὶ ποιωδῶν ἀείζωον\nπόλιον· τοῦτο δὲ καὶ πρὸς τοὺς σῆτας τοὺς ἐν\nτοῖς ἱματίοις ἀγαθόν· τὰ γὰρ αὖ τῶν τευτλίων\nἢ ῥαφάνων ἄλλον τρόπον σαρκώδη καὶ τὰ τῶν\nπηγανίων καλουμένων· ἐν πλάτει γὰρ καὶ οὐκ ἐν\nστρογγυλότητι τὸ σαρκῶδες. καὶ τῶν θαμνωδῶν\nδὲ ἡ μυρίκη σαρκῶδες τὸ φύλλον ἔχει.\nἔνια δὲ\n\n\n\n\n\n\nκαὶ καλαμόφυλλα, καθάπερ ὁ φοῖνιξ καὶ ὁ κόιξ\nκαὶ ὅσα τοιαῦτα· ταῦτα δὲ ὡς καθ᾿ ὅλου εἰπεῖν\nγωνιόφυλλα· καὶ γὰρ ὁ κάλαμος καὶ ὁ κύπειρος\nκαὶ ὁ βούτομος καὶ τἆλλα δὲ τῶν λιμνωδῶν\nτοιαῦτ· πάντα δὲ ὥσπερ ἐκ δυοῖν σύνθετα καὶ\nτὸ μέσον οἷον τρόπις, οὗ ἐν τοῖς ἄλλοις μέγας\nπόρος ὁ μέσος. διαφέρουσι δὲ καὶ τοῖς σχήμασι·\nτὰ μὲν γὰρ περιφερῆ, καθάπερ τὰ τῆς ἀπίου, τὰ\nδὲ προμηκέστερα, καθάπερ τὰ τῆς μηλέας· τὰ δὲ\nεἰς ὀξὺ προήκοντα καὶ παρακανθίζοντα, καθάπερ\nτὰ τοῦ μίλακος. καὶ ταῦτα μὲν ἄσχιστα· τὰ δὲ\nσχιστὰ καὶ οἷον πριονώδη, καθάπερ τὰ τῆς\nἐλάτης καὶ τὰ τῆς πτερίδος· τρόπον δέ τινα\nσχιστὰ καὶ τὰ τῆς ἀμπέλου, καὶ τὰ τῆς συκῆς\nδὲ ὥσπερ ἂν εἴποι τις κορωνοποδώδη.\nἔνια δὲ\nκαὶ ἐντομὰς ἔχοντα, καθάπερ τὰ τῆς πτελέας καὶ\nτὰ τῆς Ἡρακλεωτικῆς καὶ τὰ τῆς δρυός. τὰ δὲ\nκαὶ παρακανθίζοντα καὶ ἐκ τοῦ ἄκρου καὶ ἐκ τῶν\nπλαγίων, οἷον τὰ τῆς πρίνου καὶ τὰ τῆς δρυὸς\nκαὶ μίλακος καὶ βάτου καὶ παλιούρου καὶ τὰ τῶν\nἄλλων. ἀκανθῶδες δὲ ἐκ τῶν ἄκρων καὶ τὸ τῆς\nπεύκης καὶ πίτυος καὶ ἐλάτης ἔτι δὲ κέδρου καὶ\nκεδρίδος. φυλλάκανθον δὲ ὅλως ἐν μὲν τοῖς\nδένδροις οὐκ ἔστιν οὐδὲν ὧν ἡμεῖς ἴσμεν, ἐν δὲ\nτοῖς ἄλλοις ὑλήμασίν ἐστιν, οἷον ἥ τε ἄκορνα καὶ\nἡ δρυπὶς καὶ ὁ ἄκανος καὶ σχεδὸν ἅπαν τὸ τῶν\nἀκανωδῶν γένος· ὥσπερ γὰρ φύλλον ἐστὶν ἡ\nἄκανθα πᾶσιν· εἰ δὲ μὴ φύλλα τις ταῦτα θήσει,\n\n\n\n\n\nσυμβαίνοι ἂν ὅλως ἄφυλλα εἶναι, ἐνίοις δὲ ἄκανθαν\nμὲν εἶναι φύλλον δὲ ὅλως οὐκ ἔχειν, καθάπερ ὁ\nἀσφάραγος.\nΠάλιν δ᾿ ὅτι τὰ μὲν ἄμισχα, καθάπερ τὰ τῆς\nσκίλλης καὶ τοῦ βολβοῦ, τὰ δ᾿ ἔχοντα μίσχον.\nκαὶ τὰ μὲν μακρόν, οἷον ἡ ἄμπελος καὶ ὁ κιττός,\nτὰ δὲ βραχὺν καὶ οἷον ἐμπεφυκότα, καθάπερ ἐλάα\nκαὶ οὐχ ὥσπερ ἐπὶ τῆς πλατάνου καὶ ἀμπέλου\nπροσηρτημένον. διαφορὰ δὲ καὶ τὸ μὴ ἐκ τῶν\nαὐτῶν εἶναι τὴν πρόσφυσιν, ἀλλὰ τοῖς μὲν\nπλείστοις ἐκ τῶν κλάδων τοῖς δὲ καὶ ἐκ τῶν\nἀκρεμόνων, τῆς δρυὸς δὲ καὶ ἐκ τοῦ στελέχους,\nτῶν δὲ λαχανωδῶν τοῖς πολλοῖς εὐθὺς ἐκ τῆς\nῥίζης, οἷον κρομύου σκόρδου κιχορίου, ἔτι δὲ\nἀσφοδέλου σκίλλης βολβοῦ σισυριγχίου καὶ\nὅλως τῶν βολβωδῶν· καὶ τούτων δὲ οὐχ ἡ πρώτη\nμόνον ἔκφ υσις ἀλλὰ καὶ ὅλος ὁ καυλὸς ἄφυλλον.\nἐνίων δ᾿ ὅταν γένηται, φύλλα εἰκός, οἷον θριδακίνης\nὠκίμου σελίνου καὶ τῶν σιτηρῶν ὁμοίως. ἔχει\nδ᾿ ἔνια τούτων καὶ τὸν καυλὸν εἶτ᾿ ἀκανθίζοντα,\nὡς ἡ θριδακίνη καὶ τὰ φυλλάκανθα πάντα καὶ\nτῶν θαμνωδῶν δὲ καὶ ἔτι μᾶλλον, οἷον βάτος\nπαλίουρος.\nΚοινὴ δὲ διαφορὰ πάντων ὁμοίως δένδρων καὶ\nτῶν ἄλλων ὅτι τὰ μὲν πολύφυλλα τὰ δ᾿ ὀλιγόφυλλα.\nὡς δ᾿ ἐπὶ τὸ πᾶν τὰ πλατύφυλλα ταξίφυλλα,\nκαθάπερ μύρρινος, τὰ δ᾿ ἄτακτα καὶ ὡς\nἔτυχε, καθάπερ σχεδὸν τὰ πλεῖστα τῶν ἄλλων\n\n\n\n\nἦν. ἴδιον δὲ ἐπὶ τῶν λαχανωδῶν, οἷον κρομύου\nγητείου, τὸ κοιλόφυλλον.\nἉπλῶς δ᾿ αἱ διαφοραὶ τῶν φύλλων ἢ μεγέθει\nἢ πλήθει ἡ σχήματι ἢ πλατύτητι ἢ στενότητι\nἢ κοιλότητι ἢ τραχύτητι ἢ λειότητι καὶ τῷ παρακανθίζειν\nἢ μή. ἔτι δὲ κατὰ τὴν πρόσφυσιν\nὅθεν ἢ δι᾿ οὗ· τὸ μὲν ὅθεν, ἀπὸ ῥίζης ἢ κλάδου\nἢ καυλοῦ ἢ ἀκρεμόνος· τὸ δὲ δι᾿ οὗ, ἢ διὰ μίσχου\nἢ δι᾿ αὐτοῦ καὶ εἰ δὴ πολλὰ ἐκ τοῦ αὐτοῦ. καὶ\nἔνια καρποφόρα, μεταξὺ περιειληφότα τὸν καρπόν,\nὥσπερ ἡ Ἀλεξανδρεία δάφνη ἐπιφυλλόκαρπος.\nΑἱ μὲν οὖν διαφοραὶ τῶν φύλλων κοινοτέρως\nπᾶσαι εἴρηνται καὶ σχεδόν εἰσιν ἐν τούτοις.\n(Σύγκειται δὲ τὰ μὲν ἐξ ἰνὸς καὶ φλοιοῦ καὶ\nσαρκός, οἷον τὰ τῆς συκῆς καὶ τῆς ἀμπέλου, τὰ δὲ\nὥσπερ ἐξ ἰνὸς μόνον, οἷον τοῦ καλάμου καὶ σίτου.\nτὸ δὲ ὑγρὸν ἀπάντων κοινόν· ἅπασι γὰρ ἐνυπάρχει\nκαὶ τούτοις καὶ τοῖς ἄλλοις τοῖς ἐπετείοις\nμίσχος ἄνθος καρπὸς εἴ τι ἄλλο μᾶλλον δὲ καὶ\nτοῖς μὴ ἐπετείοις· οὐδὲν γὰρ ἄνευ τούτου. δοκεῖ\nδὲ καὶ τῶν μίσχων τὰ μὲν ἐξ ἰνῶν μόνον συγκεῖσθαι,\nκαθάπερ τὰ τοῦ σίτου καὶ τοῦ καλάμου, τὰ\nδ᾿ ἐκ τῶν αὐτῶν, ὥσπερ οἱ καυλοί.\nΤῶν δ᾿ ἀνθῶν τὰ μὲν ἐκ φλοιοῦ καὶ φλεβὸς καὶ\nσαρκός, ??τὰ δ᾿ ἐκ σαρκὸς?? μόνον, οἷον τὰ ἐν μέσῳ\nτῶν ἄρων.\nὉμοίως δὲ καὶ ἐπὶ τῶν καρπῶν· οἱ μὲν γὰρ ἐκ\nσαρκὸς καὶ ἰνός, οἱ δὲ ἐκ σαρκὸς μόνον, οἱ δὲ καὶ\nἐκ δέρματος σύγκεινται· τὸ δὲ ὑγρὸν ἀκολουθεῖ\nκαὶ τούτοις. ἐκ σαρκὸς μὲν καὶ ἰνὸς ὁ τῶν\nκοκκυμήλων καὶ σικύων, ἐξ ἰνὸς δὲ καὶ δέρματος\nὁ τῶν συκαμίνων καὶ τῆς ῥόας. ἄλλοι δὲ κατ᾿\nἄλλον τρόπον μεμερισμένοι. πάντων δὲ ὡς\nεἰπεῖν τὸ μὲν ἔξω φλοιὸς τὸ δ᾿ ἐντὸς σὰρξ τῶν δὲ\nκαὶ πυρήν.)\nXI. Ἔσχατον δ᾿ ἐν ἅπασι τὸ σπέρμα. τοῦτο\nδὲ ἔχον ἐν ἑαυτῷ σύμφυτον ὑγρὸν καὶ θερμόν, ὧν\nἐκλιπόντων ἄγονα, καθάπερ τὰ ὠά. καὶ τῶν μὲν\nεὐθὺ τὸ σπέρμα μετὰ τὸ περιέχον, οἷον φοίνικος\nκαρύου ἀμυγδάλης, πλείω δὲ τούτων τὰ ἐμπεριέχοντα,\nὡς τὰ τοῦ φοίνικος. τῶν δὲ μεταξὺ σὰρξ\nκαὶ πυρήν, ὥσπερ ἐλάας καὶ κοκκυμηλέας καὶ\nἑτέρων. ἔνια δὲ καὶ ἐν λοβῷ, τὰ δ᾿ ἐν ὑμένι, τὰ\nδ᾿ ἐν ἀγγείῳ, τὰ δὲ καὶ γυμνόσπερμα τελείως.\nἘν λοβῷ μὲν οὐ μόνον τὰ ἐπέτεια, καθάπερ τὰ\nχεδροπὰ καὶ ἕτερα πλείω τῶν ἀγρίων, ἀλλὰ καὶ\nτῶν δένδρων ἔνια, καθάπερ ἥ τε κερωνία, ἥν τινες\nκαλοῦσι συκῆν Αἰγυπτίαν, καὶ ἡ κερκὶς καὶ ἡ\nκολοιτία περὶ Λιπάραν· ἐν ὑμένι δ᾿ ἔνια τῶν\n\n\n\n\n\n\nἐπετείων, ὥσπερ ὁ πυρὸς καὶ ὁ κέγχρος· ὡσαύτως\nδὲ καὶ ἐναγγειοσπέρματα καὶ γυμνοσπέρματα.\nἐναγγειοσπέρματα μὲν οἷον ἥ τε μήκων καὶ ὅσα\nμηκωνικά· τὸ γὰρ σήσαμον ἰδιωτέρως· γυμνοσπέρματα\nδὲ τῶν τε λαχάνων πολλά, καθάπερ\nἄνηθον κορίαννον ἄννησον κύμινον μάραθον καὶ\nἕτερα πλείω.\nτῶν δὲ δένδρων οὐδὲν γυμνόσπερμον\nἀλλ᾿ ἢ σαρξὶ περιεχόμενον ἢ κελύφεσιν, τὰ μὲν\nδερματικοῖς, ὥσπερ ἡ βάλανος καὶ τὸ Εὐβοϊκόν,\nτὰ δὲ ξυλώδεσιν, ὥσπερ ἡ ἀμυγδάλη καὶ τὸ\nκάρυον. οὐδὲν δὲ ἐναγγειόσπερμον, εἰ μή τις τὸν\nκῶνον ἀγγεῖον θήσει διὰ τὸ χωρίζεσθαι τῶν\nκαρπῶν.\nΑὐτὰ δὲ τὰ σπέρματα τῶν μὲν εὐθὺ σαρκώδη,\nκαθάπερ ὅσα καρυηρὰ καὶ βαλανηρά· τῶν δὲ ἐν\nπυρῆνι τὸ σαρκῶδες ἔχεται, καθάπερ ἐλάας καὶ\nδαφνίδος καὶ ἄλλων. τῶν δ᾿ ἐμπύρηνα μόνον ἢ\nπυρηνώδη γε καὶ ὥσπερ ξηρά, καθάπερ τὰ\nκνηκώδη καὶ κεγχραμιδώδη καὶ πολλὰ τῶν\nλαχανηρῶν. ἐμφανέστατα δὲ τὰ τοῦ φοίνικος·\nοὐδὲ γὰρ κοιλότητα ἔχει τοῦτο οὐδεμίαν ἀλλ᾿\nὅλον ξηρόν· οὐ μὴν ἀλλ᾿ ὑγρότης δή τις καὶ\nθερμότης ὑπάρχει δῆλον ὅτι καὶ τούτῳ, καθάπερ\nεἴπομεν.\nΔιαφέρουσι δὲ καὶ τῷ τὰ μὲν ἀθρόα μετ᾿\nἀλλήλων εἶναι, τὰ δὲ διεστῶτα καὶ στοιχηδόν,\nὥσπερ τὰ τῆς κολοκύντης καὶ σικύας καὶ τῶν\nδένδρων, ὡς Περσικῆς μηλέας. καὶ τῶν ἀθρόων\nτὰ μὲν ἑνί τινι περιέχεσθαι, καθάπερ τὰ τῆς ῥόας\nκαὶ τῆς ἀπίου καὶ μηλέας καὶ τῆς ἀμπέλου καὶ\nσυκῆς· τὰ δὲ μετ᾿ ἀλλήλων μὲν εἶναι, μὴ περιέχεσθαι\nδὲ ὑφ᾿ ἑνός, ὥσπερ τὰ σταχυηρὰ τῶν\nἐπετείων, εἰ μή τις θείη τὸν στάχυν ὡς περιέχον·\nοὕτω δ᾿ ἔσται καὶ ὁ βότρυς καὶ τἆλλα τὰ\nβοτρυώδη καὶ ὅσα δὴ φέρει δι᾿ εὐβοσίαν καὶ\nχώρας ἀρετὴν ἀθρόους τοὺς καρπούς, ὥσπερ ἐν\nΣυρίᾳ φασὶ καὶ ἄλλοθι τὰς ἐλάας.\nἈλλὰ καὶ αὕτη δοκεῖ τις εἶναι διαφορὰ τὸ τὰ\nμὲν ἀφ᾿ ἑνὸς μίσχου καὶ μιᾶς προσφύσεως\nἀθρόα γίνεσθαι, καθάπερ ἐπί τε τῶν βοτρυηρῶν\nκαὶ σταχυηρῶν εἴρηται μὴ περιεχόμενα κοινῷ\nτινι γίνεσθαι· τὰ δὲ μὴ γίνεσθαι. ἐπεὶ καθ᾿\nἔκαστόν γε λαμβάνοντι τῶν σπερμάτων ἢ τῶν\nπεριεχόντων ἰδίαν ἀρχὴν ἔχει τῆς προσφύσεως,\nοἷον ἥ τε ῥὰξ καὶ ἡ ῥόα καὶ πάλιν ὁ πυρὸς καὶ ἡ\nκριθή. ἥκιστα δ᾿ ἂν δόξειεν τὰ τῶν μήλων καὶ\nτὰ τῶν ἀπίων, ὅτι συμψαύει τε καὶ περιείληπται\nκαθάπερ ὑμένι τινὶ δερματικῷ περὶ ὃν τὸ περικάρπιον·\nἀλλ᾿ ὅμως καὶ τούτων ἕκαστον ἰδίαν\nἀρχὴν ἔχει καὶ φύσιν· φανερώτατα δὲ τῷ\n\n\n\n\n\nκεχωρισθαι τὰ τῆς ῥόας· ὁ γὰρ πυρὴν ἑκαστῳ\nπροσπέφυκεν, οὐχ ὥσπερ τῶν συκῶν ἄδηλα διὰ\nτὴν ὑγρότητα.\nκαὶ γὰρ τούτῳ ἔχουσι διαφορὰν\nκαίπερ ἀμφότερα περιεχόμενα σαρκώδει τινὶ καὶ τῷ\nτοῦτο περιειληφότι μετὰ τῶν ἄλλων· τὰ μὲν γὰρ\nπερὶ ἕκαστον ἔχει πυρῆνα τὸ σαρκῶδες τοῦτο τὸ\nὑγρόν, αἱ δὲ κεγχραμίδες ὥσπερ κοινόν τι πᾶσαι,\nκαθάπερ καὶ τὸ γίγαρτον καὶ ὅσα τὸν αὐτὸν ἔχει\nτρόπον. ἀλλὰ τὰς μὲν τοιαύτας διαφορὰς τάχ᾿\nἄν τις λάβοι πλείους· ὧν δεῖ τὰς κυριωτάτας καὶ\nμάλιστα τῆς φύσεως μὴ ἀγνοεῖν.\nXII. Αἱ δὲ κατὰ τοὺς χυλοὺς καὶ τὰ σχήματα\nκαὶ τὰς ὅλας μορφὰς σχεδὸν φανεραὶ πᾶσιν, ὥστε\nμὴ δεῖσθαι λόγου· πλὴν τοσοῦτόν γ᾿ ὅτι σχῆμα\nοὐδὲν περικάρπιον εὐθύγραμμον οὐδὲ γωνίας ἔχει.\nτῶν δὲ χυλῶν οἱ μέν εἰσιν οἰνώδεις, ὥσπερ ἀμπέλου\nσυκαμίνου μύρτου· οἱ δ᾿ ἐλαώδεις, ὥσπερ\nἐλάας δάφνης καρύας ἀμυγδαλῆς πεύκης πίτυος\nἐλάτης· οἱ δὲ μελιτώδεις, οἷον σύκου φοίνικος\nδιοσβαλάνου· οἱ δὲ δριμεῖς, οἷον ὀριγάνου θύμβρας\nκαρδάμου νάπυος· οἱ δὲ πικροί, ὥσπερ ἀψινθίου\nκενταυρίου. διαφέρουσι δὲ καὶ ταῖς εὐωδίαις,\nοἷον ἀννήσου κεδρίδος· ἐνίων δὲ ὑδαρεῖς ἂν δόξαιεν,\nοἷον οἱ τῶν κοκκυμηλέων· οἱ δὲ ὀξεῖς, ὥσπερ ῥοῶν\n\n\n\n\nκαὶ ἐνίων μήλων. ἁπάντων δὲ οἰνώδεις καὶ τοὺς\nἐν τούτῳ τῷ γένει θετέον· ἄλλοι δὲ ἐν ἄλλοις\nεἴδεσιν· ὑπὲρ ὧν ἁπάντων ἀκριβέστερον ἐν τοῖς\nπερὶ χυλῶν ῥητέον, αὐτάς τε τὰς ἰδέας διαριθμουμένους\nὁπόσαι καὶ τὰς πρὸς ἀλλήλους διαφορὰς\nκαὶ τίς ἡ ἑκάστου φύσις καὶ δύναμις.\nἜχει δὲ καὶ ἡ τῶν δένδρων αὐτῶν ὑγρότης.\nὥσπερ ἐλέχθη, διάφορα εἴδη· ἡ μὲν γάρ ἐστιν\nὀπώδης, ὥσπερ ἡ τῆς συκῆς καὶ τῆς μήκωνος· ἡ\nδὲ πιττώδης, οἷον ἐλάτης πεύκης τῶν κωνοφόρων·\nἄλλη δ᾿ ὑδαρής, οἷον ἀμπέλου ἀπίου μηλέας, καὶ\nτῶν λαχανωδῶν δέ, οἷον σικύου κολοκύντης θριδακίνης·\nαἱ δὲ ἤδη δριμύτητά τινα ἔχουσι, καθάπερ\nἡ τοῦ θύμου καὶ θύμβρας· αἱ δὲ καὶ εὐωδίαν,\nὥσπερ αἱ τοῦ σελίνου ἀνήθου μαράθου καὶ τῶν\nτοιούτων. ὡς δ᾿ ἁπλῶς εἰπεῖν ἅπασαι κατὰ τὴν\nἰδίαν φύσιν ἑκάστου δένδρου καὶ ὡς καθ᾿ ὅλου\nεἰπεῖν φυτοῦ· πᾶν γὰρ ἔχει κρᾶσίν τινα καὶ μίξιν\nἰδίαν, ἥπερ οἰκεία δῆλον ὅτι τυγχάνει τοῖς ὑποκειμένοις\nκαρποῖς· ὧν τοῖς πλείστοις συνεμφαίνεταί\nτις ὁμοιότης οὐκ ἀκριβὴς οὐδὲ σαφής· ἀλλ᾿\nἐν τοῖς περικαρπίοις· διὸ μᾶλλον κατεργασίαν\nλαμβάνει καὶ πέψιν καθαρὰν καὶ εἰλικρινῆ ἡ τοῦ\n\n\n\n\n\n\nχυλοῦ φύσις· δεῖ γὰρ ὥσπερ τὸ μὲν ὕλην ὑπολαβεῖν\nτὸ δὲ εἶδος καὶ μορφήν.\nἜχει δὲ αὐτὰ τὰ σπέρματα καὶ οἱ χιτῶνες οἱ\nπερὶ αὐτὰ διαφορὰν τῶν χυλῶν. ὡς δ᾿ ἀπλῶς\nεἰπεῖν ἅπαντα τὰ μόρια τῶν δένδρων καὶ φυτῶν,\nοἷον ῥίζα καυλὸς ἀκρεμὼν φύλλον καρπός, ἔχει\nτινὰ οἰκειότητα πρὸς τὴν ὅλην φύσιν, εἰ καὶ\nπαραλλάττει κατά τε τὰς ὀσμὰς καὶ τοὺς χυλούς,\nὡς τὰ μὲν εὔοσμα καὶ εὐώδη τὰ δ᾿ ἄοσμα καὶ\nἄχυλα παντελῶς εἶναι τῶν τοῦ αὐτοῦ μορίων.\nἘνίων γὰρ εὔοσμα τὰ ἄνθη μᾶλλον ἢ τὰ\nφύλλα, τῶν δὲ ἀνάπαλιν τὰ φύλλα μᾶλλον καὶ\nοἱ κλῶνες, ὥσπερ τῶν στεφανωματικῶν· τῶν δὲ οἱ\nκαρποί· τῶν δ᾿ οὐδέτερον· ἐνίων δ᾿ αἱ ῥίζαι· τῶν\nδέ τι μέρος. ὁμοίως δὲ καὶ κατὰ τοὺς χυλούς· τὰ\nμὲν γὰρ βρωτὰ τὰ δ᾿ ἄβρωτα τυγχάνει καὶ ἐν\nφύλλοις καὶ περικαρπίοις. ἰδιώτατον δὲ τὸ ἐπὶ\nτῆς φιλύρας· ταύτης γὰρ τὰ μὲν φύλλα γλυκέα\nκαὶ πολλὰ τῶν ζώων ἐσθίει, ὁ δὲ καρπὸς οὐδενὶ\nβρωτός· ἐπεὶ τό γε ἀνάπαλιν οὐδὲν θαυμαστόν,\nὥστε τὰ μὲν φύλλα μὴ ἐσθίεσθαι τοὺς δὲ καρποὺς\nοὐ μόνον ὑφ᾿ ἡμῶν ἀλλὰ καὶ ὑπὸ τῶν ἄλλων\nζώων. ἀλλὰ καὶ περὶ τούτου καὶ τῶν ἄλλων\nτῶν τοιούτων ὕστερον πειρατέον θεωρεῖν τὰς\nαἰτίας.\nXIII. Νῦν δὲ τοσοῦτον ἔστω δῆλον, ὅτι κατὰ\nπάντα τὰ μέρη πλείους εἰσὶ διαφοραὶ πολλαχῶς·\n\n\n\n\nὀπεὶ καὶ τῶν ἀνθῶν τὰ μέν ἐστι χνοώδη, καθάπερ\nτὸ τῆς ἀμπέλου και συκαμινου καὶ τοῦ κιττοῦ·\nτὰ δὲ φυλλώδη, καθάπερ ἀμυγδαλῆς μηλέας\nἀπίου κοκκυμηλέας. καὶ τὰ μὲν μέγεθος ἔχει.\nτὸ δὲ τῆς ἐλάας φυλλῶδες ὂν ἀμέγεθες. ὁμοίως\nδὲ καὶ ἐν τοῖς ἐπετείοις καὶ ποιώδεσι τὰ μὲν\nφυλλώδη τὰ δὲ χνοώδη. πάντων δὲ τὰ μὲν δίχροα\nτὰ δὲ μονόχροα. τὰ μὲν τῶν δένδρων τά γε\nπολλὰ μονόχροα καὶ λευκανθῆ· μόνον γὰρ ὡς\nεἰπεῖν τὸ τῆς ῥόας φοινικοῦν καὶ ἀμυγδαλῶν\nτινων ὑπέρυθρον· ἄλλου δὲ οὐδενὸς τῶν ἡμέρων\nοὔτε ἀνθῶδες οὔτε δίχρουν, ἀλλ᾿ εἴ τινος τῶν\nἀγρίων, οἷον τὸ τῆς ἐλάτης· κρόκινον γὰρ τὸ\nταύτης ἄνθος· καὶ ὅσα δή φασιν ἐν τῇ ἔξω θαλάττῃ\nῥόδων ἔχειν τὴν χρόαν.\nἘν δὲ τοῖς ἐπετείοις σχεδὸν τά γε πλείω\nτοιαῦτα καὶ δίχροα καὶ διανθῆ. λέγω δὲ διανθὲς\nὅτι ἕτερον ἄνθος ἐν τῷ ἄνθει ἔχει κατὰ μέσον.\nὥσπερ τὸ ῥόδον καὶ τὸ κρίνον καὶ τὸ ἴον τὸ μέλαν.\nἔνια δὲ καὶ μονόφυλλα φύεται διαγραφὴν ἔχοντα\nμόνον τῶν πλειόνων, ὥσπερ τὸ τῆς ἰασιώνης· οὐ\nγὰρ κεχώρισται ταύτης ἐν τῷ ἄνθει τὸ φύλλον\nἕκαστον· οὐδὲ δὴ τοῦ λειρίου τὸ κάτω μέρος, ἀλλὰ\nἐκ τῶν ἄκρων ἀποφύσεις γωνιώδεις. σχεδὸν δὲ\nκαὶ τὸ τῆς ἐλάας τοιοῦτόν ἐστιν.\nΔιαφέρει δὲ καὶ κατὰ τὴν ἔκφυσιν καὶ θέσιν·\nτὰ μὲν γὰρ ἔχει περὶ αὐτὸν τὸν καρπόν, οἷον ἄμπελος\n\n\n\n\n\n\nἐλάα· ἧς καὶ ἀποπίπτοντα διατετρημενα\nφαίνεται, καὶ τοῦτο σημεῖον λαμβάνουσιν εἰ\nκαλῶς ἀπήνθηκεν· ἐὰν γὰρ συγκαυθῇ ἢ βρεχθῇ,\nσυναποβάλλει τὸν καρπὸν καὶ οὐ τετρημένον\nγίγνεται· σχεδὸν δὲ καὶ τὰ πολλὰ τῶν ἀνθῶν\nἐν μέσῳ τὸ περικάρπιον ἔχει, τάχα δὲ καὶ ἐπ᾿\nαὐτοῦ τοῦ περικαρπίου, καθάπερ ῥόα μελέα ἄπιος\nκοκκυμηλεα μύρρινος, καὶ τῶν γε φρυγανικῶν\nῥοδωνία καὶ τὰ πολλὰ τῶν στεφανωτικῶν· κάτω\nγὰρ ὑπὸ τὸ ἄνθος ἔχει τὰ σπέρματα· φανερώτατον\nδὲ ἐπὶ τοῦ ῥόδου διὰ τὸν ὄγκον. ἔνια δὲ\nκαὶ ἐπ᾿ αὐτῶν τῶν σπερμάτων, ὥσπερ ὁ ἄκανος\nκαὶ ὁ κνῆκος καὶ πάντα τὰ ἀκανώδη· καθ᾿ ἕκαστον\nγὰρ ἔχει τὸ ἄνθος. ὁμοίως δὲ καὶ τῶν\nποιωδῶν ἔνια, καθάπερ τὸ ἄνθεμον· ἐν δὲ τοῖς\nλαχανηροῖς ὅ τε σίκυος καὶ ἡ κολοκύντη καὶ ἡ\nσικύα· πάντα γὰρ ἐπὶ τῶν καρπῶν ἔχει καὶ\nπροσαυξανομένων ἐπιμένει τὰ ἄνθη πολὺν χρόνον.\nἌλλα δὲ ἰδιωτέρως, οἷον ὁ κιττὸς καὶ ἡ συκάμινος·\nἐν αὐτοῖς μὲν γὰρ ἔχει τοῖς ὅλοις περικαρπίοις,\nοὐ μὴν οὕτε ἐπ᾿ ἄκροις οὕτ᾿ ἐπὶ\nπεριειληφόσι καθ᾿ ἕκαστον, ἀλλ᾿ ἐν τοῖς ἀνὰ\nμέσον· εἰ μὴ ἄρα οὐ σύνδηλα διὰ τὸ χνοῶδες.\nἜστι δὲ καὶ ἄγονα τῶν ἀνθῶν ἔνια, καθάπερ\nἐπὶ τῶν σικύων ἃ ἐκ τῶν ἄκρων φύεται τοῦ κλήματος,\n\n\n\n\n\n\n\n\n\nδι᾿ ὃ καὶ ἀφαιροῦσιν αὐτά· κωλύει γὰρ τὴν\nτοῦ σικύου βλάστησιν. φασὶ δὲ καὶ τῆς μηλέας\nτῆς Μηδικῆς ὅσα μὲν ἔχει τῶν ἀνθῶν ὥσπερ\nἠλακάτην τινὰ πεφυκυῖαν ἐκ μέσου ταῦτ᾿ εἶναι\nγόνιμα, ὅσα δὲ μὴ ἔχει ταῦτ᾿ ἄγονα. εἰ δὲ καὶ ἐπ᾿\nἄλλου τινὸς ταῦτα συμβαίνει τῶν ἀνθοφόρων\nὥστε ἄγονον ἄνθος φύειν εἴτε κεχωρισμένον εἴτε\nμή, σκεπτέον. ἐπεὶ γένη γε ἔνια καὶ ἀμπέλου καὶ\nῥόας ἀδυνατεῖ τελεοκαρπεῖν, ἀλλὰ μέχρι τοῦ\nἄνθους ἡ γένεσις.\n(Γίνεται δὲ καὶ τό γε τῆς ῥόας ἄνθος πολὺ καὶ\nπυκνὸν καὶ ὅλως ὁ ὄγκος πλατὺς ὥσπερ ὁ τῶν\nῥόδων· κάτωθεν δ᾿ ἑτεροῖος· οἷος δίωτος μικρὸς\nὥσπερ ἐκτετραμμένος ὁ κύτινος ἔχων τὰ χείλη\nμυχώδη.)\nΦασὶ δέ τινες καὶ τῶν ὁμογενῶν τὰ μὲν ἀνθεῖν\nτὰ δ᾿ οὔ, καθάπερ τῶν φοινίκων τὸν μὲν ἄρρενα\nἀνθεῖν τὸν δὲ θῆλυν οὐκ ἀνθεῖν ἀλλ᾿ εὐθὺ προφαίνειν\nτὸν καρπόν.\nΤὰ μὲν οὖν τῷ γένει ταὐτὰ τοιαύτην τὴν διαφορὰν\n\n\n\n\n\n\nἔχει, καθάπερ ὅλως ὅσα μὴ δύναται τελεοκαρπεῖν.\nἡ δὲ τοῦ ἄνθους φύσις ὅτι πλείους ἔχει\nδιαφορὰς φανερὸν ἐκ τῶν προειρημένων.\nXIV. Διαφέρει δὲ τὰ δένδρα καὶ τοῖς τοιούτοις\nκατὰ τὴν καρποτοκίαν· τὰ μὲν γὰρ ἐκ τῶν νέων\nβλαστῶν φέρει τὰ δ᾿ ἐκ τῶν ἔνων τὰ δ᾿ ἐξ ἀμφοτέρων.\nἐκ μὲν τῶν νέων συκῆ ἄμπελος· ἐκ δὲ τῶν\nἔνων ἐλάα ῥόα μηλέα ἀμυγδαλῆ ἄπιος μύρρινος\nκαὶ σχεδὸν τὰ τοιαῦτα πάντα· ἐκ δὲ τῶν νέων\nἐὰν ἄρα τι συμβῇ κυῆσαι καὶ ἀνθῆσαι (γίνεται\nγὰρ καὶ ταῦτ᾿ ἐνίοις, ὥσπερ καὶ τῷ μυρρίνῳ καὶ\nμάλισθ᾿ ὡς εἰπεῖν περὶ τὰς βλαστήσεις τὰς μετ᾿\nἈρκτοῦρον) οὐ δύναται τελεοῦν ἀλλ᾿ ἡμιγενῆ\nφθείρεται· ἐξ ἀμφοτέρων δὲ καὶ τῶν ἔνων καὶ τῶν\nνέων εἴ τινες ἄρα μηλέαι τῶν διφόρων ἢ εἴ τι\nἄλλο κάρπιμον· ἔτι δὲ ὁ ὄλυνθος ἐκπέττων καὶ\nσῦκα φέρων ἐκ τῶν νέων.\nἸδιωτάτη δὲ ἡ ἐκ τοῦ στελέχους ἔκφυσις.\nὥσπερ τῆς ἐν Αἰγύπτῳ συκαμίνου· ταύτην γάρ\nφασι φέρειν ἐκ τοῦ στελέχους· οἱ δὲ ταύτῃ τε καὶ\nἐκ τῶν ἀκρεμόνων, ὥσπερ τὴν κερωνίαν· αὕτη γὰρ\nκαὶ ἐκ τούτων φέρει πλὴν οὐ πολύν· καλοῦσι δὲ\nκερωνίαν ἀφ᾿ ἧς τὰ σῦκα τὰ Αἰγύπτια καλούμενα.\n\n\n\n\n\nἔστι δὲ καὶ τὰ μὲν ἀκρόκαρπα τῶν δένδρων και\nὅλως τῶν φυτῶν τὰ δὲ πλαγιόκαρπα τὰ δ᾿ ἀμφοτερως.\nπλείω δ᾿ ἀκρόκαρπα τῶν ἄλλων ἢ τῶν\nδένδρων, οἷον τῶν τε σιτηρῶν τὰ σταχυώδη καὶ\nτῶν θαμνωδῶν ἐρείκη καὶ σπειραία καὶ ἄγνος καὶ\nἄλλ᾿ ἄττα καὶ τῶν λαχανωδῶν τὰ κεφαλόρριζα.\nἐξ ἀμφοτέρων δὲ καὶ τῶν δένδρων ἔνια καὶ τῶν\nλαχανωδῶν, οἷον βλίτον ἀδράφαξυς ῥάφανος·\nἐπεὶ καὶ ἐλάα ποιεῖ πως τοῦτο, καί φασιν ὅταν\nἄκρον ἐνέγκῃ σημεῖον εὐφορίας εἶναι. ἀκρόκαρπος\nδέ πως καὶ ὁ φοῖνιξ· πλὴν τοῦτό γε καὶ\nἀκρόφυλλον καὶ ἀκρόβλαστον· ὅλως γὰρ ἐν τῷ\nἄνω πᾶν τὸ ζωτικόν. τὰς μὲν οὖν κατὰ τὰ\nμέρη διαφορὰς πειρατέον ἐκ τούτων θεωρεῖν.\nΑἱ δὲ τοιαῦται τῆς ὅλης οὐσίας φαίνονται· δῆλον\nὅτι τὰ μὲν ἥμερα τὰ δ᾿ ἄγρια· καὶ τὰ μὲν κάρπιμα\nτὰ δ᾿ ἄκαρπα· καὶ ἀείφυλλα καὶ φυλλοβολα,\nκαθάπερ ἐλέχθη, τὰ δ᾿ ὅλως ἄφυλλα· καὶ τὰ μὲν\nἀνθητικὰ τὰ δ᾿ ἀνανθῆ· καὶ πρωιβλαστῆ δὲ καὶ\nπρωΐκαρπα τὰ δὲ ὀψιβλαστῆ καὶ ὀψίκαρπα·\nὡσαύτως δὲ καὶ ὅσα παραπλήσια τούτοις. και\nπως τά γε τοιαῦτα ἐν τοῖς μέρεσιν ἢ οὐκ ἄνευ τῶν\nμερῶν ἐστιν. ἀλλ᾿ ἐκείνη ἰδιωτάτη καὶ τροπόν τινα\nμεγίστη διάστασις, ἥπερ καὶ ἐπὶ τῶν ζώων, ὅτι τὰ\nμὲν ἔνυδρα τὰ δὲ χερσαῖα· καὶ γὰρ τῶν φυτῶν\n\n\n\n\n\nἔστι τι τοιοῦτον γένος ὃ οὐ δύναται φύεσθαι μὴ\nἐν ὑγρῷ· τὰ δὲ φύεται μέν, οὐχ ὅμοια δὲ ἀλλὰ\nχείρω.\nπάντων δὲ τῶν δένδρων ὡς ἁπλῶς εἰπεῖν\nκαὶ τῶν φυτῶν εἴδη πλείω τυγχάνει καθ᾿ ἕκαστον\nγένος· σχεδὸν γὰρ οὐδέν ἐστιν ἀπλοῦν· ἀλλ᾿ ὅσα\nμὲν ἥμερα καὶ ἄγρια λέγεται ταύτην ἐμφανεστάτην\nκαὶ μεγίστην ἔχει διαφοράν, οἷον συκῆ\nἐρινεός, ἐλάα κότινος, ἄπιος ἀχράς· ὅσα δ᾿ ἐν\nἑκατέρῳ τούτων τοῖς καρποῖς τε καὶ φύλλοις καὶ\nταῖς ἄλλαις μορφαῖς τε καὶ τοῖς μορίοις. ἀλλὰ\nτῶν μὲν ἀγριων ἀνώνυμα τὰ πλεῖστα καὶ ἔμπειροι\nὀλίγοι· τῶν δὲ ἡμέρων καὶ ὠνομασμένα τὰ πλείω\nκαὶ ἡ αἴσθησις κοινοτέρα· λέγω δ᾿ οἷον ἀμπέλου\nσυκῆς ῥόας μηλέας ἀπίου δάφνης μυρρίνης τῶν\nἄλλων· ἡ γὰρ χρῆσις οὖσα κοινὴ συνθεωρεῖν\nποιεῖ τὰς διαφοράς.\nἼδιον δὲ καὶ τοῦτ᾿ ἐφ᾿ ἑκατέρων· τὰ μὲν γὰρ\nἄγρια τῷ ἄρρενι καὶ τῷ θήλει ἢ μόνοις ἢ μάλιστα\nδιαιροῦσι, τὰ δὲ ἥμερα πλείοσιν ἰδέαις. ἔστι δὲ\nτῶν μὲν ῥᾷον λαβεῖν καὶ διαριθμῆσαι τὰ εἴδη,\nτῶν δὲ χαλεπώτερον διὰ τὴν πολυχοίαν.\nἈλλὰ δὴ τὰς μὲν τῶν μορίων διαφορὰς καὶ τῶν\nἄλλων οὐσιῶν ἐκ τούτων πειρατέον θεωρεῖν. περὶ\nδὲ τῶν γενέσεων μετὰ ταῦτα λεκτέον· τοῦτο γὰρ\nὥσπερ ἐφεξῆς τοῖς εἰρημένοις ἐστίν.\nΙ. Αἱ γενέσεις τῶν δένδρων καὶ ὅλως τῶν\nφυτῶν ἢ αὐτόμαται ἢ ἀπὸ σπέρματος ἢ ἀπὸ\nῥίζης ἢ ἀπὸ παρασπάδος ἢ ἀπὸ ἀκρεμόνος ἢ\nἀπὸ κλωνὸς ἢ ἀπ᾿ αὐτοῦ τοῦ στελέχους εἰσίν, ἢ\nἔτι τοῦ ξύλου κατακοπέντος εἰς μικρά· καὶ γὰρ\nοὕτως ἔνια φύεται. τούτων δὲ ἡ μὲν αὐτόματος\nπρώτη τις, αἱ δὲ ἀπὸ σπέρματος καὶ ῥίζης φυσικώταται\nδόξαιεν ἄν· ὥσπερ γὰρ αὐτόμαται καὶ\nαὐταί· δι᾿ ὃ καὶ τοῖς ἀγρίοις ὑπάρχουσιν· αἱ δὲ\nἄλλαι τέχνης ἢ δὴ προαιρέσεως.\nἍπαντα δὲ βλαστάνει κατά τινα τῶν τρόπων\nτούτων, τὰ δὲ πολλὰ κατὰ πλείους· ἐλάα μὲν\nγὰρ πάντως φύεται πλὴν ἀπὸ τοῦ κλωνός· οὐ\nγὰρ δύναται καταπηγνυμένη, καθάπερ ἡ συκῆ\nτῆς κράδης καὶ ἡ ῥόα τῆς ῥάβδου. καίτοι φασί\nγέ τινες ἤδη καὶ χάρακος παγείσης καὶ πρὸς τὸν\nκιττὸν συμβιῶσαι καὶ γενέσθαι δένδρον· ἀλλὰ\nσπάνιόν τι τὸ τοιοῦτον· θάτερα δὲ τὰ πολλὰ τῆς\nφύσεως. συκῆ δὲ τοὺς μὲν ἄλλους τρόπους\n\n\n\nφύεται πάντας, ἀπὸ δὲ τῶν πρέμνων καὶ τῶν\nξύλων οὐ φύεται· μηλέα δὲ καὶ ἄπιος καὶ ἀπὸ\nτῶν ἀκρεμόνων σπανίως. οὐ μὴν ἀλλὰ τά γε\nπολλὰ ἢ πάνθ᾿ ὡς εἰπεῖν ἐνδέχεσθαι δοκεῖ καὶ\nἀπὸ τούτων, ἐὰν λεῖοι καὶ νέοι καὶ εὐαυξεῖς ὦσιν.\nἀλλὰ φυσικώτεραί πως ἐκεῖναι· τὸ δὲ ἐνδεχόμενον\nὡς δυνατὸν ληπτέον.\nὍλως γὰρ ὀλίγα τὰ ἀπὸ τῶν ἄνω μᾶλλον\nβλαστάνοντα καὶ γεννώμενα, καθάπερ ἄμπελος\nἀπὸ τῶν κλημάτων· αὕτη γὰρ οὐκ ἀπὸ τῆς\nπρῴρας ἀλλ᾿ ἀπὸ τοῦ κλήματος φύεται, καὶ εἰ δή\nτι τοιοῦτον ἕτερον ἢ δένδρον ἢ φρυγανῶδες, ὥσπερ\nδοκεῖ τό τε πήγανον καὶ ἡ ἰωνία καὶ τὸ σισύμβριον\nκαὶ ὁ ἕρπυλλος καὶ τὸ ἑλένιον. κοινοτάτη\nμὲν οὖν ἐστὶ πᾶσιν ἥ τε ἀπὸ τῆς παρασπάδος καὶ\nἀπὸ σπέρματος. ἅπαντα γὰρ ὅσα ἔχει σπέρματα\nκαὶ ἀπὸ σπέρματος γίνεται· ἀπὸ δὲ παρασπάδος\nκαὶ τὴν δάφνην φασίν, ἐάν τις τὰ ἔρνη παρελὼν\nφυτεύσῃ. δεῖ δὲ ὑπόρριζον εἶναι μάλιστά γε τὸ\nπαρασπώμενον ἢ ὑπόπρεμνου. οὐ μὴν ἀλλὰ καὶ\nἄνευ τούτου θέλει βλαστάνειν καὶ ῥόα καὶ μηλέα\nἐαρινή· βλαστάνει δὲ καὶ ἀμυγδαλῆ φυτευομένη.\nκατὰ πλείστους δὲ τρόπους ὡς εἰπεῖν ἡ ἐλάα\nβλαστάνει· καὶ γὰρ ἀπὸ τοῦ στελέχους καὶ ἀπὸ\nτοῦ πρέμνου κατακοπτομένου καὶ ἀπὸ τῆς ῥίζης\nκαὶ ἀπὸ τοῦ ξύλου καὶ ἀπὸ ῥάβδου καὶ χάρακος\nὥσπερ εἴρηται. τῶν δ᾿ ἄλλων ὁ μύρρινος· καὶ\nγὰρ οὗτος ἀπὸ τῶν ξύλων καὶ τῶν πρέμνων\n\n\n\n\n\nφύεται. δεῖ δὲ καὶ τούτου καὶ τῆς ἐλάας τὰ ξύλα\nδιαιρεῖν μὴ ἐλάττω σπιθαμιαίων καὶ τὸν φλοιὸν\nμὴ περιαιρεῖν.\nΤὰ μὲν οὖν δένδρα βλαστάνει καὶ γίνεται κατὰ\nτοὺς εἰρημένους τρόπους· αἱ γὰρ ἐμφυτεῖαι καὶ\nοἱ ἐνοφθαλμισμοὶ καθάπερ μίξεις τινές εἰσιν\nἢ κατ᾿ ἄλλον τρόπον γενέσεις, περὶ ὦν ὕστερον\nλεκτέον.\nII. Τῶν δὲ φρυγανωδῶν και ποιωδῶν τὰ μὲν\nπλεῖστα ἀπὸ σπέρματος ἢ ῥίζης τὰ δὲ και\nἀμφοτέρως· ἔνια δὲ καὶ ἀπὸ τῶν βλαστῶν, ὥσπερ\nεἴρηται. ῥοδωνία δὲ καὶ κρινωνία κατακοπέντων\nτῶν καυλῶν, ὥσπερ καὶ ἡ ἄγρωστις. φύεται δὲ\nἡ κρινωνία καὶ ἡ ῥοδωνία καὶ ὅλου τοῦ καυλοῦ\nτεθέντος. ἰδιωτάτη δὲ ἡ ἀπὸ δακρύου· καὶ γὰρ\nοὕτω δοκεῖ τὸ κρίνον φύεσθαι, ὅταν ξηρανθῇ τὸ\nἀπορρυέν. φασὶ δὲ καὶ ἐπὶ τοῦ ἱπποσελίνου·\nκαὶ γὰρ τοῦτο ἀφίησι δάκρυον. φύεται δέ τις\nκαὶ κάλαμος, ἐάν τις διατέμνων τὰς ἠλακάτας\nπλαγίας πιθῇ καὶ κατακρύψῃ κόπρῳ καὶ γῇ.\nἰδίως δὲ ἀπὸ ῥίζης τῷ φύεσθαι καὶ τὰ\nκεφαλόρριζα.\nΤοσαυταχῶς δὲ οὔσης τῆς δυνάμεως τὰ μὲν\nπολλὰ τῶν δένδρων, ὥσπερ ἐλέχθη πρότερον, ἐν\nπλείοσι τρόποις φύεται· ἔνια δὲ ἀπὸ σπέρματος\n\n\n\n\n\n\n\nφύεται μόνον, οἷον ἐλάτη πεύκη πίτυς ὅλως πᾶν\nτὸ κωνοφόρον· ἔτι δὲ καὶ φοῖνιξ, πλὴν εἰ ἄρα ἐν\nΒαβυλῶνι καὶ ἀπὸ τῶν ῥάβδων ὥς φασί τινες\nμολεύειν. κυπάριττος δὲ παρὰ μὲν τοῖς ἄλλοις\nἀπὸ σπέρματος, ἐν Κρήτῃ δὲ καὶ ἀπὸ τοῦ στελέχους,\nοἷον ἐπὶ τῆς ὀρείας ἐν Τάρρᾳ· παρὰ τούτοις\nγάρ ἐστιν ἡ κουριζομένη κυπάριττος· αὕτη δὲ ἀπὸ\nτῆς τομῆς βλαστάνει πάντα τρόπον τεμνομένη\nκαὶ ἀπὸ γῆς καὶ ἀπὸ τοῦ μέσου καὶ ἀπὸ τοῦ ἀνωτέρω·\nβλαστάνει δὲ ἐνιαχοῦ καὶ ἀπὸ τῶν ῥιζῶν\nσπανίως δέ.\nΠερὶ δὲ δρυὸς ἀμφισβητοῦσιν· οἱ μὲν γὰρ ἀπὸ\nσπέρματός φασι μόνον, οἱ δὲ καὶ ἀπὸ ῥίζης\nγλίσχρως· οἱ δὲ καὶ ἀπ᾿ αὐτοῦ τοῦ στελέχους\nκοπέντος. ἀπὸ παρασπάδος δὲ καὶ ῥίζης οὐδὲν\nφύεται τῶν μὴ παραβλαστανόντων.\nἉπάντων δὲ ὅσων πλείους αἱ γενέσεις, ἡ ἀπὸ\nπαρασπάδος καὶ ἔτι μᾶλλον ἡ ἀπὸ παραφυάδος\nταχίστη καὶ εὐαυξής, ἐὰν ἀπὸ ῥίζης ἡ παραφυὰς\nᾖ. καὶ τὰ μὲν οὕτως ἢ ὅλως ἀπὸ φυτευτηρίων\nπεφυτευμένα πάντα δοκεῖ τοὺς καρποὺς ἐξομοιοῦν.\nὅσα δ᾿ ἀπὸ τοῦ καρποῦ τῶν δυναμενων καὶ οὕτως\nβλαστάνειν, ἅπανθ᾿ ὡς εἰπεῖν χείρω, τὰ δὲ καὶ\nὅλως ἐξίσταται τοῦ γένους, οἷον ἄμπελος μηλέα\nσυκῆ ῥοιὰ ἄπιος· ἔκ τε γὰρ τῆς κεγχραμίδος οὐδὲν\nγίνεται γένος ὅλως ἥμερον, ἀλλ᾿ ἢ ἐρινεὸς ἢ\nἀγρία συκῆ, διαφέρουσα πολλάκις καὶ τῇ χροίᾳ·\nκαὶ γὰρ ἐκ μελαίνης λευκὴ καὶ ἐκ λευκῆς μέλαινα\n\n\n\n\nγίνεται· ἔκ τε τῆς ἀμπέλου τῆς γενναίας ἀγεννής·\nκαὶ πολλάκις ἕτερον γένο· ὁτὲ δὲ ὅλως οὐδὲν\nἥμερον ἀλλ᾿ ἄγριον ἐνίοτε καὶ τοιοῦτον ὥστε μὴ\nἐκπέττειν τὸν καρπόν· αἱ δ᾿ ὥστε μηδὲ ἁδρύνειν\nἀλλὰ μέχρι τοῦ ἀνθῆσαι μόνον ἀφικνεῖσθαι.\nΦύονται δὲ καὶ ἐκ τῶν τῆς ἐλάας πυρήνων\nἀγριέλαιος, καὶ ἐκ τῶν τῆς ῥόας κόκκων τῶν\nγλυκέων ἀγεννεῖς, καὶ ἐκ τῶν ἀπυρήνων σκληραί,\nπολλάκις δὲ καὶ ὀξεῖαι. τὸν αὐτὸν δὲ τρόπον\nκαὶ ἐκ τῶν ἀπίων καὶ ἐκ τῶν μηλέων· ἐκ μὲν γὰρ\nτῶν ἀπίων μοχθηρὰ ἡ ἀχράς, ἐκ δὲ τῶν μηλέων\nχείρων τε τῷ γένει καὶ ἐκ γλυκείας ὀξεῖα, καὶ ἐκ\nστρουθίου Κυδώνιος. χείρων δὲ καὶ ἡ ἀμυγδαλῆ\nκαὶ τῷ χυλῷ καὶ τῷ σκληρὰ ἐκ μαλακῆς· δι᾿ ὃ\nκαὶ αὐξηθεῖσαν ἐγκεντρίζειν κελεύουσιν, εἰ δὲ μὴ\nτὸ μόσχευμα μεταφυτεύειν πολλάκις.\nΧείρων δὲ καὶ ἡ δρῦς· ἀπὸ γοῦν τῆς ἐν Πύρρᾳ\nπολλοὶ φυτεύσαντες οὐκ ἐδύνανθ᾿ ὁμοίαν ποιεῖν.\nδάφνην δὲ καὶ μυρρίνην διαφέρειν ποτέ φασιν, ὡς\nἐπὶ τὸ πολὺ δ᾿ ἐξίστασθαι καὶ οὐδὲ τὸ χρῶμα\nδιασώζειν, ἀλλ᾿ ἐξ ἐρυθροῦ καρποῦ γίνεσθαι\nμέλαιναν, ὥσπερ καὶ τὴν ἐν Ἀντάνδρῳ· πολλάκις\nδὲ καὶ τὴν κυπάριττον ἐκ θηλείας ἄρρενα.\nμάλιστα δὲ τούτων ὁ φοῖνιξ δοκεῖ διαμένειν\nὥσπερ εἰπεῖν τελείως τῶν ἀπὸ σπέρματος, καὶ\nπεύκη ἡ κωνοφόρος καὶ πίτυς ἡ φθειροποιός.\nταῦτα μὲν οὖν ἐν τοῖς ἡμερωμένοις. ἐν δὲ τοῖς\n\n\n\n\n\n\nἀγριοις δῆλον ὅτι πλειω κατὰ λόγον ὡς ἰσχυροτέροις·\nἐπεὶ θάτερόν γε καὶ ἄτοπον, εἰ δὴ χείρω\nκαὶ ἐν ἐκείνοις καὶ ὅλως ἐν τοῖς ἀπὸ σπέρματος\nμόνον· εἰ μή τι τῇ θεραπείᾳ δύνανται\nμεταβάλλειν.\nΔιαφέρουσι δὲ καὶ τόποι τόπων καὶ ἀὴρ ἀέρος·\nἐνιαχοῦ γὰρ ἐκφέρειν ἡ χώρα δοκεῖ τὰ ὅμοια,\nκαθάπερ καὶ ἐν Φιλίπποις· ἀνάπαλιν ὀλίγα καὶ\nὀλιγαχοῦ λαμβάνειν μεταβολήν, ὥστε ἐκ σπέρματος\nἀγρίου ποιεῖν ἥμερον ἢ ἐκ χείρονος ἀπλῶς\nβέλτιον· τοῦτο γὰρ ἐπὶ τῆς ῥόας μόνον ἀκηκόαμεν\nἐν Αἰγύπτῳ καὶ ἐν Κιλικίᾳ συμβαίνειν· ἐν\nΑἰγύπτῳ μὲν γὰρ τὴν ὀξεῖαν καὶ σπαρεῖσαν καὶ\nφυτευθεῖσαν γλυκεῖαν γίνεσθαί πως ἢ οἰνώδη·\nπερὶ δὲ Σόλους τῆς Κιλικίας περὶ ποταμὸν τὸν\nΠίναρον, οὗ ἡ μάχη πρὸς Δαρεῖον ἐγένετο, πᾶσαι\nγίνονται ἀπύρηνοι.\n8 Εὔλογον δὲ καὶ εἴ τις τὸν παρ᾿ ἡμῶν φοίνικα\nφυτεύοι ἐν Βαβυλῶνι, κάρπιμόν τε γίνεσθαι καὶ\nἐξομοιοῦσθαι τοῖς ἐκεῖ. τὸν αὐτὸν δὲ τρόπον καὶ\nεἴ τις ἑτέρα προσάλληλον ἔχει καρπὸν τόπῳ·\nκρείττων γὰρ οὗτος τῆς ἐργασίας καὶ τῆς θεραπείας.\nσημεῖον δ᾿ ὅτι μεταφερόμενα τἀκεῖθεν\nἄκαρπα τὰ δὲ καὶ ὅλως ἀβλαστῆ γίνεται.\nΜεταβάλλει δὲ καὶ τῇ τροφῇ καὶ διὰ τὴν\n\n\n\n\n\n\nἄλλην ἐπιμέλειαν, οἷς καὶ τὸ ἄγριον ἐξημεροῦται\nκαὶ αὐτῶν δὲ τῶν ἡμερων ἔνια ἀπαγριοῦται, οἷοιν\nῥόα καὶ ἀμυγδαλῆ. ἤδη δέ τινες καὶ ἐκ κριθῶν\nἀναφ ῦναί φασι πυροὺς καὶ ἐκ πυρῶν κριθὰς καὶ\nἐπὶ τοῦ αὐτοῦ πυθμένος ἄμφω. ταῦτα μὲν οὖν\nὡς μυθωδέστερα δεῖ δέχεσθαι. μεταβάλλει δ᾿\nοὖν τὰ μεταβάλλοντα τὸν τρόπον τοῦτον αὐτομάτως·\nἐξαλλαγῇ δὲ χώρας, ὥσπερ ἐν Αἰγύπτῳ\nκαὶ Κιλικίᾳ περὶ τῶν ῥοῶν εἴπομεν, οὐδὲ διὰ\nμίαν θεραπείαν.\nὩσαύτως δὲ καὶ ὅπου τὰ κάρπιμα ἄκαρπα\nγίνεται, καθάπερ τὸ πέρσιον τὸ ἐξ Αἰγύπτου καὶ\nὁ φοῖνιξ ἐν τῇ Ἑλλάδι καὶ εἰ δή τις κομίσειε τὴν\nἐν Κρήτῃ λεγομένην αἴγειρον. ἔνιοι δέ φασι καὶ\nτὴν ὄην ἐὰν εἰς ἀλεεινὸν ἔλθῃ σφόδρα τόπον\nἄκαρπον γίνεσθαι· φύσει γὰρ ψυχρόν. εὔλογον\nδὲ ἀμφότερα συμβαίνειν κατὰ τὰς ἐναντιώσεις,\nεἴπερ μηδ᾿ ὅλως ἔνια φύεσθαι θέλει μεταβάλλοντα\nτοὺς τόπους. καὶ κατὰ μὲν τὰς χώρας\nαἱ τοιαῦται μεταβολαί.\n11 Κατὰ δὲ τὴν φυτείαν τὰ ἀπὸ τῶν σπερμάτων\nφυτευόμενα, καθάπερ ἐλέχθη· παντοῖαι γὰρ αἱ\nἐξαλλαγαὶ καὶ τούτων. τῇ θεραπείᾳ δὲ μεταβάλλει\nῥόα καὶ ἀμυγδαλῆ· ῥόα μὲν κόπρον ὑείαν\nλαβοῦσα καὶ ὕδατος πλῆθος ῥυτοῦ· ἀμυγδαλῆ δὲ\nὅταν πάτταλόν τις ἐνθῇ, καὶ τὸ δάκρυον ἀφαιρῇ\nτὸ ἐπιρρέον πλείω χρόνον καὶ τὴν ἄλλην ἀποδιδῷ\n\n\n\n\n\n\nθεραπείαν.\nὡσαύτως δὲ δῆλον ὅτι καὶ ὅσα\nἐξημεροῦται τῶν ἀγρίων ἢ ἀπαγριοῦται τῶν\nἡμέρων· τὰ μὲν γὰρ θεραπείᾳ τὰ δ᾿ ἀθεραπευσίᾳ\nμεταβάλλει· πλὴν εἴ τις λέγοι μηδὲ μεταβολὴν\nἀλλ᾿ ἐπίδοσιν εἰς τὸ βέλτιον εἶναι καὶ χεῖρον· οὐ\nγὰρ οἷόν τε τὸν κότινον ποιεῖν ἐλάαν οὐδὲ τὴν\nἀχράδα ποιεῖν ἄπιον οὐδὲ τὸν ἐρινεὸν συκῆν. ὃ\nγὰρ ἐπὶ τοῦ κοτινου φασὶ συμβαίνειν, ὥστ᾿ ἐὰν\nπερικοπεὶς τὴν θαλιαν ὅλως μεταφυτευθῇ φέρειν\nφαυλίας, μετακίνησίς τις γίνεται οὐ μεγάλη.\nταῦτα μὲν οὖν ὁποτέρως δεῖ λαβεῖν οὐθὲν ἂν\nδιαφέροι.\nIII. Φασὶ δ᾿ οὖν αὐτομάτην τινὰ γίνεσθαι τῶν\nτοιούτων μεταβολήν, ὁτὲ μὲν τῶν καρπῶν ὁτὲ δὲ\nκαὶ ὅλως αὐτῶν τῶν δένδρων, ἂ καὶ σημεῖα νομίζουσιν\nοἱ μάντεις· οἷον ῥόαν ὀξεῖαν γλυκεῖαν\nἐξενεγκεῖν καὶ γλυκεῖαν ὀξεῖαν· καὶ πάλιν ἁπλῶς\nαὐτὰ τὰ δένδρα μεταβάλλειν, ὥστε ἐξ ὀξείας\nγλυκεῖαν γίνεσθαι καὶ ἐκ γλυκείας ὀξεῖαν· χεῖρον\nδὲ τὸ εἰς γλυκεῖαν μεταβάλλειν. καὶ ἐξ ἐρινεοῦ\nσυκῆν καὶ ἐκ συκῆς ἐρινεόν· χεῖρον δὲ τὸ ἐκ\nσυκῆς. καὶ ἐξ ἐλάας κότινον καὶ ἐκ κοτίνου\nἐλάαν· ἥκιστα δὲ τοῦτο. πάλιν δὲ συκῆν ἐκ\n\n\n\n\n\nλευκῆς μέλαιναν καὶ ἐκ μελαίνης λευκήν. ὁμοίως\nδὲ τοῦτο καὶ ἐπὶ ἀμπέλου.\nΚαὶ ταῦτα μὲν ὡς τέρατα καὶ παρὰ φύσιν ὑπολαμβάνουσιν·\nὅσα δὲ συνήθη τῶν τοιούτων οὐδὲ\nθαυμάζουσιν ὅλως· οἷον τὸ τὴν κάπνειον ἄμπελον\nκαλουμένην καὶ ἐκ μέλανος βότρυος λευκὸν καὶ\nἐκ λευκοῦ μέλανα φέρειν· οὐδὲ γὰρ οἱ μάντεις τὰ\nτοιαῦτα κρίνουσιν· ἐπεὶ οὐδὲ ἐκεῖνα, παρ᾿ οἷς\nπέφυκεν ἡ χώρα μεταβάλλειν, ὥσπερ ἐλέχθη\nπερὶ τῆς ῥόας ἐν Αἰγύπτῳ· ἀλλὰ τὸ ἐνταῦθα\nθαυμαστόν, διὰ τὸ μίαν μόνον ἢ δύο, καὶ ταύτας\nἐν τῷ παντὶ χρόνῳ σπανίας. οὐ μὴν ἀλλ᾿ εἴπερ\nσυμβαίνει, μᾶλλον ἐν τοῖς καρποῖς γίνεσθαι τὴν\nπαραλλαγὴν ἢ ἐν ὅλοις τοῖς δένδροις.\n3 Ἐπεὶ καὶ τοιαύτη τις ἀταξία γίνεται περὶ τοὺς\nκαρπούς· οἷον ἤδη ποτὲ συκῆ τὰ σῦκα ἔφυσεν ἐκ\nτοῦ ὄπισθεν τῶν θρίων· καὶ ῥόα δὲ καὶ ἄμπελος\nἐκ τῶν στελεχῶν, καὶ ἄμπελος ἄνευ φύλλων καρπὸν\nἤνεγκεν. ἐλάα δὲ τὰ μὲν φύλλα ἀπέβαλε τὸν\nδὲ καρπὸν ἐξήνεγκεν· ὃ καὶ Θετταλῷ τῷ Πεισιστράτου\nγενέσθαι λέγεται. συμβαίνει δὲ καὶ διὰ\nχειμῶνας τοῦτο καὶ δι᾿ ἄλλας αἰτίας ἔνια τῶν\nδοκούντων εἶναι παρὰ λόγον οὐκ ὄντων δέ· οἷον\nἐλάα ποτ᾿ ἀποκαυθεῖσα τελέως ἀνεβλάστησεν\nὅλη, καὶ αὐτὴ καὶ ἡ θαλία. ἐν δὲ τῇ Βοιωτίᾳ\nκαταβρωθέντων τῶν ἐρνῶν ὑπ᾿ ἀττελέβων πάλιν\n\n\n\n\n\n\nἀνεβλάστησε· τὰ δ᾿ οἷον ἀπέπεσεν. ἥκιστα δ᾿\nἴσως τὰ τοιαῦτα ἄτοπα διὰ το φανερὰς ἔχειν τὰς\nαἰτίας, ἀλλὰ μᾶλλον τὸ μὴ ἐκ τῶν οἰκείων τόπων\nφέρειν τοὺς καρποὺς ἢ μὴ οἰκείους· καὶ μάλιστα δ᾿\nεἰ τῆς ὅλης φύσεως γίνεται μεταβολή, καθάπερ\nἐλέχθη. περὶ μὲν οὖν τὰ δένδρα τοιαῦται\nτινές εἰσι μεταβολαί.\nIV. Τῶν δὲ ἄλλων τό τε σισύμβριον εἰς μίνθαν\nδοκεῖ μεταβάλλειν, ἐὰν μὴ κατεχηται τῇ\nθεραπείᾳ, δι᾿ ὃ καὶ μεταφυτεύουσι πολλάκις, καὶ\nὁ πυρὸς εἰς αἶραν. ταῦτα μὲν οὖν ἐν τοῖς δένδροις\nαὐτομάτως, εἴπερ γίνεται. τὰ δ᾿ ἐν τοῖς ἐπετείοις\nδιὰ παρασκευῆς· οἷον ἡ τίφη καὶ ἡ ζειὰ μεταβάλλουσιν\nεἰς πυρὸν ἐὰν πτισθεῖσαι σπείρωνται.\nκαὶ τοῦτ᾿ οὐκ εὐθὺς ἀλλὰ τῷ τρίτῳ ἔτει. σχεδὸν\nδὲ παραπλήσιον τοῦτό γε τῷ τὰ σπέρματα κατὰ\nτὰς χώρας μεταβάλλειν· μεταβάλλει γὰρ καὶ\nταῦτα καθ᾿ ἑκάστην χώραν καὶ σχεδὸν ἐν τῷ ἴσῳ\nχρόνῳ καὶ ἡ τίφη. μεταβάλλουσι δὲ καὶ οἱ\nἄγριοι πυροὶ καὶ αἱ κριθαὶ θεραπευόμεναι καὶ\nἐξημερούμεναι κατὰ τὸν ἴσον χρόνον.\nΚαὶ ταῦτα μὲν ἔοικε χώρας τε μεταβολῇ και\nθεραπείᾳ γίνεσθαι· καὶ ἔνια ἀμφοτέροις, τὰ δὲ τῇ\nθεραπείᾳ μόνον· οἷον πρὸς τὸ τὰ ὄσπρια μὴ γίνεσθαι\nἀτεράμονα βρέξαντα κελεύουσιν ἐν νίτρῳ\n\n\n\n\n\nνύκτα τῇ ὑστεραίᾳ σπείρειν ἐν ξηρᾷ· φακοὺς ὥστε\nἁδροὺς γίνεσθαι φυτεύουσιν ἐν βολίτῳ· τοὺς\nἐρεβίνθους δέ, ὥστε μεγάλους, αὐτοῖς τοῖς κελύφεσι\nβρέξαντα σπείρειν. μεταβάλλουσι δὲ καὶ\nκατὰ τὰς ὥρας τοῦ σπόρου πρὸς κουφότητα καὶ\nἀλυπίαν· οἷον ἐάν τις τοὺς ὀρόβους ἐαρινοὺς\nσπείρῃ τρισάλυποι γίνονται, καὶ οὐχ ὡς οἱ μετοπωρινοὶ\nβαρεῖς.\nΓίνεται δὲ καὶ ἐν τοῖς λαχάνοις μεταβολὴ\nδιὰ τὴν θεραπείαν· οἷον τὸ σέλινον, ἐὰν σπαρὲν\nκαταπατηθῇ καὶ κυλινδρωθῇ, ἀναφ ύεσθαί φασιν\nοὖλον. μετσβάλλει δὲ καὶ τὴν χώραν ἐξαλλάττοντα,\nκαθάπερ καὶ τἆλλα. καὶ τὰ μὲν τοιαῦτα\nκοινὰ πάντων ἐστίν. εἰ δὲ κατά τινα πήρωσιν ἢ\nἀφαίρεσιν μέρους δένδρον ἄγονον γίνεται, καθάπερ\nτὰ ζῶα, τοῦτο σκεπτέον· οὐδὲν γοῦν φανερὸν\nκατά γε τὴν διαίρεσιν εἰς τὸ πλείω καὶ ἐλάττω\nφέρειν ὥσπερ κακούμενον, ἀλλ᾿ ἢ ἀπόλλυται τὸ\nὅλον ἢ διαμένον καρποφορεῖ. τὸ δὲ γῆρας κοινή\nτις φθορὰ πᾶσιν.\nἌ τοπον δ᾿ ἂν δόξειε μᾶλλον εἰ ἐν τοῖς ζώοις\nαἱ τοιαῦται μεταβολαὶ φυσικαὶ καὶ πλείους· καὶ\nγὰρ κατὰ τὰς ὥρας ἔνια δοκεῖ μεταβάλλειν, ὥσπερ\nὁ ἱέραξ καὶ ἔποψ καὶ ἄλλα τῶν ὁμοίων\nὀρνέων. καὶ κατὰ τὰς τῶν τόπων ἀλλοιώσεις,\nὥσπερ ὁ ὕδρος εἰς ἔχιν ξηραινομένων τῶν λιβάδων.\n\n\n\n.\n\n\nφανερώτατα δὲ καὶ κατὰ τὰς γενέσεις ἔνια,\nκαὶ μεταβάλλει διὰ πλειόνων ζωων· οἷον ἐκ\nκάμπης γίνεται χρυσαλλὶς εἶτ᾿ ἐκ ταύτης ψυχή·\nκαὶ ἐπ᾿ ἄλλων δ᾿ ἐστὶ τοῦτο πλειόνων, οὐδὲν ἴσως\nἄτοπον, οὐδ᾿ ὅμοιον τὸ ζητούμενον. ἀλλ᾿ ἐκεῖνο\nσυμβαίνει περὶ τὰ δένδρα καὶ ὅλως πᾶσαν τὴν\nὕλην, ὥσπερ ἐλέχθη καὶ πρότερον, ὥστε αὐτομάτην\nμεταβλαστάνειν μεταβολῆς τινος γινομένης\nἐκ τῶν οὐρανίων τοιαύτης. τὰ μὲν οὖν περὶ\nτὰς γενέσεις καὶ μεταβολὰς ἐκ τούτων θεωρητέον.\nV. Ἐπεὶ δὲ καὶ αἱ ἐργασίαι καὶ αἱ θεραπεῖαι\nμεγάλα συμβάλλονται, καὶ ἔτι πρότερον αἱ\nφυτεῖαι καὶ ποιοῦσι μεγάλας διαφοράς, λεκτέον\nκαὶ περὶ τούτων.\nΚαὶ πρῶτον περὶ τῶν φυτειῶν. αἱ μὲν οὖν\nὧραι πρότερον εἴρηνται καθ᾿ ἃς δεῖ. τὰ δὲ φυτὰ\nλαμβάνειν κελεύουσιν ὡς κάλλιστα καὶ ἐξ ὁμοίας\nγῆς εἰς ἣν μέλλεις φυτεύειν, ἢ χειρονος· τοὺς δὲ\nγυροὺς προορύττειν ὡς πλείστου χρόνου καὶ\nβαθυτέρους αἰεὶ καὶ τοῖς ἐπιπολαιορριζοτέροις.\nΛέγουσι δέ τινες ὡς οὐδεμία κατωτέρω διικνεῖται\nτριῶν ἡμιποδίων· δι᾿ ὃ καὶ ἐπιτιμῶσι τοῖς ἐν\nμείζονι βάθει φυτεύουσιν· οὐκ ἐοίκασι δὲ ὀρθῶς\nλέγειν ἐπὶ πολλῶν· ἀλλ᾿ ἐὰν ἡ χώματος ἐπιλάβηται\nβαθέος ἢ καὶ χώρας τοιαύτης ἢ καὶ τόπου,\nπολλῷ μακροτέραν ὠθεῖ τὸ τῇ φύσει βαθύρριζον.\nπεύκην δέ τις ἔφη μεταφυτεύων μεμοχλευμένην\nμείζω τὴν ῥίζαν ἔχειν ὀκτάπηχυν καίπερ οὐχ ὅλης\nἐξαιρεθείσης ἀλλ᾿ ἀπορραγεισης.\nΤὰ δὲ φυτευτήρια ἐὰν μὲν ἐνδέχηται ὑπόρριζα,\nεἰ δὲ μή, δεῖ μᾶλλον ἀπὸ τῶν κάτω ἢ τῶν ἄνω\nλαμβάνειν, πλὴν ἀμπέλου· καὶ τὰ μὲν ἔχοντα\nῥίζας ὀρθὰ ἐμβάλλειν, τὰ δὲ μὴ ἔχοντα ὑποβάλλειν\nτοῦ φυτευτηρίου ὅσον σπιθαμὴν ἢ μικρῷ\nπλεῖον. ἔνιοι δὲ κελεύουσι καὶ τῶν ὑπορρίζων\nὑποβαλλειν, τιθέναι δὲ καὶ τὴν θέσιν ὁμοίως ἥνπερ\nεἶχεν ἐπὶ τῶν δένδρων τὰ πρόσβορρα καὶ τὰ πρὸς\nἕω καὶ τὰ πρὸς μεσημβρίαν. ὅσα δὲ ἐνδέχεται\nτῶν φυτῶν καὶ προμοσχεύειν· τὰ μὲν ἐπ᾿ αὐτῶν\nτῶν δένδρων, οἷον ἐλάας ἀπίου μηλέας συκῆς· τὰ\nδ᾿ ἀφαιροῦντας, οἷον ἀμπέλου· ταύτην γὰρ οὐχ\nοἷόν τε ἐπ᾿ αὐτῆς μοσχεύειν.\nἙὰν δὲ μὴ ὑπόρριζα τὰ φυτὰ μηδὲ ὑπόπρεμνα\n\n\n\n\nλαμβάνειν, καθάπερ τῆς ἐλάας, σχίσαντά τε τὸ\nξύλον κάτωθεν καὶ λίθον ἐμβαλόντα φυτεύειν·\nὁμοίως δὲ καὶ τῆς ἐλάας καὶ συκῆς καὶ τῶν ἄλλων.\nφυτεύεται δὲ ἡ συκῆ καὶ ἐάν τις κράδην\nπαχεῖαν ἀποξύνας σφύρᾳ παίῃ. ἄχρι οὗ ἂν\nἀπολίπῃ μικρὸν ὑπὲρ τῆς γῆς, εἶτ᾿ αὐτῆς ἄμμον\nβαλὼν ἄνωθεν ἐπιχώσῃ· καὶ γίνεσθαι δή φασι\nκαὶ καλλίω ταῦτα τὰ φυτά, μέχρι οὗ ἂν ᾖ\nνέα.\nΠαραπλησία καὶ τῶν ἀμπέλων, ὅταν ἀπὸ\nτοῦ παττάλου· προοδοποιεῖ γὰρ ὁ πάτταλος\nἐκείνῳ τῷ κλήματι διὰ τὴν ἀσθένειαν· φυτεύουσιν\nοὕτω καὶ ῥόαν καὶ ἄλλα τῶν δένδρων.\nἡ συκῆ δέ, ἐὰν ἐν σκίλλῃ φυτευθῇ, θᾶττον παραγίνεται\nκαὶ ἧττον ὑπὸ σκωλήκων κατεσθίεται.\nὅλως δὲ πᾶν ἐν σκίλλῃ φυτευόμενον εὐβλαστὲς\nκαὶ θᾶττον αὐξάνεται. ὅσα δὲ ἐκ τοῦ στελέχους\nκαὶ διακοπτόμενα φυτεύεται, κάτω τρέποντα τὴν\nτομὴν δεῖ φυτεύειν, διακόπτειν δὲ μὴ ἐλάττω\nσπιθαμιαίων, ὥσπερ ἐλέχθη, καὶ τὸν φλοιὸν\nπροσεῖναι· φύεται δ᾿ ἐκ τῶν τοιούτων ἔρνη· βλαστανόντων\nδ᾿ ἀεὶ προσχωννύειν, ἄχρι οὗ ἂν γένηται\nἄρτιον· αὕτη μὲν οὖν τῆς ἐλάας ἰδία καὶ τοῦ\nμυρρίνου, αἱ δ᾿ ἄλλαι κοινότεραι πᾶσιν.\nἌριστον δὲ καὶ ῥιζώσασθαι καὶ φυτείας μάλιστα\nτῆς τυχούσης ἡ συκῆ. φυτεύειν δὲ ῥόας μὲν\n\n\n\n\n\n\nκαὶ μυρρίνους καὶ δάφνας πυκνὰς κελεύουσι, μὴ\nπλέον διεστώσας ἢ ἐννέα πόδας, μηλέας δὲ μικρῷ\nμακρότερον, ἀπίους δὲ καὶ ὄγχνας ἔτι μᾶλλον,\nἀμυγδαλᾶς δὲ καὶ συκᾶς πολλῷ πλέον, ὡσαύτως\nδὲ καὶ τὴν ἐλάαν. ποιεῖσθαι δὲ καὶ πρὸς τὸν\nτόπον τὰς ἀποστάσεις· ἐν γὰρ τοῖς ὀρεινοῖς ἐλάττους\nἢ ἐν τοῖς πεδεινοῖς.\nΜέγιστον δὲ ὡς εἰπεῖν τὸ τὴν πρόσφορον\nἑκάστῳ χώραν ἀποδιδόναι· τότε γὰρ εὐθενεῖ\nμάλιστα. ὡς δ᾿ ἀπλῶς εἰπεῖν ἐλάᾳ μὲν καὶ συκῇ\nκαὶ ἀμπέλῳ τὴν πεδειν ήν φασιν οἰκειοτάτην εἶναι,\nτοῖς δὲ ἀκροδρύοις τὰς ὑπωρείας. χρὴ δὲ καὶ ἐν\nωὐτοῖς τοῖς ὁμογενέσι μὴ ἀγνοεῖν τὰς οἰκείας. ἐν\nπλείστῃ δὲ ὡς εἰπεῖν διαφορᾷ τὰ τῶν ἀμπέλων\nἐστίν· ὅσα γάρ ἐστι γῆς εἴδη, τοσαῦτά τινές φασι\nκαὶ ἀμπέλων εἶναι. φυτευόμενα μὲν οὖν κατὰ\nφύσιν ἀγαθὰ γίνεσθαι παρὰ φύσιν δὲ ἄκαρπα.\nταῦτα μὲν οὖν ὥσπερ κοινὰ πάντων.\nVI. Τῶν δὲ φοινίκων ἴδιος ἡ φυτεία παρὰ\nαἆλλα καὶ ἡ μετὰ ταῦτα θεραπεία. φυτεύουσι\nγὰρ πλείους εἰς ταὐτὸ τιθέντες δύο κάτω καὶ δύο\nἄνωθεν ἐπιδοῦντες, πρανεῖς δὲ πάντας. τὴν γὰρ\nἔκφυσιν οὐκ ἐκ τῶν ὑπτίων καὶ κοίλων ποιεῖται,\nκαθάπερ τινές φασιν, ἀλλ᾿ ἐκ τῶν ἄνω, δι᾿ ὃ καὶ\nἐν τῇ ἐπιζεύξει τῶν ἐπιτιθεμένων οὐ δεῖ περικαλύπτειν\nτὰς ἀρχὰς ὅθεν ἡ ἔκφυσις· φανεραὶ δ᾿\n\n\n\n\n\nεἰσι τοῖς ἐμπείροις. διὰ τοῦτο δ᾿ εἰς τὸ αὐτὸ\nπλείους τιθέασιν ὅτι ἀπὸ τοῦ ἑνὸς ἀσθενὴς ἡ\nφυτεία. τούτων δὲ αἵ τε ῥίζαι πρὸς ἀλλήλας\nσυμπλέκονται καὶ εὐθὺς αἱ πρῶται βλαστήσεις,\nὥστε ἓν γίνεσθαι τὸ στέλεχος.\nἩ μὲν οὖν ἀπὸ τῶν καρπῶν φυτεία τοιαύτη\nτις· ἡ δ᾿ ἀφ᾿ αὑτοῦ, ὅταν ἀφέλωσι τὸ ἄνω ἐν\nᾧπερ ὁ ἐγκέφαλος· ἀφαιροῦσι δὲ ὅσον δίπηχυ·\nσχίσαντες δὲ τοῦτο κάτω τιθέασι τὸ ὑγρόν· φιλεῖ\nδὲ χώραν ἁλμώδη· δι᾿ ὃ καὶ ὅπου μὴ τοιαύτη\nτυγχάνει περιπάττουσιν ἄλας οἱ γεωργοί· τοῦτο\nδὲ δεῖ ποιεῖν μὴ περὶ αὐτὰς τὰς ῥίζας ἀλλ᾿ ἄποθεν\nἀποστήσαντα περιπάττειν ὅσον ἡμίεκτον· ὅτι δὲ\nτοιαύτην ζητεῖ χώραν κἀκεῖνο ποιοῦνται σημεῖον·\nπανταχοῦ γὰρ ὅπου πλῆθος φοινίκων ἁλμώδεις αἱ\nχῶραι· καὶ γὰρ ἐν Βαβυλῶνί φασιν, ὅπου οί\nφοίνικες πεφύκασι, καὶ ἐν Λιβύῃ δὲ καὶ ἐν Αἰγύπτῳ\nκαὶ Φοινίκῃ καὶ τῆς Συρίας δὲ τῆς κοίλης, ἐν ᾗ γ᾿\nοἱ πλεῖστοι τυγχάνουσιν, ἐν τρισὶ μόνοις τόποις\nἁλμώδεσιν εἶναι τοὺς δυναμένους θησαυρίζεσθαι·\nτοὺς δ᾿ ἐν τοῖς ἄλλοις οὐ διαμένειν ἀλλὰ σήπεσθαι,\nχλωροὺς δ᾿ ἡδεῖς εἶναι καὶ καταναλίσκειν οὕτω.\nΦιλεῖ δὲ καὶ ὑδρείαν σφόδρα τὸ δένδρον· περὶ\nδὲ κόπρου διαμφισβητοῦσιν· οἱ μὲν γὰρ οὔ φασι\nχαίρειν ἀλλ᾿ ἐναντιώτατον εἶναι, οἱ δὲ καὶ\nχρῆσθαι καὶ ἐπίδοσιν πολλὴν ποιεῖν. δεῖν δ᾿\nὑδρεύειν εὗ μάλα κατὰ τῆς κόπρου, καθάπερ οἱ ἐν\n\n\n\n\n\nῬόδῳ. τοῦτο μὲν οὖν ἐπισκεπτέον· ἴσως γὰρ οἱ\nμὲν οὕτως οἱ δ᾿ ἐκείνως θεραπεύουσιν, καὶ μετὰ\nμὲν τοῦ ὕδατος ὠφέλιμον ἡ κόπρος ἄνευ δὲ τούτου\nβλαβερά. ὅταν δὲ ἐνιαύσιος γένηται, μεταφυτεύουσι\nκαὶ τῶν ἀλῶν συμπαραβάλλουσι, καὶ\nπάλιν ὅταν διετής· χαίρει γὰρ σφόδρα τῇ\nμεταφυτείᾳ.\nΜεταφυτεύουσι δὲ οἱ μὲν ἄλλοι τοῦ ἦρος· οἱ δὲ\nἐν Βαβυλῶνι περὶ τὸ ἄστρον, ὅτε καὶ ὅλως οἵ γε\nπολλοὶ φυτεύουσιν, ὡς καὶ παραγινομένου καὶ\nαὐξανομένου θᾶττον. νέου μὲν ὄντος οὐχ ἅπτονται,\nπλὴν ἀναδοῦσι τὴν κόμην, ὅπως ὀρθοφυῆ τ᾿ ᾖ\nκαὶ αἱ ῥάβδοι μὴ ἀπαρτῶνται. μετὰ δὲ ταῦτα\nπεριτέμνουσιν, ὁπόταν ἁδρὸς ἤδη γένηται καὶ\nπάχος ἔχῃ. ἀπολείπουσι δὲ ὅσον σπιθαμὴν τῶν\nῥάβδων. φέρει δὲ ἕως μὲν ἂν ᾖ νέος ἀπύρηνον τὸν\nκαρπόν, μετὰ δὲ τοῦτο πυρηνώδη.\nἌλλοι δέ τινες λέγουσιν ὡς οἵ γε κατὰ Συρίαν\nοὐδεμίαν προσάγουσιν ἐργασίαν ἀλλ᾿ ἢ διακαθαίρουσι\nκαὶ ἐπιβρέχουσιν, ἐπιζητεῖν δὲ μᾶλλον\nτὸ ναματιαῖον ὕδωρ ἡ τὸ ἐκ τοῦ Διός· εἶναι δὲ\nπολὺ τοιοῦτον ἐν τῷ αὐλῶνι ἐν ᾧ καὶ τὰ φοινικόφυτα\nτυγχάνει, τὸν αὐλῶνα δὲ τοῦτον λέγειν\nτοὺς Σύρους ὅτι διατείνει διὰ τῆς Ἀραβίας μέχρι\nτῆς ἐρυθρᾶς θαλάσσης καὶ πολλοὺς φάσκειν\nἐληλυθέναι· τούτου δὲ ἐν τῷ κοιλοτάτῳ πεφυκέναι\nτοὺς φοίνικας. ταῦτα μὲν οὖν τάχ᾿ ἀμφοτέρως\nἂν εἴη· κατὰ γὰρ τὰς χώρας, ὥσπερ καὶ\n\n\n\n\nαὐτὰ τὰ δένδρα, διαφέρειν καὶ τὰς ἐργασίας οὐκ\nἄτοπον.\nΓένη δὲ τῶν φοινίκων ἐστὶ πλείω· πρῶτον μὲν\nκαὶ ὥσπερ ἐν μεγίστῃ διαφορᾷ τὸ μὲν κάρπιμον\nτὸ δὲ ἄκαρπον, ἐξ ὦν οἱ περὶ Βαβυλῶνα τάς τε\nκλίνας καὶ τἆλλα σκεύη ποιοῦνται. ἔπειτα τῶιν\nκαρπίμων οἱ μὲν ἄρρενες αἱ δὲ θήλειαι· διαφέρουσι\nδὲ ἀλλήλων, καθ᾿ ἃ ὁ μὲν ἄρρην ἄνθος πρῶτον\nφέρει ἐπὶ τῆς σπάθης, ἡ δὲ θήλεια καρπὸν εὐθὺ\nμικρόν. αὐτῶν δὲ τῶν καρπῶν διαφοραὶ πλείους·\nοἱ μὲν γὰρ ἀπύρηνοι οἱ δὲ μαλακοπύρηνοι· τὰς\nχροιὰς οἱ μὲν λευκοὶ οἱ δὲ μέλανες οἱ δὲ ξανθοί·\nτὸ δ᾿ ὅλον οὐκ ἐλάττω χρώματά φασιν εἶναι τῶν\nσυκῶν οὐδ᾿ ἀπλῶς τὰ γένη· διαφέρειν δὲ καὶ κατὰ\nτὰ μεγέθη καὶ κατὰ τὰ σχήματα· καὶ γὰρ σφαιροειδεῖς\nἐνίους ὡσανεὶ μῆλα καὶ τὰ μεγέθη τηλικούτους\nὡς τέτταρας εἰς τὸν πῆχυν εἶναι, ἔπτα\nκαὶ εὐπόδους· ἄλλους δὲ μικροὺς ἡλίκους ἐρεβίνθους.\nκαὶ τοῖς χυλοῖς δὲ πολὺ διαφέροντας.\nΚράτιστον δὲ καὶ τῶν λευκῶν καὶ τῶν μελάνων\nτὸ βασιλικὸν καλούμενον γένος ἐν ἑκατέρῳ καὶ\nμεγέθει καὶ ἀρετῇ· σπάνια δ᾿ εἶναι ταῦτα λέγουσι·\nσχεδὸν γὰρ ἐν μόνῳ τῷ Βαγῴου κήπῳ τοῦ\nπαλαιοῦ περὶ Βαβυλῶνα. ἐν Κύπρῳ δὲ ἴδιόν τι\nγένος φοινίκων ἐστὶν ὃ οὐ πεπαίνει τὸν καρπόν,\nἀλλ᾿ ὠμὸς ὢν ἡδὺς σφόδρα καὶ γλυκύς ἐστι· τὴν\nδὲ γλυκύτητα ἰδίαν ἔχει. ἔνιοι δ᾿ οὐ μόνον διαφέρουσι\n\n\n\n\n\n\nτοῖς καρποῖς ἀλλὰ καὶ αὐτῷ τῷ δένδρῳ\nκατά τε τὸ μῆκος καὶ τὴν ἄλλην μορφήν· οὐ γὰρ\nμεγάλοι καὶ μακροὶ ἀλλὰ βραχεῖς, ἔτι δὲ καρπιμώτεροι\nτῶν ἄλλων καὶ καρποφοροῦντες εὐθὺς\nτριετεῖς· πολλοὶ δὲ καὶ οὗτοι περὶ Κύπρον. εἰσὶ\nδὲ καὶ περὶ Συρίαν καὶ περὶ Αἴγυπτον φοίνικες\nοἳ φέρουσι τετραετεῖς καὶ πενταετεῖς ἀνδρομήκεις\nὄντες.\nἝτερον δ᾿ ἔτι γένος ἐν Κύπρῳ, ὃ καὶ τὸ φύλλον\nπλατύτερον ἔχει καὶ τὸν καρπὸν μείζω πολλῷ\nκαὶ ἰδιόμορφον· μεγέθει μὲν ἡλίκος ῥόα τῷ σχήματι\nδὲ προμήκης, οὐκ εὔχυλος δὲ ὥσπερ ἄλλοι\nἀλλ᾿ ὅμοιος ταῖς ῥόαις, ὥστε μὴ καταδέχεσθαι\nἀλλὰ διαμασησαμένους ἐκβάλλειν. γένη μὲν οὖν,\nὧσπερ εἴρηται, πολλά. θησαυρίζεσθαι δὲ μόνους\nδύνασθαι φασι τῶν ἐν Συρίᾳ τοὺς ἐν τῷ αὐλῶνι,\nτοὺς δ᾿ ἐν Αἰγύπτῳ καὶ Κύπρῳ καὶ παρὰ τοῖς\nἄλλοις χλωροὺς ἀναλίσκεσθαι.\nἜστι δὲ ὁ φοῖνιξ ὡς μὲν ἁπλῶς εἰπεῖν μονοστέλεχες\nκαὶ μονοφυές· οὐ μὴν ἀλλὰ γίνονταί\nτινες καὶ διφυεῖς, ὥσπερ ἐν Αἰγύπτῳ, καθάπερ\nδικρόαν ἔχοντες· τὸ δ᾿ ἀνάστημα τοῦ στελέχους\nἀφ᾿ οὗ ἡ σχίσις καὶ πεντάπηχυ· πρὸς ἄλληλα δέ\nπως ἰσάζοντα. φασὶ δὲ καὶ τοὺς ἐν Κρήτῃ\nπλείους εἶναι τοὺς διφυεῖς, ἐνίους δὲ καὶ τριφυεῖς·\nἐν δὲ τῇ Λαπαίᾳ τινὰ καὶ πεντακέφαλον· οὐκ\nἄλογον γοῦν ἐν ταῖς εὐτροφωτέραις χώραις πλείω\nγίνεσθαι τὰ τοιαῦτα καὶ τὸ ὅλον δὲ τὰ εἴδη πλείω\nκαὶ τὰς διαφοράς.\nἌλλο δέ τι γένος ἐστὶν ὅ φασι γίνεσθαι\nπλεῖστον περὶ τὴν Αἰθιοπίαν, ὃ καλοῦσι κόικας·\nοὗτοι δὲ θαμνώδεις, οὐχὶ ἓν τὸ στέλεχος ἔχοντες\nἀλλὰ πλείω καὶ ἐνίοτε συνηρτημένα μέχρι τινὸς\nεἰς ἕν, τὰς δὲ ῥάβδους οὐ μακρὰς μὲν ἀλλ᾿ ὅσον\nπηχυαίας, ἀλλὰ λείας, ἐπὶ δὲ τῶν ἄκρων τὴν\nκόμην. ἔχουσι δὲ καὶ τὸ φύλλον πλατὺ καὶ ὥσπερ\nἐκ δυοῖν συγκείμενον ἐλαχίστοιν. καλοὶ δὲ\nκαὶ τῇ ὄψει φαίνονται· τὸν δὲ καρπὸν καὶ τῷ σχήματι\nκαὶ τῷ μεγέθει καὶ τῷ χυλῷ διάφορον ἔχουσι·\nστρογγυλώτερον γὰρ καὶ μείζω καὶ εὐστομώτερον\nἧττον δὲ γλυκύν. πεπαίνουσι δὲ ἐν τρισὶν ἔτεσιν\nὥστ᾿ ἀεὶ καρπὸν ἔχειν, ἐπικαταλαμβάνοντος\nτοῦ νέου τὸν ἔνον· ποιοῦσι δὲ καὶ ἄρτους ἐξ αὐτῶν·\nπερὶ μὲν οὖν τούτων ἐπισκεπτέον.\nΟἱ δὲ χαμαιρριφεῖς καλούμενοι τῶν φοινίκων\nἕτερόν τι γένος ἐσ τὶν ὥσπερ ὁμώνυμον· καὶ γὰρ\nἐξαιρεθέντος τοῦ ἐγκεφάλου ζῶσι καὶ κοπέντες\nἀπὸ τῶν ῥιζῶν παραβλαστάνουσι. διαφέρουσι\nδὲ καὶ τῷ καρπῷ καὶ τοῖς φύλλοις· πλατὺ γὰρ\nκαὶ μαλακὸν ἔχουσι τὸ φύλλον, δι᾿ καὶ πλέκουσιν\nἐξ αὐτοῦ τάς τε σπυρίδας καὶ τοὺς\nφορμούς· πολλοὶ δὲ καὶ ἐν τῇ Κρήτῃ γίνονται καὶ\nἔτι μᾶλλον ἐν Σικελίᾳ. ταῦτα μὲν οὖν ἐπὶ\nπλεῖον εἴρηται τῆς ὑποθέσεως.\nἘν δὲ ταῖς τῶν ἄλλων φυτείαις ἀνάπαλιν\nτίθενται τὰ φυτευτήρια, καθάπερ τῶν κλημάτων.\nοἱ μὲν οὖν οὐθὲν διαφέρειν φασὶν ἥκιστα δὲ ἐπὶ\nτῶν ἀμπέλων· ἔνιοι δὲ ῥόαν δασύνεσθαι καὶ\nσκιάζειν μᾶλλον τὸν καρπόν· ἔτι δὲ ἦττον ἀποβάλλειν\nτοὺς κυτίνους. συμβαίνειν δὲ τοῦτό φασι\nκαὶ ἐπὶ τῆς συκῆς· οὐ γὰρ ἀποβάλλειν ἀνάπαλιν\nφυτευθεῖσαν, ἔτι δ᾿ εὐβατωτέραν γίνεσθαι· οὐκ\nἀποβάλλειν δὲ οὐδ᾿ ἐάν τις ἀποκλάσῃ φυομένης\nεὐθὺς τὸ ἄκρον.\nΑἱ μὲν οὖν φυτεῖαι καὶ γενέσεις ὃν τρόπον\nἔχουσι σχεδὸν ὡς τύπῳ περιλαβεῖν εἴρηνται.\nVII. Περὶ δὲ τῆς ἐργασίας καὶ τῆς θεραπείας\nτὰ μέν ἐστι κοινὰ τὰ δὲ ἴδια καθ᾿ ἕκαστον. κοινὰ\nμὲν ἥ τε σκαπάνη καὶ ἡ ὑδρεία καὶ ἡ κόπρωσις,\nἔτι δὲ ἡ διακάθαρσις καὶ ἀφαίρεσις τῶν αὔων.\nδιαφέρουσι δὲ τῷ μᾶλλον καὶ ἧττον. τὰ μὲν\nφίλυδρα καὶ φιλόκοπρα τὰ δ᾿ οὐχ ὁμοίως, οἶον ἡ\nκυπάριττος, ἥπερ οὐ φιλόκοπρον οὐδὲ φίλυδρον,\nἀλλὰ καὶ ἀπόλλυσθαί φασιν ἐάν γε νέαν οὖσαν\nἐφυδρεύωσι πολλῷ. ῥόα δὲ καὶ ἄμπελος φίλυδρα.\nσυκῆ δὲ εὐβλαστοτέρα μὲν ὑδρευομένη τὸν δὲ\nκαρπὸν ἴσχει χείρω πλὴν τῆς Λακωνικῆς· αὕτη δὲ\nφίλυδρος.\nΔιακαθαίρεσθαι δὲ πάντα ζητῖ· βελτίω γὰρ\nτῶν αὔων ἀφαιρουμένων ὥσπερ ἀλλοτρίων, ἃ και\nτὰς αὐξήσεις καὶ τὰς τροφὰς ἐμποδίζει. δι᾿ ὃ\nκαὶ ὅταν ᾖ γεράνδρυον ὅλως κόπτουσιν· ἡ γὰρ\nβλάστησις νέα γίνεται τοῦ δένδρου. πλείστης δὲ\nδιακαθάρσεώς φησιν Ἀνδροτίων δεῖσθαι μύρρινον\nκαὶ ἐλάαν· ὅσῳ γὰρ ἂν ἐλάττω καταλίπῃς, ἄμεινον\nβλαστήσει καὶ τὸν καρπὸν οἴσει πλείω· πλὴιν\nἀμπέλου δῆλον ὅτι· ταύτῃ γὰρ ἀναγκαιότερον\nκαὶ πρὸς βλάστησιν καὶ πρὸς εὐκαρπίαν. ἁπλῶς\nδὲ καὶ ταύτην καὶ τὴν ἄλλην θεραπείαν πρὸς τὴν\nἰδίαν φύσιν ἑκάστῳ ποιητέον.\nΔεῖσθαι δέ φησιν Ἀνδροτίων καὶ κόπρου\nδριμυτάτης καὶ πλείστης ὑδρείας, ὥσπερ καὶ τῆς\nδιακαθάρσεως, ἐλάαν καὶ μύρρινον καὶ ῥόαν· οὐ\nγὰρ ἔχειν μήτραν οὐδὲ νόσημα κατὰ γῆς οὐδέν·\nἀλλ᾿ ἐπειδὰν παλαιὸν ᾖ τὸ δένδρον, ἀποτέμνειν\nδεῖν τοὺς ἀκρεμόνας ἔπειτα τὸ στέλεχος θεραπεύειν\nὡσπερὰν ἐξ ἀρχῆς φυτευθέν· οὕτω δε\nφασι πολυχρονιώτερα καὶ ἰσχυρότατα μύρρινον\nεἶναι καὶ ἐλάαν. ταῦτα μὲν οὖν ἐπισκέψαιτ\nἄν τις, εἰ καὶ μὴ πάντα ἀλλὰ περί γε τῆς\nμήτρας.\nἩ δὲ κόπρος οὕτε πᾶσιν ὁμοίως οὖθ᾿ ἡ αὐτὴ\nπᾶσιν ἁρμόττει· τὰ μὲν γὰρ δριμείας δεῖται τὰ\nδ᾿ ἦττον τὰ δὲ παντελῶς κούφης. δριμυτάτη δὲ\nἡ τοῦ ἀνθρώπου· καθάπερ καὶ Χαρτόδρας\nἀρίστην μὲν ταύτην εἶναί φησι, δευτέραν δὲ τὴν\nὑείαν, τρίτην δὲ αἰγός, τετάρτην δὲ προβάτου,\n\n\n\n\nπέμπτην δὲ βοός, ἕκτην δὲ τὴν λοφούρων. ἡ δὲ\nσυρματῖτις ἄλλη καὶ ἄλλως· ἡ μὲν γὰρ ἀσθενεστέρα\nταύτης ἡ δὲ κρείττων.\nΤὴν δὲ σκαπάνην πᾶσιν οἴονται συμφέρειν,\nὥσπερ καὶ τὴν ὄσκαλσιν τοῖς ἐλάττοσιν· εὐτραφέστερα\nγὰρ γίνεσθαι. τρέφειν δὲ δοκεῖ καὶ ὁ κονιορτὸς\nἔνια καὶ θάλλειν ποιεῖν, οἶον τὸν βότρυν, δι᾿\nὃ καὶ ὑποκονίουσι πολλάκις· οἱ δὲ καὶ τὰς συκᾶς\nὑποσκάπτουσιν ἔνθα τούτου δεῖ. Μεγαροῖ δὲ\nκαὶ τοὺς σικύους καὶ τὰς κολοκύντας, ὅταν οἱ\nἐτησίαι πνεύσωσι, σκάλλοντες κονιορτοῦσι καὶ\nοὕτω γλυκυτέρους καὶ ἁπαλωτέρους ποιοῦσιν\nοὐχ ὑδρεύοντες. τοῦτο μὲν οὖν ὁμολογούμενον.\nτὴν δ᾿ ἄμπελον οὕ φασί τινες δεῖν ἢ ὑποκονίειν\nοὐδ᾿ ὅλως ἅπτεσθαι περκάζοντος τοῦ βότρυος,\nἀλλ᾿ εἴπερ ὅταν ἀπομελανθῇ. οἱ δὲ τὸ ὅλον μηδὲ\nτότε πλὴν ὅσον ὑποτῖλαι τὴν βοτάνην· ὑπὲρ μὲν\nοὖν τούτων ἀμφισβητοῦσιν.\nἘὰν δέ τι μὴ φέρῃ καρπὸν ἀλλ᾿ εἰς βλάστησιν\nτρέπηται, σχίζουσι τοῦ στελέχους τὸ κατὰ γῆν\nκαὶ λίθον ἐντιθέασιν ὅπως ἂν ῥαγῇ, καί φασι\nφέρειν. ὁμοίως δὲ καὶ ἐάν τις τῶν ῥιζῶν τινας\nπεριτέμῃ, δι᾿ ὃ καὶ τῶν ἀμπέλων ὅταν τραγῶσι\nτοῦτο ποιοῦσι τὰς ἐπιπολῆς. τῶν δὲ συκῶν\nπρὸς τῷ περιτέμνειν καὶ τέφραν περιπάττουσι\nκαὶ κατασχάζουσι τὰ στελέχη καί φασι φέρειν\nμᾶλλον. ἀμυγδαλῇ δὲ καὶ πάτταλον ἐγκόψαντες\n\n\n\n\n\nσιδηροῦν ὅταν τετράνωσιν ἄλλον ἀντεμβάλλουσι\nδρύῖνον καὶ τῇ γῇ κρύπτουσιν· ὃ καὶ καλοῦσί\nτινες κολάζειν ὡς ὑβρίζον τὸ δένδρον.\nΤαὐτὸν δὲ τοῦτο καὶ ἐπὶ τῆς ἀπίου καὶ ἐπ᾿\nἄλλων τινὲς ποιοῦσιν. ἐν Ἀρκαδίᾳ δὲ καὶ\nεὐθύνειν καλοῦσι τὴν ὄαν· πολὺ γὰρ τὸ δένδρον\nτοῦτο παρ᾿ αὐτοῖς ἐστι. καί φασιν, ὅταν πάθῃ\nτοῦτο, τὰς μὲν μὴ φερούσας φέρειν τὰς δὲ μὴ\nπεττούσας ἐκπέττειν καλῶς. ἀμυγδαλῆν δὲ καὶ\nἐκ πικρᾶς γίγνεσθαι γλυκεῖαν, ἐάν τις περιορύξας\nτὸ στέλεκχος καὶ τιτράνας ὅσον τε παλαιστιαῖον\nτὸ πανταχόθεν ἀπορρέον δάκρυον ἐπὶ ταὐτὸ ἐᾷ\nκαταρρεῖν. τοῦτο μὲν οὖν ἂν εἴη πρός τε τὸ φέρειν\nἄμα καὶ πρὸς τὸ εὐκαρπεῖν.\nVIII. Ἀποβάλλει δὲ πρὸ τοῦ πέψαι τὸν καρπὸν\nἀμυγδαλῆ μηλέα ῥόα ἄπιος καὶ μάλιστα δὴ\nπάντων συκῆ καὶ φοῖνιξ, πρὸς ἃ καὶ τὰς βοηθείας\nζητοῦσι· ὅθεν καὶ ὁ ἐρινασμός· ἐκ γὰρ τῶν\nἐκεῖ κρεμαννυμένων ἐρινῶν ψῆνες ἐκδυόμενοι κατεσθίουσι\nκαὶ πιαίνουσι τὰς κορυφάς. διαφέρουσι\nδὲ καὶ αἱ χῶραι πρὸς τὰς ἀποβολάς· περὶ γὰρ\nἸταλίαν οὔ φασιν ἀποβάλλειν, δι᾿ οὐδ᾿ ἐρινάζουσιν·\n\n\n\n\n\n\n\nοὐδ᾿ ἐν τοῖς καταβορείοις καὶ λεπτογείοις,\nοἷον ἐπὶ Φαλύκῳ τῆς Μεγαρίδος· οὐδὲ τῆς\nΚορινθίας ἔν τισι τόποις. ὡσαύτως δὲ καὶ ἡ\nτῶν πνευμάτων κατάστασις· βορείοις γὰρ μᾶλλον\nἡ νοτίοις ἀποβάλλουσι, κἂν ψυχρότερα καὶ\nπλείω γένηται μᾶλλον· ἔτι δ᾿ αὐτῶν τῶν δένδρων\nἡ φύσις᾿ τὰ πρώϊα γὰρ ἀποβάλλει, τὰ δ᾿ ὄψια\nοὐκ ἐκβάλλει, καθάπερ ἡ Λακωνικὴ καὶ αἱ ἄλλαι.\nδι᾿ ὃ καὶ οὐκ ἐρινάζουσι ταύτας. ταῦτα μὲν\nοὖν ἔν τε τοῖς τόποις καὶ τοῖς γένεσι καὶ τῇ\nκαταστάσει τοῦ ἀέρος ἔχει τὰς διαφοράς.\nΟἱ δὲ ψῆνες ἐκδύονται μὲν ἐκ τοῦ ἐρινεοῦ,\nκαθάπερ εἴρηται· γίνονται δ᾿ ἐκ τῶν κεγχραμίδων.\nσημεῖον δὲ λέγουσιν, ὅτι ἐπειδὰν ἐκδύωσιν οὐκ\nἔνεισι κεγχραμίδες. ἐκδύονται δὲ οἱ πολλοὶ\nἐγκαταλιπόντες ἡ πόδα ἡ πτερόν. γένος δέ τι\nκαὶ ἕτερὸν ἐστι τῶν ψηνῶν, ὃ καλοῦσι κεντρίνας·\nοὗτοι δ᾿ ἀργοὶ καθάπερ κηφῆνες· καὶ τοὺς εἰσδυομένους\nτῶν ἑτέρων κτείνουσιν αὐτοὶ δὲ ἐναποθνήσκουσιν.\nἐπαινοῦσι δὲ μάλιστα τῶν ἐρινῶν\nτὰ μέλανα τὰ ἐκ τῶν πετρωδῶν χωρίων· πολλὰς\nγὰρ ἔχει ταῦτα κεγχραμίδας.\nγιγνώσκεται δὲ\nτὸ ἐρινασμένον τῷ ἐρυθρὸν εἶναι καὶ ποικίλον καὶ\nἰσχυρόν· τὸ δ᾿ ἀνερίναστον λευκὸν καὶ ἀσθενές·\nπροστιθέασι δὲ τοῖς δεομένοις ὅταν ὕσῃ. ὅπου\nδὲ πλεῖστος κονιορτός, ἐνταῦθα πλεῖστα καὶ\n\n\n\n\n\n\nἰσχυρότατα τὰ ἐρινὰ γίνεται. φασὶ δὲ ἐρινάζειν\nκαὶ τὸ πόλιον, ὁπόταν αὐτῷ καρπὸς ᾖ πολύς, καὶ\nτοὺς τῆς πτελέας κωρύκους· ἐγγίνεται γὰρ καὶ ἐν\nτούτοις θηρίδι᾿ ἄττα. κνῖπες ὅταν ἐν ταῖς συκαῖς\nγίνωνται κατεσθίουσι τοὺς ψῆνας. ἄκος δὲ τούτου\nφασὶν εἶναι τοὺς καρκίνους προσπερονᾷν· πρὸς\nγὰρ τούτους τρέπεσθαι τοὺς κνίπας. ἀλλὰ\nγὰρ δὴ ταῖς μὲν συκαῖς αὗται βοήθειαι.\nΤοῖς δὲ φοίνιξιν αἱ ἀπὸ τῶν ἀρρένων πρὸς τοὺς.\nθήλεις· οὗτοι γάρ εἰσιν οἱ ἐπιμένειν ποιοῦντες\nκαὶ ἐκπέττειν, ὃ καλοῦσί τινες ἐκ τῆς ὁμοιότητος\nὀλυνθάζειν. γίνεται δὲ τόνδε τὸν τρόπον. ὅταν\nἀνθῇ τὸ ἄρρεν, ἀποτέμνουσι τὴν σπάθην ἐφ᾿\nἧς τὸ ἄνθος εὐθὺς ὧσπερ ἔχει, τόν τε χνοῦν καὶ\nτὸ ἄνθος καὶ τὸν κονιορτὸν κατασείουσι κατὰ\nτοῦ καρποῦ τῆς θηλείας· κἂν τοῦτο πάθῃ, διατηρεῖ\nκαὶ οὐκ ἀποβάλλει. φαίνεται δ᾿ ἀμφοῖν ἀπὸ τοῦ\nἄρρενος τοῖς θήλεσι βοήθεια γίνεσθαι· θῆλυ γὰρ\nκαλοῦσι τὸ καρποφόρον· ἀλλ᾿ ἡ μὲν οἶον μῖξις·\nἡ δὲ κατ᾿ ἄλλον τρόπον.\nI. Ἐπεὶ δὲ περὶ τῶν ἡμέρων δένδρων εἴρηται.\nλεκτέον ὁμοίως καὶ περὶ τῶν ἀγρίων, εἴ τέ τι\nταὐτὸν καὶ ἕτερον ἔχουσι τοῖς ἡμέροις εἴ θ᾿ ὅλως\nἴδιον τῆς φύσεως.\nΑἱ μὲν οὖν γενέσεις ἁπλαῖ τινες αὐτῶν εἰσι·\nπάντα γὰρ ἢ ἀπὸ σπέρματος ἢ ἀπὸ ῥίζης φύεται.\nτοῦτο δ᾿ οὐχ ὡς οὐκ ἐνδεχόμενον καὶ ἄλλως, ἀλλ᾿\nἴσως διὰ τὸ μὴ πειρᾶσθαι μηδένα μηδὲ φυτεύειν·\nἐκφύοιτο δ᾿ ἂν εἰ λαμβάνοιεν τόπους ἐπιτηδείους\nκαὶ θεραπείαν τὴν ἁρμόττουσαν· ὥσπερ καὶ νῦν\nτὰ ἀλσώδη καὶ φίλυδρα, λέγω δ᾿ οἷον πλάτανον\nἰτέαν λεύκην αἴγειρον πτελέαν· ἅπαντα γὰρ\nταῦτα καὶ τὰ τοιαῦτα φυτευόμενα βλαστάνει καὶ\nτάχιστα καὶ κάλλιστα ἀπὸ τῶν παρασπάδων,\nὥστε καὶ μεγάλας οὔσας ἤδη καὶ ἰσοδένδρους ἄν\nτις μεταθῇ διαμένειν· φυτεύεται δὲ τὰ πολλὰ\nαὐτῶν καὶ καταπηγνύμενα, καθάπερ ἡ λεύκη καὶ\nἡ αἴγειρος.\nΤούτων μὲν οὖν πρὸς τῇ σπερματικῇ καὶ τῇ\nἀπὸ τῶν ῥιζῶν καὶ αὕτη γένεσίς ἐστι· τῶν δὲ\n\n\n\nἄλλων ἐκεῖναι· πλὴν ὅσα μόνον ἀπὸ σπέρματος\nφύεται, καθάπερ ἐλάτη πεύκη πίτυς. ὅσα δὲ ἔχει\nσπέρμα καὶ καρπόν, κἂν ἀπὸ ῥίζης γίνηται, καὶ\nἀπὸ το ύτων· ἐπεὶ καὶ τὰ δοκοῦντα ἄκαρπα εἶναι\nγεννᾶν φασιν, οἶον πτελέαν ἰτέαν. σημεῖον δὲ\nλέγουσιν οὐ μόνον ὅτι φύεται πολλὰ τῶν ῥιζῶν\nἀπηρτημένα καθ᾿ οὓς ἂν ᾖ τόπους, ἀλλὰ καὶ τὰ\nσυμβαίνοντα θεωροῦντες, οἷον ἐν Φενεῷ τῆς\nἈρκαδίας, ὡς ἐξερράγη τὸ συναθροισθὲν ὕδωρ ἐν\nτῷ πεδίῳ φραχθέντων τῶν βερέθρων· ὅπου μὲν\nἐγγὺς ἦσαν ἰτέαι πεφυκυῖαι τοῦ καταποθέντος\nτόπου, τῷ ὑστέρῳ ἔτει μετὰ τὴν ἀναξήρανσιν\nἐνταῦθα αὖθις ἀναφῦναί φασιν ἰτέαν· ὅπου δὲ\nπτελέαι αὖθις πτελέας, καθάπερ καὶ ὅπου πεῦκαι\nκαὶ ἔλαται πεύκας καὶ ἐλάτας, ὥσπερ μιμουμένων\nκἀκείνων.\nἈλλὰ τὴν ἰτέαν ταχὺ προκαταβάλλειν πρὸ\nτοῦ τελείως ἁδρῦναι καὶ πέψαι τὸν καρπόν·\nδι᾿ ὃ καὶ τὸν ποιητὴν οὐ κακῶς προσαγορεύειν\nαὐτὴν ὠλεσίκαρπον.\nΤῆς δὲ πτελέας κἀκεῖνο σημεῖον ὑπολαμβάνουσιν·\nὅταν γὰρ ἀπὸ τῶν πνευμάτων εἰς τοὺς\nἐχομένους τόπους ὁ καρπὸς ἀπενεχθῇ, φύεσθαί\nφασι. παραπλήσιον δὲ ἔοικεν εἶναι τὸ συμβαῖνον\nὃ καὶ ἐπὶ τῶν φρυγανικῶν καὶ ποιωδῶν τινών\nἐστιν· οὐκ ἐχόντων γὰρ σπέρμα φανερόν, ἀλλὰ\n\n\n\n\nτῶν μὲν οἶον χνοῦν τῶν δ᾿ ἄνθος, ὥσπερ τὸ θύμον.\nὅμως ἀπὸ τούτων βλαστάνουσιν. ἐπεὶ ἥ γε\nπλάτανος ἔχει φανερῶς καὶ ἀπὸ τούτων φύεται.\nτοῦτο δ᾿ ἐξ ἄλλων τε δῆλον κἀκεῖνο μέγιστον\nσημεῖον· ὤφθη γὰρ ἤδη ποτὲ πεφυκυῖα πλάτανος\nἐν τρίποδι χαλκῷ.\nΤαύτας τε δὴ τὰς γενέσεις ὑποληπτέον εἶναι\nτῶν ἀγρίων καὶ ἔτι τὰς αὐτομάτους, ἃς καὶ οἱ\nφυσιολόγοι λέγουσιν· Ἀναξαγόρας μὲν τὸν ἀέρα\nπάντων φάσκων ἔχειν σπέρματα καὶ ταῦτα\nσυγκαταφερόμενα τῷ ὕδατι γεννᾶν τὰ φυτά·\nΔιογένης δὲ σηπομένου τοῦ ὕδατος καὶ μίξιν\nτινὰ λαμβάνοντος πρὸς τὴν γῆν· Κλείδημος δὲ\nσυνεστάναι μὲν ἐκ τῶν αὐτῶν τοῖς ζώοις, ὅσῳ\nδὲ θολερωτέρων καὶ ψυχροτέρων τοσοῦτον ἀπέχειν\nτοῦ ζῶα εἶναι. λέγουσι δέ τινες καὶ ἄλλοι περὶ\nτῆς γενέσεως.\nἈλλ᾿ αὕτη μὲν ἀπηρτημένη πώς ἐστι τῆς\nαἰσθήσεως. ἄλλαι δὲ ὁμολογούμεναι καὶ ἐμφανεῖς,\nοἷον ὅταν ἔφοδος γένηται ποταμοῦ παρεκβάντος\nτὸ ῥεῖθρον ἡ καὶ ὅλως ἑτέρωθι ποιησαμένου,\nκαθάπερ ?? Νέσος ἐν τῇ Ἀβδηρίτιδι πολλάκις\nμεταβαίνει, καὶ ἄμα τῇ μεταβάσει τοσαύτην\nὕλην συγγεννᾷ τοῖς τόποις, ὥστε τῷ τρίτῳ ἔτει\nσυνηρεφεῖν. καὶ πάλιν ὅταν ἐπομβρίαι κατάσχωσι\nπλείω χρόνον· καὶ γὰρ ἐν ταύταις βλαστήσεις\nγίνονται φυτῶν. ἔοικε δὲ ἡ μὲν τῶν ποταμῶν\nἔφοδος ἐπάγειν σπέρματα καὶ καρπούς, καὶ τοὺς\nὀχετούς φασι τὰ τῶν ποιωδῶν· ἡ δ᾿ ἐπομβρία\n\n\n\n\n\nτοῦτο ποιεῖ ταὐτό· συγκαταφέρει γὰρ πολλὰ\nτῶν σπερμάτων, καὶ ἄμα σῆψίν τινα τῆς γῆς καὶ\nτοῦ ὕδατος· ἐπεὶ καὶ ἡ μίξις αὐτὴ τῆς Αἰγυπτίας\nγῆς δοκεῖ τινα γεννᾶν ὕλην.\nἐνιαχοῦ δε, ἂν μόνον\nὑπεργάσωνται καὶ κινήσωσιν, εὐθὺς ἀναβλαστάνει\nτὰ οἰκεῖα τῆς χώρας, ὥσπερ ἐν Κρήτῃ κυπάριττοι.\nγίνεται δὲ παραπλήσιόν τι τούτῳ καὶ ἐν τοῖς\nἐλάττοσιν· ἄμα γὰρ κινουμένης ἀναβλαστάνει\nπόα τις ἐν ἑκάστοις. ἐν δὲ τοῖς ἡμιβρόχοις ἐὰν\nὑπονεάσῃς φαίνεσθαί φασι τρίβολον. αὗται μὲν\nοὖν ἐν τῇ μεταβολῇ τῆς χώρας εἰσίν, εἴτε καὶ\nἐνυπαρχόντων σπερμάτων εἴτε καὶ αὐτῆς πως\nδιατιθεμένης· ὅπερ ἴσως οὐκ ἄτοπον ἐγκατακλειομένων\nἅμα τῶν ὑγρῶν· ἐνιαχοῦ δὲ καὶ ὑδάτων\nἐπιγινομένων ἰδιώτερον ἀνατεῖλαι ὕλης πλῆθος,\nὥσπερ ἐν Κυρήνῃ πιττώδους τινὸς γενομένου καὶ\nπαχέος· οὕτως γὰρ ἀνεβλάστησεν ἡ πλησίον ὕλη\nπρότερον οὐκ οὖσα. φασὶ δὲ καὶ τό γε σίλφιον\nοὐκ ὂν πρότερον ἐκ τοιαύτης τινὸς αἰτίας φανῆναι.\nτρόποι μὲν οὖν τοιοῦτοι τῶν τοιούτων\nγενέσεων.\nII. Πάντα δὲ κάρπιμα ἢ ἄκαρπα, καὶ ἀείφυλλα\nἢ φυλλοβόλα, καὶ ἀνθοῦντα ἢ ἀνανθῆ· κοιναὶ\n\n\n\n\n\nγάρ τινες διαιρέσεις ἐπὶ πάντων εἰσὶν ὁμοίως\nἡμέρων τε καὶ ἀγρίων. ἴδια δὲ πρὸς τὰ ἥμερα\nτῶν ἀγρίων ὀψικαρπία τε καὶ ἰσχὺς καὶ πολυκαρπία\nτῷ προφαίνειν· πεπαίνει τε γὰρ ὀψιαίτερον\nκαὶ τὸ ὅλον ἀνθεῖ καὶ βλαστάνει ὡς ἐπὶ τὸ\nπᾶν· καὶ ἰσχυρότερα τῇ φύσει· καὶ προφαίνει\nμὲν πλείω καρπὸν ἐκπέττει δ᾿ ἧττον, εἰ μὴ καὶ\nπάντα ἀλλά γε τὰ ὁμογενῆ, οἷον ἐλάας καὶ ἀπίου\nκότινος καὶ ἀχράς. ἅπαντα γὰρ οὕτως, πλὴν\nεἴ τι σπάνιον, ὥσπερ ἐπὶ τῶν κρανείων καὶ τῶν\nοὔων· ταῦτα γὰρ δή φασι πεπαίτερα καὶ ἡδύτερα\nτὰ ἄγρια τῶν ἡμέρων εἶναι· καὶ εἰ δή τι ἄλλο μὴ\nπροσδέχεται γεωργίαν ἢ δένδρον ἡ καί τι τῶν\nἐλαττόνων, οἷον τὸ σίλφιον καὶ ἡ κάππαρις καὶ\nτῶν χεδροπῶν ὁ θέρμος, ὃ καὶ μάλιστ᾿ ἄν τις\nἄγρια τὴν φύσιν εἴποι.\nτὸ γὰρ μὴ προσδεχόμενον\nἡμέρωσιν, ὥσπερ ἐν τοῖς ζώοις, τοῦτο ἄγριον τῇ\nφύσει. καίτοι φησὶν Ἵππων ἅπαν καὶ ἥμερον\nκαὶ ἄγριον εἶναι, καὶ θεραπευόμενον μὲν ἥμερον\nμὴ θεραπευόμενον δὲ ἄγριον, τῇ μὲν ὀρθῶς λέγων\nτῇ δὲ οὐκ ὀρθῶς. ἐξαμελούμενον γὰρ ἅπαν\nχεῖρον γίνεται καὶ ἀπαγριοῦται, θεραπευόμενον\nδὲ οὐχ ἅπαν βέλτιον, ὥσπερ εἴρηται. ὃ δὴ\nχωριστέον καὶ τὰ μὲν ἄγρια τὰ δ᾿ ἥμερα λεκτέον,\n\n\n\n\n\nὥσπερ τῶν ζώων τὰ συνανθρωπευόμενα καὶ τὰ\nδεχόμενα τιθασείαν.\nἈλλὰ τοῦτο μὲν οὐδὲν ἴσως διαφέρει ποτέρως\nῥητέον. ἅπαν δὲ τὸ ἐξαγριούμενον τοῖς τε\nκαρποῖς χεῖρον γίνεται καὶ αὐτὸ βραχύτερον\nκαὶ φύλλοις καὶ κλωσὶ καὶ φλοιῷ καὶ τῇ ὅλῃ\nμορφῇ· καὶ γὰρ πυκνότερα καὶ οὐλότερα καὶ\nσκληρότερα καὶ ταῦτα καὶ ὅλη ἡ φύσις γίνεται,\nὡς ἐν τούτοις μάλιστα τῆς διαφορᾶς τῶν ἡμέρων\nκαὶ τῶν ἀγρίων γινομένης. δι᾿ ὃ καὶ ὅσα τῶν\nἡμερουμένων τοιαῦτα τυγχάνει, ταῦτα ἄγριά\nφασιν εἶναι, καθάπερ τὴν πεύκην καὶ τὴν κυπάριττον,\nἡ ὅλως ἡ τὴν ἄρρενα, καὶ τὴν καρύαν δὲ\nκαὶ τὴν διοσβάλανον.\nἜτι τε τῷ φιλόψυχρα καὶ ὀρεινὰ μᾶλλον εἶναι·\nκαὶ γὰρ τοῦτο λαμβάνεται πρὸς τὴν ἀγριότητα\nτῶν δένδρων καὶ ὅλως τῶν φυτῶν, εἴτ᾿ οὖν καθ᾿\nαὑτὸ λαμβανόμενον εἴτε κατὰ συμβεβηκός.\nὉ μὲν οὖν τῶν ἀγρίων ἀφορισμὸς εἴθ᾿ οὕτως\nἡ καὶ ἄλλως ληπτέος, οὐδὲν ἄν ἴσως διενέγκοι\nπρὸς τὰ νῦν· ἐκεῖνο δὲ ἀληθές, ὥς γε τῷ τύπῳ\nκαὶ ἁπλῶς εἰπεῖν, ὅτι μᾶλλον ὀρεινὰ τὰ ἄγρια καὶ\nεὐθενεῖ τὰ πλείω καὶ μᾶλλον ἐν τούτοις τοῖς\nτόποις, ἐὰν μή τις λαμβάνῃ τὰ φίλυδρα καὶ\nπαραποτάμια καὶ ἀλσώδη. ταῦτα γὰρ καὶ τὰ\nτοιαῦτα τυγχάνει πεδεινὰ μᾶλλον.\nοὐ μὴν ἀλλ᾿\nἔν γε τοῖς μεγάλοις ὄρεσιν, οἶον Παρνησῷ τε\nκαὶ Κυλλήνῃ καὶ Ὀλύμπῳ τῷ Πιερικῷ τε καὶ\nτῷ Μυσίῳ καὶ εἴ που τοιοῦτον ἕτερον, ἅπαντα\n\n\n\nφύεται διὰ τὴν πολυειδίαν τῶν τόπων· ἔχουσι\nγὰρ καὶ λιμνώδεις καὶ ἐνύγρους καὶ ξηροὺς καὶ\nγεώδεις καὶ πετρώδεις καὶ τοὺς ἀνὰ μέσον λειμῶνας\nκαὶ σχεδὸν ὅσαι διαφοραὶ τῆς γῆς· ἔτι δὲ\nτοὺς μὲν κοίλους καὶ εὐδιεινοὺς τοὺς δὲ μετεώρους\nκαὶ προσηνέμους· ὥστε δύνασθαι παντοῖα καὶ τὰ\nἐν τοῖς πεδίοις φέρειν.\nΟὐδὲν δ᾿ ἄτοπον οὐδ᾿ εἰ ἔνια μὴ οὕτω πάμφορα\nτῶν ὀρῶν, ἀλλ᾿ ἰδιωτέρας τινὸς ὕλης ἢ πάσης ἢ τῆς\nπλείστης, οἷον ἐν τῇ Κρήτῃ τὰ Ἰδαῖα· κυπάριττος\nγὰρ ἐκεῖ· καὶ τὰ περὶ Κιλικίαν καὶ Συρίαν, ἐι\nοἷς κέδρος· ἐνιαχοῦ δὲ τῆς Συρίας τέρμινθος. αἱ\nγὰρ διαφοραὶ τῆς χώρας τὴν ἰδιότητα ποιοῦσιν.\nἀλλ᾿ εἴρηται τὸ ἴδιον ὡς ἐπὶ πᾶν.\nIII. Ἴδια δὲ τὰ τοιάδε τῶν ὀρεινῶν, ἃ ἐν τοῖς\nπεδίοις οὐ φύεται, περὶ τὴν Μακεδονίαν ἐλάτη\nπεύκη πίτυς ἀγρία φίλυρα ζυγία φηγὸς πύξος\nἀνδράχλη μίλος ἄρκευθος τέρμινθος ἐρινὸς\nφιλύκη ἀφάρκη καρύα διοσβάλανος πρῖνος. τὰ\nδὲ καὶ ἐν τοῖς πεδίοις μυρίκη πτελέα λεύκη ἰτέα\nαἴγειρος κρανεία θηλυκρανεία κλήθρα δρῦς λακάρη\nἀχρὰς μηλέα ὀστρύα κήλαστρον μελία παλίουρος\nὀξυάκανθος σφένδαμνος, ἣν ἐν μὲν τῷ\n\n\n\n\n\nὄρει πεφυκυῖαν ζυγίαν καλοῦσιν, ἐν δὲ τῷ πεδίῳ\nγλεῖνον. οἱ δ᾿ ἄλλως διαιροῦσι καὶ ἕτερον ποιοῦσιν\nεἶδος σφενδάμνου καὶ ζυγίας.\nἍπαντα δὲ ὅσα κοινὰ τῶν ὀρῶν καὶ τῶν\nπεδίων, μείζω μὲν καὶ καλλίω τῇ ὄψει τὰ ἐν τοῖς\nπεδίοις γίνεται, κρείττω δὲ τῇ χρείᾳ τῇ τε τῶν\nξύλων καὶ τῇ τῶν καρπῶν τὰ ὀρεινά· πλὴν\nἀχράδος καὶ ἀπίου καὶ μηλέας· αὗται δ᾿ ἐν τοῖς\nπεδίοις κρείττους οὐ μόνον τοῖς καρποῖς ἀλλὰ καὶ\nτοῖς ξύλοις· ἐν γὰρ τοῖς ὄρεσι μικραὶ καὶ ὀζώδεις\nκαὶ ἀκανθώδεις γίνονται· πάντα δὲ καὶ ἐν τοῖς\nὄρεσιν, ὅταν ἐπιλάβωνται τῶν οἰκείων τόπων, καὶ\nκαλλίω φύεται καὶ εὐθενεῖ μᾶλλον· ὡς δὲ ἀπλῶς\nεἰπεῖν τὰ ἐν τοῖς ὁμαλέσι τῶν ὀρῶν καὶ μάλιστα.\nτῶν δὲ ἄλλων τὰ ἐν τοῖς κάτω καὶ κοίλοις· τὰ δ᾿\nἐπὶ τῶν ἄκρων χείριστα, πλὴν εἴ τι τῇ φύσει\nφιλόψυχρον· ἔχει δὲ καὶ ταῦτ᾿ αὖ τινα διαφορὰν\nἐν τοῖς ἀνομοίοις τῶν τόπων, ὑπὲρ ὧν ὕστερον\nλεκτέον· νῦν δὲ διαιρετέον ἕκαστον κατὰ τὰς διαφορὰς\nτὰς εἰρημένας.\nἈείφυλλα μὲν οὖν ἐστι τῶν ἀγρίων ἃ καὶ\nπρότερον ἐλέχθη, ἐλάτη πεύκη πίτυς ἀγρία πύξος\nἀνδράχλη μίλος ἄρκευθος τέρμινθος φιλύκη\nἀφάρκη δάφνη φελλόδρυς κήλαστρον ὀξυάκανθος\nπρῖνος μυρίκη· τὰ δὲ ἄλλα πάντα φυλλοβολεῖ·\nπλὴν εἴ τι περιττὸν ἐνιαχοῦ, καθάπερ ἐλέχθη περὶ\nτῆς ἐν τῇ Κρήτῃ πλατάνου καὶ δρυὸς καί εἴ που\nτόπος τις ὅλως εὔτροφος.\nΚάρπιμα δὲ τὰ μὲν ἄλλα πάντα· περὶ δὲ ἰτέας\nκαὶ αἰγείρου καὶ πτελέας, ὥσπερ ἐλέχθη, διαμφισβητοῦσιν.\nἔνιοι δὲ τὴν αἴγειρον μόνην ἀκαρπεῖν\nφασιν, ὥσπερ καὶ οἱ ἐν Ἀρκαδίᾳ, τὰ δὲ ἄλλα\nπάντα τὰ ἐν τοῖς ὄρεσι καρποφορεῖν. ἐν Κρήτῃ\nδὲ καὶ αἴγειροι κάρπιμοι πλείους εἰσί· μία μὲν ἐν\nτῷ στομίῳ τοῦ ἄντρου τοῦ ἐν τῇ Ἴδῃ, ἐν ᾧ τὰ\nἀναθήματα ἀνάκειται, ἄλλη δὲ μικρὰ πλησίον·\nἀπωτέρω δὲ μάλιστα δώδεκα σταδίους περί τινα\nκρήνην Σαύρου καλουμένην πολλαί. εἰσὶ δὲ καὶ\nἐν τῷ πλησίον ὄρει τῆς Ἴδης ἐν τῷ Κινδρίῳ\nκαλουμένῳ καὶ περὶ Πραισίαν δὲ ἐν τοῖς ὄρεσιν.\nοἱ δὲ μόνον τῶν τοιούτων τὴν πτελέαν κάρπιμον\nεἶναί φασι, κσθάπερ οἱ περὶ Μακεδονίαν.\nΜεγάλη δὲ διαφορὰ πρὸς καρπὸν καὶ ἀκαρπίαν\nκαὶ ἡ τῶν τόπων φύσις, ὥσπερ ἐπί τε τῆς περσέας\nἔχει καὶ τῶν φοινίκων· ἡ μὲν ἐν Αἰγύπτῳ καρποφορεῖ\nκαὶ εἴ που τῶν πλησίον τόπων, ἐν Ῥόδῳ δὲ\nμέχρι τοῦ ἀνθεῖν μόνον ἀφικνεῖται. ὁ δὲ φοῖνιξ\nπερὶ μὲν Βαβυλῶνα θαυμαστός, ἐν τῇ Ἑλλάδι δὲ\nοὐδὲ πεπαίνει, παρ᾿ ἐνίοις δὲ ὅλως οὐδὲ προφαίνει\nκαρπόν.\nὉμοίως δὲ καὶ ἕτερα πλείω τοιαῦτ᾿ ἐστίν· ἐπεὶ\nκαὶ τῶν ἐλαττόνων ποαρίων καὶ ὑλημάτων ἐν τῇ\n\n\n\n\n\nαὐτῇ χώρᾳ καὶ συνόρῳ χώρᾳ τὰ μὲν κάρπιμα τὰ\nδ᾿ ἄκαρπα γίνεται· καθάπερ καὶ τὸ κενταύριον ἐν\nτῇ Ἠλείᾳ, τὸ μὲν ἐν τῇ ὀρεινῇ κάρπιμον, τὸ δ᾿ ἐν\nτῷ πεδίῳ ἄκαρπον ἀλλὰ μόνον ἀνθεῖ, τὸ δ᾿ ἐν τοῖς\nκοίλοις τόποις οὐδ᾿ ἀνθεῖ πλὴν κακῶς. δοκεῖ δ᾿\nοὖν καὶ τῶν ἄλλων τῶν ὁμογενῶν καὶ ἐν μιᾷ\nπροσηγορίᾳ τὸ μὲν ἄκαρπον εἶναι τὸ δὲ κάρπιμον,\nοἷον πρῖνος ὁ μὲν κάρπιμος ὁ δ᾿ ἄκαρπος· καὶ\nκλήθρα δὲ ὡσαύτως· ἀνθεῖ δ᾿ ἄμφω.\nσχεδὸν δὲ\nὅσα καλοῦσιν ἄρρενα τῶν ὁμογενῶν ἄκαρπα· καὶ\nτούτων τὰ μὲν πολλὰ ἀνθεῖν φασι τὰ δ᾿ ὀλίγον\nτὰ δ᾿ ὅλως οὐδ᾿ ἀνθεῖν· τὰ δὲ ἀνάπαλιν, τὰ μὲ\nἄρρενα μόνα καρποφορεῖν, οὐ μὴν ἀλλ᾿ ἀπό γε\nτῶν ἀνθῶν φύεσθαι τὰ δένδρα, καθάπερ καὶ ἀπὸ\nτῶν καρπῶν ὅσα κάρπιμα· καὶ ἐν ἀμφοῖν οὕτως\nἐνίοτε πυκνὴν εἶναι τὴν ἔκφυσιν ὥστε τοὺς\nὀρεοτύπους οὐ δύνασθαι διῖέναι μὴ\nὁδοποιησαμένους.\nἈμφισβητεῖται δὲ καὶ περὶ τῶν ἀνθῶν ἐνίων,\nὥσπερ εἴπομεν. οἱ μὲν γὰρ καὶ δρῦν ἀνθεῖν\nοἴονται καὶ τὴν Ἡρακλεῶτιν καρύαν καὶ διοσβάλανον,\nἔτι δὲ πεύκην καὶ πίτυν· οἱ δ᾿ οὐδὲν\nτούτων, ἀλλὰ τὸν ἴουλον τὸν ἐν ταῖς καρύαις καὶ\nτὸ βρύον τὸ δρύῖνον καὶ τὸν κύτταρον τὸν πίτυῖνον\n\n\n\n\n\n\nὅμοιον καὶ ἀνάλογον εἶναι τοῖς προαποπτώτοις\nἐρινοῖς. οἱ δὲ περὶ Μακεδονίαν οὐδὲ\nταῦτά φασιν ἀνθεῖν ἄρκευθον ὀξύην ἀρίαν σφένδαμνον.\nἔνιοι δὲ τὰς ἀρκεύθους δύο εἶναι, καὶ τὴν\nμὲν ἑτέραν ἀνθεῖν μὲν ἄκαρπον δ᾿ εἶναι, τὴν δὲ\nἑτέραν οὐκ ἀνθεῖν μὲν καρπὸν δὲ φέρειν εὐθὺς\nπροφαινόμενον, ὥσπερ καὶ τὰς συκᾶς τὰ ἐρινά.\nσυμβαίνει δ᾿ οὖν ὥστε ἐπὶ δύο ἔτη τὸν καρπὸν\nἔχειν μόνον τοῦτο τῶν δένδρων. ταῦτα μὲν οὖν\nἐπισκεπτέον.\nIV. Ἡ δὲ βλάστησις τῶν μὲν ἅμα γίνεται καὶ\nτῶν ἡμέρων, τῶν δὲ μικρὸν ἐπιλειπομένη, τῶν δ᾿\nἤδη πλέον, ἁπάντων δὲ κατὰ τὴν ἠρινὴν ὥραν.\nἀλλὰ τῶν καρπῶν ἡ παραλλαγὴ πλείων· ὥσπερ\nδὲ καὶ πρότερον εἴπομεν, οὐ κατὰ τὰς βλαστήσεις\nαἱ πεπάνσεις ἀλλὰ πολὺ διαφέρουσιν· ἐπεὶ καὶ\nτῶν ὀψικαρποτέρων, ἃ δή τινές φασιν ἐνιαυτοφορεῖν,\nοἷον ἄρκευθον καὶ πρῖνον, ὅμως αἱ βλαστήσεις\nτοῦ ἦρος. αὐτὰ δ᾿ αὑτῶν τὰ ὁμογενῆ τῷ\nπρότερον καὶ ὕστερον διαφέρει κατὰ τοὺς τόπους·\nπρῶτα μὲν γὰρ βλαστάνει τὰ ἐν τοῖς ἕλεσιν, ὡς\nοἱ περὶ Μακεδονίαν λέγουσι, δεύτερα δὲ τὰ ἐν τοῖς\nπεδίοις, ἔσχατα δὲ τὰ ἐν τοῖς ὄρεσιν.\nΑὐτῶν δὲ τῶν καθ᾿ ἕκαστα δένδρων τὰ μὲν\n\n\n\n\nσυναναβλαστάνει τοῖς ἡμέροις, οἷον ἀνδράχλη\nἀφάρκη· ἀχρὰς δὲ μικρῷ ὕστερον τῆς ἀπίου. τὰ\nδὲ καὶ πρὸ ζεφύρου καὶ μετὰ πνοὰς εὐθὺ ζεφύρου.\nκαὶ πρὸ ζεφύρου μὲν κρανεία καὶ θηλυκρανεία,\nμετὰ ζέφυρον δὲ δάφνη κλήθρα, πρὸ ἰσημερίας δὲ\nμικρὸν φίλυρα ζυγία φηγὸς συκῆ· πρωΐβλαστα\nδὲ καὶ καρύα καὶ δρῦς καὶ ἀκτέος· ἔτι δὲ μᾶλλον\nτὰ ἄκαρπα δοκοῦντα καὶ ἀλσώδη, λεύκη πτελέα\nἰτέα αἴγειρος· πλάτανος δὲ μικρῷ ὀ ψιαίτερον\nτούτων. τὰ δὲ ἄλλα ὥσπερ ἐνισταμένου τοῦ\nἦρος, οἷον ἐρινεὸς φιλύκη ὀξυάκανθος παλίουρος\nτέρμινθος καρύα διοσβάλανος· μηλέα δ᾿ ὀψίβλαστος·\nὀψιβλαστότατον δὲ σχεδὸν ἴψος ἀρία\nτετραγωνία θύεια μίλος. αἱ μὲν οὖν βλαστήσεις\nοὕτως ἔχουσιν.\nΑἱ δὲ ἀνθήσεις ἀκολουθοῦσι μὲν ὡς εἰπεῖν κατὰ\nλόγον, οὐ μὴν ἀλλὰ παραλλάττουσι, μᾶλλον δὲ\nκαὶ ἐπὶ πλέον ἡ τῶν καρπῶν τελείωσις. κρανεία\nμὲν γὰρ ἀποδίδωσι περὶ τροπὰς θερινὰς ἡ πρώιος\nσχεδὸν ὥσπερ πρῶτον· ἡ δ᾿ ὄψιος, ἣν δή τινες\nκαλοῦσι θηλυκρανείαν, μετ᾿ αὐτὸ τὸ μετόπωρον·\nἔστι δὲ ὁ ταύτης καρπὸς ἄβρωτος καὶ τὸ ξύλον\nἀσθενὲς καὶ χαῦνον· τοσαυτη δὴ διαφορὰ περὶ\nἄμφω.\n4 τέρμινθος δὲ περὶ πυροῦ ἀμητὸν ἢ μικρῷ\n\n\n\n\n\nὀψιαίτερον ἀποδίδωσι καὶ μελία καὶ σφένδαμνος\nτοῦ θέρους τὸν καρπόν· κλήθρα δὲ καὶ καρύα καὶ\nἀχράδων τι γένος μετοπώρου· δρῦς δὲ καὶ διοσβάλανος\nὀψιαίτερον ἔτι περὶ Πλειάδος δύσιν,\nὡσαύτως δὲ καὶ φιλύκη καὶ πρῖνος καὶ παλίουρος\nκαὶ ὀξυάκανθος μετὰ Πλειάδος δύσιν· ἡ δ᾿ ἀρία\nχειμῶνος ἀρχομένου· καὶ ἡ μηλέα μὲν τοῖς πρώτοις\nψύχεσιν, ἀχρὰς δὲ ὀψία χειμῶνος· ἀνδράχλη δὲ\nκαὶ ἀφάρκη τὸ μὲν πρῶτον πεπαίνουσιν ἅμα τῷ\nβότρυϊ περκάζοντι, τὸ δὲ ὕστερον, δοκεῖ γὰρ ταῦτα\nδίκαρπα, ἀρχομένου τοῦ χειμῶνος, ἐλάτη δὲ καὶ\nμίλος ἀνθοῦσι μικρὸν πρὸ ἡλίου τροπῶν· καὶ τῆς\nγε ἐλάτης τὸ ἄνθος κρόκινον καὶ ἄλλως καλόν·\nτὸν δὲ καρπὸν ἀφιᾶσι μετὰ δύσιν Πλειάδος.\nπεύκη δὲ καὶ πίτυς προτεροῦσι τῇ βλαστήσει\nμικρόν, ὅσον πεντεκαίδεκα ἡμέραις, τοὺς δὲ καρποὺς\nἀποδιδόασι μετὰ Πλειάδα κατὰ λόγον.\nΤαῦτα μὲν οὖν μετριωτέραν μὲν ἔχει παραλλαγήν·\nπάντων δὲ πλείστην ἡ ἄρκευθος καὶ ἡ κήλαστρος\nκαὶ ἡ πρῖνος· ἡ μὲν γὰρ ἄρκευθος ἐνιαύσιον\nἔχειν δοκεῖ· περικαταλαμβάνει γὰρ ὁ νέος τὸν περυσινόν.\nὡς δέ τινές φασιν, οὐδὲ πεπαίνει, δι᾿ ὃ καὶ\nπροαφαιροῦσι καὶ χρόνον τινὰ τηροῦσιν· ἐὰν δὲ ἐᾷ\nἐπὶ τοῦ δένδρου τις, ἀποξηραίνεται.\nφασὶ δὲ καὶ τὴν\nπρῖνον οἱ περὶ Ἀρκαδίαν ἐνιαυτῷ τελειοῦν· ἅμα\nγὰρ τὸν ἔνον πεπαίνει καὶ τὸν νέον ὑποφαίνει·\nὥστε τοῖς τοιούτοις συμβαίνει συνεχῶς τὸν καρπὸν\nἔχειν. φασὶ δέ γε καὶ τὴν κήλαστρον ὑπὸ τοῦ\n\n\n\n\nχειμῶνος ἀποβάλλειν. ὀψίκαρπα δὲ σφόδρα καὶ\nφίλυρα καὶ πύξος. τὸν δὲ καρπὸν ἄβρωτον\nἔχει παντὶ ζώῳ φίλυρα θηλυκρανεία πύξος.\nὀψίκαρπα δὲ καὶ κιττὸς καὶ ἄρκευθος καὶ\nπεύκη καὶ ἀνδράχλη. ὡς δὲ οἱ περὶ Ἀρκαδίαν\nφασίν, ἔτι τούτων ὀψικαρπότερα σχεδὸν\nδὲ πάντων ὀψιαίτερα τετραγωνία θύεια μίλος.\nαἱ μὲν οὖν τῶν καρπῶν ἀποβολαὶ καὶ\nπεπάνσεις τῶν ἀγρίων τοιαύτας ἔχουσι διαφορὰς\nοὐ μόνον πρὸς τὰ ἥμερα ἀλλὰ καὶ πρὸς ἑαυτά.\nV. Συμβαίνει δ᾿ ὅταν ἄρξωνται βλαστάνειν\nτὰ μὲν ἄλλα συνεχῆ τήν τε βλάστησιν καὶ τὴν\nαὔξησιν ποιεῖσθαι, πεύκην δὲ καὶ ἐλάτην καὶ\nδρῦν διαλείπειν, καὶ τρεῖς ὁρμὰς εἶναι καὶ τρεῖς\nἀφιέναι βλαστούς, δι᾿ ὃ καὶ τρίσλοποι· πᾶν γὰρ\nδὴ δένδρον ὅταν βλαστάνῃ λοπᾷ· πρῶτον μὲν\nἄκρου ἔαρος εὐθὺς ἱσταμένου τοῦ Θαργηλιῶνος,\nἐν δὲ τῆ Ἴδῃ περὶ πεντεκαίδεκα μάλιστα ἡμέρας·\nμετὰ δὲ ταῦτα διαλιπόντα περὶ τριάκοντα ἢ\nμικρῷ πλείους ἐπιβάλλεται πάλιν ἄλλους βλαστοὺς\nἀπ᾿ ἄκρας τῆς κορυνήσεως τῆς ἐπὶ τῷ προτέρῳ\nβλαστῷ· καὶ τὰ μὲν ἄνω τὰ δ᾿ εἰς τὰ\nπλάγια κύκλῳ ποιεῖται τὴν βλάστησιν, οἷον γόνυ\n\n\n\n\n\n\n\nποιησάμενα τὴν τοῦ πρώτου βλαστοῦ κορύνην,\nὥσπερ καὶ ἡ πρώτη βλάστησις ἔχει. γίνεται δὲ\nτοῦτο περὶ τὸν Σκιρροφοριῶνα λήγοντα.\nΚατὰ δὲ ταύτην τὴν βλάστησιν καὶ ἡ κηκὶς\nφύεται πᾶσα, καὶ ἡ λευκὴ καὶ ἡ μέλαινα· φύεται\nδὲ ὡς ἐπὶ τὸ πολὺ νυκτὸς ἀθρόος· ἐφ᾿ ἡμέραν δὲ\nμίαν αὐξηθεῖσα, πλὴν τὴς πιττοειδοῦς, ἐὰν ὑπὸ\nτοῦ καύματος ληφθῇ ξηραίνεται, καὶ ἀναυξὴς ἐπὶ\nτὸ μεῖζον, ἐγίνετο γὰρ ἂν μείζων τῷ μεγέθει.\nδιόπερ τινὲς αὐτῶν οὐ μεῖζον ἔχουσι κυάμου τὸ\nμέγεθος. ἡ δὲ μέλαινα καὶ ἐπὶ πλείους ἡμέρας\nἔγχλωρός ἐστι, καὶ αὐξάνονται καὶ λαμβάνουσιν\nἔνιαι μέγεθος μήλου.\nΔιαλείποντα δὲ μετὰ τοῦτο περὶ πεντεκαίδεκα\nἡμέρας πάλιν τὸ τρίτον ἐπιβάλλεται βλαστοὺς\nἙκατομβαιῶνος, ἐλαχίστας ἡμέρας τῶν πρότερον·\nἴσως γὰρ ἓξ ἢ ἑπτὰ τὸ πλεῖστον· ἡ δὲ\nβλάστησις ὀμοία καὶ τὸν αὐτὸν τρόπον. παρελθουσῶν\nδὲ τούτων οὐκέτι εἰς μῆκος ἀλλ᾿ εἰς\nπάχος ἡ αὔξησις τρέπεται.\nΠᾶσι μὲν οὖν τοῖς δένδροις αἱ βλαστήσεις\nφανεραί, μάλιστα δὲ τῇ ἐλάτῃ καὶ τῇ πεύκῃ διὰ\nτὸ στοιχεῖν τὰ γόνατα καὶ ἐξ ἴσου τοὺς ὄζους\nἔχειν. ὥρα δὲ καὶ πρὸς τὸ τέμνεσθαι τὰ ξύλα\nτότε διὰ τὸ λοπᾶν· ἐν γὰρ τοῖς ἄλλοις καιροῖς\nοὐκ εὐπεριαίρετος ὁ φλοιός, ἀλλὰ καὶ περιαιρεθέντος\nμέλαν τὸ ξύλον γίνεται καὶ τῇ ὄψει χεῖρον·\nἐπεὶ καὶ πρός γε τὴν χρείαν οὐδέν, ἀλλὰ καὶ\n\n\n\n\n\n\nἰσχυρότερον, ἐὰν μετὰ τὴν πέπανσιν τῶν καρπῶν\nτμηθῇ.\nΤαῦτα μὲν οὖν ἴδια τῶν προειρημένων δένδρων.\nαἱ δὲ βλαστήσεις αἱ ἐπὶ Κυνὶ καὶ Ἀρκτούρῳ γινόμεναι\nμετὰ τὴν ἐαρινὴν σχεδὸν κοιναὶ πάντων·\nἔνδηλοι δὲ μᾶλλον ἐν τοῖς ἡμέροις καὶ τούτων\nμάλιστα συκῇ καὶ ἀμπέλῳ καὶ ῥοιᾷ καὶ ὅλως ὅσα\nεὐτραφῆ καὶ ὅπου χώρα τοιαύτη· δι᾿ ὃ καὶ τὴν\nἐπ᾿ Ἀρκτούρῳ πλείστην φασὶ γίνεσθαι περὶ Θετταλίαν\nκαὶ Μακεδονίαν· ἅμα γὰρ συμβαίνει καὶ\nτὸ μετόπωρον καλὸν γίνεσθαι καὶ μακρόν, ὥστ\nκαὶ τὴν μαλακότητα συμβάλλεσθαι τοῦ ἀέρος.\nἐπεὶ καὶ ἐν Αἰγύπτῳ διὰ τοῦθ᾿ ὡς εἰπεῖν αἰεὶ\nβλαστάνει τὰ δένδρα, ἢ καὶ μικρόν τινα διαλείπει\nχρόνον.\nἈλλὰ τὰ μὲν περὶ τὰς ἐπιβλαστήσεις, ὥσπερ\nεἴρηται, κοινά, τὰ δὲ περὶ τὰς διαλείψεις ἀπὸ τῆς\nπρώτης ἴδια τῶν λεχθέντων. ἴδιον δ᾿ ἐνίοις\nὑπάρχει καὶ τὸ τῆς καλουμένης κάχρυος, οἶον\nτοῖς τε προειρημένοις· ἔχει γὰρ καὶ ἐλάτη καὶ\nπεύκη καὶ δρῦς, καὶ ἔτι φίλυρα καὶ καρύα καὶ\nδιοσβάλανος καὶ πίτυς. αὗται δὲ γίνονται δρυὶ\nμὲν πρὸ τῆς βλαστήσεως ὑποφαινούσης τῆς\nἠρινῆς ὥρας. ἔστι δ᾿ ὡσπερεὶ κύησις φυλλικὴ\nμεταξὺ πίπτουσα τῆς ἐξ ἀρχῆς ἐποιδήσεως καὶ\nτῆς φυλλικῆς βλαστήσεως· τῇ δ᾿ ὄῃ ἐστὶ τοῦ\n\n\n\n\nμετοπώρου μετὰ τὴν φυλλοβολίαν εὐθὺς λιπαρά\nτις καὶ ὥσπερ ἐπωδηκυῖα, καθαπερανεὶ μέλλουσα\nβλαστάνειν, καὶ διαμένει τὸν χειμῶνα μέχρι τοῦ\nἦρος. ἡ δὲ Ἡρακλεωτικὴ μετὰ τὴν ἀποβολὴν τοῦ\nκαρποῦ φύει τὸ βοτρυῶδες ἡλίκον σκώληξ εὐμεγέθης,\nἐξ ἑνὸς μίσχου πλείω δή, ἃ καλοῦσί τινες\nἰούλους.\nτούτων ἕκαστον ἐκ μικρῶν σύγκειται\nμορίων φολιδωτῶν τῇ τάξει, καθάπερ οἱ στρόβιλοι\nτῆς πεύκης, ὥστε μὴ ἀνομοίαν εἶναι τὴν ὄψιν\nστροβίλῳ νέῳ καὶ χλωρῷ πλὴν προμηκέστερον\nκαὶ σχεδὸν ἰσόπαχες διόλου. τοῦτο δὲ αὔξεται\nτὸν χειμῶνα· (καὶ ἅμα τῷ ἦρι χάσκει τὰ φολιδωτὰ\nκαὶ ξανθὰ γίνεται), καὶ τὸ μῆκος λαμβάνει\nκαὶ τριδάκτυλον· ὅταν δὲ τοῦ ἦρος τὸ φύλλον\nβλαστάνῃ, ταῦτ᾿ ἀποπίπτει καὶ τὰ τοῦ καρύου\nκαλυκώδη περικάρπια γίνεται συμμεμυκότα κατὰ\nτοῦ μίσχου, τοσαῦτα ὅσα καὶ ἦν τὰ ἄνθη· τούτων\nδ᾿ ἐν ἑκάστῳ κάρυον ἕν. περὶ δὲ τῆς φιλύρας\nἐπισκεπτέον, καὶ εἴ τι ἄλλο καχρυοφόρον.\nVI. Ἔστι δὲ καὶ τὰ μὲν εὐαυξῆ τὰ δὲ δυσαυξῆ.\nεὐαυξῆ μὲν τά τε πάρυδρα, οἶον πτελέα πλάτανος\nλεύκη αἴγειρος ἰτέα· καί τοι περὶ ταύτης ἀμφισβητοῦσί\nτινες ὡς δυσαυξοῦς· καὶ τῶν καρποφόρων\nδὲ ἐλάτη πεύκη δρῦς. εὐαυξέστατον δὲ μίλος\n\n\n\n\n\n\n\nκαὶ λάκαρα φηγὸς ἄρκευθος σφένδαμνος ὀστρυα\nζυγία μελία κλήθρα πίτυς ἀνδράχλη κρανεία\nπύξος ἀχράς. καρποφορεῖ δ᾿ εὐθὺς ἐλάτη πεύκη\nπίτυς, κἂν ὁπηλικονοῦν μέγεθος λάβωσιν.\nἩ δὲ αὔξησις καὶ ἡ βλάστησις τῶν μὲν ἄλλων\nἄτακτος κατὰ τοὺς τόπους τῶν βλαστῶν, τῆς δ᾿\nἐλάτης ὡρισμένη καὶ συνεχὴς καὶ ὕστερον. ὅταν\nγὰρ ἐκ τοῦ στελέχους τὰ πρῶτα σχισθῇ, πάλιν ἐξ\nἐκείνου ἡ ἑτέρα σχίσις γίνεται κατὰ τὸν αὐτὸν\nτρόπον, καὶ τοῦτ᾿ ἀεὶ ποιεῖ κατὰ πάσας τὰς ἐπιβλαστήσεις.\nἐν δὲ τοῖς ἄλλοις οὐδ᾿ οἱ ὄζοι κατ᾿\nἀλλήλους πλὴν ἐπί τινων ὀλίγων, οἷον κοτίνου\nκαὶ ἄλλων· ἔχει δὲ καὶ τῇδε διαφορὰν ἡ αὔξησις\nκοινῇ πάντων ὁμοίως ἡμέρων τε καὶ ἀγρίων· τὰ\nμὲν γὰρ καὶ ἐκ τοῦ ἄκρου τῶν βλαστῶν καὶ ἐκ\nτῶν πλαγίων φύεται, καθάπερ ἄπιος ῥόα συκῆ\nμύρρινος σχεδὸν τὰ πλεῖστα· τὰ δ᾿ ἐκ τοῦ ἄκρου\nμὲν οὐκ ἀνίησιν ἐκ δὲ τῶν πλαγίων, καὶ αὐτὸ\nπροωθεῖται τὸ ὑπάρχον, ὥσπερ καὶ τὸ ὅλον στέλεχος\nκαὶ οἱ ἀκρεμόνες· συμβαίνει δὲ τοῦτο ἐπὶ\nτῆς Περσικῆς καρύας καὶ τῆς Ἡρακλεωτικῆς καὶ\nἄλλων.\nἁπάντων δὲ τῶν τοιούτων εἰς ἓν φύλλον\nἀποτελευτῶσιν οἱ βλαστοί, δι᾿ ὃ καὶ εὐλόγως οὐκ\nἐπιβλαστάνει καὶ αὐξάνεται μὴ ἔχοντα ἀρχήν.\n(ὁμοία δὲ τρόπον τινὰ ἡ αὔξησις καὶ τοῦ σίτου·\n\n\n\n\n\nκαὶ γὰρ οὗτος ἀεὶ τῇ προώσει τοῦ ὑπάρχοντος\nαὐξάνεται, κἂν κολοβωθῇ τὰ φύλλα, καθάπερ ἐν\nτοῖς ἐπιβοσκομένοις· πλὴν οὗτός γε οὐκ ἐκ τοῦ\nπλαγίου παραφύει, καθάπερ ἔνια τῶν χεδρόπων.)\nαὕτη μὲν οὖν διαφορά τις ἂν εἴη βλαστήσεως\nἅμα καὶ αὐξήσεως.\nΒαθύρριζα δὲ οὔ φασί τινες εἶναι τὰ ἄγρια διὰ\nτὸ φύεσθαι πάντα ἀπὸ σπέρματος, οὐκ ἄγαν\nὀρθῶς λέγοντες. ἐνδέχεται γὰρ ὅταν ἐμβιώσῃ\nπόρρω καθιέναι τὰς ῥίζας· ἐπεὶ καὶ τῶν λαχάνων\nτὰ πολλὰ τοῦτο ποιεῖ, καίπερ ἀσθενέστερα ὄντα\nκαὶ ἐναργῶς φυόμενα ἐν τῇ γῇ. βαθυρριζότατον\nδ᾿ οὖν δοκεῖ τῶν ἀγρίων εἶναι ἡ πρῖνος· ἐλάτη δὲ\nκαὶ πεύκη μετρίως, ἐπιπολαιότατον δὲ θραύπαλος\nκαὶ κοκκυμηλέα καὶ σποδιάς· αὕτη δ᾿ ἐστὶν\nὥσπερ ἀγρία κοκκυμηλέα. ταῦτα μὲν οὖν καὶ\nὀλιγόρριζα· ὁ δὲ θραύπαλος πολύρριζον. συμβαίνει\nδὲ τοῖς ἄλλοις τοῖς μὴ κατὰ βάθους ἔχουσι.\nκαὶ οὐχ ἥκιστα ἐλάτῃ καὶ πεύκῃ, προρρίζοις ὑπὸ\nτῶν πνευμάτων ἐκπίπτειν.\nΟἱ μὲν οὖν περὶ Ἀρκαδίαν οὕτω λέγουσιν. οἱ\nδ᾿ ἐκ τῆς Ἴδης βαθυρριζότερον ἐλάτην δρυὸς ἀλλ᾿\nἐλάττους ἔχειν καὶ εὐθυρριζοτέραν εἶναι· βαθυρριζότατον\nδὲ καὶ τὴν κοκκυμηλέαν καὶ τὴν Ἡρακλεωτικήν,\nτὰς δὲ ῥίζας λεπτὰς καὶ ἰσχυρὰς τὴν\nἩρακλεωτικήν, τὴν δὲ κοκκυμηλέαν πολύρριζον,\nἄμφω δ᾿ ἐμβιῶναι δεῖν· δυσώλεθρον δὲ τὴν\nκοκκυμηλέαν. ἐπιπολῆς δὲ σφένδαμνον καὶ\n\n\n\n\n\nὀλίγας· τὴν δὲ μελίαν πλείους καὶ εἶναι πυκνόρριζον\nκαὶ βαθύρριζον. ἐπιπολῆς δὲ καὶ ἄρκευθον\nκαὶ κέδρον· καὶ κλήθρας λεπτὰς καὶ ὁμαλεῖς·\nἔτι δ᾿ ὀξύην· καὶ γὰρ τοῦτ᾿ ἐπιπολαιόρριζον καὶ\nὀλιγόρριζον. τὴν δὲ οὔαν ἐπιπολαίους μὲν ἰσχυρὰς\nδὲ καὶ παχείας καὶ δυσωλέθρους πλήθει δὲ\nμετρίας. βαθύρριζα μὲν οὖν καὶ οὐ βαθύρριζα\nτὰ τοιαῦτ᾿ ἐστίν.\nVII. Ἀποκοπέντος δὲ τοῦ στελέχους τὰ μὲν\nἄλλα πάνθ᾿ ὡς εἰπεῖν παραβλαστάνει, πλὴν ἐὰν\nαἱ ῥίζαι πρότερον τύχωσι πεπονηκυῖαι· πεύκη\nδὲ καὶ ἐλάτη τελέως ἐκ ῥιζῶν αὐτοετεῖς αὐαίνονται\nκαὶ ἐὰν τὸ ἄκρον ἐπικοπῇ. συμβαίνει δὲ ἴδιόν\nτι περὶ τὴν ἐλάτην· ὅταν γὰρ κοπῇ ἢ κολουσθῇ\nὑπὸ πνεύματος ἢ καὶ ἄλλου τινὸς περὶ τὸ λεῖον\nτοῦ στελέχους ἔχει γὰρ μέχρι τινὸς λεῖον καὶ\nἄοζον καὶ ὁμαλὸν ἱκανὸν ἴστῳ πλοίου — περιφύεται\nμικρόν, ὑποδεέστερον εἰς ὕψος, καὶ καλοῦσιν\nοἱ μὲν ἄμφαυξιν οἱ δὲ ἀμφίφυαν, τῷ μὲν\nχρώματι μέλαν τῇ δὲ σκληρότητι ὑπερβάλλον,\nἐξ οὗ τοὺς κρατῆρας ποιοῦσιν οἱ περὶ Ἀρκαδίαν·\nτὸ δὲ πάχος οἷον ἂν τύχῃ τὸ δένδρον, ὅσῳπερ\nἂν ἰσχυρότερον καὶ ἐγχυλότερον ἢ παχύτερον.\nσυμβαίνει δὲ κἀκεῖνο ἴδιον ἐν ταὐτῷ τούτῳ περὶ\n\n\n\n\n\n\n\nτὴν ἐλάτην· ὅταν μὲν γάρ τις τοὺς ὄζους ἄπαντας\nἀφελὼν ἀποκόψῃ τὸ ἄκρον, ἀποθνήσκει ταχέως·\nὅταν δὲ τὰ κατωτέρω τὰ κατὰ τὸ λεῖον ἀφέλῃ,\nζῇ τὸ κατάλοιπον, περὶ ὃ δὴ καὶ ἡ ἄμφαυξις\nφύεται. ζῇ δὲ δῆλον ὅτι τῷ ἔγχυλον εἶναι καὶ\nχλωρόν, εἴπερ ἀπαράβλαστον. ἀλλὰ γὰρ τοῦτο\nμὲν ἴδιον τῆς ἐλάτης.\nΦέρει δὲ τὰ μὲν ἄλλα τόν τε καρπὸν τὸν\nἑαυτῶν καὶ τὰ κατ᾿ ἐνιαυτὸν ἐπιγινόμενα ταῦτα,\nφύλλον ἄνθος βλαστόν· τὰ δὲ καὶ βρύον ἢ ἕλικα·\nτὰ δὲ πλείω, καθάπερ ἥ τε πτελέα τόν τε βότρυν\nκαὶ τὸ θυλακῶδες τοῦτο, καὶ συκῆ καὶ τὰ ἐρινὰ\nτὰ προαποπίπτοντα καὶ εἴ τινες ἄρα τῶν συκῶν\nὀλυνθοφοροῦσιν· ἴσως δὲ τρόπον τινὰ καρπὸς\nοὗτος. ἀλλ᾿ ἡ Ἡρακλεωτικὴ καρύα τὸν ἴουλον\nκαὶ ἡ πρῖνος τὸν φοινικοῦν κόκκον ἡ δὲ δάφνη\nτὸ βότρυον. φέρει μὲν καὶ ἡ καρποφόρος, εἰ μὴ\nκαὶ πᾶσα ἀλλά τοι γένος τι αὐτῆς, οὐ μὴν ἀλλὰ\nπλέον ἡ ἄκαρπος, ἣν δὴ καὶ ἄρρενά τινες καλοῦσιν.\nἀλλ᾿ ἡ πεύκη τὸν προαποπίπτοντα\nκύτταρον.\nΠλεῖστα δὲ πάντων ἡ δρῦς παρὰ τὸν καρπόν,\nοἷον τήν τε κηκίδα τὴν μικρὰν καὶ τὴν ἑτέραν\n\n\n\n\n\n\nτὴν πιττώδη μέλαιναν. ἔτι δὲ συκαμινῶδες ἄλλο\nτῇ μορφῇ πλὴν σκληρὸν καὶ δυσκάτακτον.\nσπάνιον δὲ τοῦτο· καὶ ἕτερον αἰδοιώδη σχέσιν\nἔχον, τελειούμενον δ᾿ ἔτι σκληρὸν κατὰ τὴν\nἐπανάστασιν καὶ τετρυπημένον· προσεμφερὲς\nτρόπον τινὰ τοῦτ᾿ ἐστὶ καὶ ταύρου κεφαλῇ, περικαταγνύμενον\nδὲ ἔνδοθεν ἔχει πυρῆνος ἐλάας\nἰσοφυές. φύει δὲ καὶ τὸν ὑπ᾿ ἐνίων καλούμενον\nπῖλον· τοῦτο δ᾿ ἐστὶ σφαιρίον ἐριῶδες μαλακὸν\nπερὶ πυρήνιον σκληρότερον πεφυκός, ᾧ χρῶνται\nπρὸς τοὺς λύχνους· καίεται γὰρ καλῶς, ὥσπερ\nκαὶ ἡ μέλαινα κηκίς. φύει δὲ καὶ ἕτερον σφαιρίον\nκόμην ἔχον, τὰ μὲν ἄλλα ἀχρεῖον, κατὰ δὲ τὴν\nἐαρινὴν ὥραν ἐπίβαπτον χυλῷ μελιτηρῷ καὶ κατὰ\nτὴν ἁφὴν καὶ κατὰ τὴν γεῦσιν.\nΠαραφύει δ᾿ ἐνδοτέρω τῆς τῶν ῥαβδῶν μασχαλίδος\nἕτερον σφαιρίον ἄμισχον ἢ καὶ κοιλόμισχον\nἴδιον καὶ ποικίλον· τοὺς μὲν γὰρ ἐπανεστηκότας\nὀμφαλοὺς ἐπιλεύκους ἢ ἐπεστιγμένους ἔχει μέλανας\nτὸ δ᾿ ἀνὰ μέσον κοκκοβαφὲς καὶ λαμπρόν·\nἀνοιγόμενον δ᾿ ἐστὶ μέλαν καὶ ἐπίσαπρον. σπάνιον\nδὲ παραφύει καὶ λιθάριον κισσηροειδὲς ἐπὶ\nπλεῖον. ἔτι δ᾿ ἄλλο τούτου σπανιαίτερον φυλλικὸν\nσυμπεπιλημένον πρόμηκες σφαιρίον. ἐπὶ δὲ\nτοῦ φύλλου φύει κατὰ τὴν ῥάχιν σφαιρίον λευκὸν\nδιαυγὲς ὑδατῶδες, ὅταν ἁπαλὸν ᾖ· τοῦτο δὲ καὶ\n\n\n\n\nμύας ἐνίοτε ἐνδὸν ἴσχει. τελειούμενον δὲ σκλη\nρύνεται κηκίδος μικρᾶς λείας τρόπον.\nἩ μὲν οὖν δρῦς τοσαῦτα φέρει παρὰ τὸν\nκαρπόν. οἱ γὰρ μύκητες ἀπὸ τῶν ῥιζῶν καὶ\nπαρὰ τὰς ῥίζας φυόμενοι κοινοὶ καὶ ἑτέρων εἰσίν.\nὡσαύτως δὲ καὶ ἡ ἰξία· καὶ γὰρ αὕτη φύεται\nκαὶ ἐν ἄλλοις· ἀλλ᾿ οὐδὲν ἧττον, ὥσπερ ἐλέχθη.\nπλειστοφόρον ἐστίν· εἰ δέ γε δὴ καθ᾿ Ἡσίοδον\nφέρει μέλι καὶ μελίττας, ἔτι μᾶλλον· φαίνεται δ᾿\nοὖν καὶ ὁ μελιτώδης οὗτος χυλὸς ἐκ τοῦ ἀέρος\nἐπὶ ταύτῃ μάλιστα προσίζειν. φασὶ δὲ καὶ ὅταν\nκατακαυθῇ γίνεσθαι λίτρον ἐξ αὐτῆς. ταῦτα\nμὲν οὖν ἴδια τῆς δρυός.\nVΙΙΙ. Πάντων δέ, ὥσπερ ἐλέχθη, τῶν δένδρων\nὡς καθ᾿ ἕκαστον γένος λαβεῖν διαφοραὶ πλείους\nεἰσίν· ἡ μὲν κοινὴ πᾶσιν, ᾗ διαιροῦσι τὸ θῆλυ καὶ\nτὸ ἄρρεν, ὧν τὸ μὲν καρποφόρον τὸ δὲ ἄκαρπον\nἐπί τινων. ἐν οἷς δὲ ἄμφω καρποφόρα τὸ θῆλυ\nκαλλικαρπότερον καὶ πολυκαρπότερον· πλὴν\nὅσοι ταῦτα καλοῦσιν ἄρρενα, καλοῦσι γάρ τινες.\nπαραπλησία δ᾿ ἡ τοιαύτη διαφορὰ καὶ ὡς τὸ\nἥμερον διήρηται πρὸς τὸ ἄγριον. ἑτέρα δὲ κατ᾿\nεἶδος αὐτῶν τῶν ὁμογενῶν· ὑπὲρ ὧν λεκτέον ἅμα\nσυνεμφαίνοντας καὶ τὰς ἰδίας μορφὰς τῶν μὴ\nφανερῶν καὶ γνωρίμων.\nΔρυὸς δὴ γένη—ταύτην γὰρ μάλιστα διαιροῦσι·\nκαὶ ἔνιοί γε εὐθὺς τὴν μὲν ἥμερον καλοῦσι τὴν δ᾿\nἀγρίαν οὐ τῇ γλυκύτητι τοῦ καρποῦ διαιροῦντες·\nἐπεὶ γλυκύτατός γε ὁ τῆς φηγοῦ, ταύτην δ᾿\nἀγρίαν ποιοῦσιν· ἀλλὰ τῷ μᾶλλον ἐν τοῖς ἐργασίμοις\nφύεσθαι καὶ τὸ ξύλον ἔχειν λειότερον,\nτὴν δὲ φηγὸν τραχὺ καὶ ἐν τοῖς ὀρεινοῖς—γένη\nμὲν οὖν οἱ μὲν τέτταρα ποιοῦσιν οἱ δὲ πέντε.\nδιαλλάττουσι δ᾿ ἔνια τοῖς ὀνόμασιν, οἷον τὴν τὰς\nγλυκείας φέρουσαν οἱ μὲν ἡμερίδα καλοῦντες οἱ\nδ᾿ ἐτυμόδρυν. ὁμοίως δὲ καὶ ἐπ᾿ ἄλλων. ὡς δ᾿\nοὖν οἱ περὶ τὴν Ἴδην διαιροῦσι, τάδ᾿ ἐστὶ τὰ εἴδη·\nἡμερὶς αἰγίλωψ πλατύφυλλος φηγὸς ἁλίφλοιος·\nοἱ δὲ εὐθύφλοιον καλοῦσιν. κάρπιμα μὲν πάντα·\nγλυκύτατα δὲ τὰ τῆς φηγοῦ, καθάπερ εἴρηται,\nκαὶ δεύτερον τὰ τῆς ἡμερίδος, ἔπειτα τῆς πλατυφύλλου,\nκαὶ τέταρτον ἡ ἁλίφλοιος, ἔσχατον δὲ\nκαὶ πικρότατον ἡ αἰγίλωψ.\nοὐχ ἅπασαι δὲ\nγλυκεῖαι ἐν τοῖς γένεσιν ἀλλ᾿ ἐνίοτε καὶ πικραί,\nκαθάπερ ἡ φηγός. διαφέρουσι δὲ καὶ τοῖς\nμεγέθεσι καὶ τοῖς σχήμασι καὶ τοῖς χρώμασι\nτῶν βαλάνων. ἴδιον δὲ ἔχουσιν ἥ τε φηγὸς καὶ\nἡ ἁλίφλοιος· ἀμφότεραι γὰρ παραλιθάζουσιν ἐν\nτοῖς ἄρρεσι καλουμένοις ἐξ ἄκρων τῶν βαλάνων\nἑκατέρωθεν, αἱ μὲν πρὸς τῷ κελύφει αἱ δὲ πρὸς\n\n\n\n\n\nαὐτῇ τῇ σαρκί. δι᾿ ὃ καὶ ἀφαιρεθέντων ὅμοια\nγίνεται κοιλώματα τοῖς ἐπὶ τῶν ζώων.\nΔιαφέρουσι δὲ καὶ τοῖς φύλλοις καὶ τοῖς στελέχεσι\nκαὶ τοῖς ξύλοις καὶ τῇ ὅλῃ μορφῇ. ἡ μὲν\nγὰρ ἡμερὶς οὐκ ὀρθοφυὴς οὐδὲ λεία οὐδὲ μακρά·\nπερίκομος γὰρ ἡ φυτεία καὶ ἐπεστραμμένη καὶ\nπολυμάσχαλος, ὥστε ὀζώδη καὶ βραχεῖαν γίνεσθαι·\nτὸ δὲ ξύλον ἰσχυρὸν μὲν ἀσθενέστερον δὲ\nτῆς φηγοῦ· τοῦτο γὰρ ἰσχυρότατον καὶ ἀσαπέστατον.\nοὐκ ὀρθοφυὴς δὲ οὐδ᾿ αὕτη ἀλλ᾿ ἧττον\nἔτι τῆς ἡμερίδος, τὸ δὲ στέλεχος παχύτατον, ὥστε\nκαὶ τὴν ὅλην μορφὴν βραχεῖαν εἶναι· καὶ γὰρ\nἡ φυτεία περίκομος καὶ ταύτῃ καὶ οὐκ εἰς ὀρθόν.\nἡ δὲ αἰγίλωψ ὀρθοφυέστατον καὶ ὑψηλότατον\nκαὶ λειότατον καὶ τὸ ξύλον εἰς μῆκος ἰσχυρότατον.\nοὐ φύεται δὲ ἐν τοῖς ἐργασίμοις ἢ σπανίως.\nἩ δὲ πλατύφυλλος δεύτερον ὀρθοφυίᾳ καὶ\nμήκει, πρὸς δὲ τὴν χρείαν τὴν οἰκοδομικὴν χείριστον\nμετὰ τὴν ἁλίφλοιον, φαῦλον δὲ καὶ εἰς τὸ\nκαίειν καὶ ἀνθρακεύειν, ὥσπερ καὶ τὸ τῆς ἁλιφλοίου,\nκαὶ θριπηδέστατον μετ᾿ ἐκείνην· ἡ γὰρ\nἁλίφλοιος παχὺ μὲν ἔχει τὸ στέλεχος χαῦνον δὲ\nκαὶ κοῖλον ἐὰν ἔχῃ πάχος ὡς ἐπὶ τὸ πολύ, δι᾿\nὃ καὶ ἀχρεῖον εἰς τὰς οἰκοδομάς· ἔτι δὲ σήπεται\nτάχιστα· καὶ γὰρ ἔνυγρόν ἐστι τὸ δένδρον· δι᾿ ὃ\nκαὶ κοίλη γίνεται. φασὶ δέ τινες οὐδ᾿ ἐγκάρδιον\nεἶναι μόνῃ. λέγουσιν ὡς καὶ κεραυνοβλῆτες\nαὗται μόναι γίνονται καίπερ ὕψος οὐκ ἔχουσαι\n\n\n\n\nτῶν Αἰολέων τινές, οὐδὲ πρὸς τὰ ἱερὰ χρῶνται\nτοῖς ξύλοις. κατὰ μὲν οὖν τὰ ξύλα καὶ τὰς\nὅλας μορφὰς ἐν τούτοις αἱ διαφοραί.\nΚηκίδας δὲ πάντα φέρει τὰ γένη, μόνη δὲ εἰς\nτὰ δέρματα χρησίμην ἡ ἡμερίς. ἡ δὲ τῆς αἰγίλωπος\nκαὶ τῆς πλατυφύλλου τῇ μὲν ὄψει παρομοία\nτῇ τῆς ἡμερίδος, πλὴν λειοτέρα, ἀχρεῖος δέ.\nφέρει καὶ τὴν ἑτέραν τὴν μέλαιναν ᾗ τὰ ἔρια\nβάπτουσιν. ὃ δὲ καλοῦσί τινες φάσκον ὅμοιον\nτοῖς ῥακίοις ἡ αἰγίλωψ μόνη φέρει πολιὸν καὶ\nτραχύ· καὶ γὰρ πηχυαῖον κατακρεμάννυται,\nκαθάπερ τρύχος ὀθονίου μακρόν. φύεται δὲ\nτοῦτο ἐκ τοῦ φλοιοῦ καὶ οὐκ ἐκ τῆς κορύνης\nὅθεν ἡ βάλανος, οὐδ᾿ ἐξ ὀφθαλμοῦ ἀλλ᾿ ἐκ τοῦ\nπλαγίου τῶν ἄνωθεν ὄζων. ἡ δ᾿ ἀλίφλοιος ἐπίμελαν\nτοῦτο φύει καὶ βραχύ.\nΟἱ μὲν οὖν ἐκ τῆς Ἴδης οὕτως διαιροῦσιν. οἱ\nδὲ περὶ Μακεδονίαν τέτταρα γένη ποιοῦσιν,\nἐτυμόδρυν ἣ τὰς γλυκείας, πλατύφυλλον ἣ τὰς\nπικράς, φηγὸν ἣ τὰς στρογγύλας, ἄσπριν· ταύτην\nδὲ οἱ μὲν ἄκαρπον ὅλως οἱ δὲ φαῦλον τὸν καρπόν,\nὥστε μηδὲν ἐσθίειν ζῶον πλὴν ὑός, καὶ ταύτην\nὅταν ἑτέραν μὴ ἔχῃ· καὶ τὰ πολλὰ λαμβάνεσθαι\nπερικεφαλαίᾳ. μοχθηρὰ δὲ καὶ τὰ ξύλα· πελεκηθέντα\n\n\n\n\n\nμὲν ὅλως ἀχρεῖα· καταρήγνυται γὰρ καὶ\nδιαπίπτει· ἀπελέκητα δὲ βελτίω, δι᾿ ὃ καὶ οὕτω\nχρῶνται. μοχθηρὰ δὲ καὶ εἰς καῦσιν καὶ εἰς\nἀνθρακείαν· ἀχρεῖος γὰρ ὅλως ὁ ἄνθραξ διὰ τὸ\nπηδᾶν καὶ σπινθηρίζειν πλὴν τοῖς χαλκεῦσι.\nτούτοις δὲ χρησιμώτερος τῶν ἄλλων· διὰ γὰρ τὸ\nἀποσβέννυσθαι, ὅταν παύσηται φυσώμενος, ὀλίγος\nἀναλίσκεται. τὸ δὲ τῆς ἁλιφλοίου χρήσιμον εἰς\nτοὺς ἄξονας μόνον καὶ τὰ τοιαῦτα. δρυὸς μὲν\nοὖν ταύτας ποιοῦσι τὰς ἰδέας.\nIX. Τῶν δὲ ἄλλων ἐλάττους· καὶ σχεδὸν τά\nγε πλεῖστα διαιροῦσι ἄρρενι καὶ θήλει, καθάπερ\nεἴρηται, πλὴν ὀλίγων ὦν ἐστι καὶ ἡ πεύκη·\nπεύκης γὰρ τὸ μὲν ἥμερον ποιοῦσι τὸ δ᾿ ἄγριον,\nτῆς δ᾿ ἀγρίας δύο γένη· καλοῦσι δὲ τὴν μὲν Ἰδαίαν\nτὴν δὲ παραλίαν· τούτων δὲ ὀρθοτέρα καὶ μακροτέρα\nκαὶ τὸ φύλλον ἔχουσα παχύτερον ἡ Ἰδαία,\nτὸ δὲ φύλλον λεπτότερον καὶ ἀμενηνότερον ἡ\nπαραλία καὶ λειότερον τὸν φλοιὸν καὶ εἰς τὰ\nδέρματα χρήσιμον· ἡ δὲ ἑτέρα οὔ. καὶ τῶν\nστροβίλων ὁ μὲν τῆς παραλίας στρογγύλος τε\nκαὶ διαχάσκων ταχέως, ὁ δὲ τῆς Ἰδαίας μακρότερος\nκαὶ χλωρὸς καὶ ἧττον χάσκων ὡς ἂν\nἀγριώτερος· τὸ δὲ ξύλον ἰσχυρότερον τὸ τῆς\nπαραλίας· δεῖ γὰρ καὶ τὰς τοιαύτας διαφορὰς\n\n\n\n\nλαμβάνειν τῶν συγγενῶν· γνώριμοι γὰρ διὰ τὴν\nχρείαν.\nὈρθότερον δὲ καὶ παχύτερον, ὥσπερ εἴπομεν,\nἡ Ἰδαία, καὶ πρὸς τούτοις πιττωδέστερον ὅλως τὸ\nδένδρον, μελαντέρᾳ δὲ πίττῃ καὶ γλυκυτέρᾳ καὶ\nλεπτοτέρᾳ καὶ εὐωδεστέρᾳ, ὅταν ᾖ ὠμή· ἑψηθεῖσα\nδὲ χείρων ἐκβαίνει διὰ τὸ πολὺν ἔχειν τὸν\nὀρρόν. ἐοίκασι δ᾿ ἅπερ οὗτοι διαιροῦσιν ὀνόμασιν\nἰδίοις οἱ ἄλλοι διαιρεῖν τῷ ἄρρενι καὶ θήλει.\nφασὶ δ᾿ οἱ περὶ Μακεδονίαν καὶ ἄκαρπόν τι γένος\nὅλως εἶναι πεύκης, καὶ τὸ μὲν ἄρρεν βραχύτερόν\nτε καὶ σκληροφυλλότερον, τὸ δὲ θῆλυ εὐμηκέστερον,\nκαὶ τὰ φύλλα λιπαρὰ καὶ ἁπαλὰ καὶ\nκεκλιμένα μᾶλλον ἔχειν· ἔτι δὲ τὰ ξύλα τῆς μὲν\nἄρρενος περίμητρα καὶ σκληρὰ καὶ ἐν ταῖς\nἐργασίαις στρεφόμενα, τῆς δὲ θηλείας εὐεργὰ καὶ\nἀστραβῆ καὶ μαλακώτερα.\nΣχεδὸν δὲ κοινή τις ἡ διαφορὰ πάντων τῶν\nἀρρένων καὶ θηλειῶν, ὡς οἱ ὑλοτόμοι φασίν. ἅπαν\nγὰρ τὸ ἄρρεν τῇ πελεκήσει καὶ βραχύτερον καὶ\nἐπεστραμμένον μᾶλλον καὶ δυσεργότερον καὶ τῷ\nχρώματι μελάντερον, τὸ δὲ θῆλυ εὐμηκέστερον·\nἐπεὶ καὶ τὴν αἰγίδα τὴν καλουμένην ἡ θήλεια τῆς\nπεύκης ἔχει· τοῦτο δ᾿ ἐστὶ τὸ ἐγκάρδιον αὐτῆς·\n\n\n\n\n\n\nαἴτιον δὲ ὅτι ἀπευκοτέρα καὶ ἧττον ἔνδᾳδος καὶ\nλειοτέρα καὶ εὐκτεανωτέρα. γίνεται δὲ ἐν τοῖς\nμέγεθος ἔχουσι τῶν δένδρων, ὅταν ἐκπεσόντα περισαπῇ\nτὰ λευκὰ τὰ κύκλῳ. τούτων γὰρ περιαιρεθέντων\nκαὶ καταλειφθείσης τῆς μήτρας ἐκ\nταύτης πελεκᾶται· ἔστι δὲ εὔχρουν σφόδρα καὶ\nλεπτόϊνον. ὃ δὲ οἱ περὶ τὴν Ἴδην δᾳδουργοὶ\nκαλοῦσι συκῆν, τὸ ἐπιγιγνόμενον ἐν ταῖς πεύκαις,\nἐρυθρότερον τὴν χροιὰν τῆς δᾳδός, ἐν τοῖς ἄρρεσίν\nἐστι μᾶλλον· δυσῶδες δὲ τοῦτο καὶ οὐκ ὄζει δᾳδὸς\nοὐδὲ καίεται ἀλλ᾿ ἀποπηδᾷ ἀπὸ τοῦ πυρός.\nΠεύκης μὲν οὖν ταῦτα γένη ποιοῦσιν, ἥμερόν\nτε καὶ ἄγριον, καὶ τῆς ἀγρίας ἄρρενά τε καὶ\nθήλειαν καὶ τρίτην τὴν ἄκαρπον. οἱ δὲ περὶ τὴν\nἈρκαδίαν οὔτε τὴν ἄκαρπον λέγουσιν οὔτε τὴν\nἥμερον πεύκην, ἀλλὰ πίτυν εἶναί φασι· καὶ γὰρ τὸ\nστέλεχος ἐμφερέστατον εἶναι τῇ πίτυι καὶ ἔχειν\nτήν τε λεπτότητα καὶ τὸ μέγεθος καὶ ἐν ταῖς\nἐργασίαις ταὐτὸ τὸ ξύλον· τὸ γὰρ τῆς πεύκης καὶ\nπαχύτερον καὶ λειότερον καὶ ὑψηλότερον εἶναι·\nκαὶ τὰ φύλλα τὴν μὲν πεύκην ἔχειν πολλὰ καὶ\nλιπαρὰ καὶ βαθέα καὶ κεκλιμένα, τὴν δὲ πίτυν\nκαὶ τὴν κωνοφόρον ταύτην ὀλίγα τε καὶ αὐχμωδέστερα\nκαὶ πεφρικότα μᾶλλον· ἄμφω δὲ τριχόφυλλα.\nἔτι δὲ τὴν πίτταν ἐμφερεστέραν τῆς\n\n\n\n\n\nπίτυος· καὶ γὰρ τὴν πίτυν ἔχειν ὀλίγην τε καὶ\nπικράν, ὥσπερ καὶ τὴν κωνοφόρον, τὴν δὲ πεύκην\nεὐώδη καὶ πολλήν. φύεται δ᾿ ἐν μὲν τῇ Ἀρκαδίᾳ\nἡ πίτυς ὀλίγη περὶ δὲ τὴν Ἠλείαν πολλή. οὗτοι\nμὲν οὖν ὅλῳ τῷ γένει διαμφισβητοῦσιν.\nἩ δὲ πίτυς δοκεῖ τῆς πεύκης καὶ διαφέρειν τῷ\nλιπαρωτέρα τε εἶναι καὶ λεπτοφυλλοτέρα καὶ τὸ\nμέγεθος ἐλάττων καὶ ἧττον ὀρθοφυής· ἔτι δὲ τὸν\nκῶνον ἐλάττω φέρειν καὶ πεφρικότα μᾶλλον καὶ\nτὸ κάρυον πιττωδέστερον· καὶ τὰ ξύλα λευκότερα\nκαὶ ὁμοιότερα τῇ ἐλάτῃ καὶ τὸ ὅλον ἄπευκα.\nδιαφορὰν δ᾿ ἔχει καὶ ταύτην μεγάλην πρὸς τὴν\nπεύκην· πεύκην μὲν γὰρ ἐπικαυθεισῶν τῶν ῥιζῶν\nοὐκ ἀναβλαστάνειν, τὴν πίτυν δέ φασί τινες ἀναβλαστάνειν,\nὥσπερ καὶ ἐν Λέσβῳ ἐμπρησθέντος\nτοῦ Πυρραίων ὄρους τοῦ πιτυώδους. νόσημα δὲ\nταῖς πεύκαις τοιοῦτόν τι λέγουσι συμβαίνειν οἱ\nπερὶ τὴν Ἴδην ὤσι᾿ , ὅταν μὴ μόνον τὸ ἐγκάρδιον\nἀλλὰ καὶ τὸ ἔξω τοῦ στελέχους ἔνδᾳδον γένηται.\nτηνικαῦτα ὥσπερ ἀποπνίγεσθαι. τοῦτο δὲ αὐτόματον\nσυμβαίνει δι᾿ εὐτροφίαν τοῦ δένδρου, ὡς ἄν\nτις εἰκάσειεν· ὅλον γὰρ γίνεται δᾴς· περὶ μὲν οὖν\nτὴν πεύκην ἴδιον τοῦτο πάθος.\nἘλάτη δ᾿ ἐστὶν ἡ μὲν ἄρρην ἡ δὲ θήλεια, διαφορὰς\nδ᾿ ἔχουσα τοῖς φύλλοις· ὀξύτερα γὰρ καὶ\nκεντητικώτερα τὰ τοῦ ἄρρενος καὶ ἐπεστρομμένα\nμᾶλλον, δι᾿ ὃ καὶ οὐλότερον τῇ ὄψει φαίνεται τὸ\nδένδρον ὅλον. καὶ τῷ ξύλῳ· λευκότερον γὰρ καὶ\nμαλακώτερον καὶ εὐεργέστερον τὸ τῆς θηλείας καὶ\n\n\n\n\nτὸ ὅλον στέλεχος εὐμηκέστερον· τὸ δὲ τοῦ ἄρρενος\nποικιλώτερον καὶ παχύτερον καὶ σκληρότερον\nκαὶ περίμητρον μᾶλλον ὅλως δὲ φαυλότερον τὴν\nὄψιν. ἐν δὲ τῷ κώνῳ τῷ μὲν τοῦ ἄρρενός ἐστι\nκάρυα ὀλίγα ἐπὶ τοῦ ἄκρου, τῷ δὲ τῆς θηλείας\nὅλως οὐδέν, ὡς οἱ ἐκ Μακεδονίας ἔλεγον. ἔχει δὲ\nπτέρυγας τὸ φύλλον καὶ ἐπ᾿ ἔλαττον, ὥστε τὴν\nὅλην μορφὴν εἶναι θολοειδῆ καὶ παρόμοιον μάλιστα\nταῖς Βοιωτίαις κυνέαις· πυκνὸν δὲ οὕτως\nὥστε μήτε χιόνα διϊέναι μήθ᾿ ὑετόν. ὅλως δὲ καὶ\nτῇ ὄψει τὸ δένδρον καλόν· καὶ γὰρ ἡ βλάστησις\nἰδία τις, ὥσπερ εἴρηται, παρὰ τὰς ἄλλας καὶ μόνη\nτάξιν ἔχουσα· τῷ δὲ μεγέθει μέγα καὶ πολὺ τῆς\nπεύκης εὐμηκέστερον.\nΔιαφέρει δὲ καὶ κατὰ τὸ ξύλον οὐ μικρόν· τὸ\nμὲν γὰρ τῆς ἐλάτης ἰνῶδες καὶ μαλακὸν καὶ κοῦφον,\nτὸ δὲ τῆς πεύκης δᾳδῶδες καὶ βαρὺ καὶ\nσαρκωδέστερον. ὄζους δὲ ἔχει πλείους μὲν ἡ\nπεύκη σκληροτέρους δ᾿ ἡ ἐλάτη, σχεδὸν δὲ πάντων\nὡς εἰπεῖν σκληροτέρους, τὸ δὲ ξύλον μαλακώτερον.\nὅλως δὲ οἱ ὄζοι πυκνότατοι καὶ στερεώτατοι\nμόνον οὐ διαφανεῖς ἐλάτης καὶ πεύκης καὶ\nτῷ χρώματι δᾳδώδεις καὶ μάλιστα διάφοροι τοῦ\nξύλου, μᾶλλον δὲ τῆς ἐλάτης. ἔχει δέ, ὥσπερ ἡ\nπεύκη τὴν αἰγίδα, καὶ ἡ ἐλάτη τὸ λευκὸν λοῦσσον\n\n\n\n\n\nκαλούμενον, οἷον ἀντίστροφον τῇ αἰγίδι, πλὴν τὸ\nμὲν λευκὸν ἡ δ᾿ αἰγὶς εὔχρως διὰ τὸ ἔνδᾳδον.\nπυκνὸν δὲ καὶ λευκὸν γίνεται καὶ καλὸν ἐκ τῶν\nπρεσβυτέρων ἤδη δένδρων· ἀλλὰ σπάνιον τὸ\nχρηστόν, τὸ δὲ τυχὸν δαψιλές, ἐξ οὗ τά τε τῶν\nζωγράφων πινάκια ποιοῦσι καὶ τὰ γραμματεῖα τὰ\nπολλά· τὰ δ᾿ ἐσπουδασμένα ἐκ τοῦ βελτίονος.\nΟἱ δὲ περὶ Ἀρκαδίαν ἀμφότερα καλοῦσιν\nαἰγίδα καὶ τὴν τῆς πεύκης καὶ τὴν τῆς ἐλάτης,\nκαὶ εἶναι πλείω τὴν τῆς ἐλάτης ἀλλὰ καλλίω τὴν\nτῆς πεύκης· εἶναι γὰρ τῆς μὲν ἐλάτης πολλήν τε\nκαὶ λείαν καὶ πυκνήν, τῆς δὲ πεύκης ὀλίγην, τὴν\nμέντοι οὖσαν οὐλοτέραν καὶ ἰσχυροτέραν καὶ τὸ\nὅλον καλλίω. οὗτοι μὲν οὖν ἐοίκασι τοῖς ὀνόμασι\nδιαφωνεῖν. ἡ δὲ ἐλάτη ταύτας ἔχει τὰς διαφορὰς\nπρὸς τὴν πεύκην καὶ ἔτι τὴν περὶ τὴν ἄμφαυξιν,\nἣν πρότερον εἴπομεν.\nX. Ὀξύη δ᾿ οὐκ ἔχει διαφορὰς ἀλλ᾿ ἐστὶ μονογενές·\nὀρθοφυὲς δὲ καὶ λεῖον καὶ ἄνοζον καὶ πάχος\nκαὶ ὕψος ἔχον σχεδὸν ἴσον τῇ ἐλάτῃ· καὶ τἆλλα\nδὲ παρόμοιον τε τὸ δένδρον· ξύλον δὲ εὔχρουν\nἰσχυρὸν εὔινον καὶ φλοιὸν λεῖον καὶ παχύν, φύλλον\nδ᾿ ἀσχιδὲς προμηκέστερον ἀπίου καὶ ἐπακάνθιζον\nἐξ ἄκρου, ῥίζας οὔτε πολλὰς οὔτε κατὰ\nβάθους· ὁ δὲ καρπὸς λεῖος βαλανώδης ἐν ἐχίνῳ\n\n\n\n\n\n\nπλὴν οὐκ ἀνακάνθῳ καὶ λείῳ, καὶ οὐχ ὡς ἡ\nδιοσβάλανος ἀκανθώδει, προσεμφερὴς δὲ καὶ\nκατὰ γλυκύτητα καὶ κατὰ τὸν χυλὸν ἐκείνῳ.\nγίνεται δὲ καὶ ἐν τῷ ὄρει λευκή, ἣ καὶ χρήσιμον\nἔχει τὸ ξύλον πρὸς πολλά· καὶ γὰρ πρὸς ἁμαξουργίαν\nκαὶ πρὸς κλινοπηγίαν καὶ εἰς διφρουργίαν\nκαὶ εἰς τραπεζίαν καὶ εἰς ναυπηγίαν· ἡ δ᾿ ἐν\nτοῖς πεδίοις μέλαινα καὶ ἄχρηστος πρὸς ταῦτα·\nτὸν δὲ καρπὸν ἔχουσι παραπλήσιον.\nΜονογενὴς δὲ καὶ ἡ μίλος, ὀρθοφυὴς δὲ καὶ\nεὐαυξὴς καὶ ὁμοία τῇ ἐλάτῃ, πλὴν οὐχ ὑψηλὸν\nοὕτω, πολυμάσχαλον δὲ μᾶλλον. ὅμοιον δὲ καὶ\nτὸ φύλλον ἔχει τῇ ἐλάτῃ, λιπαρώτερον δὲ καὶ\nμαλακώτερον. τὸ δὲ ξύλον ἡ μὲν ἐξ Ἀρκαδίας\nμέλαν καὶ φοινικοῦν, ἡ δ᾿ ἐκ τῆς Ἴδης ξανθὸν\nσφόδρα καὶ ὅμοιον τῇ κέδρῳ, δι᾿ ὃ καὶ τοὺς πωλοῦντάς\nφασιν ἐξαπατᾶν ὡς κέδρον πωλοῦντας·\nπᾶν γὰρ εἶναι καρδίαν, ὅταν ὁ φλοιὸς περιαιρεθῇ·\nὅμοιον δὲ καὶ τὸν φλοιὸν ἔχειν καὶ τῇ τραχύτητι\nκαὶ τῷ χρώματι τῇ κέδρῳ, ῥίζας δὲ μικρὰς καὶ\nλεπτὰς καὶ ἐπιπολαίους. σπάνιον δὲ τὸ δένδρον\nπερὶ τὴν Ἴδην, περὶ δὲ Μακεδονίαν καὶ Ἀρκαδίαν\nπολύ· καὶ καρπὸν φέρει στρογγύλον μικρῷ μείζω\nκυάμου, τῷ χρώματι δ᾿ ἐρυθρὸν καὶ μαλακόν·\nφασὶ δὲ τὰ μὲν λόφουρα ἐὰν φάγῃ τῶν φύλλων\nἀποθνήσκειν, τὰ δὲ μηρυκάζοντα οὐδὲν πάσχειν.\nτὸν δὲ καρπὸν ἐσθίουσι καὶ τῶν ἀνθρώπων τινὲς\nκαὶ ἔστιν ἡδὺς καὶ ἀσινής.\nἜστι δὲ καὶ ἡ ὄστρυς μονοειδής, ἣν καλοῦσί\nτινες ὀστρύαν, ὁμοφυὲς τῇ ὀξύᾳ τῇ τε φυτείᾳ καὶ\nτῷ φλοιῷ· φύλλα δὲ ἀπιοειδῆ τῷ σχήματι, πλὴν\nπρομηκέστερα πολλῷ καὶ εἰς ὀξὺ συνηγμένα καὶ\nμείζω, πολύϊνα δέ, ἀπὸ τῆς μέσης εὐθείας καὶ\nμεγάλης τῶν ἄλλων πλευροειδῶς κατατεινουσῶν\nκαὶ πάχος ἐχουσῶν· ἔτι δὲ ἐρρυτιδωμένα κατὰ\nτὰς ἶνας καὶ χαραγμὸν ἔχοντα κύκλῳ λεπτόν· τὸ\nδὲ ξύλον σκληρὸν καὶ ἄχρουν, ἔκλευκον· καρπὸν\nδὲ μικρὸν πρόμακρον ὅμοιον κριθῇ ξανθόν· ῥίζας\nδὲ ἔχει μετεώρους· ἔνυδρον δὲ καὶ φαραγγῶδες.\nλέγεται δὲ ὡς οὐκ ἐπιτήδειον εἰς οἰκίαν εἰσφέρειν·\nδυσθανατεῖν γάρ φασι καὶ δυστοκεῖν οὗ\nἂν ᾖ\nΤῆς δὲ φιλύρας ἡ μὲν ἄρρην ἐστὶ ἡ δὲ θήλεια·\nδιαφέρουσι δὲ τῇ μορφῇ τῇ ὅλῃ καὶ τῇ τοῦ ξύλου καὶ\nτῷ τὸ μὲν εἶναι κάρπιμον τὸ δ᾿ ἄκαρπον. τὸ μὲν\nγὰρ τῆς ἄρρενος ξύλον σκληρὸν καὶ ξανθὸν καὶ\nὀζωδέστερον καὶ πυκνότερόν ἐστι, ἔτι δ᾿ εὐωδέστερον,\nτὸ δὲ τῆς θηλείας λευκότερον. καὶ ὁ\nφλοιὸς τῆς μὲν ἄρρενος παχύτερος καὶ περιαιρεθεὶς\nἀκαμπὴς διὰ τὴν σκληρότητα, τῆς δὲ θηλείας λεπτότερος\nκαὶ εὐκαμπής, ἐξ οὖ τὰς κίστας ποιοῦσιν·\nκαὶ ἡ μὲν ἄκαρπος καὶ ἀνανθής, ἡ δὲ θήλεια\nκαὶ ἄνθος ἔχει καὶ καρπόν· τὸ μὲν ἄνθος καλυκῶδες\nπαρὰ τὸν τοῦ φύλλου μίσχον καὶ παρὰ\n\n\n\n\nτὴν εἰς νέωτα κάχρυν ἐφ᾿ έτέρου μίσχου, χλοερὸν\nδὲ ὅταν ᾖ καλυκῶδες, ἐκκαλυπτόμενον δὲ ἐπίξανθον·\nἡ δὲ ἄνθησις ἅμα τοῖς ἡμέροις.\nὁ δὲ καρπὸς\nστρογγύλος πρόμακρος ἡλίκος κύαμος ὅμοιος τῷ\nτοῦ κιττοῦ, γωνίας ἔχων ὁ ἁδρὸς πέντε οἷον ἰνῶν\nἐξεχουσῶν καὶ εἰς ὀξὺ συναγομένων· ὁ δὲ μὴ\nἁδρὸς ἀδιαρθρότερος· διακνιζόμενος δὲ ὁ ἁδρὸς\nἔχει μίκρ᾿ ἄττα καὶ λεπτὰ σπερμάτια ἡλίκα καὶ\nὁ τῆς ἀδραφάξυος. τὸ δὲ φύλλον καὶ ὁ φλοιὸς\nἡδέα καὶ γλυκέα· τὴν δὲ μορφὴν κιττῶδες τὸ\nφύλλον, πλὴν ἐκ προσαγωγῆς μᾶλλον ἡ περιφέρεια,\nκατὰ τὸ πρὸς τῷ μίσχῳ κυρτότατον,\nἀλλὰ κατὰ μέσον εἰς ὀξύτερον τὴν συναγωγὴν\nἔχον καὶ μακρότερον, ἔπουλον δὲ κύκλῳ καὶ κεχαραγμένον.\nμήτραν δ᾿ ἔχει τὸ ξύλον μικρὰν καὶ οὐ\nπολὺ μαλακωτέραν τοῦ ἄλλου· μαλακὸν γὰρ καὶ\nτὸ ἄλλο ξύλον.\nΧΙ. Τῆς δὲ σφενδάμνου, καθάπερ εἴπομεν, δύο\nγένη ποιοῦσιν, οἱ δὲ τρία· ἓν μὲν δὴ τῷ κοινῷ\nπροσαγορεύουσι σφένδαμνον, ἕτερον δὲ ζυγίαν,\nτρίτον δὲ κλινότροχον, ὡς οἱ περὶ Στάγειρα. διαφορὰ\nδ᾿ ἐστὶ τῆς ζυγίας καὶ τῆς σφενδάμνου ὅτι\nἡ μὲν σφένδαμνος λευκὸν ἔχει τὸ ξύλον καὶ\nεὐινότερον, ἡ δὲ ζυγία ξανθὸν καὶ οὖλον· τὸ δὲ\nφύλλον εὐμέγεθες ἄμφω, τῇ σχίσει ὅμοιον τῷ\n\n\n\n\n\n\nτῆς πλατάνου τετανὸν λεπτότερον δὲ καὶ ἀσαρκότερον\nκαὶ μαλακώτερον καὶ προμηκέστερον· τὰ δὲ\nσχίσμαθ᾿ ὅλα τ᾿ εἰς ὀξὺ συνήκοντα καὶ οὐχ οὕτω\nμεσοσχιδῆ ἀλλ᾿ ἀκροσχιδέστερα· οὐ πολυϊνα δὲ\nὡς κατὰ μέγεθος. ἔχει δὲ καὶ φλοιὸν μικρῷ\nτραχύτερον τοῦ τῆς φιλύρας, ὑποπέλιον παχὺν καὶ\nπυκνότερον ἢ ὁ τῆς πίτυος καὶ ἀκαμπῆ· ῥίζαι δ᾿\nὀλίγαι καὶ μετέωροι καὶ οὖλαι σχεδὸν αἱ πλεῖσται\nκαὶ αἱ τῆς ξανθῆς καὶ αἱ τῆς λευκῆς.\nγίνεται δὲ\nμάλιστα ἐν τοῖς ἐφύδροις, ὡς οἱ περὶ τὴν Ἴδην λέγουσι,\nκαὶ ἔστι σπάνιον. περὶ ἄνθους δὲ οὐκ ῇδεσαν·\nτὸν δὲ καρπὸν οὐ λίαν μὲν προμήκη, παρόμοιον δὲ\nτῷ παλιούρῳ πλὴν προμηκέστερον. οἱ δ᾿ ἐν τῷ\nὈλύμπῳ τὴν μὲν ζυγίαν ὄρειον μᾶλλον, τὴν δὲ\nσφένδαμνον καὶ ἐν τοῖς πεδίοις φύεσθαι· εἶναι δὲ\nτὴν μὲν ἐν τῷ ὄρει φυομένην ξανθὴν καὶ εὔχρουν\nκαὶ οὔλην καὶ στερεάν, ᾗ καὶ πρὸς τὰ πολυτελῆ\nτῶν ἔργων χρῶνται, τὴν δὲ πεδεινὴν λευκήν τε\nκαὶ μανοτέραν καὶ ἧττον οὔλην· καλοῦσι δ᾿ αὐτὴν\nἔνιυι γλεῖνον, οὐ σφένδαμνον. . . . καὶ τῆς ἄρρενος\nοὐλότερα τὰ ξύλα συνεστραμμένα, καὶ ἐν τῷ\nπεδίῳ ταύτην φύεσθαι μᾶλλον καὶ βλαστάνειν\nπρωίτερον.\nἜστι δὲ καὶ μελιας γενη δυο. τούτων δ᾿ ἡ\nμὲν ὑψηλὴ καὶ εὐμήκης ἐστὶ τὸ ξύλον ἔχουσα\nλευκὸν καὶ εὔινον καὶ μαλακώτερον καὶ ἀνοζότερον\n\n\n\n\n\n\n\nκαὶ οὐλότερον· ἡ δὲ ταπεινοτέρα καὶ ἧττον\nεὐαυξὴς καὶ τραχυτέρα καὶ σκληροτέρα καὶ ξανθοτέρα.\nτὰ δὲ φύλλα τῷ μὲν σχήματι δαφνοειδῆ.\nπλατυφύλλου δάφνης, εἰς ὀξύτερον δὲ συνηγμένα.\nχαραγμὸν δέ τιν᾿ ἔχοντα κύκλῳ καὶ ἐπακανθίζοντα·\nτὸ δὲ ὅλον, ὅπερ εἴποι τις ἂν φύλλον τῷ\nἄμα φυλλορροεῖν, ἀφ᾿ ἑνὸς μίσχου· καὶ περὶ\nμίαν οἷον ἶνα κατὰ γόνυ καὶ συζυγίαν τὰ φύλλα\nκαθ᾿ ἕκαστον πέφυκε, συχνῶν διεχουσῶν τῶν\nσυζυγιῶν, ὁμοίως καὶ ἐπὶ τῆς οἴης. ἔστι δὲ τῶν\nμὲν βραχέα τὰ γόνατα καὶ αἱ συζυγίαι τὸ πλῆθος\nἐλάττους, τῶν δὲ τῆς λευκῆς καὶ μακρὰ καὶ\nπλείους· καὶ τὰ καθ᾿ ἕκαστον φύλλα μακρότερα\nκαὶ στενότερα, τὴν δὲ χρόαν πρασώδη. φλοιὸν\nδὲ λεῖον ἔχει, καπυρὸν δὲ καὶ λεπτὸν καὶ τῇ\nχρόᾳ πυρρόν.\nπυκνόρριζον δὲ καὶ παχύρριζον\nκαὶ μετέωρον. καρπὸν δὲ οἱ μὲν περὶ τὴν Ἴδην\nοὐχ ὑπελάμβανον ἔχειν οὐδ᾿ ἄνθος· ἔχει δ᾿ ἐν\nλοβῷ λεπτῷ καρπὸν καρυηρὸν ὡς τῶν ἀμυγδαλῶν\nὑπόπικρον τῇ γεύσει. φέρει δὲ καὶ ἕτερ᾿\nἄττα οἷον βρύα, καθάπερ ἡ δάφνη, πλὴν στιφρότερα·\nκαὶ ἕκαστον καθ᾿ αὑτὸ σφαιροειδές, ὥσπερ\nτὰ τῶν πλατάνων· τούτων δὲ τὰ μὲν περὶ τὸν\nκαρπόν, τὰ δ᾿ ἀπηρτημένα πολύ, καὶ τὰ πλεῖστα\nοὕτω. φύεται δὲ ἡ μὲν λεία περὶ τὰ βαθυάγκη\nμάλιστα καὶ ἔφυδρα, ἡ δὲ τραχεῖα καὶ περὶ τὰ ξηρὰ\nκαὶ πετρώδη. ἔνιοι δὲ καλοῦσι τὴν μὲν μελίαν\n\n\n\n\nτὴν δὲ βουμέλιον, ὥσπερ οἱ περὶ Μακεδονίαν.\nμεῖζον δὲ καὶ μανότερον ἡ βουμέλιος, δι᾿ ὃ καὶ\nἧττον οὖλον. φύσει δὲ τὸ μὲν πεδεινὸν καὶ τραχύ.\nτὸ δ᾿ ὀρεινὸν καὶ λεῖον· ἔστι δὲ ἡ μὲν ἐν τοῖς\nὄρεσι φυομένη εὔχρους καὶ λεία καὶ στερεὰ καὶ\nγλίσχρα, ἡ δ᾿ ἐν τῷ πεδίῳ ἄχρους καὶ μανὴ καὶ\nτραχεῖα. (τὸ δ᾿ ὅλον ὡς εἰπεῖν τὰ δένδρα ὅσα\nκαὶ ἐν τῷ πεδίῳ καὶ ἐν τῷ ὄρει φύεται, τὰ μὲν\nὀρεινὰ εὔχροά τε καὶ στερεὰ καὶ λεῖα γίνεται,\nκαθάπερ ὀξύη πτελέα τὰ ἄλλα· τὰ δὲ πεδεινὰ\nμανότερα καὶ ἀχρούστερα καὶ χείρω, πλὴν ἀπίου\nκαὶ μηλέας καὶ ἀχράδος, ὡς οἱ περὶ τὸν Ὄλυμπόν\nφασι· ταῦτα δ᾿ ἐν τῷ πεδίῳ κρείττω καὶ τῷ\nκαρπῷ καὶ τοῖς ξύλοις· ἐν μὲν γὰρ τῷ ὄρει\nτραχεῖς καὶ ἀκανθώδεις καὶ ὀζώδεις εἰσίν, ἐν δὲ τῷ\nπεδίῳ λειότεροι καὶ μείζους καὶ τὸν καρπὸν ἔχουσι\nγλυκύτερον καὶ σαρκωδέστερον· μεγέθει δὲ αἰεὶ\nμείζω τὰ πεδεινά.)\nΧΙΙ. Κρανείας δὲ τὸ μὲν ἄρρεν τὸ δὲ θῆλυ,\nἣν δὴ καὶ θηλυκρανείαν καλοῦσιν. ἔχουσι δὲ\nφύλλον μὲν ἀμυγδαλῇ ὅμοιον, πλὴν λιπωδέστερον\nκαὶ παχύτερον, φλοιὸν δ᾿ ἰνώδη λεπτόν· τὸ δὲ\nστέλεχος οὐ παχὺ λίαν, ἀλλὰ παραφύει ῥάβδους\nὥσπερ ἄγνος· ἐλάττους δὲ ἡ θηλυκρανεία καὶ\nθαμνωδέστερόν ἐστιν. τοὺς δὲ ὄζους ὁμοίως\nἔχουσιν ἄμφω τῇ ἄγνῳ καὶ κατὰ δύο καὶ κατ᾿\n\n\n\n\nἀλλήλους· το δὲ ξύλον τὸ μὲν τῆς κρανεία.\nἀκάρδιον καὶ στερεὸν ὅλον, ὅμοιον κέρατι τὴν\nπυκνότητα καὶ τὴν ἰσχύν, τὸ δὲ τῆς θηλυκρανείας\nἐντεριώνην ἔχον καὶ μαλακώτερον καὶ κοιλαινόμενον·\nδι᾿ ὃ καὶ ἀχρεῖον εἰς τὰ ἀκόντια.\nτὸ δ᾿\nὕψος τοῦ ἄρρενος δώδεκα μάλιστα πηχέων, ἡλίκη\nτῶν σαρισσῶν ἡ μεγίστη· τὸ γὰρ ὅλον στέλεχος\nὕψος οὐκ ἴσχει. φασὶ δ᾿ οἱ μὲν ἐν τῇ Ἴδῃ τῇ Τρωάδι\nτὸ μὲν ἄρρεν ἄκαρπον εἶναι τὸ δὲ θῆλυ κάρπιμον.\nπυρῆνα δ᾿ ὁ καρπὸς ἔχει παραπλήσιον ἐλάᾳ, καὶ\nἐσθιόμενος γλυκὺς καὶ εὐώδης· ἄνθος δὲ ὅμοιον\nτῷ τῆς ἐλάας, καὶ ἀπανθεῖ δὲ καὶ καρποφορεῖ\nτὸν αὐτὸν τρόπον τῷ ἐξ ἑνὸς μίσχου πλείους\nἔχειν, σχεδὸν δὲ καὶ τοῖς χρόνοις παραπλησίως.\nοἱ δ᾿ ἐν Μακεδονίᾳ καρποφορεῖν μὲν ἄμφω φασὶν\nτὸν δὲ τῆς θηλείας ἄβρωτον εἶναι· τὰς ῥίζας δ᾿\nὁμοίας ἔχει ταῖς ἄγνοις ἰσχυρὰς καὶ ἀνωλέθρους.\nγίνεται δὲ καὶ περὶ τὰ ἔφυδρα καὶ οὐκ ἐν τοῖς\nξηροῖς μόνον· φύεται δὲ καὶ ἀπὸ σπέρματος καὶ\nἀπὸ παρασπάδος.\nΚέδρον δὲ οἱ μέν φασιν εἶναι διττήν, τὴν μὲν\nΛυκίαν τὴν δὲ Φοινικῆν, οἱ δὲ μονοειδῆ, καθάπερ\nοἱ ἐν τῇ Ἴδῃ. παρόμοιον δὲ τῇ ἀρκεύθῳ, διαφέρει\nδὲ μάλιστα τῷ φύλλῳ· τὸ μὲν γὰρ τῆς κέδρου\nσκληρὸν καὶ ὀξὺ καὶ ἀκανθῶδες, τὸ δὲ τῆς ἀρκεύθου\nμαλακώτερον· δοκεῖ δὲ καὶ ὑψηλοφυέστερον εἶναι\nἡ ἄρκευθος· οὐ μὴν ἀλλ᾿ ἔνιοί γε οὐ διαιροῦσι\n\n\n\n\nτοῖς ὀνόμασιν ἀλλ᾿ ἄμφω καλοῦσι κέδρους, πλὴν\nπαρασήμως τὴν κέδρον ὀξύκεδρον. ὀζώδη δ᾿\nἄμφω καὶ πολυμάσχαλα καὶ ἐπεστραμμένα ἔχοντα\nτὰ ξύλα· μήτραν δ᾿ ἡ μὲν ἄρκευθος ἔχει\nμικρὰν καὶ πυκνὴν καὶ ὅταν κοπῇ ταχὺ σηπομένην·\nἡ δὲ κέδρος τὸ πλεῖστον ἐγκάρδιον καὶ\nἀσαπές, ἐρυθροκάρδια δ᾿ ἄμφω· καὶ ἡ μὲν τῆς\nκέδρου εὐώδης ἡ δὲ τῆς ἑτέρας οὔ.\nκαρπὸς δ᾿\nὁ μὲν τῆς κέδρου ξανθὸς μύρτου μέγεθος ἔχων\nεὐώδης ἡδὺς ἐσθίεσθαι. ὁ δὲ τῆς ἀρκεύθου τὰ\nμὲν ἄλλα ὅμοιος, μέλας δὲ καὶ στρυφνὸς καὶ\nὥσπερ ἄβρωτος· διαμένει δ᾿ εἰς ἐνιαυτόν, εἶθ᾿\nὅταν ἄλλος ἐπιφυῇ ὁ περυσινὸς ἀποπίπτει. ὡς\nδὲ οἱ ἐν Ἀρκαδίᾳ λέγουσι, τρεῖς ἅμα καρποὺς\nἴσχει, τόν τε περυσινὸν οὔπω πέπονα καὶ\nτὸν προπερύσινον ἤδη πέπονα καὶ ἐδώδιμον\nκαὶ τρίτον τὸν νέον ὑποφαίνει. ἔφη δὲ Σάτυρος\nκαὶ κομίσαι τοὺς ὀρεοτύπους αὐτῷ ἀνανθεῖς ἄμφω.\nτὸν δὲ φλοιὸν ὅμοιον ἔχει κυπαρίττῳ τραχύτερον\nδέ· ῥίζας δὲ μανὰς ἀμφότεραι καὶ ἐπιπολαίους.\nφύονται περὶ τὰ πετρώδη καὶ χειμέρια καὶ τούτους\nτοὺς τόπους ζητοῦσι.\nΜεσπίλης δ᾿ ἐστὶ τρία γένη, ἀνθηδὼν σατάνειος\nἀνθηδονοειδής, ὡς οἱ περὶ τὴν Ἴδην διαιροῦσι.\nφέρει δὲ ἡ μὲν σατάνειος τὸν καρπὸν\nμείζω καὶ λευκότερον καὶ χαυνότερον καὶ τοὺς\nπυρῆνας ἔχοντα μαλακωτέρους· αἱ δ᾿ ἕτεραι\n\n\n\n\nἐλάττω τέ τι καὶ εὐωδέστερον καὶ στρυφνότερον.\nὥστε δύνασθαι πλείω χρόνον θησαυρίζεσθαι.\nπυκνότερον δὲ καὶ τὸ ξύλον τούτων καὶ ξανθότερον.\nτὰ δ᾿ ἄλλα ὅμοιον. τὸ δ᾿ ἄνθος πασῶν ὅμοιον\nἀμυγδαλῇ, πλὴν οὐκ ἐρυθρὸν ὥσπερ ἐκεῖνο ἀλλ᾿\nἐγχλωρότερονμεγέθει μέγα τὸ δένδρον\nκαὶ περίκομον. φύλλον δὲ τὸ μὲν ἐπὶ\nπολυσχιδὲς δὲ καὶ ἐν ἄκρῳ σελινοειδές, τὸ δ᾿\nἐπὶ τῶν παλαιοτέρων πολυσχιδὲς σφόδρα καὶ\nἐγγωνοειδὲς μείζοσι σχίσμασι, τετανὸν ἰνῶδες\nλεπτότερον σελίνου καὶ προμηκέστερον καὶ τὸ\nὅλον καὶ τὰ σχίσματα, περικεχαραγμένον δὲ\nὅλον· μίσχον δ᾿ ἔχει λεπτὸν μακρόν· πρὸ τοῦ\nφυλλορροεῖν δ᾿ ἐρυθραίνεται σφόδρα. πολύρριζον\nδὲ τὸ δένδρον καὶ βαθύρριζον· δι᾿ ὃ καὶ χρόνιον\nκαὶ δυσώλεθρον. καὶ τὸ ξύλον ἔχει πυκνὸν καὶ\nστερεὸν καὶ ἀσαπές.\nφύεται δὲ καὶ ἀπὸ σπέρματος\nκαὶ ἀπὸ παρασπάδος. νόσημα δὲ αὐτῶν\nἐστιν ὥστε γηράσκοντα σκωληκόβρωτα γίνεσθαι·\nκαὶ οἱ σκώληκες μεγάλοι καὶ ἴδιοι ἢ οἱ ἐκ τῶν\nδένδρων τῶν ἄλλων.\nΤῶν δ᾿ οἰῶν δύο γένη ποιοῦσι, τὸ μὲν δὴ\nκαρποφόρον θῆλυ τὸ δὲ ἄρρεν ἄκαρπον· οὐ μὴν\nἀλλὰ διαφέρουσι τοῖς καρποῖς, τῷ τὰς μὲν\nστρογγύλον τὰς δὲ προμήκη τὰς δ' ὠοειδῆ φέρειν.\nδιαφέρουσι δὲ καὶ τοῖς χυλοῖς· ὡς γὰρ ἐπὶ τὸ\n\n\n\n\n\nπᾶν εὐωδέστερα και γλυκύτερα τὰ στρογγύλα,\nτὰ δ᾿ ὠοειδῆ πολλάκις ἐστὶν ὀξέα καὶ ἧττον\nεὐώδη.\nφύλλα δ᾿ ἀμφοῖν κατὰ μίσχον μακρὸν\nἰνοειδῆ πεφύκασι στοιχηδὸν ἐκ τῶν πλαγίων\nπτερυγοειδῶς, ὡς ἑνὸς ὄντος τοῦ ὅλου λοβοὺς δὲ\nἔχοντος ἐσχισμένους ἕως τῆς ἰνός· πλὴν διεστᾶσιν\nἀφ᾿ ἑαυτῶν ὑπόσυχνον τὰ κατὰ μέρος· φυλλοβολεῖ\nδὲ οὐ κατὰ μέρος ἀλλὰ ὅλον ἅμα τὸ\nπτερυγῶδες. εἰσὶ δὲ περὶ μὲν τὰ παλαιότερα\nκαὶ μακρότερα πλείους αἱ συζυγίαι, περὶ δὲ τὰ\nνεώτερα καὶ βραχύτερα ἐλάττους, πάντων δὲ ἐπ᾿\nἄκρου τοῦ μίσχου φύλλον περιττόν, ὥστε καὶ\nπάντ᾿ εἶναι περιττά. τῷ δὲ σχήματι δαφνοειδῆ\nτῆς λεπτοφ ύλλου, πλὴν χαραγμὸν ἔχοντα καὶ\nβραχύτερα καὶ οὐκ εἰς ὀξὺ τὸ ἄκρον συνῆκον\nἀλλ᾿ εἰς περιφερέστερον. ἄνθος δὲ ἔχει βοτρυῶδες\nἀπὸ μιᾶς κορύνης ἐκ πολλῶν μικρῶν καὶ\nλευκῶν συγκείμενον.\nκαὶ ὁ καρπὸς ὅταν εὐκαρπῇ\nβοτρυώδης· πολλὰ γὰρ ἀπὸ τῆς αὐτῆς κορύνης.\nὥστ᾿ εἶναι καθάπερ κηρίον. σκωληκόβορος ἐπὶ\nτοῦ δένδρου ὁ καρπὸς ἄπεπτος ὢν ἔτι γίνεται\nμᾶλλον τῶν μεσπίλων καὶ ἀπίων καὶ ἀχράδων·\nκαίτοι πολὺ στρυφνότατος. γίνεται δὲ καὶ αὐτὸ\nτὸ δένδρον σκωληκόβρωτον καὶ οὕτως αὐαινεται\nγηράσκον· καὶ ὁ σκώληξ ἴδιος ἐρυθρὸς δασύς.\nκαρποφορεῖ δ᾿ ἐπιεικῶς νέα· τριετὴς γὰρ εὐθὺς\nφύει. τοῦ μετοπώρου δ᾿ ὅταν ἀποβάλῃ τὸ φύλλον,\nεὐθὺς ἴσχει τὴν καχρυώδη κορύνην λιπαρὰν καὶ\n\n\n\n\nἐπωδηκυῖαν ὡσὰν ἤδη βλαστικόν, καὶ διαμένει\nτὸν χειμῶνα.\nἀνάκανθον δέ ἐστι καὶ ἡ οἴη καὶ\nἡ μεσπίλη· φλοιὸν δ᾿ ἔχει λεῖον ὑπολίπαρον.\nὅσαπερ μὴ γεράνδρυα, τὴν δὲ χρόαν ξανθὸν\nἐπιλευκαίνοντα· τὰ δὲ γεράνδρυα τραχὺν καὶ\nμέλανα. τὸ δὲ δένδρον εὐμεγεθες ὀρθοφυὲς\nεὔρυθμον τῇ κόμῃ· σχεδὸν γὰρ ὡς ἐπὶ τὸ πολὺ\nστροβιλοειδὲς σχῆμα λαμβάνει κατὰ τὴν κόμην.\nἐὰν μή τι ἐμποδίσῃ. τὸ δὲ ξύλον στερεὸν πυκνὸν\nἰσχυρὸν εὔχρουν, ῥίζας δὲ οὐ πολλὰς μὲν οὐδὲ\nκατὰ βάθους, ἰσχυρὰς δὲ καὶ παχείας καὶ ἀνω-\nλέθρους ἔχει. φύεται δὲ καὶ ἀπὸ ῥίζης καὶ ἀπὸ\nπαρασπάδος καὶ ἀπὸ σπέρματος· τόπον δὲ ζητεῖ\nψυχρὸν ἔνικμον, φιλόζωον δ᾿ ἐν τούτῳ καὶ\nδυσώλεθρον· οὐ μὴν ἀλλὰ καὶ φύεται ἐν τοῖς\nὄρεσιν.\nΧΙΙΙ. Ἴδιον δὲ τῇ φύσει δένδρον ὁ κέρασός\nἐστι· μεγέθει μὲν μέγα· καὶ γὰρ εἰς τέτταρας\nκαὶ εἴκοσι πήχεις· ἔστι δ᾿ ὀρθοφυὲς σφόδρα·\nπάχος δὲ ὥστε καὶ δίπηχυν τὴν περίμετρον ἀπὸ\nτῆς ῥίζης ἔχειν. φύλλον δ᾿ ὅμοιον τῷ τῆς\nμεσπίλης σκληρὸν δὲ σφόδρα καὶ παχύτερον,\nὥστε τῇ χροιᾷ πόρρωθεν φανερὸν εἶναι τὸ δένδρον.\nφλοιὸν δὲ τὴν λειότητα καὶ τὴν χρόαν καὶ τὸ\nπάχος ὅμοιον φιλύρᾳ, δι᾿ ὃ καὶ τὰς κίστας ἐξ\nαὐτοῦ ποιοῦσιν ὥσπερ καὶ ἐκ τοῦ τῆς φιλύρας.\nπεριπέφυκε δὲ οὗτος οὔτε ὀρθοφυὴς οὔτε κύκλῳ\nκατ᾿ ἶσον, ἀλλ᾿ ἑλικηδὸν περιείληφε κάτωθεν ἄνω\n\n\n\n\n\n\nπροσάγων, ὥσπερ ἡ διαγραφὴ τῶν φύλλων· και\nλοπιζόμενος οὗτος ἐντδέρεται, ἐκεῖνος δ᾿ ἐπίτομος\nγίνεται καὶ οὐ δύναται· μέρος δ᾿ αὐτοῦ τι τὸν\nαὐτὸν τρόπον ἀφαιρεῖται κατὰ πάχος σχιζόμενον\nλεπτὸν ὡς ἂν φύλλον, τὸ δὲ λοιπὸν προσμένειν\nτε δύναται καὶ σώζει τὸ δένδρον ὡσαύτως περιπεφυκός.\nπεριαιρουμένου δὲ ὅταν λοπᾷ τοῦ\nφλοιοῦ συνεκραίνει καὶ τότε τὴν ὑγρότητα· καὶ\nὅταν ὁ ἔξω χιτὼν περιαιρεθῇ, μόνον ὁ ὑπολιπὴς\nἐπιμελαίνεται ὥσπερ μυξώδει ὑγρασίᾳ, καὶ πάλιν\nὑποφύεται τῷ δευτέρῳ ἔτει χιτὼν ἄλλος ἀντ᾿\nἐκείνου πλὴν λεπτότερος. πέφυκε καὶ τὸ ξύλον\nὅμοιον ταῖς ἰσὶ τῷ φλοιῷ στρεπτῶς ἑλιττόμενον·\nκαὶ οἱ ῥάβδοι φύονται τὸν αὐτὸν τρόπον εὐθύς·\nτοὺς ὄζους δ᾿ αὐξανομένου συμβαίνει τοὺς μὲν\nκάτω ἀεὶ ἀπόλλυσθαι τοὺς δ᾿ ἄνω αὔξειν.\n3 τὸ δ᾿\nὅλον οὐ πολύοζον τὸ δένδρον ἀλλ᾿ ἀνοζότερον\nπολὺ τῆς αἰγείρου. πολύρριζον δὲ καὶ ἐπιπολαιόρριζον\nοὐκ ἄγαν δὲ παχύρριζον· ἡ δ᾿\nἐπιστροφὴ καὶ τῆς ῥίζης καὶ τοῦ φλοιοῦ τοῦ περὶ\nαὐτὴν ἡ αὐτή. ἄνθος δὲ λευκὸν ἀπίῳ καὶ μεσπίλῃ\nὅμοιον, ἐκ μικρῶν ἀνθῶν συγκείμενον κηριῶδες.\nὁ δὲ καρπὸς ἐρυθρὸς ὅμοιος διοσπύρῳ τὸ σχῆμα,\nτὸ δὲ μέγεθος ἡλίκον κύαμος, πλὴν τοῦ διοσπύρου\nμὲν ὁ πυρὴν σκληρὸς τοῦ δὲ κεράσου μαλακός.\nφύεται δ᾿ ὅπου καὶ ἡ φίλυρα, τὸ δὲ ὅλον ὅπου\nποταμοὶ καὶ ἔφυδρα.\nΦύεται δὲ καὶ ἡ ἀκτὴ μάλιστα παρ᾿ ὕδωρ καὶ\n\n\n\n\nἐν τοῖς σκιεροῖς, οὐ μὴν ἀλλὰ καὶ ἐν τοῖς μὴ\nτοιούτοις· θαμνῶδες δὲ ῥάβδοις ἐπετείοις αὐξανομέναις\nμέχρι τῆς φυλλορροίας εἰς μῆκος, εἶτα\nμετὰ ταῦτα εἰς πάχος· τὸ δὲ ὕψος τῶν ῥάβδων\nοὐ μέγα λίαν ἀλλὰ καὶ μάλιστα ὡς ἑξάπηχυ·\nτῶν δὲ στελεχῶν πάχος τῶν γερανδρύων ὅσον\nπερικεφαλαίας, φλοιὸς δὲ λεῖος λεπτὸς καπυρός·\nτὸ δὲ ξύλον χαῦνον καὶ κοῦφον ξηρανθέν, ἐντεριώνην\nδὲ ἔχον μαλακήν, ὥστε δι᾿ ὅλου καὶ\nκοιλαίνεσθαι τὰς ῥάβδους, ἐξ ὧν καὶ τὰς βακτηρίας\nποιοῦσι τὰς κούφας. ξηρανθὲν δὲ ἰσχυρὸν\nκαὶ ἀγήρων ἐὰν βρέχηται, κἂν ᾖ λελοπισμένον·\nλοπίζεται δὲ αὐτόματον ξηραινόμενον. ῥίζας δὲ\nἔχει μετεώρους οὐ πολλὰς δὲ οὐδὲ μεγάλας.\nφύλλον δὲ τὸ μὲν καθ᾿ ἕκαστον μαλακόν, πρόμηκες\nὡς τὸ τῆς πλατυφύλλου δάφνης, μεῖζον\nδὲ καὶ πλατύτερον καὶ περιφερέστερον ἐκ μέσου\nκαὶ κάτωθεν, τὸ δ᾿ ἄκρον εἰς ὀξὺ μᾶλλον συνῆκον\nκύκλῳ δ᾿ ἔχον χαραγμόν· τὸ δὲ ὅλον, περὶ ἕνα\nμίσχον παχὺν καὶ ἰνώδη ὡσὰν κλωνίον τὰ μὲν\nἔνθεν τὰ δὲ ἔνθεν κατὰ γόνυ καὶ συζυγίαν πεφύκασι\nτῶν φύλλων διέχοντα ἀπ᾿ ἀλλήλων, ἓν δὲ\nἐξ ἄκρου τοῦ μίσχου. ὑπέρυθρα δὲ τὰ φύλλα\nἐπιεικῶς καὶ χαῦνα καὶ σαρκώδη· φυλλορροεῖ\nδὲ τοῦτο ὅλον, διόπερ φύλλον ἄν τις εἴποι τὸ ὅλον.\nἔχουσι δὲ καὶ οἱ κλῶνες οἱ νέοι γωνοειδῆ τινα.\nτὸ δ᾿ ἄνθος λευκὸν ἐκ μικρῶν λευκῶν πολλῶν\nἐπὶ τῇ τοῦ μίσχου σχίσει κηριῶδες· εὐωδίαν\n\n\n\n\nδὲ ἔχει λειριώδη ἐπιβαρεῖαν. ἔχει δὲ καὶ τὸν\nκαρπὸν ὁμοίως πρὸς ἑνὶ μίσχῳ παχεῖ βοτρυώδη\nδέ· γίνεται δὲ καταπεπαινόμενος μέλας, ὠμὸς δὲ\nὢν ὀμφακώδης· μεγέθει δὲ μικρῷ μείζων ὀρόβου·\nτὴν ὑγρασίαν δὲ οἰνώδη τῇ ὄψει· καὶ τὰς χεῖρας\nτελειούμενοι βάπτονται καὶ τὰς κεφαλάς· ἔχει δὲ\nκαὶ τὰ ἐντὸς σησαμοειδῆ τὴν ὄψιν.\nΠάρυδρον δὲ καὶ ἡ ἰτέα καὶ πολυειδές· ἡ μὲν\nμέλαινα καλουμένη τῷ τὸν φλοιὸν ἔχειν μέλανα\nκαὶ φοινικοῦν, ἡ δὲ λευκὴ τῷ λευκόν. καλλίους\nδὲ ἔχει τὰς ῥάβδους καὶ χρησιμωτέρας εἰς τὸ\nπλέκειν ἡ μέλαινα, ἡ δὲ λευκὴ καπυρωτέρας. ἔστι\nδὲ καὶ τῆς μελαίνης καὶ τῆς λευκῆς ἔνιον γένος\nμικρὸν καὶ οὐκ ἔχον αὔξησιν εἰς ὕψος, ὥσπερ καὶ\nἐπ᾿ ἄλλων τοῦτο δένδρων, οἷον κέδρου φοίνικος.\nκαλοῦσι δ᾿ οἱ περὶ Ἀρκαδίαν οὐκ ἰτέαν ἀλλὰ\nἑλίκην τὸ δένδρον· οἴονται δέ, ὥσπερ ἐλέχθη, καὶ\nκαρπὸν ἔχειν αὐτὴν γόνιμον.\nXIV. Ἔστι δὲ τῆς πτελέας δύο γένη, καὶ τὸ μὲν\nὀρειπτελέα καλεῖται τὸ δὲ πτελέα· διαφέρει δὲ τῷ\nθαμνωδέστερον εἶναι τὴν πτελέαν εὐαυξέστερον δὲ\nτὴν ὀρειπτελέαν. φύλλον δὲ ἀσχιδὲς περικεχαραγμένον\nἡσυχῆ, προμηκέστερον δὲ τοῦ τῆς ἀπίου,\n\n\n\n\n\nτραχυ δε και οὐ λεῖον. μεγα δὲ τὸ δένδρον καὶ\nτῷ ὕψει καὶ τῷ μεγέθει. πολὺ δ᾿ οὐκ ἔστι περὶ\nτὴν Ἴδην ἀλλὰ σπάνιον· τόπον δὲ ἔφυδρον φιλεῖ.\nτὸ δὲ ξύλον ξανθὸν καὶ ἰσχυρὸν καὶ εὔινον καὶ\nγλίσχρον· ἅπαν γὰρ καρδία· χρῶνται δ᾿ αὐτῷ\nκαὶ πρὸς θυρώματα πολυτελῆ, καὶ χλωρὸν μὲν\nεὔτομον ξηρὸν δὲ δύστομον. ἄκαρπον δὲ νομίζουσιν,\nἀλλ᾿ ἐν ταῖς κωρυκίσι τὸ κόμμι καὶ θηρί᾿\nἄττα κωνωποειδῆ φέρει. τὰς δὲ κάχρυς ἰδίας\nἴσχει τοῦ μετοπώρου πολλὰς καὶ μικρὰς καὶ\nμελαίνας, ἐν δὲ ταῖς ἄλλαις ὥραις οὐκ\nἐπέσκεπται.\nἩ δὲ λεύκη καὶ ἡ αἴγειρος μονοειδής, ὀρθοφυῆ\nδὲ ἄμφω, πλὴν μακρότερον πολὺ καὶ μανότερον\nκαὶ λειότερον ἡ αἴγειρος, τὸ δὲ σχῆμα τῶν φύλων\nπαρόμοιον. ὅμοιον δὲ καὶ τὸ ξύλον τεμνόμενον\nτῇ λευκότητι. καρπὸν δ᾿ οὐδέτερον τούτων οὐδὲ\nἄνθος ἔχειν δοκεῖ.\nἩ κερκὶς δὲ παρόμοιον τῇ λεύκῃ καὶ τῷ μεγέθει\nκαὶ τῷ τοὺς κλάδους ἐπιλεύκους ἔχειν· τὸ δὲ\nφύλλον κιττῶδες μὲν ἀγώνιον δὲ ἐκ τοῦ ἄλλου,\nτὴν δὲ μίαν προμήκη καὶ εἰς ὀξὺ συνήκουσαν· τῷ\nδὲ χρώματι σχεδὸν ὅμοιον τὸ ὕπτιον καὶ τὸ\nπρανές· μίσχῳ δὲ προσηρτημένον μακρῷ καὶ\nλεπτῷ, δι᾿ ὃ καὶ οὐκ ὀρθὸν ἀλλ᾿ ἐγκεκλιμένον.\nφλοιὸν δὲ τραχύτερον τῆς λεύκης καὶ μᾶλλον\nὑπόλεπρον, ὥσπερ ὁ τῆς ἀχράδος. ἄκαρπον δέ.\nΜονογενὲς δὲ καὶ ἡ κλήθρα· φύσει δὲ καὶ\n\n\n\n\n\nὀρθοφυές, ξύλον δ᾿ ἔχον μαλακὸν καὶ ἐντεριώνην\nμαλακήν, ὥστε δι᾿ ὅλου κοιλαίνεσθαι τὰς λεπτὰς\nῥάβδους. φύλλον δ᾿ ὅμοιον ἀπίω. πλὴν μεῖζον\nκαὶ ἰνωδέστερον. τραχύφλοιον δὲ καὶ ὁ φλοιὸς\nἔσωθεν ἐρυθρός, δι᾿ ὃ καὶ βάπτει τὰ δέρματα.\nῥίζας δὲ ἐπιπολαίους ἡλίκον δάφνης. φύεται\nδὲ ἐν τοῖς ἐφύδροις ἀλλόθι δ᾿ οὐδαμοῦ.\nΣημύδα δὲ τὸ μὲν φύλλον ἔχει ὅμοιον τῇ\nΠερσικῇ καλουμένῃ καρύᾳ πλὴν μικρῷ στενότερον,\nτὸν φλοιὸν δὲ ποικίλον, ξύλον δὲ ἐλαφρόν·\nχρήσιμον δὲ εἰς βακτηρίας μόνον εἰς ἄλλο δὲ\nοὐδέν.\nδὲ κολυτέα ἔχει τὸ μὲν φύλλον ἐγγὺς τοῦ\nτῆς ἰτέας, πολύοζον δὲ καὶ πολύφυλλον καὶ τὸ\nδένδρον ὅλως μέγα· τὸν δὲ καρπὸν ἔλλοβον,\nκαθάπερ τὰ χεδροπά· λοβοῖς γὰρ πλατέσι καὶ\nοὐ στενοῖς τὸ σπερμάτιον τὸ ἐνὸν μικρὸν καὶ οὐ\nμέγα· σκληρὸν δὲ μετρίως οὐκ ἄγαν· οὐδὲ πολύκαρπον\nὡς κατὰ μέγεθος. σπάνιον δὲ τὸ ἐν\nλοβοῖς ἔχειν τὸν καρπόν· ὀλίγα γὰρ τοιαῦτα τῶν\nδένδρων.\nXV. Ἡ δὲ Ἡρακλεωτικὴ καρύα—φ ύσει γὰρ\nκαὶ τοῦτ᾿ ἄγριον τῷ τε μηδὲν ἢ μὴ πολὺ\nχείρω γίνεσθαι τῶν ἡμέρων τὸν καρπόν, καὶ\nτῷ δύνασθαι χειμῶνας ὑποφέρειν καὶ τῷ πολὺ\nφύεσθαι κατὰ τὰ ὄρη καὶ πολύκαρπον ἐν τοῖς\nὀρείοις· ἔτι δὲ τῷ μηδὲ στελεχῶδες ἀλλὰ θαμνῶδες\n\n\n\n\n\nεἶναι ῥάβδοις ἄνευ μασχαλῶν καὶ ἀνόζοις\nμακραῖς δὲ καὶ παχείαις ἐνίαις·—οὐ μὴν ἀλλὰ\nκαὶ ἐξημεροῦται. διαφορὰν δὲ ἔχει τῷ τὸν\nκαρπὸν ἀποδιδόναι βελτίω καὶ μεῖζον τὸ φύλλον·\nκεχαραγμένον δ᾿ ἀμφοῖν· ὁμοιότατον τὸ τῆς\nκλήθρας, πλὴν πλατύτερον καὶ αὐτὸ τὸ δένδρον\nμεῖζον. καρπιμώτερον δ᾿ αἰεὶ γίνεται κατακοπτόμενον\nτὰς ῥάβδους.\nγένη δὲ δύο ἀμφοῖν·\nαἱ μὲν γὰρ στρογγύλον αἱ δὲ πρόμακρον φέρουσι\nτὸ κάρυον· ἐκλευκότερον δὲ τὸ τῶν ἡμέρων. καὶ\nκαλλικαρπεῖ μάλιστά γ᾿ ἐν τοῖς ἐφ ύδροις. ἐξημεροῦται\nδὲ τὰ ἄγρια μεταφυτευόμενα. φλοιὸν\nδ᾿ ἔχει λεῖον ἐπιπόλαιον λεπτὸν λιπαρὸν ἰδίως\nστιγμὰς λευκὰς ἔχοντα ἐν αὐτῷ· τὸ δὲ ξύλον\nσφόδρα γλίσχρον, ὥστε καὶ τὰ λεπτὰ πάνυ ῥαβδία\nπεριλοπίσαντες κανέα ποιοῦσι, καὶ τὰ παχέα\nδὲ καταξύσαντες. ἔχει δὲ καὶ ἐντεριώνην λεπτὴν\nξανθήν, ᾗ κοιλαίνεται. ἴδιον δ᾿ αὐτῶν τὸ περὶ\nτὸν ἴουλον, ὥσπερ εἴπομεν.\nΤῆς δὲ τερμίνθου τὸ μὲν ἄρρεν τὸ δὲ θῆλυ. τὸ\nμὲν οὖν ἄρρεν ἄκαρπον, δι᾿ ὃ καὶ καλοῦσιν ἄρρεν·\nτῶν δὲ θηλειῶν ἡ μὲν ἐρυθρὸν εὐθὺς φέρει τὸν\nκαρπὸν ἡλίκον φακὸν ἄπεπτον, ἡ δὲ χλοερὸν\nἐνέγκασα μετὰ ταῦτα ἐρυθραίνει, καὶ ἅμα τῇ\nἀμπέλῳ πεπαίνουσα τὸ ἔσχατον ποιεῖ μέλανα,\nμέγεθος ἡλίκον κύαμον, ῥητινώδη δὲ καὶ θυωδέστερον.\nἔστι δὲ τὸ δένδρον περὶ μὲν τὴν Ἴδην\nκαὶ Μακεδονίαν βραχὺ θαμνῶδες ἐστραμμένον.\nπερὶ δὲ Δαμασκὸν τῆς Συρίας μέγα καὶ πολὺ\nκαὶ κσλόν· ὄρος γάρ τί φασιν εἶναι πάμμεστον\n\n\n\n\nτερμίνθων, ἄλλο δ᾿ οὐδὲν πεφυκέναι.\nξύλον δὲφ\nἔχει γλίσχρον καὶ ῥίζας ἰσχυρὰς κατὰ βάθους.\nκαὶ τὸ ὅλον ἀνώλεθρον· ἄνθος δὲ ὅμοιον τῷ τῆς\nἐλάας, τῷ χρώματι δὲ ἐρυθρόν. φύλλον, περὶ\nἔνα μίσχον πλείω δαφνοειδῆ κατὰ συζυγίαν.\nὥσπερ καὶ τὸ τῆς οἴης· καὶ τὸ ἐξ ἄκρου περιττόν·\nπλὴν ἐγγωνιώτερον τῆς οἴης καὶ δαφνοειδέστερον\nδὲ κύκλῳ καὶ λιπαρὸν ἅπαν ἅμα τῷ καρπῷ.\nφέρει δὲ καὶ κωρυκώδη τινὰ κοῖλα, καθάπερ ἡ\nπτελέα, ἐν οἶς θηρίδια ἐγγίγνεται κωνωποειδῆ·\nἐγγίγνεται δέ τι καὶ ῥητινῶδες ἐν τούτοις καὶ\nγλίσχρον· οὐ μὴν ἐνθεῦτέν γε ἡ ῥητίνη συλλέγεται\nἀλλ᾿ ἀπὸ τοῦ ξύλου. ὁ δὲ καρπὸς οὐκ\nἀφίησι ῥητίνης πλῆθος, ἀλλὰ προσέχεται μὲν\nταῖς χερσί, κἂν μὴ πλυθῇ μετὰ τὴν συλλογὴν\nσυνέχεται· πλυνόμενος δὲ ὁ μὲν λευκὸς καὶ\nἄπεπτος ἐπιπλεῖ, ὁ δὲ μέλας ὑφίσταται.\nἩ δὲ πύξος μεγέθει μὲν οὐ μεγάλη, τὸ δὲ\nφύλλον ὅμοιον ἔχει μυρρίνῳ. φύεται δ᾿ ἐν τοῖς\nψυχροῖς τόποις καὶ τραχέσι· καὶ γὰρ τὰ Κύτωρα\nτοιοῦτον, οὗ ἡ πλείστη γίνεται· ψυχρὸς δὲ καὶ\nὁ Ὄλυμπος ὁ Μακεδονικός· καὶ γὰρ ἐνταῦθα\nγίνεται πλὴν οὐ μεγάλη· μεγίστη δὲ καὶ καλλίστη\nἐν Κύρνῳ· καὶ γὰρ εὐμήκεις καὶ πάχος\nἔχουσαι πολὺ παρὰ τὰς ἄλλας. δι᾿ ὃ καὶ τὸ\nμέλι οὐχ ἡδὺ ὄζον τῆς πύξου.\nΠλήθει δὲ πολὺ κράταιγός ἐστιν, οἱ δὲ κραταιγόνα\nκαλοῦσιν· ἔχει δὲ τὸ μὲν φ ὕλλον ὅμοιον\nμεσπίλῃ τετανόν, πλὴν μεῖζον ἐκείνου καὶ πλατύτερον\nἢ προμηκέστερον, τὸν δὲ χαραγμὸν οὐκ\nἔχον ὥσπερ ἐκεῖνο. γίνεται δὲ τὸ δένδρον οὔτε\nμέγα λίαν οὕτε παχύ· τὸ δὲ ξύλον ποικίλον\nἰσχυρὸν ξανθόν· ἔχει δὲ φλοιὸν λεῖον ὅμοιον\nμεσπίλῃ· μονόρριζον δ᾿ εἰς βάθος ὡς ἐπὶ τὸ πολύ.\nκαρπὸν δ᾿ ἔχει στρογγύλον ἡλίκον ὁ κότινος·\nπεπαινόμενος δὲ ξανθύνεται καὶ ἐπιμελαίνεται·\nκατὰ δὲ τὴν γεῦσιν καὶ τὸν χυλὸν μεσπιλῶδες·\nδιόπερ οἷον ἀγρία μεσπίλη δόξειεν ἂν εἶναι.\nμονοειδὲς δὲ καὶ οὐκ ἔχον διαφοράς.\nXVI. Ὁ δὲ πρῖνος φύλλον μὲν ἔχει δρυῶδες,\nἔλαττον δὲ καὶ ἐπακανθίζον, τὸν δὲ φλοιὸν λειότερον\nδρυός. αὐτὸ δὲ τὸ δένδρον μέγα, καθάπερ\nἡ δρῦς, ἐὰν ἔχῃ τόπον καὶ ἔδαφος· ξύλον δὲ\nπυκνὸν καὶ ἰσχυρόν· βαθύρριζον δὲ ἐπιεικῶς καὶ\nπολύρριζον. καρπὸν δὲ ἔχει βαλανώδη· μικρὰ\nδὲ ἡ βάλανος· περικαταλαμβάνει δὲ ὁ νέος τὸν\nἔνον· ὀψὲ γὰρ πεπαίνει, δι᾿ ὃ καὶ διφορεῖν τινές\nφασι. φέρει δὲ παρὰ τὴν βάλανον καὶ κόκκον\nτινὰ φοινικοῦν· ἴσχει δὲ καὶ ἰξίαν καὶ ὑφέαρ·\nὥστε ἐνίοτε συμβαίνει τέτταρας ἅμα καρποὺς\nἔχειν αὐτόν, δύο μὲν τοὺς ἑαυτοῦ δύο δ᾿ ἄλλους\nτόν τε τῆς ἰξίας καὶ τὸν τοῦ ὑφέαρος. καὶ τὴν\n\n\n\n\n\n\nμὲν ἰξίαν φέρει ἐκ τῶν πρὸς βορρᾶν, τὸ δὲ ὑφεαρ\nἐκ τῶν πρὸς μεσημβρίαν.\nΟἱ δὲ περὶ Ἀρκαδίαν δένδρον τι σμίλακα\nκαλοῦσιν, ὅ ἐστιν ὅμοιον τῷ πρίνῳ, τὰ δὲ φύλλα\nοὐκ ἀκανθώδη ἔχει ἀλλ᾿ ἁπαλώτερα καὶ βαθύτερα\nκαὶ διαφορὰς ἔχοντα πλείους· οὐδὲ τὸ ξύλον\nὥσπερ ἐκεῖνο στερεὸν καὶ πυκνόν, ἀλλὰ καὶ\nμαλακὸν ἐν ταῖς ἐργασίαις.\nὋ δὲ καλοῦσιν οἱ Ἀρκάδες φελλόδρυν τοιάνδε\nἔχει τὴν φύσιν· ὡς μὲν ἁπλῶς εἰπεῖν ἀνὰ μέσον\nπρίνου καὶ δρυός ἐστιν· καὶ ἔνιοί γε ὑπολαμβάνουσιν\nεἶναι θῆλυν πρῖνον· δι᾿ ὃ καὶ ὅπου μὴ\nφύεται πρῖνος τούτῳ χρῶνται πρὸς τὰς ἁμάξας\nκαὶ τὰ τοιαῦτα, καθάπερ οἱ περὶ Λακεδαίμονα καὶ\nἨλείαν. καλοῦσι δὲ οι γε Δωριεῖς καὶ ἀρίαν τὸ\nδένδρον· ἔστι δὲ μαλακώτερον μὲν καὶ μανότερον\nτοῦ πρίνου, σκληρότερον δὲ καὶ πυκνότερον τῆς\nδρυός· καὶ τὸ χρῶμα φλοισθέντος τοῦ ξύλου\nλευκότερον μὲν τοῦ πρίνου, οἰνωπότερον δὲ τῆς\nδρυός· τὰ δὲ φύλλα προσέοικε μὲν ἀμφοῖν, ἔχει\nδὲ μείζω μὲν ἡ ὡς πρῖνος ἐλάττω δὲ ἡ ὡς δρῦς·\nκαὶ τὸν καρπὸν τοῦ μὲν πρίνου κατὰ μέγεθος\nἐλάττω ταῖς ἐλαχίσταις δὲ βαλάνοις ἴσον, καὶ\nγλυκύτερον μὲν τοῦ πρίνου πικρότερον δὲ τῆς\nδρυός. καλοῦσι δέ τινες τὸν μὲν τοῦ πρίνου καὶ\nτὸν ταύτης καρπὸν ἄκυλον, τὸν δὲ τῆς δρυὸς\nβάλανον. μήτραν δὲ ἔχει φανερωτέραν ἢ ὁ\nπρῖνος· καὶ ἡ μὲν φελλόδρυς τοιαύτην τινὰ ἔχει\nφύσιν.\nἩ δὲ κόμαρος, ἡ τὸ μεμαίκυλον φέρουσα τὸ\nἐδώδιμον, ἐστὶ μὲν οὐκ ἄγαν μέγα, τὸν δὲ φλοιὸν\nἔχει λεπτὸν μὲν παρόμοιον μυρίκῃ, τὸ δὲ φύλλον\nμεταξὺ πρίνου καὶ δάφνης. ἀνθεῖ δὲ τοῦ Πυανεψιῶνος·\nτὰ δὲ ἄνθη πέφυκεν ἀπὸ μιᾶς κρεμάστρας\nἐπ᾿ ἄκρων βοτρυδόν· τὴν δὲ μορφὴν ἕκαστόν\nἐστιν ὅμοιον μύρτῳ προμήκει καὶ τῷ μεγέθει δὲ\nσχεδὸν τηλικοῦτον· ἄφυλλον δὲ καὶ κοῖλον ὥσπερ\nὠὸν ἐκκεκολαμμένον τὸ στόμα δὲ ἀνεῳγμένον·\nὅταν δ᾿ ἀπανθήσῃ, καὶ ἡ πρόσφυσις τετρύπηται,\nτὸ δ᾿ ἀπανθῆσαν λεπτὸν καὶ ὥσπερ σφόνδυλος\nπερὶ ἄτρακτον ἢ κάρνειος Δωρικός· ὁ δὲ καρπὸς\nἐνιαυτῷ πεπαίνεται, ὥσθ᾿ ἅμα συμβαίνει τοῦτόν\nτ᾿ ἔχειν καὶ τὸν ἕτερον ἀνθεῖν.\nΠαρόμοιον δὲ τὸ φύλλον καὶ ἡ ἀνδράχλη ἔχει\nτῷ κομάρῳ, μέγεθος οὐκ ἄγαν μέγα· τὸν δὲ φλοιὸν\nλεῖον ἔχει καὶ περιρρηγνύμενον· καρπὸν δ᾿ ἔχει\nὅμοιον τῇ κομάρῳ.\nὍμοιον δ᾿ ἐστὶ τούτοις τὸ φύλλον καὶ τὸ τῆς\nκοκκυγέας· τὸ δὲ δένδρον μικρόν. ἴδιον δὲ ἔχει\nτὸ ἐκπαπποῦσθαι τὸν καρπόν· τοῦτο γὰρ οὐδ᾿\nἐφ' ἑνὸς ἀκηκόαμεν ἄλλου δένδρου. ταῦτα μὲν\nοὖν κοινότερα πλείοσι χώραις καὶ τόποις.\nXVII. Ἔνια δὲ ἰδιώτερα, καθάπερ καὶ ὁ φελλός·\nγίνεται μὲν ἐν Τυρρηνίᾳ, τὸ δὲ δένδρον ἐστὶ στελεχῶδες\nμὲν καὶ ὀλιγόκλαδον, εὕμηκες δ᾿ ἐπιεικῶς\nκαὶ εὐαυξές· ξύλον ἰσχυρόν· τὸν δὲ φλοιὸν παχὺν\nσφόδρα καὶ καταρρηγνύμενον, ὥσπερ ὁ τῆς πίτυος,\nπλὴν κατὰ μείζω. τὸ δὲ φύλλον ὅμοιον ταῖς\nμελίαις παχὺ προμηκέστερον· οὐκ ἀείφυλλον\nἀλλὰ φυλλοβολοῦν. καρπὸν δὲ αἰεὶ φέρει\nβαλανηρὸν ὅμοιον τῇ ἀρίᾳ. περιαιροῦσι δὲ τὸν\nφλοιὸν καί φασι δεῖν πάντα ἀφαιρεῖν, εἰ δὲ μὴ\nχεῖρον γίνεται τὸ δένδρον· ἐξαναπληροῦται δὲ\nπάλιν σχεδὸν ἐν τρισὶν ἔτεσιν.\nἼδιον δὲ καὶ ἡ κολουτέα περὶ Λιπάραν· δένδρον\nμὲν εὐμέγεθες, τὸν δὲ καρπὸν φέρει ἐν λοβοῖς\nἡλίκον φακόν, ὅς πιαίνει τὰ πρόβατα θαυμαστῶς.\nφύεται δὲ ἀπὸ σπέρματος καὶ ἐκ τῆς τῶν προβάτων\nκόπρου κάλλιστα. ὥρα δὲ τῆς φυτείας ἅμα\nἈρκτούρῳ δυομένῳ· δεῖ δὲ φυτεύειν προβρέχοντας\nὅταν ἤδη διαφύηται ἐν τῷ ὕδατι. φύλλον δ᾿ ἔχει\nπαρόμοιον τήλει. βλαστάνει δὲ τὸ πρῶτον\nμονοφυὲς ἐπὶ ἔτη μάλιστα τρία ἐν οἶς καὶ τὰς\nβακτηρίας τέμνουσι· δοκοῦσι γὰρ εἶναι καλαί·\nκαὶ ἐάν τις κολούσῃ ἀποθνήσκει· καὶ γὰρ ἀπαράβλαστόν\nἐστιν· εἶτα σχίζεται καὶ ἀποδενδροῦται\nτῷ τετάρτῳ ἔτει.\nἩ δὲ περὶ τὴν Ἴδην, ἣν καλοῦσι κολοιτίαν.\nἕτερον εἶδός ἐστιν, θαμνοειδὲς δὲ καὶ ὀζῶδες καὶ\nπολυμάσχαλον, σπάνιον δέ, οὐ πολύ· ἔχει δὲ\nφύλλον δαφνοειδὲς πλατυφύλλου δάφνης, πλὴν\nστρογγυλώτερον καὶ μεῖζον ὥσθ᾿ ὅμοιον φαίνεσθσι\nτῷ τῆς πτελέας, προμηκέστερον δέ, τὴν χρόαν\nἐπὶ θάτερα χλοερὸν ὄπισθεν δὲ ἐπιλευκαῖνον, καὶ\nπολύίνον ἐκ τῶν ὄπισθεν ταῖς λεπταῖς ἰσὶ ἔκ τε\nτῆς ῥάχεως καὶ μεταξὺ τῶν πλευροειδῶν ἀπὸ\nτῆς μέσης κατατεινουσῶν· φλοιὸν δ᾿ οὐ λεῖον\nἀλλ᾿ οἶον τὸν τῆς ἀμπέλου· τὸ δὲ ξύλον σκληρὸν\nκαὶ πυκνόν· ῥίζας δὲ ἐπιπολαίους καὶ λεπτὰς\nκαὶ μανὰς οὐλὰς δ᾿ ἐνίοτε, καὶ ξανθὰς σφόδρα.\nκαρπὸν δὲ οὐκ ἔχειν φασὶν οὐδὲ ἄνθος· τὴν δὲ\nκορυνώδη κάχρυν καὶ τοὺς ὀφθαλμοὺς τοὺς παρὰ\nτὰ φύλλα λείους σφόδρα καὶ λιπαροὺς καὶ\nλευκοὺς τῷ σχήματι δὲ καχρυώδεις· ἀποκοπὲν δὲ\nκαὶ ἐπικαυθὲν παραφύεται καὶ ἀναβλαστάνει.\nἼδια δὲ καὶ τάδε τὰ περὶ τὴν Ἴδην ἐστίν, οἶον\nἥ τε Ἀλεξάνδρεια καλουμένη δάφνη καὶ συκῆ τις\nκαὶ ἄμπελος. τῆς μὲν οὖν δάφνης ἐν τούτῳ τὸ\nἴδιον, ὅτι ἐπιφυλλόκαρπόν ἐστιν, ὥσπερ καὶ ἡ\nκεντρομυρρίνη· ἀμφότεραι γὰρ τὸν καρπὸν ἔχουσιν\nἐκ τῆς ῥάχεως τοῦ φύλου.\nἩ δὲ συκῆ θαμνῶδες μὲν καὶ οὐχ ὑψηλόν.\nπάχος δ᾿ ἔχον ὥστε καὶ πηχυαῖον εἶναι τὴν περίμετρον·\nτὸ δὲ ξύλον ἐπεστραμμένον γλίσχρον·\nκάτωθεν μὲν λεῖον καὶ ἄνοζον ἄνωθεν δὲ περίκομον·\n\n\n\nχρῶμα δὲ καὶ φύλλου καὶ φλοιοῦ πελιόν,\nτὸ δὲ σχῆμα τῶν φύλλων ὅμοιον τῷ τῆς φιλύρας\nκαὶ μαλακὸν καὶ πλατὺ καὶ τὸ μέγεθος παραπλήσιον·\nἄνθος μεσπιλῶδες καὶ ἀνθεῖ ἄμα τῇ\nμεσπίλῃ. ὁ δὲ καρπός, ὃν καλοῦσι σῦκον, ἐρυθρὸς\nἡλίκος ἐλάας πλὴν στρογγυλώτερος, ἐσθιόμενος\nδὲ μεσπιλώδης· ῥίζας δὲ ἔχει παχείας ὡσὰν\nσυκῆς ἡμέρου καὶ γλίσχρας. ἀσαπὲς δέ ἐστι τὸ\nδένδρον καὶ καρδίαν ἔχει στερεὰν οὐκ ἐντεριώνην.\nἩ δὲ ἄμπελος φύεται μὲν τῆς Ἴδης περὶ τὰς\nΦαλάκρας καλουμένας· ἔστι δὲ θαμνῶδες ῥαβδίοις\nμικροῖς· τείνονται δὲ οἱ κλῶνες ὡς πυγωνιαῖοι,\nπρὸς οἶς ῥᾶγές εἰσιν ἐκ πλαγίου μέλαιναι\nτὸ μέγεθος ἡλίκος κύαμος γλυκεῖαι· ἔχουσι δὲ\nἐντὸς γιγαρτῶδές τι μαλακόν· φύλλον στρογγύλον\nἀσχιδὲς μικρόν.\nXVIII Ἔχει δὲ καὶ τἀλλα σχεδὸν ὅρη φύσεις\nτινὰς ἰδίας τὰ μὲν δένδρων τὰ δὲ θάμνων τὰ δ᾿\nἄλλων ὑλημάτων. ἀλλὰ γὰρ περὶ μὲν τῆς ἰδιότητος\nεἴρηται πλεονάκις ὅτι γίνεται καθ᾿ ἑκάστους\nτόπους. ἡ δὲ ἐν αὐτοῖς τοῖς ὁμογενέσιν διαφορά,\nκαθάπερ ἡ τῶν δένδρων καὶ τῶν θάμνων, ὁμοίως\nἐστὶ καὶ τῶν ἄλλων, ὥσπερ εἴρηται, τῶν πλείστων,\nὥσπερ καὶ ῥάμνου καὶ παλιούρου καὶ οἴσου καὶ\nοἴτου καὶ ῥοῦ καὶ κιττοῦ καὶ βάτου καὶ ἑτέρων\nπολλῶν.\nῬάμνος τε γάρ ἐστιν ἡ μὲν μέλαινα ἡ δὲ λευκή,\nκαὶ ὁ καρπὸς διάφορος, ἀκανθοφόροι δὲ ἄμφω.\nΤοῦ τε οἴσου τὸ μὲν λευκὸν τὸ δὲ μέλαν· καὶ τὸ\nἄνθος ἑκατέρου καὶ ὁ καρπὸς κατὰ λόγον ὁ μὲν\nλευκὸς ὁ δὲ μέλας· ἔνιοι δὲ καὶ ὥσπερ ἀνὰ μέσον,\nὦν καὶ τὸ ἄνθος ἐπιπορφυρίζει καὶ οὔτε οἰνωπὸν\nοὔτε ἔκλευκόν ἐστιν ὥσπερ τῶν ἑτέρων. ἔχει δὲ\nκαὶ τὰ φύλλα λεπτότερα καὶ λειότερα καὶ τὰς\nῥάβδους τὸ λευκόν.\n“0 τε παλίουρος ἔχει διαφορὰς ἅπόντα δὲ\nταῦτα καρποφόρα. καὶ ὅ γε παλίουρος ἐν λοβῷ\nτινι τὸν καρπὸν ἔχει καθαπερεὶ φύλλῳ, ἐν ᾦ τρία\nἢ τέτταρα γίνεται. χρῶνται δ᾿ αὐτῷ πρὸς τὰς\nβῆχας οἱ ἰατροὶ κοπτοντες· ἔχει γάρ τινα\nγλισχρότητα καὶ λίπος, ὥσπερ τὸ τοῦ λίνου\nσπέρμα. φύεται δὲ καὶ ἐπὶ τοῖς ἐφύδροις καὶ ἐν\nτοῖς ξηροῖς, ὥσπερ ὁ βάτος. οὐχ ἦττον δέ ἐστι\nτὸ δένδρον πάρδρον. φυλλοβόλον δὲ καὶ οὐχ\nὥσπερ ἡ ῥάμνος ἀείφυλλον.\nἜτι δὲ καὶ τοῦ βάτου πλείω γένη, μεγίστην δὲ\nἔχοντες διαφορὰν ὅτι ὁ μὲν ὀρθοφυὴς καὶ ὕψος\nἔχων, ὁ δ᾿ ἐπὶ τῆς γῆς καὶ εὐθὺς κάτω νεύων καὶ\nὅταν συνάπτῃ τῇ γῇ ῥιζούμενος πάλιν, ὃν δὴ\nκαλοῦσί τινες χαμαίβατον. τὸ δὲ κυνόσβατον\nτὸν καρπὸν ὑπέρυθρον ἔχει καὶ παραπλήσιον τῷ\nτῆς ῥόας· ἔστι δὲ θάμνου καὶ δένδρου μεταξὺ καὶ\nπαρόμοιον ταῖς ῥόαις, τὸ δὲ φύλλον ἀκανθῶδες.\nΤῆς δὲ ῥοῦ τὸ μὲν ἄρρεν τὸ δὲ θῆλυ καλοῦσι\nτῷ τὸ μὲν ἄκαρπον εἶναι τὸ δὲ κάρπιμον. οὐκ\nἔχει δὲ οὐδὲ τὰς ῥάβδους ὑψηλὰς οὐδὲ παχείας.\nφύλλον δ᾿ ὅμοιον πτελέᾳ πλὴν μικρὸν προμηκέστερον\nκαὶ ἐπίδασυ. τῶν δὲ κλωνίων τῶν νέων\nἐξ ἴσου τὰ φύλλα εἰς δύο, κατ᾿ ἄλληλα δὲ ἐκ τῶν\nπλαγίων ὥστε στοιχεῖν. βάπτουσι δὲ τούτῳ καὶ\nοἱ σκυτοδέψαι τὰ δέρματα τὰ λευκά. ἄνθος\nλευκὸν βοτρυῶδες, τῷ σχήματι δὲ τὸ ὁλοσχερὲς\nὅστλιγγας ἔχον ὥσπερ καὶ ὁ βότρυς· ἀπανθήσαντος\nδὲ ὁ καρπὸς ἄμα τῇ σταφύλῃ ἐρυθραίνεται,\nκαὶ γίνοντσι οἶον φακοὶ λεπτοὶ συγκείμενοι·\nβοτρυῶδες δὲ τὸ σχῆμα καὶ τούτων. ἔχει δὲ τὸ\nφαρμακῶδες τοῦτο ὃ καλεῖται ῥοῦς ἐν αὐτῷ\nὀστῶδες, ὃ καὶ τῆς ῥοῦ διηττημένης ἔχει πολλάκις·\nῥίζα δ᾿ ἐπιπόλαιος καὶ μονοφυὴς ὥστε ἀνακάμπτεσθαι\nῥᾳδίως ὁλόρριζα· τὸ δὲ ξύλον ἐντεριώνην\nἔχει, εὔφθαρτον δὲ καὶ κοπτόμενον. ἐν\nπᾶσι δὲ γίγνεται τοῖς τόποις, εὐθενεῖ δὲ μάλιστα\nἐν τοῖς ἀργιλώδεσι.\nΠολυειδὴς δὲ ὁ κιττός· καὶ γὰρ ἐπίγειος, ὁ δὲ\nεἰς ὕψος αἰρόμενος· καὶ τῶν ἐν ὕψει πλείω γένη.\nτρία δ᾿ οὖν φαίνεται τὰ μέγιστα ὅ τε λευκὸς καὶ\nὁ μέλας καὶ τρίτον ἡ ἕλιξ. εἴδη δὲ καὶ ἑκάστου\nτούτων πλείω. λευκὸς γὰρ ὁ μὲν τῷ καρπῷ\nμόνον, ὁ δὲ καὶ τοῖς φύλλοις ἐστί. πάλιν δὲ τῶν\nλευκοκάρπων μόνον ὁ μὲν ἁδρὸν καὶ πυκνὸν καὶ\nσυνεστηκότα τὸν καρπὸν ἔχει καθαπερεὶ σφαῖραν,\n\n\n\n\n\n\nὃν δὴ καλοῦσί τινες κορυμβίαν, οἱ δ᾿ Ἀθήνῃσιν\nἈχαρνικόν. ὁ δὲ ἐλάττων διακεχυμένος ὥσπερ\nκαὶ ὁ μέλας· ἔχει δὲ καὶ ὁ μέλας διαφορὰς ἀλλ᾿\nοὐχ ὁμοίως φανεράς.\nἩ δὲ ἕλιξ ἐν μεγίσταις διαφοραῖς· καὶ γὰρ\nτοῖς φύλλοις πλεῖστον διαφέρει τῇ τε μικρότητι\nκαὶ τῷ γωνοειδῆ καὶ εὐρυθμότερα εἶναι· τὰ δὲ τοῦ\nκιττοῦ περιφερέστερα καὶ ἀπλᾶ· καὶ τῷ μήκει\nτῶν κλημάτων καὶ ἔτι τῷ ἄκαρπος εἶναι. διατείνονται\nγάρ τινες τῷ μὴ ἀποκιττοῦσθαι τῇ\nφύσει τὴν ἕλικα ἀλλὰ τὴν ἐκ τοῦ κιττοῦ τελειουμένην.\n(εἰ δὲ πᾶσα ἀποκιττοῦται, καθάπερ τινές\nφασιν, ἡλικίας ἄν εἴη καὶ διαθέσεως οὐκ εἴδους\nδιαφορά, καθάπερ καὶ τῆς ἀπίου πρὸς τὴν\nἀχράδα.) πλὴν τό γε φύλλον καὶ ταύτης πολὺ\nδιαφέρει πρὸς τὸν κιττόν. σπάνιον δὲ τοῦτο καὶ\nἐν ὀλίγοις ἐστὶν ὥστε παλαιούμενον μεταβάλλειν,\nὥσπερ ἐπὶ τῆς λεύκης καὶ τοῦ κρότωνος.\nεἴδη\nδ᾿ ἐστὶ πλείω τῆς ἕλικος, ὡς μὲν τὰ προφανέστατα\nκαὶ μέγιστα λαβεῖν τρία, ἥ τε χλοερὰ καὶ\nποιώδης ἥπερ καὶ πλείστη, καὶ ἑτέρα ἡ λευκή, καὶ\nτρίτη ἡ ποικίλη, ἣν δὴ καλοῦσί τινες Θρᾳκίαν.\n\n\n\n\n\n\n\n\nἑκάστη δὲ τούτων δοκεῖ διαφέρειν· καὶ γὰρ τῆς\nχλοώδους ἡ μὲν λεπτοτέρα καὶ ταξιφυλλοτέρα\nκαὶ ἔτι πυκνοφυλλοτέρα, ἡ δ᾿ ἧττον πάντα ταῦτ᾿\nἔχουσα. καὶ τῆς ποικίλης ἡ μὲν μεῖζον ἡ δ᾿\nἔλαττον τὸ φύλλον, καὶ τὴν ποικιλίαν διαφέρουσα.\nὡσαύτως δὲ καὶ τὰ τῆς λευκῆς τῷ\nμεγέθει καὶ τῇ χροιᾷ διαφέρουσιν. εὐαυξεστάτη\nδὲ ἡ ποιώδης καὶ ἐπὶ πλεῖστον προϊοῦσα. φανερὰν\nδ᾿ εἶναί φασιν τὴν ἀποκιττουμένην οὐ μόνον τοῖς\nφύλλοις ὅτι μείζω καὶ πλατύτερα ἔχει ἀλλὰ\nκαὶ τοῖς βλαστοῖς· εὐθὺς γὰρ ὀρθοὺς ἔχει, καί\nοὐχ ὥσπερ ἡ ἑτέρα κατακεκαμμένη, καὶ διὰ τὴν\nλεπτότητα καὶ διὰ τὸ μῆκος· τῆς δὲ κιττώδους\nκαὶ βραχύτεροι καὶ παχύτεροι. καὶ ὁ κιττὸς\nὅταν ἄρχηται σπερμοῦσθαι μετέωρον ἔχει καὶ\nὀρθὸν τὸν βλαστόν.\nΠολύρριζος μὲν οὖν ἅπας κιττὸς καὶ πυκνόρριζος\nσυνεστραμμένος ταῖς ῥίζαις καὶ ξυλώδεσι καὶ\nπαχείαις καὶ οὐκ ἄγαν βαθύρριζος, μάλιστα δ᾿ ὁ\nμέλας, καὶ τοῦ λευκοῦ ὁ τραχύτατος καὶ ἀγριώτατος·\nδι᾿ ὃ καὶ χαλεπὸς παραφύεσθαι πᾶσι τοῖς\nδένδροις· ἀπόλλυσι γὰρ πάντα καὶ ἀφαυαίνει\nπαραιρούμενος τὴν τροφήν. λαμβάνει δὲ μάλιστα\nπάχος οὖτος καὶ ἀποδενδροῦται καὶ γίνεται αὐτὸ\nκαθ᾿ αὑτὸ κιττοῦ δένδρον. ὡς δ᾿ ἐπὶ τὸ πλεῖον\nεἶναι πρὸς ἑτέρῳ φιλεῖ καὶ ζητεῖ καὶ ὥσπερ\nἐπαλλόκαυλόν ἐστιν.\nἔχει δ᾿ εὐθὺς καὶ τῆς\n\n\n\n\n\nφύσεώς τι τοιοῦτον· ἐκ γὰρ τῶν βλαστῶν ἀφίησιν\nἀεὶ ῥίζας ἀνὰ μέσον τῶν φύλλων, αἷσπερ ἐνδύεται\nτοῖς δένδροις καὶ τοῖς τειχίοις οἶον ἐξεπίτηδες\nπεποιημέναις ὑπὸ τῆς φύσεως· δι᾿ ὃ καὶ ἐξαιρούμενος\nτὴν ὑγρότητα καὶ ἕλκων ἀφαυαίνει, καὶ ἐὰν\nἀποκοπῇ κάτωθεν δύναται διαμένειν καὶ ζῆν.\nἔχει δὲ καὶ ἑτέραν διαφορὰν κατὰ τὸν καρπὸν οὐ\nμικράν· ὁ μὲν γὰρ ἐπίγλυκύς ἐστιν ὁ δὲ σφόδρα\nπικρὸς καὶ τοῦ λευκοῦ καὶ τοῦ μέλανος· σημεῖον\nδ᾿ ὅτι τὸν μὲν ἐσθίουσιν οἱ ὄρνιθες τὸν δ᾿ οὔ.\nτὰ μὲν οὖν περὶ τὸν κιττὸν οὕτως ἔχει.\nἩ δὲ σμῖλάξ ἐστι μὲν ἐπαλλόκαυλον, ὁ δὲ\nκαυλὸς ἀκανθώδης καὶ ὥσπερ ὀρθάκανθος, τὸ\nδὲ φύλλον κιττῶδες μικρὸν ἀγώνιον, κατὰ τὴν\nμίσχου πρόσφυσιν τυληρόν. ἴδιον δ᾿ ὅτι τήν τε\nδιὰ μέσου ταύτην ὥσπερ ῥάχιν λεπτὴν ἔχει\nκαὶ τὰς στημονίους διαλήψεις οὐκ ἀπὸ ταύτης,\nὥσπερ τὰ τῶν ἄλλων, ἀλλὰ περὶ αὐτὴν περιφερεῖς\nἠγμένας ἀπὸ τῆς προσφύσεως τοῦ μίσχου τῷ\nφύλλῳ. παρὰ δὲ τοῦ καυλοῦ τὰ γόνατα καὶ\nπαρὰ τὰς διαλείψεις τὰς φυλλικὰς ἐκ τῶν αὐτῶν\nμίσχων τοῖς φύλλοις παραπέφυκεν ἴουλος λεπτὸς\nκαὶ ἑλικτός· ἄνθος δὲ λευκὸν καὶ εὐῶδες λείρινον·\n\n\n\n\n\n\n\nτὸν δὲ καρπὸν ἔχει προσεμφερῆ τῷ στρύχνῳ καὶ\nτῷ μηλώθρῳ καὶ μάλιστα τῇ καλουμένῃ σταφυλῇ\nἀγρίᾳ· κατακρέμαστοι δ᾿ οἱ βότρυες κιττοῦ τρόπον·\nπαρεγγίζει δ᾿ ὁ παραθριγκισμὸς πρὸς τὴν\nσταφυλήν· ἀπὸ γὰρ ἑνὸς σημείου οἱ μίσχοι οἱ\nῥαγικοί.\nὁ δὲ καρπὸς ἐρυθρός, ἔχων πυρῆνας τὸ\nμὲν ἐπὶ πᾶν δύο, ἐν τοῖς μείζοσι τρεῖς ἐν δὲ τοῖς\nμικροῖς ἕνα· σκληρὸς δ᾿ ὁ πυρὴν εὖ μάλα καὶ τῷ\nχρώματι μέλας ἔξωθεν. ἴδιον δὲ τὸ τῶν βοτρύων,\nὅτι ἐκ πλαγίων τε τὸν καυλὸν παραθριγκίζουσιν,\nκαὶ κατ᾿ ἄκρον ὁ μέγιστος βότρυς τοῦ καυλοῦ,\nὥσπερ ἐπὶ τῆς ῥάμνου καὶ τοῦ βάτου. τοῦτο δὲ\nδῆλον ὡς καὶ ἀκρόκαρπον καὶ πλαγιόκαρπον.\nTὸ δ᾿ εὐώνυμος καλούμενον δένδρον φύεται μὲν\nἄλλοθί τε καὶ τῆς Λέσβου ἐν τῷ ὄρει τῷ Ὀρδύννῳ\nκαλουμένῳ· ἔστι δὲ ἡλίκον ῥόα καὶ τὸ φύλλον\nἔχει ῥοῶδες, μεῖζον δὲ ἢ χαμαιδάφνης, καὶ μαλακὸν\nδὲ ὥσπερ ἡ ῥόα. ἡ δὲ βλάστησις ἄρχεται\nμὲν αὐτῷ περὶ τὸν Ποσειδεὥνα· ἀνθεῖ δὲ τοῦ\nἦρος· τὸ δὲ ἄνθος ὅμοιον τὴν χρόαν τῷ λευκῷ\nἴῳ· ὄζει δὲ δεινὸν ὥσπερ φόνου. ὁ δὲ καρπὸς\nἐμφερὴς τὴν μορφὴν μετὰ τοῦ κελύφους τῷ τοῦ\nσησάμου λοβῷ· ἔνδοθεν δὲ στερεὸν πλὴν διῃρημένον\nκατὰ τὴν τετραστοιχίαν. τοῦτο ἐσθιόμενονὑπὸ τῶν προβάτων ἀποκτιννύει, καὶ τὸ\nφύλλον καὶ ὁ καρπός, καὶ μάλιστα τὰς αἶγας\nἐὰν μὴ καθάρσεως τύχῃ. καθαίρεται δὲ ἀνόχῳ.\nπερὶ μὲν οὖν δένδρων καὶ θάμνων\nεἴρηται· ἐν δὲ τοῖς ἑξῆς περὶ τῶν λειπομένων\nλεκτέον.\nΙ. Αἱ μὲν οὖν διαφοραι τῶν ὁμογενῶν τεθεώρηνται\nπρότερον. ἅπαντα δ᾿ ἐν τοῖς οἰκείοις\nτόποις καλλίω γίνεται καὶ μᾶλλον εὐσθενεῖ· καὶ\nγὰρ τοῖς ἀγρίοις εἰσὶν ἑκάστοις οἰκεῖοι, καθάπερ\nτοῖς ἡμέροις· τὰ μὲν γὰρ φιλεῖ τοὺς ἐφύδρους\nκαὶ ἑλώδεις, οἶον αἴγειρος λεύκη ἰτέα καὶ ὅλως τὰ\nπαρὰ τοὺς ποταμοὺς φυόμενα, τὰ δὲ τοὺς εὐσκεπεῖς\nκαὶ εὐηλίους, τὰ δὲ μᾶλλον τοὺς παλισκίους.\nπεύκη μὲν γὰρ ἐν τοῖς προσείλοις καλλίστη καὶ\nμεγίστη, ἐν δὲ τοῖς παλισκίοις ὅλως οὐ φύεται·\nἐλάτη δὲ ἀνάπαλιν ἐν τοῖς παλισκίοις καλλίστη\nτοῖς δ᾿ εὐείλοις οὐχ ὁμοίως.\nἘν Ἀρκαδίᾳ γοῦν περὶ τὴν Κράνην καλουμένην\nτόπος ἐστί τις κοῖλος καὶ ἄπνους, εἰς ὃν\nοὐδέποθ᾿ ὅλως ἥλιον ἐμβάλλειν φασίν· ἐν τούτῳ\nδὲ πολὺ διαφέρουσιν αἱ ἐλάται καὶ τῷ μήκει καὶ\nτῷ πάχει, οὐ μὴν ὁμοίως γε πυκναὶ οὐδ᾿ ὡραῖαι\nἀλλ᾿ ἥκιστα, καθάπερ καὶ αἱ πεῦκαι αἱ ἐν τοῖς\nπαλισκίοις· δι᾿ ὃ καὶ πρὸς τὰ πολυτελῆ τῶν\nἔργων, οἶον θυρώματα καὶ εἴ τι ἄλλο σπουδαῖον,\nοὐ χρῶνται τούτοις ἀλλὰ πρὸς τὰς ναυπηγίας\nμᾶλλον καὶ τὰς οἰκοδομάς· καὶ γὰρ δοκοὶ κάλλισται\n\n\nκαὶ τανεῖαι καὶ κέραιαι αἱ ἐκ τούτων, ἔτι δ᾿\nἱστοὶ τῷ μήκει διαφέροντες ἀλλ᾿ οὐχ ὁμοίως\nἰσχυροί· καὶ ἐκ τῶν προσείλων ἅμα τῇ βραχύτητι\nπυκνότεροί τε ἐκείνων καὶ ἰσχυρότεροι γίνονται.\nΧαίρει δὲ σφόδρα καὶ ἡ μίλος τοῖς παλισκίοις\nκαὶ ἡ πάδος καὶ ἡ θραύπαλος. περὶ δὲ τὰς\nκορυφὰς τῶν ὀρέων καὶ τοὺς ψυχροὺς τόπους θυία\nμὲν φύεται καὶ εἰς ὕψος, ἐλάτη δὲ καὶ ἄρκευθος\nφύεται μὲν οὐκ εἰς ὕψος δέ, καθάπερ καὶ περὶ τὴν\nἄκραν Κυλλήνην· φύεται δὲ καὶ ἡ κήλαστρος\nἐπὶ τῶν ἄκρων καὶ χειμεριωτάτων. ταῦτα μὲν\nοὖν ἄν τις θείη φιλόψυχρα· τὰ δ᾿ ἄλλα πάντα\nὡς εἰπεῖν οὐ μᾶλλον χαίρει τοῖς προσείλοις.\nοὐ μὴν ἀλλὰ καὶ τοῦτο συμβαίνει κατὰ τὴν\nχώραν τὴν οἰκείαν ἑκάστῳ τῶν δένδρων. ἐν\nΚρήτῃ γοῦν φασιν ἐν τοῖς Ἰδαίοις ὄρεσι καὶ ἐν τοῖς\nΛευκοῖς καλουμένοις ἐπὶ τῶν ἄκρων ὅθεν οὐδέποτ᾿\nἐπιλείπει χιὼν κυπάριττον εἶναι· πλείστη γὰρ\nαὕτη τῆς ὕλης καὶ ὅλως ἐν τῇ νήσῳ καὶ ἐν τοῖς\nὄρεσιν.\nἜστι δέ, ὥσπερ καὶ πρότερον εἴρηται, καὶ τῶν\nἀγρίων καὶ τῶν ἡμέρων τὰ μὲν ὀρεινὰ τὰ δὲ\nπεδεινὰ μᾶλλον. ἀναλογίᾳ δὲ καὶ ἐν αὐτοῖς τοῖς\nὄρεσι τὰ μὲν ἐν τοῖς ὑποκάτω τὰ δὲ περὶ τὰς\nκορυφάς, ὥστε καὶ καλλίω γίνεται καὶ εὐσθενῆ\nπανταχοῦ δὲ καὶ πάσης τῆς ὕλης πρὸς βορρᾶν\nτὰ ξύλα πυκνότερα καὶ οὐλότερα καὶ ἁπλῶς\nκαλλίω· καὶ ὅλως δὲ πλείω ἐν τοῖς προσβορείοις,\nφύεται. αὐξάνεται δὲ καὶ ἐπιδίδωσι τὰ πυκνὰ\n\n\n\n\nμὲν ὄντα μᾶλλον εἰς μῆκος, δι᾿ ὃ καὶ ἄνοζα καὶ\nεὐθέα καὶ ὀρθοφυῆ γίνεται, καὶ κωπεῶνες ἐκ\nτούτων κάλλιστοι· τὰ δὲ μανὰ μᾶλλον εἰς\nβάθος καὶ πάχος, δι᾿ ὃ καὶ σκολιώτερα καὶ\nὀζωδέστερα καὶ τὸ ὅλον στερεώτερα καὶ πυκνότερα\nφύεται.\nΣχεδὸν δὲ τὰς αὐτὰς ἔχει διαφορὰς τούτοις\nκαὶ ἐν τοῖς παλισκίοις καὶ ἐν τοῖς εὐείλοις καὶ ἐν\nτοῖς ἀπνόοις καὶ εὐπνόοις· ὀζωδέστερα γὰρ καὶ\nβραχύτερα καὶ ἦττον εὐθέα τὰ ἐν τοῖς εὐείλοις\nἤ τοῖς προσηνέμοις. ὅτι δὲ ἕκαστον ζητεῖ καὶ\nχώραν οἰκείαν καὶ κρᾶσιν ἀέρος φανερὸν τῷ τὰ\nμὲν φέρειν ἐνίους τόπους τὰ δὲ μὴ φέρειν μήτε\nαὐτὰ γιγνόμενα μήτε φυτευόμενα ῥᾳδίως, ἐὰν δὲ\nκαὶ ἀντιλάβηται μὴ καρποφορεῖν, ὥσπερ ἐπὶ τοῦ\nφοίνικος ἐλέχθη καὶ τῆς Αἰγυπτίας συκαμίνου\nκαὶ ἄλλων· εἰσὶ γὰρ πλείω καὶ ἐν πλείοσι χώραις\nτὰ μὲν ὅλως οὐ φυόμενα τὰ δὲ φυόμενα μὲν\nἀναυξῆ δὲ καὶ ἄκαρπα καὶ τὸ ὅλον φαῦλα. περὶ\nὦν ἴσως λεκτέον ἐφ᾿ ὅσον ἔχομεν ἱστορίας.\nΙΙ. Ἐν Αἰγύπτῳ γάρ ἐστιν ἴδια δένδρα πλείω,\nἥ τε συκάμινος καὶ ἡ περσέα καλουμένη καὶ ἡ\nβάλανος καὶ ἡ ἄκανθα καὶ ἕτερ᾿ ἄττα.\nἜστι δὲ ἡ μὲν συκάμινος παραπλησία πως τῇ\nἐνταῦθα συκαμίνῳ· καὶ γὰρ τὸ φύλλον παρόμοιον\n\n\n\n\n\nἔχει καὶ τὸ μέγεθος καὶ τὴν ὅλην πρόσοψιν, τὸν\nδὲ καρπὸν ἰδίως φέρει παρὰ τὰ ἄλλα, καθάπερ\nἐλέχθη καὶ ἐν τοῖς ἐξ ἀρχῆς· οὐ γὰρ ἀπὸ τῶν\nβλαστῶν οὐδ᾿ ἀ πὸ τῶν ἀκρεμόνων ἀλλ᾿ ἐκ τοῦ\nστελέχους, μέγεθος μὲν ἡλίκον σῦκον καὶ τῇ ὄψει\nδὲ παραπλήσιον, τῷ χυλῷ δὲ καὶ τῇ γλυκύτητι\nτοῖς ὀλύνθοις, πλὴν γλυκύτερον πολὺ καὶ κεγχραμίδας\nὅλως οὐκ ἔχοντα, πλήθει δὲ πολύν.\nκαὶ πέττειν οὐ δύναται μὴ ἐπικνισθέντα· ἀλλ᾿\nἔχοντες ὄνυχας σιδηροῦς ἐπικνίζουσιν· ἃ δ᾿ ἂν\nἐπικνισθῇ τεταρταῖα πέττεται· τούτων δ᾿ ἀφαιρεθέντων\nπάλιν ἄλλα φύεται καὶ ἄλλα καὶ ἐκ\nτοῦ αὐτοῦ τόπου μηδὲν παραλλάττοντα· καὶ\nτοῦθ᾿ οἱ μὲν τρὶς οἱ δὲ πλεονάκις φασὶ γίνεσθαι.\nπολύοπον δὲ τὸ δένδρον σφόδρα ἐστὶ καὶ τὸ ξύλον\nαὐτοῦ εἰς πολλὰ χρήσιμον. ἴδιον δὲ ἔχειν δοκεῖ\nπαρὰ τἆλλα· τμηθὲν γὰρ εὐθὺς χλωρόν ἐστι·\nαὐαίνεται δὲ ἐμβύθιον· εἰς βόθρον δὲ ἐμβάλλουσι\nκαὶ εἰς τὰς λίμνας εὐθὺς καὶ ταριχεύουσι·\nβρεχόμενον δ᾿ ἐν τῷ βυθῷ ξηραίνεται· καὶ ὅταν\nτελέως ξηρὸν γένηται, τότε ἀναφέρεται καὶ ἐπινεῖ\nκαὶ δοκεῖ τότε καλῶς τεταριχεῦσθαι· γίνεται γὰρ\nκοῦφον καὶ μανόν. ἡ μὲν οὖν συκάμινος ἔχει\nταύτας τὰς ἰδιότητας.\nἜοικε δέ τις παραπλησία ἡ φύσις εἶναι καὶ\nτῆς ἐν Κρήτῃ καλουμένης Κυπρίας συκῆς· καὶ\nγὰρ ἐκείνη φέρει τὸν καρπὸν ἐκ τοῦ στελέχους\nκαὶ ἐκ τῶν παχυτάτων ἀκρεμόνων, πλὴν ὅτι\nβλαστόν τινα ἀφίησι μικρὸν ἄφυλλον ὥσπερ\nῥιζίον, πρὸς ᾧ γε ὁ καρπός. τὸ δὲ στέλεχος μέγα\n\n\n\n\nκαὶ παρόμοιον τῇ λεύκῃ, φύλλον δὲ τῇ πτελέᾳ.\nπεπαίνει δὲ τέτταρας καρπούς, ὅσαιπερ αὐτοῦ καὶ\nαἱ βλαστήσεις· οὐδένα δὲ πεπαίνει μὴ ἐπιτμηθέντος\nτοῦ ἐρινοῦ καὶ ἐκρυεντος τοῦ ὀποῦ. ἡ δὲ\nγλυκύτης προσεμφερὴς τῷ σύκῳ καὶ τὰ ἔσωθεν\nτοῖς ἐρινοῖς· μέγεθος ἡλίκον κοκκύμηλον.\n(Ταύτῃ δὲ παραπλησία καὶ ἣν οἱ Ἴωνες κερωνίαν\nκαλοῦσιν· ἐκ τοῦ στελέχους γὰρ καὶ αὕτη\nφέρει τὸν πλεῖστον καρπόν, ἀπὸ δὲ τῶν ἀκρεμόνων,\nὥσπερ εἴπομεν, ὀλίγον. ὁ δὲ καρπὸς ἔλλοβος, ὃν\nκαλοῦσί τινες Αἰγύπτιον σῦκον διημαρτηκότες·\nοὐ γίνεται γὰρ ὅλως περὶ Αἴγυπτον ἀλλ᾿ ἐν Συρίᾳ\nκαὶ ἐν Ἰωνίᾳ δὲ καὶ περὶ Κνίδον καὶ Ῥόδον.\nἀείφυλλον δὲ καὶ ἄνθος ἔκλευκον ἔχον καί τι\nβαρύτητος, μὴ μετεωρίζον δὲ σφόδρα καὶ ὅλως\nἐκ τῶν κάτω παραβλαστητικὸν ἄνωθεν δὲ\nὑποξηραινόμενον. ἔχει δὲ ἅμα καὶ τὸν ἕνον καὶ\nτὸν νέον καρπόν· ἀφαιρουμένου γὰρ θατέρου μετὰ\nΚύνα καὶ ὁ ἕτερος εὐθὺς φανερὸς κυούμενος·\nκύεται γὰρ ὥσπερ βότρυς ὁμοσ χήμων· εἶτ᾿ αὐξηθεὶς\nἀνθεῖ περὶ Ἀρκτοῦρον καὶ ἰσημερίαν· ἀπὸ\nτούτου δὴ διαμένει τὸν χειμῶνα μέχρι Κυνός. ἡ\nμὲν οὖν ὁμοιότης ὅτι στελεχόκαρπα καὶ ταῦτα·\nδιαφοραὶ δὲ αἱ εἰρημέναι πρὸς τὴν συκάμινον.)\nἘν Αἰγύπτῳ δ᾿ ἐστὶν ἕτερον ἡ περσέα καλούμενον,\nτῇ μὲν προσόψει μέγα καὶ καλόν, παραπλήσιον\nδὲ μάλιστα τῇ ἀπίῳ καὶ φύλλοις καὶ\nἄνθεσι καὶ ἀκρεμόσι καὶ τῷ ὅλῳ σχήματι· πλὴν\n\n\n\n\nτὸ μὲν ἀείφυλλον τὸ δὲ φυλλοβόλον. καρπον δὲ\nφέρει πολὺν καὶ πᾶσαν ὥραν· περικαταλαμβάνει\nγὰρ ὁ νέος ἀεὶ τὸν ἔνον· πέττει δὲ ὑπὸ τοὺς\nἐτησίας· τὸν δ᾿ ἄλλον ὠμότερον ἀφαιροῦσι καὶ\nἀποτιθέασιν. ἔστι δὲ τὸ μέγεθος ἡλίκον ἄπιος,\nτῷ σχήματι δὲ πρόμακρος ἀμυγδαλώδης, χρῶμα\nδὲ αὐτοῦ ποιῶδες. ἔχει δὲ ἐντὸς κάρυον, ὥσπερ\nτὸ κοκκύμηλον, πλὴν ἔλαττον πολὺ καὶ μαλακώτερον·\nτὴν δὲ σάρκα γλυκεῖαν σφόδρα καὶ ἡδεῖαν\nκαὶ εὔπεπτον· οὐδὲν γὰρ ἐνοχλεῖ πολὺ προσενεγκαμένων.\nεὔριζον δὲ τὸ δένδρον καὶ μήκει\nκαὶ πάχει καὶ πλήθει πολύ· ἔχει δὲ καὶ ξύλον\nἰσχυρὸν καὶ καλὸν τῇ ὄψει μέλαν, ὥσπερ ὁ λωτός,\nἐξ οὗ καὶ τὰ ἀγάλματα καὶ τὰ κλινία καὶ\nτραπέζια καὶ τἆλλα τὰ τοιαῦτα ποιοῦσιν.\nδὲ βάλανος ἔχει μὲν τὴν προσηγορίαν ἀπὸ\nτοῦ καρποῦ· φύλλον δ᾿ αὐτῇ παραπλήσιον τῷ\nτῆς μυρρίνης πλὴν προμηκέστερον. ἔστι δὲ τὸ\nδένδρον εὐπαχὲς μὲν καὶ εὐμέγεθες, οὐκ εὐφυὲς\nδὲ ἀλλὰ παρεστραμμένον. τοῦ καρποῦ δὲ τοῖς\nκελύφεσι χρῶνται οἱ μυρεψοὶ κόπτοντες· εὐῶδες\nγὰρ ἔχει τὸν δὲ καρπὸν αὐτὸν ἀχρεῖον. ἔστι δὲ\nκαὶ τῷ μεγέθει καὶ τῇ ὄψει παραπλήσιος τῷ τῆς\nκαππάριος· ξύλον δὲ ἰσχυρὸν καὶ εἰς ἄλλα τε\nχρήσιμον καὶ εἰς τὰς ναυπηγίας.\nTὸ δὲ καλούμενον κουκιόφορόν ἐστιν ὅμοιον τῷ\nφοίνικι· τὴν δὲ ὁμοιότητα κατὰ τὸ στέλεχος\nἔχει καὶ τὰ φύλλα· διαφέρει δὲ ὅτι ὁ μὲν φοῖνιξ\nμονοφυὲς καὶ ἁπλοῦν ἐστι, τοῦτο δὲ προσαυξηθὲν\nσχίζεται καὶ γίνεται δίκρουν, εἶτα πάλιν ἑκάτερον\n\n\n\nτουτων ὁμοιως· ἔτι δὲ τὰς ῥάβδους βραχείας ἔχει\nσφόδρα καὶ οὐ πολλας. χρῶνται δὲ τῷ φ ύλλῳ.\nκαθάπερ τῷ φοίνικι, πρὸς τὰ πλέγματα. καρπον\nδὲ ἴδιον ἔχει πολὺ διαφέροντα καὶ μεγέθει καὶ\nσχήματι καὶ χυλῷ· μέγεθος μὲν γὰρ ἔχει σχεδὸν\nχειροπληθές· στρογγύλον δὲ καὶ οὐ προμήκη·\nχρῶμα ἐπίξανθον· χυλὸν δὲ γλυκὺν καὶ εὔστομον·\nοὐκ ἀθρόον δέ, ὥσπερ ὁ φοῖνιξ, ἀλλὰ κεχωρισμένον\nκαθ᾿ ἕνα· πυρῆνα δὲ μέγαν καὶ σφόδρα σκληρόν.\nἐξ οὗ τοὺς κρίκους τορνεύουσι τοὺς εἰς τοὺς\nστρωματεῖς τοὺς διαποικίλους· διαφέρει δὲ πολὺ\nτὸ ξύλον τοῦ φοίνικος· τὸ μὲν γὰρ μανὸν καὶ\nἰνῶδες καὶ χαῦνον, τὸ δὲ πυκνὸν καὶ βαρὺ καὶ\nσαρκῶδες καὶ διατμηθὲν οὖλον σφόδρα καὶ\nσκληρόν ἐστιν. καὶ οἵ γε δὴ Πέρσαι πάνυ\nἐτίμων αὐτὸ καὶ ἐκ τούτου τῶν κλινῶν ἐποιοῦντο\nτοὺς πόδας.\nἩ δὲ ἄκανθα καλεῖται μὲν διὰ τὸ ἀκανθῶδες\nὅλον τὸ δένδρον εἶναι πλὴν τοῦ στελέχους· καὶ\nγὰρ ἐπὶ τῶν ἀκρεμόνων καὶ ἐπὶ τῶν βλαστῶν\nκαὶ ἐπὶ τῶν φύλλων ἔχει. μεγέθει δὲ μέγα, καὶ\nγὰρ δωδεκάπηχυς ἐξ αὐτῆς ἐρέψιμος ὕλη τέμνεται.\nδιττὸν δὲ τὸ γένος αὐτῆς, ἡ μὲν γάρ ἐστι λευκὴ\nἡ δὲ μέλαινα· καὶ ἡ μὲν λευκὴ ἀσθενής τε καὶ\nεὔσηπτος· ἡ δὲ μέλαινα ἰσχυροτέρα τε καὶ\nἄσηπτος, δι᾿ ὃ καὶ ἐν ταῖς ναυπηγίαις χρῶνται\nπρὸς τὰ ἐγκοίλια αὐτῇ. τὸ δένδρον δὲ οὐκ ἄγαν\nὀρθοφυές. ὁ δὲ καρπὸς ἔλλοβος, καθάπερ τῶν\nχεδροπῶν, ᾧ χρῶνται οἱ ἐγχώριοι πρὸς τὰ δέρματα\nἀντὶ κηκίδος. τὸ δ᾿ ἄνθος καὶ τῇ ὄψει καλόν,\nὥστε καὶ στεφάνους ποιεῖν ἐξ αὐτοῦ, καὶ φαρμακὼδες,\n\n\nδι᾿ ὃ καὶ συλλέγουσιν οἱ ἰατροί. γίνεται\nδὲ ἐκ ταύτης καὶ τὸ κόμμι· καὶ ῥέει καὶ πληγείσης\nκαὶ αὐτόματον ἄνευ σχάσεως. ὅταν δὲ\nκοπῇ, μετὰ τρίτον ἔτος εὐθὺς ἀναβεβλάστηκε·\nπολὺ δὲ τὸ δένδρον ἐστί, καὶ δρυμὸς μέγας περὶ\nτὸν Θηβαϊκὸν νόμον, οὗπερ καὶ ἡ δρῦς καὶ ἡ\nπερσέα πλείστη καὶ ἡ ἐλάα.\nΚαὶ γὰρ ἡ ἐλάα περὶ τοῦτον τὸν τόπον ἐστί,\nτῷ ποταμῷ μὲν οὐκ ἀρδευομένη, πλείω γὰρ ἢ\nτριακόσια στάδια ἀπέχει, ναματιαίοις δ᾿ ὕδασιν·\nεἰσὶ γὰρ κρῆναι πολλαί. τὸ δ᾿ ἔλαιον οὐδὲν\nχεῖρον τοῦ ἐνθάδε, πλὴν κακωδέστερον διὰ τὸ\nσπανίοις τοῖς ἁλσὶ χρῆσθαι· φύσει δὲ τὸ ξύλον\nτοῦ δένδρου καὶ σκληρὸν καὶ παραπλήσιον\nτεμνόμενον τὴν χρόαν τῷ λωτίνῳ.\nἌλλο δέ τι δένδρον ἡ κοκκυμηλέα, μέγα μὲν\nτῷ μεγέθει καὶ τὴν φύσιν τοῦ καρποῦ ὅμοιον τοῖς\nμεσπίλοις, καὶ τὸ μέγεθος παραπλήσιον πλὴν\nἔχοντα πυρῆνα στρογγύλον· ἄρχεται δὲ ἀνθεῖν\nμηνὸς Πυανεψιῶνος, τὸν δὲ καρπὸν πεπαίνει περὶ\nἡλίου τροπὰς χειμερινάς· ἀείφυλλον δ᾿ ἐστίν.\nοἱ δὲ περὶ τὴν Θηβαΐδα κατοικοῦντες διὰ τὴν\nἀφθονίαν τοῦ δένδρου ξηραίνουσι τὸν καρπὸν καὶ\nτὸν πυρῆνα ἐξαιροῦντες κόπτουσι καὶ ποιοῦσι\nπαλάθας.\nὝλημα δὲ ἴδιόν τι φύεται περὶ Μέμφιν, οὐ\nκατὰ φύλλα καὶ βλαστοὺς καὶ τὴν ὅλην μορφὴν\n\n\n\n\n\n\n\nἔχον τὸ ἴδιον ἀλλ᾿ εἰς τὸ συμβαῖνον περὶ αὐτὸ\nπάθος· ἡ μὲν γὰρ πρόσοψις ἀκανθώδης ἐστὶν\nαὐτοῦ, καὶ τὸ φύλλον παρόμοιον ταῖς πτερίσιν·\nὅταν δέ τις ἅψ ηται τῶν κλωνίων, ὥσπερ\nἀφαυαινόμενα τὰ φύλλα συμπίπτειν φασὶν εἶτα\nμετά τινα χρόνον ἀναβιώσκεσθαι πάλιν καὶ\nθάλλειν. καὶ τὰ μὲν ἴδια τῆς χώρας,. ὅσα γ᾿\nἂν δένδρα τις ἢ θάμνους εἴποι, τά γ᾿ ἐπιφανέστατα\nταῦτ᾿ ἐστί. περὶ γὰρ τῶν ἐν τῷ ποταμῷ\nκαὶ τοῖς ἕλεσιν ὕστερον ἐροῦμεν, ὅταν καὶ περὶ\nτῶν ἄλλων ἐνύδρων.\nἍπαντα δὲ ἐν τῇ χώρᾳ τὰ δένδρα τὰ τοιαῦτα\nμεγάλα καὶ τοῖς μήκεσι καὶ τοῖς πάχεσιν· ἐν\nγοῦν Μέμφιδι τηλικοῦτο δένδρον εἶναι λέγεται\nτὸ πάχος, ὃ τρεῖς ἄνδρες οὐ δύνανται περιλαμβάνειν.\nἔστι δὲ καὶ τμηθὲν τὸ ξύλον καλόν· πυκνόν\nτε γὰρ σφόδρα καὶ τῷ χρώματι λωτοειδές.\nIΙΙ. Ἐν Λιβύῃ δὲ ὁ λωτὸς πλεῖστος καὶ κάλλιστος\nκαὶ ὁ παλίουρος καὶ ἔν τισι μέρεσι τῇ τε\nΝασαμωνικῇ καὶ παρ᾿ Ἄμμωνι καὶ ἄλλοις ὁ\nφοῖνιξ· ἐν δὲ τῇ Κυρηναίᾳ κυπάρισσος καὶ ἐλάαι\nτε κάλλισται καὶ ἔλαιον πλεῖστον. ἰδιώτατον\nδὲ πάντων τὸ σίλφιον· ἔτι κρόκον πολὺν ἡ χώρα\nφέρει καὶ εὔοσμον. ἔστι δὲ τοῦ λωτοῦ τὸ μὲν\nὅλον δένδρον ἴδιον εὐμέγεθες ἡλίκον ἄπιος ἤ\nμικρὸν ἔλαττον· φύλλον δὲ ἐντομὰς ἔχον καὶ\nπρινῶδες· τὸ μὲν ξύλον μέλαν· γένη δὲ αὐτοῦ\nπλείω διαφορὰς ἔχοντα τοῖς καρποῖς· ὁ δὲ καρπὸς\n\n\n\n\nἡλίκος κύαμος, πεπαινεται δέ, ὥσπερ οἱ βότρυες.\nμεταβάλλων τὰς χροιάς· φύεται δέ, καθάπερ τὰ\nμύρτα, παρ᾿ ἄλληλα πυκνὸ ἐπὶ τῶν βλαστῶν·\nἐσθιόμενος δ᾿ ὁ ἐν τοῖς Λωτοφάγοις καλουμένοις\nγλυκὺς καὶ ἡδὺς καὶ ἀσινὴς καὶ ἔτι πρὸς τὴν\nκοιλίαν ἀγαθός· ἡδίων δ᾿ ὁ ἀπύρηνος, ἔστι γὰρ\nκαὶ τοιοῦτόν τι γένος· ποιοῦσι δὲ καὶ οἶνον ἐξ\nαὐτοῦ.\nΠολὺ δὲ τὸ δένδρον καὶ πολύκαρπον· τό γ᾿\nοὖν Ὀφέλλου στρατόπεδον, ἡνίκα ἐβάδιζεν εἰς\nΚαρχηδόνα, καὶ τούτῳ φασὶ τραφῆναι πλείους\nἡμέρας ἐπιλιπόντων τῶν ἐπιτηδείων. ἔστι μὲν\nοὖν καὶ ἐν τῇ νήσῳ τῇ Λωτοφαγιτίδι καλουμένῃ\nπολύς· αὕτη δ᾿ ἐπίκειται καὶ ἀπέχει μικρόν· οὐ\nμὴν οὐθέν γε μέρος ἀλλὰ πολλῷ πλεῖον ἐν τῇ\nἠπείρῳ· πλεῖστον γὰρ ὅλως ἐν τῇ Λιβύῃ, καθάπερ\nεἴρηται, τοῦτο καὶ ὁ παλίουρός ἐστιν· ἐν γὰρ\nΕὐεσπερίσι τούτοις καυσίμοις χρῶνται. διαφέρει\nδὲ οὗτος ὁ λωτὸς τοῦ παρὰ τοῖς Λωτοφάγοις.\nὉ δὲ παλίουρος θαμνωδέστερος τοῦ λωτοῦ·\nφύλλον δὲ παρόμοιον ἔχει τῷ ἐνταῦθα, τὸν δὲ\nκαρπὸν διάφορον· οὐ γὰρ πλατὺν ἀλλὰ στρογγύλον\nκαὶ ἐρυθρόν, μέγεθος δὲ ἡλίκον τῆς κέδρου ἢ\nμικρῷ μεῖζον· πυρῆνα δὲ ἔχει οὐ συνεσθιόμενον\nκαθάπερ ταῖς ῥοαῖς· ἡδὺν δὲ τὸν καρπόν· καὶ ἐάν\nτις οἶνον ἐπιχέῃ καὶ αὐτὸν ἡδίω γίνεσθαί φασι\nκαὶ τὸν οἶνον ἡδίω ποιεῖν.\nἜνιοι δὲ τὸ τοῦ λωτοῦ δένδρον θαμνῶδες εἶναι\nκαὶ πολύκλαδον, τῷ στελέχει δὲ εὐπαχές· τὸν δὲ\nκαρπὸν μέγα τὸ κάρυον ἔχειν· τὸ δ᾿ ἐκτὸς οὐ\nσαρκῶδες ἀλλὰ δερματωδέστερον· ἐσθιόμενον δὲ\nοὐχ οὕτω γλυκὺν ὡς εὔστομον· καὶ τὸν οἶνον ὃν\nἐξ αὐτοῦ ποιοῦσιν οὐ διαμένειν ἀλλ᾿ ἢ δύο ἢ\nτρεῖς ἡμέρας εἶτ᾿ ὀξύνειν. ἡδίω μὲν οὖν τὸν\nκαρπὸν τὸν ἐν τοῖς Λωτοφάγοις, ξύλον δὲ\nκάλλιον τὸ ἐν Κυρηναίᾳ· θερμοτέραν δὲ εἶναι\nτὴν χώραν τὴν τῶν Λωτοφάγων· τοῦ ξύλου δὲ\nτὴν ῥίζαν εἶναι μελαντέραν μὲν πολὺ πυκνὴν δὲ\nἦττον καὶ εἰς ἐλάττω χρησίμην· εἰς γὰρ τὰ\nἐγχειρίδια καὶ τὰ ἐπικολλήματα χρῆσθαι, τῷ\nξύλῳ δὲ εῖς τε τοὺς αὐλοὺς καὶ εἰς ἄλλα πλείω.\nἘν δὲ τῇ μὴ ὑομένῃ τῆς Λιβύης ἄλλα τε πλείω\nφύεσθαι καὶ φοίνικας μεγάλους καὶ καλούς· οὐ\nμὴν ἀλλ᾿ ὅπου μὲν φοῖνιξ ἁλμυρίδα τε εἶναι καὶ\nἔφυδρον τὸν τόπον, οὐκ ἐν πολλῷ δὲ βάθει ἀλλὰ\nμάλιστα ἐπ᾿ ὀργυίαις τρισίν. τὸ δ᾿ ὕδωρ ἔνθα\nμὲν γλυκὺ σφόδρα ἔνθα δὲ ἁλυκὸν πλησίον ὄντων\nἀλλήλοις· ὅπου δὲ τὰ ἄλλα φύεται ξηρὸν καὶ\nἄνυδρον· ἐνιαχοῦ δὲ καὶ τὰ φρέατα εἶναι ἑκατὸν\nὀργυιῶν, ὥστε ὑποζυγίοις ἀπὸ τροχηλιᾶς ἀνιμᾷν·\nδι᾿ καὶ θαυμαστὸν πῶς ποτε ὠρύχθη τηλικαῦτα\nβάθη· τὸ δ᾿ οὖν τῶν ὑδάτων τῶν ὑπὸ τοὺς\nφοίνικας καὶ ἐν Ἄμμωνος εἶναι διαφορὰν ἔχον\nτὴν εἰρημένην. φύεσθαι δὲ ἐν τῇ μὴ ὑομένῃ τὸ\nθύμον πολὺ καὶ ἄλλα ἴδιά τε καὶ πλείω γίνεσθαι\n\n\n\n\n\nἐνταῦθα, καὶ πτῶκα καὶ δορκάδα καὶ στρουθὸν\nκαὶ ἕτερα τῶν θηρίων.\nἀλλὰ ταῦτα μὲν ἄδηλον\nεἰ ἐκτοπίζει που πιόμενα· (διὰ γὰρ τὸ τάχος\nδύναται μακράν τε καὶ ταχὺ παραγενέσθαι),\nἄλλως τε κεἰ δι᾿ ἡμερῶν τινων πίνουσι, καθάπερ\nκαὶ τὰ ἥμερα παρὰ τρίτην ἢ τετάρτην ποτίζεται\nταῦτα· τὸ δὲ τῶν ἄλλων ζώων, οἷον ὄφεων\nσαυρῶν καὶ τῶν τοιούτων, φανερὸν ὅτι ἄποτα.\nτοὺς δὲ Λίβυας λέγειν ὅτι τὸν ὄνον ἐσθίει ταῦτα\nὃς καὶ παρ᾿ ἡμῖν γίνεται, πολύπουν τε καὶ μέλαν\nσυσπειρώμενον εἰς ἑαυτό· τοῦτον δὲ πολύν τε\nγίνεσθαι σφόδρα καὶ ὑγρὸν τὴν φύσιν εἶναι.\nΔρόσον δὲ ἀεὶ πίπτειν ἐν τῇ μὴ ὑομένῃ πολλήν,\nὥστε δῆλον ὅτι τὸν μὲν φοίνικα καὶ εἴ τι ἄλλο\nφύεται ἐν ἀνύδροις τό τε ἐκ τῆς γῆς ἀνιὸν ἐκτρέφει\nκαὶ πρὸς τούτῳ ἡ δρόσος. ἱκανὴ γὰρ ὡς κατὰ\nμεγέθη καὶ τὴν φύσιν αὐτῶν ξηρὰν οὖσαν καὶ ἐκ\nτοιούτων συνεστηκυῖαν. καὶ δένδρα μὲν ταῦτα\nπλεῖστα καὶ ἰδιώτατα. περὶ δὲ τοῦ σιλφίου\nλεκτέον ὕστερον ποῖόν τι τὴν φύσιν.\nIV. Ἐν δὲ τῇ Ἀσίᾳ παρ᾿ ἑκάστοις ἴδι᾿ ἄττα\nτυγχάνει· τὰ μὲν γὰρ φέρουσιν αἱ χῶραι τὰ δ᾿\n\n\n\n\nοὐ φυουσιν· οἷον κιττὸν καὶ ἐλάαν οὔ φασιν εἶναι\nτῆς Ἀσίας ἐν τοῖς ἄνω τῆς Συρίας ἀπὸ θαλάττης\nπένθ᾿ ἡμερῶν· ἀλλ᾿ ἐν Ἰνδοῖς φανῆναι κιττὸν\nἐν τῷ ὄρει τῷ Μηρῷ καλουμένῳ, ὅθεν δὴ καὶ τὸν\nΔιόνυσον εἶναι μυθολογοῦσι. δι᾿ ὃ καὶ Ἀλέξανδρος\nἀπ᾿ ἐξοδίας λέγεται ἀπιὼν ἐστεφανωμένος\nκιττῷ εἶναι καὶ αὐτὸς καὶ ἡ στρατιά· τῶν δὲ\nἄλλων ἐν Μηδίᾳ μόνον· περικλείειν γὰρ αὕτη\nδοκεῖ καὶ συνάπτειν πως τῷ Πόντῳ. καίτοι γε\nδιεφιλοτιμήθη Ἅρπαλος ἐν τοῖς παραδείσοις τοῖς\nπερὶ Βαβυλῶνα φυτεύων πολλάκις καὶ πραγματευόμενος,\nἀλλ᾿ οὐδὲν ἐποίει πλέον· οὐ γὰρ\nἐδύνατο ζῆν ὥσπερ τἆλλα τὰ ἐκ τῆς Ἑλλάδος.\nτοῦτο μὲν οὖν οὐ δέχεται ἡ χώρα διὰ τὴν τοῦ\nἀέρος κρᾶσιν· ἀναγκαίως δὲ δέχεται καὶ πύξον\nκαὶ φίλυραν· καὶ γὰρ περὶ ταῦτα πονοῦσιν οἱ ἐν\nτοῖς παραδείσοις.\nἕτερα δὲ ἴδια φέρει καὶ δένδρα\nκαὶ ὑλήματα· καὶ ἔοικεν ὅλως ὁ τόπος ὁ πρὸς\nἀνατολὰς καὶ μεσημβρίαν ὥσπερ καὶ ζῶα καὶ\nφυτὰ φέρειν ἴδια παρὰ τοὺς ἄλλους· οἷον ἥ τε\nΜηδία χώρα καὶ Περσὶς ἄλλα τε ἔχει πλείω καὶ\nτὸ μῆλον τὸ Μηδικὸν ἢ τὸ Περσικὸν καλούμενον.\nἔχει δὲ τὸ δένδρον τοῦτο φύλλον μὲν ὅμοιον καὶ\nσχεδὸν ἴσον τῷ τῆς ἀνδράχλης, ἀκάνθας δὲ οἵας\nἄπιος ἢ ὀξυάκανθος, λείας δὲ καὶ ὀξείας σφόδρα\nκαὶ ἰσχυράς· τὸ δὲ μῆλον οὐκ ἐσθίεται μέν,\n\n\n\n\n\n\nεὔοσμον δὲ πάνυ καὶ τὸ φύλλον τοῦ δένδρου· κἂν\nεἰς ἱμάτια τεθῇ τὸ μῆλον ἄκοπα διατηρεῖ. χρήσιμον\nδ᾿ ἐπειδὰν τύχῃ τις πεπωκὼς φάρμακον\nθανάσιμον· δοθὲν γὰρ ἐν οἴνῳ διακόπτει τὴν\nκοιλίαν καὶ ἐξάγει τὸ φάρμακον· καὶ πρὸς στόματος\nεὐωδίαν· ἐὰν γάρ τις ἑψήσῃ ἐν ζωμῷ, ἢ ἐν\nἄλλῳ τινὶ τὸ ἔσωθεν τοῦ μήλου ἐκπιέσῃ εἰς τὸ\nστόμα καὶ καταροφήσῃ, ποιεῖ τὴν ὀσμὴν ἡδεῖαν.\nσπείρεται δὲ τοῦ ἦρος εἰς πρασιὰς ἐξαιρεθὲν τὸ\nσπέρμα διειργασμένας ἐπιμελῶς, εἶτα ἀρδεύεται\nδιὰ τετάρτης ἢ πέμπτης ἡμέρας· ὅταν δὲ ἁδρὸν\nᾖ, διαφυτεύεται πάλιν τοῦ ἔαρος εἰς χωρίον μαλακὸν\nκαὶ ἔφυδρον καὶ οὐ λίαν λεπτόν· φιλεῖ\nγὰρ τὰ τοιαῦτα. φέρει δὲ τὰ μῆλα πᾶσαν ὥραν·\nτὰ μὲν γὰρ ἀφῄρηται τὰ δὲ ἀνθεῖ τὰ δὲ ἐκπέττει.\nτῶν δὲ ἀνθῶν ὅσα, ὥσπερ εἴπομεν, ἔχει καθάπερ\nἠλακάτην ἐκ μέσου τιν᾿ ἐξέχουσαν, τσῦτά ἐστι\nγόνιμα, ὅσα δὲ μὴ ἄγονα. σπείρεται δὲ καὶ εἰς\nὄστρακα διατετρημένα, καθάπερ καὶ οἱ φοίνικες.\nτοῦτο μὲν οὖν, ὥσπερ εἴρηται, περὶ τὴν Περσίδα\nκαὶ τὴν Μηδίαν ἐστίν.\nἩ δὲ Ἰνδικὴ χώρα τήν τε καλουμένην ἔχει\nσυκῆν, ἣ καθίησιν ἐκ τῶν κλάδων τὰς ῥίζας ἀν᾿\nἕκαστον ἔτος, ὥσπερ εἴρηται πρότερον· ἀφίησι\nδὲ οὐκ ἐκ τῶν νέων ἀλλ᾿ ἐκ τῶν ἔνων καὶ ἔτι\nπαλαιοτέρων· αὗται δὲ συνάπτουσαι τῇ γῇ\nποιοῦσιν ὥσπερ δρύφακτον κύκλῳ περὶ τὸ δένδρον,\nὥστε γίνεσθαι καθάπερ σκηνήν, οὗ δὴ καὶ\n\n\n\n\nεἰώθασι διατρίβειν. εἰσὶ δὲ αἱ ῥίζαι φυόμεναι\nδιάδηλοι πρὸς τοὺς βλαστούς· λευκότεραι γὰρ\nκαὶ δασεῖαι καὶ σκολιαὶ καὶ ἄφυλλοι. ἔχει δὲ\nκαὶ τὴν ἄνω κόμην πολλήν, καὶ τὸ ὅλον δένδρον\nεὔκυκλον καὶ τῷ μεγέθει μέγα σφόδρα· καὶ γὰρ\nἐπὶ δύο στάδια ποιεῖν φασι τὴν σκιάν· καὶ τὸ\nπάχος τοῦ στελέχους ἔνια πλειόνων ἢ ἑξήκοντα\nβημάτων, τὰ δὲ πολλὰ τετταράκοντα. τὸ δέ γε\nφύλλον οὐκ ἔλαττον ἔχει πέλτης, καρπὸν δὲ\nσφόδρα μικρὸν ἡλίκον ἐρέβινθον ὅμοιον δὲ σύκῳ·\nδι᾿ ὃ καὶ ἐκάλουν αὐτὸ οἱ Ἕλληνες συκῆν· ὀλίγον\nδὲ θαυμαστῶς τὸν καρπὸν οὐχ ὅτι κατὰ τὸ τοῦ\nδένδρου μέγεθος ἀλλὰ καὶ τὸ ὅλον. φύεται δὲ\nκαὶ τὸ δένδρον περὶ τὸν Ἀκεσίνην ποταμόν.\nἜστι δὲ καὶ ἕτερον δένδρον καὶ τῷ μεγέθει\nμέγα καὶ ἡδύκαρπον θαυμαστῶς καὶ μεγαλόκαρπον·\nκαὶ χρῶνται τροφῇ τῶν Ἰνδῶν οἱ σοφοὶ\nκαὶ μὴ ἀμπεχόμενοι.\nἝτερον δὲ οὗ τὸ φύλλον τὴν μὲν μορφὴν\nπρόμηκες τοῖς τῶν στρουθῶν πτεροῖς ὅμοιον, ἃ\nπαρατίθενται παρὰ τὰ κράνη, μῆκος δὲ ὡς\nδιπηχυαῖον.\nἌλλο τέ ἐστιν οὗ ὁ καρπὸς μακρὸς καὶ οὐκ\nεὐθὺς ἀλλὰ σκολιὸς ἐσθιόμενος δὲ γλυκύς. οὗτος\nἐν τῇ κοιλίᾳ δηγμὸν ἐμποιεῖ καὶ δυσεντερίαν, δι᾿\nὃ Ἀλέξανδρος ἀπεκήρυξε μὴ ἐσθίειν. ἔστι δὲ\nκαὶ ἕτερον οὗ ὁ καρπὸς ὅμοιος τοῖς κρανέοις.\nΚαὶ ἕτερα δὲ πλείω καὶ διαφέροντα τῶν ἐν\nτοῖς Ἕλλησιν ἀλλ᾿ ἀνώνυμα. θαυμαστὸν δ᾿\nοὐδὲν τῆς ἰδιότητος· σχεδὸν γάρ, ὥς γε δή τινές\nφασιν, οὐθὲν ὅλως τῶν δένδρων οὐδὲ τῶν ὑλημάτων\nοὐδὲ τῶν ποιωδῶν ὅμοιόν ἐστι τοῖς ἐν τῇ\nἙλλάδι πλὴν ὀλίγων.\nἼδιον δὲ καὶ ἡ ἐβένη τῆς χώρας ταύτης· ταύτης\nδὲ δύο γένη, τὸ μὲν εὔξυλον καὶ καλὸν τὸ δὲ\nφαῦλον. σπάνιον δὲ τὸ καλὸν θάτερον δὲ πολύ.\nτὴν δὲ χρόαν οὐ θησαυριζομένη λαμβάνει τὴν\nεὔχρουν ἀλλ᾿ εὐθὺς τῇ φύσει. ἔστι δὲ τὸ δένδρον\nθαμνῶδες, ὥσπερ ὁ κύτισος.\nΦασὶ δ᾿ εἶναι καὶ τέρμινθον, οἱ δ᾿ ὅμοιον\nτερμίνθῳ, ὃ τὸ μὲν φύλλον καὶ τοὺς κλῶνας καὶ\nτἆλλα πάντα ὅμοια ἔχει τῇ τερμίνθῳ τὸν δὲ\nκαρπὸν διάφορον· ὅμοιον γὰρ ταῖς ἀμυγδαλαῖς.\nεἶναι γὰρ καὶ ἐν Βάκτροις τὴν τέρμινθον ταύτην\nκαὶ κάρυα φέρειν ἡλίκα ἀμύγδαλα διὰ τὸ μὴ\nμεγάλα· καὶ τῇ ὄψει δὲ παρόμοια, πλὴν τὸ\nκέλυφος οὐ τραχύ. τῇ δ᾿ εὐστομίᾳ καὶ ἡδονῇ\nκρείττω τῶν ἀμυγδάλων. δι᾿ ὃ καὶ χρῆσθαι τοὺς\nἐκεῖ μᾶλλον.\nἘξ ὦν δὲ τὰ ἱμάτια ποιοῦσι τὸ μὲν φύλλον\nὅμοιον ἔχει τῇ συκαμίνῳ, τὸ δὲ ὅλον φυτὸν τοῖς\nκυνορόδοις ὅμοιον. φυτεύουσι δὲ ἐν τοῖς πεδίοις\nαὐτὸ κατ᾿ ὄρχους, δι᾿ ὃ καὶ πόρρωθεν ἀφορῶσι\nἄμπελοι φαίνονται. ἔχει δὲ καὶ φοίνικας ἔνια\n\n\n\n\n\nμέρη πολλούς. καὶ ταῦτα μὲν ἐν δένδρου\nφύσει.\nΦέρει δὲ καὶ σπέρματα ἴδια, τὰ μὲν τοῖς\nχεδροποῖς ὅμοια τὰ δὲ τοῖς πυροῖς καὶ ταῖς\nκριθαῖς. ἐρέβινθος μὲν γὰρ καὶ φακὸς καὶ τἆλλα\nτὰ παῤ ἡμῖν οὐκ ἔστιν· ἕτερα δ᾿ ἐστὶν ὥστε\nπαραπλήσια ποιεῖν τὰ ἑψήματα καὶ μὴ διαγιγνώσκειν,\nὥς φασιν, ἂν μή τις ἀκούσῃ. κριθαὶ\nδὲ καὶ πυροὶ καὶ ἄλλο τι γένος ἀγρίων κριθῶν,\nἐξ ὦν καὶ ἄρτοι ἡδεῖς καὶ χόνδρος καλός. ταύτας\nοἱ ἵπποι ἐσθίοντες τὸ πρῶτον διεφθείροντο, κατὰ\nμικρὸν δὲ οὖν ἐθισθέντες ἐν ἀχύροις οὐδὲν\nἔπασχον.\nΜάλιστα δὲ σπείρουσι τὸ καλούμενον ὄρυζον.\nἐξ οὗ τὸ ἕψημα. τοῦτο δὲ ὅμοιον τῇ ζειᾷ καὶ\nπεριπτισθὲν οἶον χόνδρος εὔπεπτον δέ, τὴν ὄψιν\nπεφυκὸς ὅμοιον ταῖς αἴραις καὶ τὸν πολὺν χρόνον\nἐν ὕδατι, ἀποχεῖται δὲ οὐκ εἰς στάχυν ἀλλ᾿ ἶον\nφόβην, ὥσπερ ὁ κέγχρος καὶ ὁ ἔλυμος. ἄλλο δὲ\nὃ ἐκάλουν οἱ Ἕλληνες φακόν· τοῦτο δὲ ὅμοιον\nμὲν τῇ ὄψει καὶ τὸ βούκερας, θερίζεται δὲ περὶ\nΠλειάδος δύσιν.\nΔιαφέρει δὲ καὶ αὕτη ἡ χώρα τῷ τὴν μὲν\nφέρειν ἔνια τὴν δὲ μὴ φέρειν· ἡ γὰρ ὀρεινὴ καὶ\nἄμπελον ἔχει καὶ ἐλάαν καὶ τὰ ἄλλα ἀκρόδρυα·\nπλὴν ἄκαρπον τὴν ἐλάαν, καὶ σχεδὸν καὶ τὴν\nφύσιν ὥσπερ μεταξὺ κοτίνου καὶ ἐλάας ἐστὶ καὶ\n\n\n\n\n\nτῇ ὅλῃ μορφῇ· καὶ τὸ φύλλον τοῦ μὲν πλατύτερον\nτοῦ δὲ στενότερον. ταῦτα μὲν οὖν κατὰ\nτὴν Ἰνδικήν.\nἘν δὲ τῇ Ἀρίᾳ χώρᾳ καλουμένῃ ἄκανθά ἐστιν.\nἐφ᾿ ἧς γίνεται δάκρυον ὅμοιον τῇ σμύρνῃ καὶ τῇ\nὄψει καὶ τῇ ὀσμῇ· τοῦτο δὲ ὅταν ἐπιλάμψῃ ὁ\nἥλιος καταρρεῖ. πολλὰ δὲ καὶ ἄλλα παρὰ τὰ\nἐνταῦθα καὶ ἐν τῇ χώρᾳ καὶ ἐν τοῖς ποταμοῖς\nγίνεται. ἐν ἑτέροις δὲ τόποις ἐστὶν ἄκανθα λευκὴ\nτρίοζος, ἐξ ἧς καὶ σκυτάλια καὶ βακτηρίας ποιοῦσιν·\nὀπώδης δὲ καὶ μανή· ταύτην δὲ καλοῦσιν\nἩρακλέους.\nἌλλο δὲ ὕλημα μέγεθος μεν ἡλίκον ῥάφανος.\nτὸ δὲ φύλλον ὅμοιον δάφνῃ καὶ τῷ μεγέθει καὶ\nτῇ μορφῇ. τοῦτο δ᾿ εἴ τι φάγοι ἐναποθνήσκει.\nὄι᾿ ὃ καὶ ὅπου ἵπποι τούτους ἐφύλαττον διὰ\nχειρῶν.\nἘν δὲ τῇ Γεδρωσία χώρᾳ πεφυκέναι φασὶν ἓν\nμὲν ὅμοιον τῇ δάφνῃ φ ύλλον ἔχον, οὗ τὰ ὑποζύγια\nκαὶ ὁτιοῦν εἰ φάγοι μικρόν ἐπισχόντα διεφθείροντο\nπαραπλησίως διατιθέμενα καὶ σπώμενα\nὁμοίως τοῖς ἐπιλήπτοις.\nἝτερον δὲ ἄκανθάν τινα εἶναι· ταύτην δὲ\nφύλλον μὲν οὐδὲν ἔχειν πεφυκέναι δ᾿ ἐκ μιᾶς\nῥίζης· ἐφ᾿ ἑκάστῳ δὲ τῶν ὄζων ἄκανθαν ἔχειν\nὀξεῖαν σφόδρα, καὶ τούτων δὲ καταγνυμένων ἢ\nπροστριβομένων ὀπὸν ἐκρεῖν πολύν, ὃς ἀποτυφλοῖ\n\n\n\n\nτἆλλα ζῶα πάντα καὶ πρὸς τοὺς ἀνθρώπους εἴ\nτις προσραίνειεν αὐτοῖς. ἐν δὲ τόποις τισὶ πεφυκέναι\nτινὰ βοτάνην, ὑφ᾿ ᾖ συνεσπειρωμένους ὄφεις\nεἶναι μικροὺς σφόδρα· τούτοις δ᾿ εἴ τις ἐμβὰς\nπληγείη θνήσκειν. ἀποπνίγεσθαι δὲ καὶ ἀπὸ\nτῶν φοινικων τῶν ὠμῶν εἴ τις φάγοι, καὶ τοῦτο\nὕστερον κατανοηθῆναι. τοιαῦται μὲν οὖν δυνάμεις\nκαὶ ζώων καὶ φυτῶν ἴσως καὶ παρ᾿ ἄλλοις\nεἰσί.\nΠεριττότερα δὲ τῶν φυομενων καὶ πλεῖστον\nἐξηλλαγμένα πρὸς τὰ ἄλλα τὰ εὔοσμα τὰ περὶ\nἈραβίαν καὶ Συρίαν καὶ Ἰνδούς, οἶον ὅ τε\nλιβανωτὸς καὶ ἡ σμύρνα καὶ ἡ κασία καὶ τὸ\nὀποβάλσαμον καὶ τὸ κινάμωμον καὶ ὅσα ἄλλα\nτοιαῦτα· περὶ ὦν ἐν ἄλλοις εἴρηται διὰ πλειόνων.\nἐν μὲν οὗν τοῖς πρὸς ἕω τε καὶ μεσημβρίαν καὶ\nταῦτ᾿ ἴδια καὶ ἕτερα δὲ τούτων πλείω ἐστίν.\nV. Ἐν. δὲ τοῖς πρὸς ἄρκτον οὐχ ὁμοίως· οὐθὲν\nγὰρ ὅτι ἄξιον λόγου λέγεται παρὰ τὰ κοινὰ τῶν\nδένδρων ἃ καὶ φιλόψυχρά τε τυγχάνει καὶ ἔστι\nκαὶ παρ᾿ ἡμῖν, οἶον πεύκη δρῦς ἐλάτη πύξος\nδιοσβάλανος φίλυρα καὶ τὰ ἄλλα δὲ τὰ τοιαῦτα·\nσχεδὸν γὰρ οὐδὲν ἕτερον παρὰ ταῦτά ἐστιν, ἀλλὰ\nτῶν ἄλλων ὑλημάτων ἔνια ἃ τοὺς ψυχροὺς\nμᾶλλον ζητεῖ τόπους, καθάπερ κενταύριον\nἀψίνθιον, ἔτι δὲ τὰ φαρμακώδη ταῖς ῥίζαις καὶ\nτοῖς ὀποῖς, οἶον ἐλλέβορος ἐλατήριον σκαμμωνία,\nσχεδὸν πάντα τὰ ῥιζοτομούμενα.\nΤὰ μὲν γὰρ ἐν τῷ Πόντῳ καὶ τῇ Θράκῃ γίνεται,\n\n\n\nτὰ δὲ περὶ τὴν Οἴτην καὶ τὸν Παρνασὸν καὶ τὸ\nΠήλιον καὶ τὴν Ὄσσαν καὶ τὸ Τελέθριον· καὶ ἐν\nτούτοις δέ τινές φασι πλεῖστον· πολλὰ δὲ καὶ\nἐν τῇ Ἀρκαδίᾳ καὶ ἐν τῇ Λακωνικῇ· φαρμακώδεις\nγὰρ καὶ αὗται. τῶν δὲ εὐωδῶν οὐδὲν ἐν ταύταις,\nπλὴν ἶρις ἐν τῇ Ἰλλυρίδι καὶ περὶ τὸν Ἀδρίαν·\nταύτῃ γὰρ χρηστὴ καὶ πολὺ διαφέρουσα τῶν\nἄλλων· ἀλλ᾿ ἐν τοῖς ἀλεεινοῖς καὶ τοῖς πρὸς\nμεσημβρίαν ὥσπερ ἀντικείμενα τὰ εὐώδη. ἔχουσι\nδὲ καὶ κυπάριττον οἱ ἀλεεινοὶ μᾶλλον, ὥσπερ\nΚρήτη Λυκία Ῥόδος, κέδρον δὲ καὶ τὰ Θρᾴκια\nὅρη καὶ τὰ Φρύγια.\nΤῶν δὲ ἡμερουμένων ἥκιστά φασιν ἐν τοῖς\nψυχροῖς ὑπομένειν δάφνην καὶ μυρρίνην, καὶ\nτούτων δὲ ἦττον ἔτι τὴν μυρρίνην· σημεῖον δὲ\nλέγουσιν ὅτι ἐν τῷ Ὀλύμπῳ δάφνη μὲν πολλή,\nμύρρινος δὲ ὅλως οὐκ ἔστιν. ἐν δὲ τῷ Πόντῳ\nπερὶ Παντικάπαιον οὐδ᾿ ἕτερον καίπερ σπουδαζόντων\nκαὶ πάντα μηχανωμένων πρὸς τὰς ἱεροσύνας·\nσυκαῖ δὲ πολλαὶ καὶ εὐμεγέθεις καὶ\nῥοιαὶ δὲ περισκεπαζόμεναι· ἄπιοι δὲ καὶ μηλέαι\nπλεῖσται καὶ παντοδαπώταται καὶ χρησταί·\nαὖται δ᾿ ἐαριναὶ πλὴν εἰ ἄρα ἄψισι· τῆς δὲ\nἀγρίας ὕλης ἐστὶ δρῦς πτελέα μελία καὶ ὅσα\nτοιαῦτα· πεύκη δὲ καὶ ἐλάτη καὶ πίτυς οὐκ ἔστιὺ\nοὐδὲ ὅλως οὐδὲν ἔνδᾳδον· ὑγρὰ δὲ αὕτη καὶ\nχείρων πολὺ τῆς Σινωπικῆς, ὥστ᾿ οὐδὲ πολ\nχρῶνται αὐτῇ πλὴν πρὸς τὰ ὑπαίθρια. ταῦτα\n\n\n\n\nμὲν οὖν περὶ τὸν Πόντον ἢ ἔν τισί γε τόποις\nαὐτοῦ.\nἘν δὲ τῆ Προποντίδι γίνεται καὶ μύρρινος καὶ\nδάφνη πολλαχοῦ ἐν τοῖς ὄρεσιν. ἴσως δ’ ἔνια\nκαὶ τῶν τόπων ἴδια θετέον· ἕκαστοι γὰρ ἔχουσι\nτὰ διαφέροντα, ὥσπερ εἴρηται, κατὰ τὰς ὕλας οὐ\nμόνον τῷ βελτίω καὶ χείρω τὴν αὐτὴν ἔχειν ἀλλὰ\nκαὶ τῷ φέρειν ἢ μὴ φέρειν· οἷον ὁ μὲν Τμῶλος\nἔχει καὶ ὁ Μύσιος Ὄλυμπος πολὺ τὸ κάρυον\nκαὶ τὴν διοσβάλανον, ἔτι δὲ ἄμπελον καὶ μηλέαν\nκαὶ ῥόαν· ἡ δὲ Ἴδη τὰ μὲν οὐκ ἔχει τούτων τὰ\nδὲ σπάνια· περὶ δὲ Μακεδονίαν καὶ τὸν Πιερικὸν\nὌλυμπον τὰ μὲν ἔστι τὰ δ’ οὐκ ἔστι τούτων· ἐν\nδὲ τῇ Εὐβοίᾳ καὶ περὶ τὴν Μαγνησίαν τὰ μὲν\nΕὐβοϊκὰ πολλὰ τῶν δὲ ἄλλων οὐθέν· οὐδὲ δὴ περὶ\nτὸ Πέλιον οὐδὲ τὰ ἄλλα τὰ ἐνταῦθα ὅρη.\nΒραχὺς δ’ ἐστὶ τόπος ὃς ἔχει καὶ ὅλως τὴν\nναυπηγήσιμον ὕλην· τῆς μὲν γὰρ Εὐρώπης δοκεῖ\nτὰ περὶ τὴν Μακεδονίαν καὶ ὅσα τῆς Θρᾴκης καὶ\nπερὶ Ἰταλίαν· τῆς δὲ Ἀσίας τά τε ἐν Κιλικίᾳ\nκαὶ τὰ ἐν Σινώπῃ καὶ Ἀμισῷ, ἔτι δὲ ὁ Μύσιος\nὌλυμπος καὶ ἡ Ἴδη πλὴν οὐ πολλήν· ἡ γὰρ\nΣυρία κέδρον ἔχει καὶ ταύτῃ χρῶνται πρὸς τὰς\nτριήρεις.\nἈλλὰ καὶ τὰ φίλυδρα καὶ τὰ παραποτάμια\nταῦθ᾿ ὁμοίως· ἐν μὲν γὰρ τῷ Ἀδρίᾳ πλάτανον οὔ\nφασιν εἶναι πλὴν περὶ τὸ Διομήδους ἱερόν·\nσπανίαν δὲ καὶ ἐν Ἱταλίᾳ πάσῃ· καίτοι πολλοὶ\nκαὶ μεγάλοι ποταμοὶ παρ’ ἀμφοῖν· ἀλλ’ οὐκ\n\n\n\n\nἔοικε φέρειν ὁ τόπος· ἐν Ῥηγίῳ γοῦν ἃς Διονύσιος\nπρεσβύτερος ὁ τύραννος ἐφύτευσεν ἐν τῷ παραδείσῳ,\nα εἰσι νῦν ἐν τῷ γυμνασίῳ, φιλοτιμηθεῖσαι\nοὐ δεδύνηνται λαβεῖν μέγεθος.\nἜνιοι δὲ πλείστην ἔχουσι πλάτανον, οἱ δὲ\nπτελέαν καὶ ἰτέαν, οἱ δὲ μυρίκην, ὥσπερ ὁ Αἶμος.\nὥστε τὰ μὲν τοιαῦτα, καθάπερ ἐλέχθη, τῶν τόπων\nἴδια θετέον ὁμοίως ἔν τε τοῖς ἀγρίοις καὶ τοῖς\nἡμέροις. οὐ μὴν ἀλλὰ τάχ’ ἂν εἴη καὶ τούτων\nἐπί τινων ὥστε διακοσμηθέντων δύνασθαι τὴν\nχώραν φέρειν, ὃ καὶ νῦν ξυμβαῖνον ὁρῶμεν καὶ\nἐπὶ ζώων ἐνίων καὶ φυτῶν.\nVI. Μεγίστην δὲ διαφορὰν αὐτῆς τῆς φύσεως\nτῶν δένδρων καὶ ἀπλῶς τῶν ὑλημάτων ὑποληπτέον\nἣν καὶ πρότερον εἴπομεν, ὅτι τὰ μὲν ἔγγαια\nτὰ δ’ ἔνυδρα τυγχάνει, καθάπερ τῶν ζώων, καὶ τῶν\nφυτῶν· οὐ μόνον ἐν τοῖς ἕλεσι καὶ ταῖς λίμναις\nκαὶ τοῖς ποταμοῖς γὰρ ἀλλὰ καὶ ἐν τῇ θαλάττῃ\nφύεται καὶ ὑλήματα ἔνια ἔν τε τῇ ἔξω καὶ δένδρα·\nἐν μὲν γὰρ τῇ περὶ ἡμᾶς μικρὰ πάντα τὰ φυόμενα,\nκαὶ οὐδὲν ὑπερέχον ὡς εἰπεῖν τῆς θαλάττης· ἐν\nἐκείνῃ δὲ καὶ τὰ τοιαῦτα καὶ ὑπερέχοντα, καὶ\nἕτερα δὲ μείζω δένδρα.\nΤὰ μὲν οὖν περὶ ἡμᾶς ἐστι τάδε· φανερώτατα\nμὲν καὶ κοινότατα πᾶσιν τό τε φῦκος καὶ τὸ\nβρύον καὶ ὅσα ἄλλα τοιαῦτα· φανερώτατα δὲ καὶ\n\n\n\n\nἰδιώτατα κατὰ τοὺς τόπους ἐλάτη συκῆ δρῦς\nἄμπελος φοῖνιξ. τούτων δὲ τὰ μὲν πρόσγεια\nτὰ δὲ πόντια τὰ δ’ ἀμφοτέρων τῶν τόπων κοινά.\nκαὶ τὰ μὲν πολυειδῆ, καθάπερ τὸ φῦκος, τὰ δὲ\nμίαν ἰδέαν ἔχοντα. τοῦ γὰρ φύκους τὸ μέν ἐστι\nπλατύφυλλον ταινιοειδὲς χρῶμα ποῶδες ἔχον,\nὃ δὴ καὶ πράσον καλοῦσί τινες, οἱ δὲ ζωκτῆρα·\nῥίζαν δὲ ἔχει δασεῖαν ἔξωθεν ἔνδοθεν δὲ λεπυριώδη.\nμακρὰν δὲ ἐπιεικῶς καὶ εὐπαχῆ παρομοίαν τοῖς\nκρομυογητείοις.\nΤὸ δὲ τριχόφυλλον, ὥσπερ τὸ μάραθον, οὐ\nποῶδες ἀλλ’ ἔξωχρον οὐδὲ ἔχον καυλὸν ἀλλ’\nὀρθόν πως ἐν αὑτῷ· φύεται δὲ τοῦτο ἐπὶ τῶν\nὀστράκων καὶ τῶν λίθων, οὐχ ὥσπερ θάτερον\nπρὸς τῇ γῇ· πρόσγεια δ’ ἄμφω, καὶ τὸ μὲν\nτριχόφυλλον πρὸς αὐτῇ τῇ γῇ, πολλάκις δὲ ὥσπερ\nἐπικλύζεται μόνον ὑπὸ τῆς θαλάττης, θάτερον δὲ\nἀνωτέρω.\nΓίνεται δὲ ἐν μὲν τῇ ἔξω τῇ περὶ Ἡρακλέους\nστήλας θαυμαστόν τι τὸ μέγεθος, ὥς φασι, καὶ τὸ\nπλάτος μεῖζον ὡς παλαιστιαῖον. φέρεται δὲ\nτοῦτο εἰς τὴν ἔσω θάλατταν ἅμα τῷ ῥῷ τῷ\nἔξωθεν καὶ καλοῦσιν αὐτὸ πράσον· ἐν ταύτῃ δ’\nἔν τισι τόποις ὥστ’ ἐπάνω τοῦ ὀμφαλοῦ. λέγεται\nδὲ ἐπέτειον εἶναι καὶ φ ύεσθαι μὲν τοῦ ἦρος\nλήγοντος, ἀκμάζειν δὲ τοῦ θέρους, τοῦ μετοπώρου\nδὲ φθίνειν, κατὰ δὲ τὸν χειμῶνα ἀπόλλυσθαι καὶ\nἐκπίπτειν. ἅπόντα δὲ καὶ τἆλλα τὰ φυόμενα\nχείρω καὶ ἀμαυρότερα γίνεσθαι τοῦ χειμῶνος.\n\n\n\n\nταῦτα μὲν οὖν οἶον πρόσγεια περί γε τὴν\nθάλατταν. τὸ δὲ πόντιον φῦκος ὃ οἱ σπογγιεῖς\nἀνακολυμβῶσι πελάγιον.\nΚαὶ ἐν Κρήτῃ δὲ φύεται πρὸς τῇ γῇ ἐπὶ τῶν\nπετρῶν πλεῖστον καὶ κάλλιστον ᾧ βάπτουσιν οὐ\nμόνον τὰς ταινίας ἀλλὰ καὶ ἔρια καὶ ἱμάτια· καὶ\nἕως ἂν ᾖ πρόσφατος ἡ βαφή, πολὺ καλλίων ἡ\nχρόα τῆς πορφύρας· γίνεται δ’ ἐν τῇ προσβόρρῳ\nκαὶ πλεῖον καὶ κάλλιον, ὥσπερ αἱ σπογγιαὶ καὶ\nἄλλα τοιαῦτα.\nἌλλο δ’ ἐστὶν ὅμοιον τῇ ἀγρώστει· καὶ γὰρ τὸ\nφύλλον παραπλήσιον ἔχει καὶ τὴν ῥίζαν γονατώδη\nκαὶ μακρὰν καὶ πεφυκυῖαν πλαγίαν, ὥσπερ\nἡ τῆς ἀγρώστιδος· ἔχει δὲ καὶ καυλὸν καλαμώδη,\nκαθάπερ ἡ ἄγρωστις· μεγέθει δὲ ἔλαττον πολὺ\nτοῦ φύκους.\nἌλλο δὲ τὸ βρύον, ὃ φύλλον μὲν ἔχει ποῶδες\nτῇ χρόᾳ, πλατὺ δὲ καὶ οὐκ ἀνόμοιον ταῖς θριδακίναις,\nπλὴν ῥυτιδωδέστερον καὶ ὥσπερ συνεσπασμένον.\nκαυλὸν δὲ οὐκ ἔχει, ἀλλ’ ἀπὸ μιᾶς\nἀρχῆς πλείω τὰ τοιαῦτα καὶ πάλιν ἀπ’ ἄλλης·\nφυεται δὲ ἐπὶ τῶν λίθων τὰ τοιαῦτα πρὸς τῇ γῇ\nκαὶ τῶν ὀστράκων. καὶ τὰ μὲν ἐλάττω σχεδὸν\nταῦτ’ ἐστίν.\nδὲ δρῦς καὶ ἡ ἐλάτη παράγειοι μὲν ἄμφω·\nφ ύονται δ’ ἐπὶ λίθοις καὶ ὀστράκοις ῥίζας μὲν οὐκ\nἔχουσαι, προσπεφυκυῖαι δὲ ὧσπερ αἱ λεπάδες.\nἀμφότεραι μὲν οἶον σαρκόφυλλα· προμηκέστερον\nδὲ τὸ φύλλον πολὺ καὶ παχύτερον τῆς ἐλάτης\n\n\n\n\n\nπέφυκε καὶ οὐκ ἀνόμοιον τοῖς τῶν ὀσπρίων λοβοῖς,\nκοῖλον δ’ ἔνδοθεν καὶ οὐδὲν ἔχον ἐν αὐτοῖς· τὸ δὲ\nτῆς δρυὸς λεπτόν καὶ μυρικωδέστερον· χρῶμα δ’\nἐπιπόρφυρον ἀμφοῖν. ἡ δὲ ὅλη μορφὴ τῆς μὲν\nἐλάτης ὀρθὴ καὶ αὐτῆς καὶ τῶν ἀκρεμόνων, τῆς δὲ\nδρυὸς σκολιωτέρα καὶ μᾶλλον ἔχουσα πλάτος·\nγίνεται δὲ ἄμφω καὶ πολύκαυλα καὶ μονόκαυλα,\nμονοκαυλότερον δὲ ἡ ἐλάτη· τὰς δὲ ἀκρεμονικὰς\nἀποφύσεις ἡ μὲν ἐλάτη μακρὰς ἔχει καὶ εὐθείας\nκαὶ μανάς, ἡ δὲ δρῦς βραχυτέρας και σκολιωτέρας\nκαὶ πυκνοτέρας.\nτὸ δ’ ὅλον μέγεθος ἀμφοτέρων\nὡς πυγωνιαῖον ἢ μικρὸν ὑπεραῖρον, μεῖζον δὲ ὡς\nἀπλῶς εἰπεῖν τὸ τῆς ἐλάτης. χρήσιμον δὲ ἡ δρῦς\nεἰς βαφὴν ἐρίων ταῖς γυναιξίν. ἐπὶ μὲν τῶν\nἀκρεμόνων προσηρτημένα τῶν ὀστρακοδέρμων\nζώων ἔνια· καὶ κάτω δὲ πρὸς αὐτῷ τῷ καυλῷ\nπεριπεφυκότων τινῶν γ’ ὅλῳ, ἐν τούτοις δεδυκότες\nὀνίννοι τε καὶ ἄλλ’ ἄττα καὶ τὸ ὅμοιον πολύποδι.\nΤαῦτα μὲν οὖν πρόσγεια καὶ ῥάδια θεωρηθῆναι·\nφασὶ δέ τινες καὶ ἄλλην δρῦν εἶναι ποντίαν ἣ καὶ\nκαρπὶν φέρει, καὶ ἡ βάλανος αὐτῆς χρησίμη·\nτοὺς δὲ σκινθοὺς καὶ κολυμβητὰς λέγειν ὅτι καὶ\nἕτεραι μεγάλαι τινὲς τοῖς μεγέθεσιν εἴησαν.\nἩ δὲ ἄμπελος ἀμφοτέρωσε γίνεται· καὶ γὰρ\nπρὸς τῇ γῇ καὶ ποντία· μείζω δ’ ἔχει καὶ τὰ\nφύλλα καὶ τὰ κλήματα καὶ τὸν καρπὸν ἡ\nποντία.\n‘Η δὲ συκῆ ἄφυλλος μὲν τῷ δὲ μεγέθει οὐ\nμεγάλη, χρῶμα δὲ τοῦ φλοιοῦ φοινικοῦν.\nὉ δὲ φοῖνίξ ἐστι μὲν πόντιον βραχυστέλεχες\nδὲ σφόδρα, καὶ σχεδὸν εὐθεῖαι αἱ ἐκφύσεις τῶν\nῥάβδων· καὶ κάτωθεν οὐ κύκλῳ αὖται, καθάπερ\nτῶν ῥάβδων αἱ ἀκρεμόνες, ἀλλ’ ὡσὰν ἐν πλάτει\nκατὰ μίαν συνεχεῖς, ὀλιγαχοῦ δὲ καὶ ἀπαλλάττουσαι.\nτῶν δὲ ῥάβδων ἡ τῶν ἀποφύσεων\nτούτων ὁμοια τρόπον τινὰ ἡ φύσις τοῖς τῶν\nἀκανθῶν φύλλοις τῶν ἀκανικῶν, οἶον σόγκοις\nκαὶ τοῖς τοιούτοις, πλὴν ὀρθαὶ καὶ οὐχ, ὥσπερ\nἐκεῖνα, περικεκλασμένοι καὶ τὸ φύλλον ἔχουσαι\nδιαβεβρωμένον ὑπὸ τῆς ἅλμης· ἐπεὶ τό γε δι’\nὅλου ἥκειν τὸν μέσον γε καυλὸν καὶ ἡ ἄλλη ὄψις\nπαραπλησία. τὸ δὲ χρῶμα καὶ τούτων καὶ τῶν\nκαυλῶν καὶ ὅλου τοῦ φυτοῦ ἐξέρυθρόν τε σφόδρα\nκαὶ φοινικοῦν.\nΚαὶ τὰ μὲν ἐν τῇδε τῇ θαλάττῃ τοσαῦτά ἐστιν.\nἡ γὰρ σπογγιὰ και αἱ ἀπλυσίαι καλούμεναι καὶ\nεἴ τι τοιοῦτον ἑτέραν ἔχει φύσιν.\nVII. Ἐν δὲ τῇ ἔξω τῇ περὶ Ἡρακλέους στήλας\nτό τε πράσον, ὥσπερ εἴρηται, φύεται καὶ τὰ\nἀπολιθούμενα ταῦτα, οἷον θῦμα καὶ τὰ δαφνοειδῆ\nκαὶ τὰ ἄλλα. τῆς δὲ ἐρυθρᾶς καλουμένης ἐν τῇ\nἈραβίᾳ μικρὸν ἐπάνω Κόπτου ἐν μὲν τῇ γῇ\n\n\n\n\nδένδρον οὐδὲν φύεται πλὴν τῆς ἀκάνθης τῆς\nδιψαδος καλουμένησ· σπανία δὲ καὶ αὕτη διὰ τὰ\nκαύματα καὶ τὴν ἀνυδρίαν· οὐχ ὕει γὰρ ἀλλ’ ἢ\nδι’ ἐτῶν τεττάρων ἡ πέντε καὶ τότε λάβρως καὶ\nἐπ’ ὀλίγον χρόνον.\nἘν δὲ τῇ θαλάττῃ φύεται. καλοῦσι δ’ αὐτὰ\nδαφνην καὶ ἐλάαν. ἔστι δὲ ἡ μὲν δάφνη ὁμοία\nτῇ ἀρίᾳ ἡ δὲ ἐλάα τῇ ἐλάᾳ τῷ φύλλῳ· καρπὸν\nδὲ ἔχει ἡ ἐλάα παραπλήσιον ταῖς ἐλάαις· ἀφίησι\nδὲ καὶ δάκρυον, ἐξ οὖ οἱ ἰατροὶ φάρμακον ἔναιμον\nσυντιθέασιν ὃ γίνεται σφόδρα ἀγαθόν. ὅταν δὲ\nὕδατα πλείω γένηται. μύκητεσ φύονται πρὸς τῇ\nθαλάττῃ κατά τινα τόπον, οὖτοι δὲ ἀπολιθοῦνται\nὑπὸ τοῦ ἡλίου. ἡ δὲ θάλαττα θηριώδης· πλείστους\nδὲ ἔχει τοὺς καρχαρίας, ὥστε μὴ εἶναι\nκολυμβῆσαι.\nἘν δὲ τῷ κόλπω τῷ καλουμένῳ Ἡρώων. ἐφ’ ὃν\nκαταβαίνουσιν οἱ ἐξ Λἰγύπτου, φύεται μὲν δάφνη\nτε καὶ ἐλάα καὶ θύμον, οὐ μὴν χλωρά γε ἀλλὰ\nλιθοειδῆ τὰ ὑπερέχοντα τῆς θαλάττης, ὅμοια δὲ\nκαὶ τοῖς φύλλοις καὶ τοῖς βλαστοῖς τοῖς χλωροῖς.\nἐν δὲ τῷ θύμῳ καὶ τὸ τοῦ ἄνθους χρῶμα διαδηλον\nὡσὰν μήπω τελέως ἐξηνθηκός. μήκη δὲ τῶν\nδενδρυφίων ὅσον εἰς τρεῖς πήχεις.\nΟί δέ, ὅτε ἀνάπλους ἦν τῶν ἐξ Ἰνδῶν ὰποστα\nλέντων ὑπὸ Ἀλεξάνδρουυ, τὰ ἐν τῇ θαλάττῃ\nφυόμενα. μέχρι οὗ μὲν ἂν ᾖ ἐν τῷ ὑγρῷ, χρῶμά\nφασιν ἔχειν ὅμοιον τοῖς φυκίοις, ὁπόταν δ’ ἐξενεχθέντα\n\n\n\n\nτεθῇ πρὸς τὸν ἥλιον, ἐν ὀλίγῳ χρόνῳ\nἐξομοιοῦσθαι τῷ ἁλί. φύεσθαι δὲ καὶ σχοίνους\nλιθίνους παρ’ αὐτὴν τὴν θάλατταν, οὓς οὐδεὶς ἂν\nδιαγνοίη τῇ ὄψει πρὸς τοὺς ἀληθινούς. θαυμασιώτερον\nδέ τι τούτου λέγουσι· φύεσθαι γὰρ\nδενδρύφι’ ἄττα τὸ μὲν χρῶμα ἔχοντα ὅμοιον\nκέρατι βοὸς τοῖς δὲ ὄζοις τραχέα καὶ ἀπ’ ἄκρου\nπυρρά· ταῦτα δὲ θραύεσθαι μὲν εἰ συγκλῴη τις·\nἐκ δὲ τούτων πυρὶ ἐμβαλλόμενα, καθάπερ τὸν\nσίδηρον, διάπυρα γινόμενα πάλιν ὅταν ἀποψύχοιτο\nκσθίστασθαι καὶ τὴν αὐτὴν χρόαν\nλαμβάνειν.\nἘν δὲ ταῖς νήσοις ταῖς ὑπὸ τῆς πλημμυρίδος\nκαταλαμβανομέναις δένδρα μεγάλα πεφυκέναι\nἡλίκαι πλάτανοι καὶ αἴγειροι αἱ μέγισται· συμβαίνειν\nδέ, ὅθ’ ἡ πλημμυρὶς ἐπέλθοι, τὰ μὲν ἄλλα\nκατακρύπτεσθαι ὅλα, τῶν δὲ μεγίστων ὑπερέχειν\nτοὺς κλάδους, ἐξ ὦν τὰ πρυμνησία ἀνάπτειν, εἶθ'\nὅτε πάλιν ἄμπωτις γίνοιτο ἐκ τῶν ῥιζῶν. ἔχειν\nδὲ τὸ δένδρον φύλλον μὲν ὅμοιον τῇ δάφνῃ, ἄνθος\nδὲ τοῖς ἴοις καὶ τῷ χρώματι καὶ τῇ ὀσμῇ, καρπὸν\nδὲ ἡλίκον ἐλάα καὶ τοῦτον εὐώδη σφόδρα· καὶ τὰ\nμὲν φύλλα οὐκ ἀποβάλλειν, τὸ δὲ ἄνθος καὶ τὸν\nκαρπὸν ἄμα τῷ φθινοπώρῳ γίνεσθαι, τοῦ δὲ ἔαρος\nἀπορρεῖν.\nἌλλα δ’ ἐν αὐτῇ τῇ θαλάττῃ πεφυκέναι, ἀείφυλλα\nμὲν τὸν δὲ καρπὸν ὅμοιον ἔχειν τοῖς\nθέρμοις.\nΠερὶ δὲ τὴν Περσίδα τὴν κατὰ τὴν Καρμανίαν.\nκαθ’ ἡ πλημμυρὶς γίνεται, δένδρα ἐστὶν εὐμεγέθη\nὅμοια τῇ ἀνδράχλῃ καὶ τῇ μορφῇ καὶ τοῖς φύλλοις·\nκαρπὸν δὲ ἔχει πολὺν ὅμοιον τῷ χρώματι ταῖς\n\n\nἀμυγδάλαις ἔξωθεν, τὸ δ᾿ ἐντὸς συνελιττεται\nκαθάπερ συνηρτημένον πᾶσιν. ὑποβέβρωται δὲ\nταῦτα τὰ δένδρα πάντα κατὰ μέσον ὑπὸ τῆς\nθαλάττης καὶ ἔστηκεν ὑπὸ τῶν ῥιζῶν, ὥσπερ\nπολύπους. ὅταν γὰρ ἡ ἄμπωτις γένηται θεωρεῖν\nἐστιν.\nὕδωρ δὲ ὅλως οὐκ ἔστιν ἐν τῷ τόπῳ· καταλείπονται\nδέ τινες διώρυχες δι᾿ ὦν διαπλέουσιν·\nαὗται δ᾿ εἰσὶ θαλάττης· ᾧ καὶ δῆλον οἴονταί τινες\nὅτι τρέφονται ταύτῃ καὶ οὐ τῷ ὕδατι, πλὴν εἴ τι\nταῖς ῥίζαις ἐκ τῆς γῆς ἕλκουσιν. εὔλογον δὲ καὶ\nτοῦθ᾿ ἁλμυρὸν εἶναι· καὶ γὰρ οὐδὲ κατὰ βάθους\nαἱ ῥίζαι. τὸ δὲ ὅλον ἓν τὸ γένος εἶναι τῶν τ᾿ ἐν\nτῇ θαλάττῃ φυομένων καὶ τῶν ἐν τῇ γῇ ὑπὸ τῆς\nπλημμυρίδος καταλαμβανομένων· καὶ τὰ μὲν ἐν\nτῇ θαλάττῃ μικρὰ καὶ φυκώδη φαινόμενα, τὰ δ᾿\nἐν τῇ γῇ μεγάλα καὶ χλωρὰ καὶ ἄνθος εὔοδμον\nἔχοντα, καρπὸν δὲ οἷον θέρμος.\nἘν Τύλῳ δὲ τῇ νήσῳ, κεῖται δ᾿ αὕτη ἐν τῷ\nἈραβίῳ κόλπῳ, τὰ μὲν πρὸς ἕω τοσοῦτο πλῆθος\nεἶναί φασι δένδρων ὅτ᾿ ἐκβαίνει ἡ πλημμυρὶς\nὥσι᾿ ἀπωχυρῶσθαι. πάντα δὲ ταῦτα μεγέθη μὲν\nἔχειν ἡλίκα συκῆ, τὸ δὲ ἄνθος ὑπερβάλλον τῇ\nεὐωδίᾳ, καρπὸν δὲ ἄβρωτον ὅμοιον τῇ ὄψει τῷ\nθέρμῳ. φέρειν δὲ τὴν νῆσον καὶ τὰ δένδρα τὰ\nἐριοφόρα πολλά. ταῦτα δὲ φύλλον μὲν ἔχειν\nπαρόμοιον τῇ ἀμπέλῳ πλὴν μικρόν, καρπὸν δὲ\nοὐδένα φέρειν· ἐν ᾧ δὲ τὸ ἔριον ἡλίκον μῆλον\nἐαρινὸν συμμεμυκός· ὅταν δὲ ὡραῖον ᾖ, ἐκπετάννυσθαι\n\n\n\nκαὶ ἐξείρειν τὸ ἔριον, ἐξ οὗ τὰς σινδόνας\nὑφαίνουσι, τὰς μὲν εὐτελεῖς τὰς δὲ\nπολυτελεστάτας.\nΓίνεται δὲ τοῦτο καὶ ἐν Ἰνδοῖς, ὥσπερ ἐλέχθη.\nκαὶ ἐν Ἀραβίᾳ. εἶναι δὲ ἄλλα δένδρα τὸ ἄνθος\nἔχοντα ὅμοιον τῷ λευκοΐῳ, πλὴν ἄοδμον καὶ τῷ\nμεγέθει τετραπλάσιον τῶν ἴων. καὶ ἕτερον δέ τι\nδένδρον πολύφυλλον ὥσπερ τὸ ῥόδον· τοῦτο δὲ\nτὴν μὲν νύκτα συμμύειν ἅμα δὲ τῷ ἡλίῳ ἀνιόντι\nδιοίγνυσθαι, μεσημβρίας δὲ τελέως διεπτύχθαι,\nπάλιν δὲ τῆς δείλης συνάγεσθαι κατὰ μικρὸν καὶ\nτὴν νύκτα συμμύειν· λέγειν δὲ καὶ τοὺς ἐγχωρίους\nὅτι καθεύδει. γίνεσθαι δὲ καὶ φοίνικας ἐν\nτῇ νήσῳ καὶ ἀμπέλους καὶ τἆλλα ἀκρόδρυα καὶ\nσυκᾶς οὐ φυλλορροούσας. ὕδωρ δὲ οὐράνιον γίνεσθαι\nμέν, οὐ μὴν χρῆσθαί γε πρὸς τοὺς καρπούς·\nἀλλ’ εἶναι κρήνας ἐν τῇ νήσῳ πολλάς, ἀφ’ ὧν\nπάντα βρέχειν, ὃ καὶ συμφέρειν μᾶλλον τῷ σίτῳ\nκαὶ τοῖς δένδρεσιν. δι’ ὃ καὶ ὅταν ὕσῃ τοῦτο ἐπαφιέναι\nκαθαπερεὶ καταπλύνοντας ἐκεῖνο. καὶ\nτὰ μὲν ἐν τῇ ἔξω θαλάττῃ δένδρα τά γε νῦν\nτεθεωρημένα σχεδὸν τοσαῦτά ἐστιν.\nVIII. ‘Υπὲρ δὲ τῶν ἐν τοῖς ποταμοῖς καὶ τοῖς\nἕλεσι καὶ ταῖς λίμναις μετὰ ταῦτα λεκτέον. τρία\nδέ ἐστιν εἴδη τῶν ἐν τούτοις, τὰ μὲν δένδρα τὰ δ’\n\n\n\n\n\n\n\n\n\nὥσπερ ποιώδη τὰ δὲ λοχμώδη. λέγω δὲ ποιώδη\nμὲν οἷον τὸ σέλινον τὸ ἕλειον καὶ ὅσα ἄλλα τοιαῦτα·\nλοχμώδη δὲ κάλαμον κύπειρον φλεὼ σχοῖνον\nβούτομον, ἅπερ σχεδὸν κοινὰ πάντων τῶν\nποταμῶν καὶ τῶν τοιούτων τόπων.\nἘνιαχοῦ δὲ καὶ βάτοι καὶ παλίουροι καὶ τὰ\nἄλλα δένδρα, καθάπερ ἰτέα λεύκη πλάτανος. τὰ\nμὲν οὖν μέχρι τοῦ κατακρύπτεσθαι, τὰ δὲ ὥστε\nμικρὸν ὑπερέχειν, τῶν δὲ αἱ μὲν ῥίζαι καὶ μικρὸν\nτοῦ στελέχους ἐν τῷ ὑγρῷ, τὸ δὲ ἄλλο σῶμα πᾶν\nἔξω. τοῦτο γὰρ καὶ ἰτέᾳ καὶ κλήθρᾳ καὶ πλατάνῳ\nκαὶ φιλύρᾳ καὶ πᾶσι τοῖς φιλύδροις συμβαίνει.\nΣχεδὸν δὲ καὶ ταῦτα κοινὰ πάντων τῶν ποταμῶν\nἐσ τιν· ἐπεὶ καὶ ἐν τῷ Νείλῳ πέφυκεν· οὐ\nμὴν πολλή γε ἡ πλάτανος, ἀλλὰ σπανιωτέρα ἔτι\nταύτης ἡ λεύκη, πλείστη δὲ μελία καὶ βουμέλιος.\nτῶν γοῦν ἐν Αἰγύπτῳ φυομένων τὸ μὲν ὅλον\nπολὺ πλῆθός ἐστιν πρὸς τὸ ἀριθμήσασθαι καθ’\nἕκαστον· οὐ μὴν ἀλλ’ ὥς γε ἁπλῶς εἰπεῖν ἀπόντα\nἐδώδιμα καὶ χυλοὺς ἔχοντα γλυκεῖς. διαφέρειν\nδὲ δοκεῖ τῇ γλυκύτητι καὶ τῷ τρόφιμα μάλιστα\nεἶναι τρία ταῦτα, ὅ τε πάπυρος καὶ τὸ καλούμενον\nσάρι καὶ τρίτον ὃ μνασίον καλοῦσι.\nΦύεται δὲ ὁ πάπυρος οὐκ ἐν βάθει τοῦ ὕδατος\nἀλλ’ ὅσον ἐν δύο πήχεσιν, ἐνιαχοῦ δὲ καὶ ἐν\nἐλάττονι. πάχος μὲν οὖν τῆς ῥίζης ἡλίκον καρπὸς\nχειρὸς ἀνδρὸς εὐρώστου, μῆκος δὲ ὑπὲρ τετράπηχυ·\nφύεται δὲ ὑπὲρ τῆς γῆς αὐτῆς, πλαγίας\nῥίζας εἰς τὸν πηλὸν καθιεῖσα λεπτὰς καὶ πυκνάς,\nἄνω δὲ τοὺς παπύρους καλουμένους τριγώνους,\n\n\n\nμέγεθος ὡς δέκα πήχεις, κόμην ἔχοντας ἀχρεῖον\nἀσθενῆ καρπὸν δὲ ὅλως οὐδένα· τούτους δ’ ἀναδίδωσι\nκατὰ πολλὰ μέρη.\nχρῶνται δὲ ταῖς μὲν\nῥίζαις ἀντὶ ξύλων οὐ μόνον τῷ κάειν ἀλλὰ καὶ τῷ\nσκεύη ἄλλα ποιεῖν ἐξ αὐτῶν παντοδαπά· πολὺ\nγὰρ ἔχει τὸ ξύλον καὶ καλόν. αὐτὸς δὲ ὁ πάπυρος\nπρὸς πλεῖστα χρήσιμος· καὶ γὰρ πλοῖα\nποιοῦσιν ἐξ αὐτοῦ, καὶ ἐκ τῆς βίβλου ἱστία τε\nπλέκουσι καὶ ψιάθους καὶ ἐσθῆτά τινα καὶ\nστρωμνὰς καὶ σχοινία τε καὶ ἕτερα πλείω. καὶ\nἐμφανέστατα δὴ τοῖς ἔξω τὰ βιβλία· μάλιστα δὲ\nκαὶ πλείστη βοήθεια πρὸς τὴν τροφὴν ἀπ’ αὐτοῦ\nγίνεται. μασῶνται γὰρ ἅπαντες οἱ ἐν τῇ χώρᾳ\nτὸν πάπυρον καὶ ὠμὸν καὶ ἑφθὸν καὶ ὀπτόν· καὶ\nτὸν μὲν χυλὸν καταπίνουσι, τὸ δὲ μάσημα ἐκβάλλουσιν.\nὁ μὲν οὖν πάπυρος τοιοῦτός τε καὶ ταύτας\nπαρέχεται τὰς χρείας. γίνεται δὲ καὶ ἐν\nΣυρίᾳ περὶ τὴν λίμνην ἐν ᾗ καὶ ὁ κάλαμος ὁ\nεὐώδης· ὅθεν καὶ Ἀντίγονος εἰς τὰς ναῦς ἐποιεῖτο\nτὰ σχοινία.\nΤο δὲ σάρι φύεται μὲν ἐν τῷ ὕδατι περὶ τὰ ἕλη\nκαὶ τὰ πεδία, ἐπειδὰν ὁ ποταμὸς ἀπέλθῃ, ῥίζαν δὲ\nἔχει σκληρὰν καὶ συνεστραμμένην, καὶ ἐξ αὐτῆς\nφύεται τὰ σαρία καλούμενα· ταῦτα δὲ μῆκος μὲν\nὡς δύο πήχεις, πάχος δὲ ἡλίκον ὁ δάκτυλος ὁ\nμέγας τῆς χειρός· τρίγωνον δὲ καὶ τοῦτο, καθάπερ\nὁ πάπυρος, καὶ κόμην ἔχον παραπλήσιον. μασώμενοι\nδὲ ἐκβάλλουσι καὶ τοῦτο τὸ μάσημα, τῇ\nῥίζῃ δὲ οἱ σιδηρουργοὶ χρῶνται· τὸν γὰρ ἄνθρακα\nποιεῖ χρηστὸν διὰ τὸ σκληρὸν εἶναι τὸ ξύλον.\nΤὸ δὲ μνασίον ποιῶδές ἐστιν, ὥστ’ οὐδεμίαν\nπαρέχεται χρείαν πλὴν τὴν εἰς τροφήν.\nΚαὶ τὰ μὲν γλυκύτητι διαφέροντα ταῦτά ἐστι.\nφύεται δὲ καὶ ἕτερον ἐν τοῖς ἕλεσι καὶ ταῖς λίμναις\nὃ οὐ συνάπτει τῇ γῇ, τὴν μὲν φύσιν ὅμοιον\nτοῖς κρίνοις, πολυφυλλότερον δὲ καὶ παρ’ ἄλληλσ\nτὰ φύλλα καθάπερ ἐν διστοιχίᾳ· χρῶμα δὲ χλωρὸν\nἔχει σφόδρα. χρῶνται δὲ οἱ ἰατροὶ πρός τε\nτὰ γυναικεῖα αὐτῷ καὶ πρὸς τὰ κατάγματα.\nΤαῦτα δὲ γίνεται ἐν τῷ ποταμῷ εἰ μὴ ὁ ῥοῦς\nἐξέφερεν· συμβαίνει δὲ ὥστε καὶ ἀποφέρεσθαι·\nἕτερα δ’ ἀπ’ αὐτῶν πλείω.\n‘Ο δὲ κύαμος φύεται μὲν ἐν τοῖς ἕλεσι καὶ λίμναις,\nκαυλὸς δὲ αὐτοῦ μῆκος μὲν ὁ μακρότατος\nεἰς τέτταρας πήχεις, πάχος δὲ δακτυλιαῖος,\nὅμοιος δὲ καλάμῳ μαλακῷ ἀγονάτῳ. διαφύσεις\nδὲ ἔνδοθεν ἔχει δι ὅλου διειλημμένας ὁμοίας τοῖς\nκηρίοις· ἐπὶ τούτῳ δὲ ἡ κωδύα, παρομοία σφηκίῳ\nπεριφερεῖ, καὶ ἐν ἑκάστῳ τῶν κυττάρων κύαμος\nμικρὸν ὑπεραίρων αὐτῆς, πλῆθος δὲ οἱ πλεῖστοι\nτριάκοντα. τὸ δὲ ἄνθος διπλάσιον ἢ μήκωνος,\nχρῶμα δὲ ὅμοιον ῥόδῳ κατακορές· ἐπάνω δὲ τοῦ\nὕδατος ἡ κωδύα. πσραφ ύεται δὲ φύλλα μεγάλα\nπαρ’ ἕκαστον τῶν κυάμων, ὦν ἴσα τὰ μεγέθη\nπετάσῳ Θετταλικῇ τὸν αὐτὸν ἔχοντα καυλὸν τῷ\nτῶν κυάμων. συντρίψαντι δ’ ἕκαστον τῶν κυάμων\nφανερόν ἐστι τὸ πικρὸν συνεστραμμένον, ἐξ\n\n\n\n\nοὗ γίνεται ὁ πῖλος.\nτὰ μὲν οὖν περὶ τὸν καρπὸν\nτοιαῦτα. ἡ δὲ ῥίζα παχυτέρα τοῦ καλάμου τοῦ\nπαχυτάτου καὶ διαφύσεις ὁμοίως ἔχουσα τῷ\nκαυλῷ. ἐσθίουσι δ’ αὐτὴν καὶ ὠμὴν καὶ ἑφθὴν\nκαὶ ὀπτήν, καὶ οἱ περὶ τὰ ἔλη τούτῳ σίτῳ χρῶνται.\nφύεται μὲν οὖν ὁ πολὺς αὐτόματος· οὐ μὴν\nἀλλὰ καὶ καταβάλλουσιν ἐν πηλῷ ἀχυρώσαντες\nεὖ μάλα πρὸς τὸ κατενεχθῆναί τε καὶ μεῖναι καὶ\nμὴ διαφθαρῆναι· καὶ οὕτω κατασκευάζουσι τοὺς\nκυαμῶνας· ἂν δ’ ἅπαξ ἀντιλάβηται, μένει διὰ\nτέλους. ἰσχυρὰ γὰρ ἡ ῥίζα καὶ οὐ πόρρω τῆς\nτῶν καλάμων πλὴν ἐπακανθίζουσα· δι’ ὃ καὶ ὁ\nκροκόδειλος φεύγει μὴ προσκόψῃ τῷ ὀφθαλμῷ\nτῷ μὴ ὀξὺ καθορᾷν· γίνεται δὲ οὗτος καὶ ἐν\nΣυρίᾳ καὶ κατὰ Κιλικίαν, ἀλλ’ οὐκ ἐκπέττουσιν\nαἱ χῶραι· καὶ περὶ Τορώνην τῆς Χαλκιδικῆς ἐν\nλίμνῃ τινὶ μετρίᾳ τῷ μεγέθει· καὶ αὐτοῦ πέττεται\nτελέως καὶ τελεοκαρπεῖ.\nὉ δὲ λωτὸς καλούμενος φύεται μὲν ὁ πλεῖστος\nἐν τοῖς πεδίοις, ὅταν ἡ χώρα κατακλυσθῇ. τούτου\nδὲ ἡ μὲν τοῦ καυλοῦ φύσις ὁμοία τῇ τοῦ\nκυάμου, καὶ οἱ πέτασοι δὲ ὡσαύτως, πλὴν ἐλάττους\nκαὶ λεπτότεροι. ἐπιφύεται δὲ ὁμοίως ὁ\nκαρπὸς τῷ τοῦ κυάμου. τὸ ἄνθος αὐτοῦ λευκὸν\nἐμφερὲς τῇ στενότητι τῶν φύλλων τοῖς τοῦ\nκρίνου, πολλὰ δὲ καὶ πυκνὰ ἐπ’ ἀλλήλοις φύεται.\nταῦτα δὲ ὅταν μὲν ὁ ἥλιος δύῃ συμμύει καὶ συγκαλύπτει\nτὴν κωδύαν, ἄμα δὲ τῇ ἀνατολῇ διοίγεται\n\n\n\n\n\n\nκαὶ ὑπὲρ τοῦ ὕδατος γίνεται. τοῦτο δὲ\nποιεῖ μέχρι ἂν ἡ κωδύα ἐκτελεωθῇ καὶ τὰ ἄνθη\nπεριρρυῇ.\nτῆς δὲ κωδύας τὸ μέγεθος ἡλίκον\nμήκωνος τῆς μεγίστης, καὶ διέζωσται ταῖς κατατομαῖς\nτὸν αὐτόν τρόπον τῇ μήκωνι· πλὴν πυκνοτερος\nἐν ταύταις ὁ καρπός. ἔστι δὲ παρόμοιος\nτῷ κέγχρῳ. ἐν δὲ τῷ Εὐφράτῃ τὴν κωδύαν φασὶ\nκαὶ τὰ ἄνθη δύνειν καὶ ὑποκαταβαίνειν τῆς ὀψίας\nμέχρι μεσῶν νυκτῶν καὶ τῷ βάθει πόρρω· οὐδὲ\nγὰρ καθιέντα τὴν χεῖρα λαβεῖν εἶναι. μετὰ δὲ\nταῦτα ὅταν ὄρθρος ᾖ πάλιν ἐπανιέναι καὶ πρὸς\nἡμέραν ἔτι μᾶλλον, ἅμα τῷ ἡλίῳ φανερὸν\nὑπὲρ τοῦ ὕδατος καὶ ἀνοίγειν τῇ ἄνθος, ἀνοιχθέντος\nδὲ ἔτι ἀναβαίνειν· συχνόν δὲ τὸ ὑπεραῖρον\nεἶναι τό ὕδωρ.\nτὰς δὲ κωδύας ταύτας οἱ Αἰγύπτιοι\nσυνθέντες εἰς τὸ αὐτὸ σήπουσιν· ἐπὰν δὲ\nσαπῇ τὸ κέλυφος, ἐν τῷ ποταμῷ κλύζοντες ἐξαιροῦσι\nτὸν καρπόν, ξηράναντες δὲ καὶ πτίσαντες\nἄρτους ποιοῦσι καὶ τούτῳ χρῶνται σιτίῳ. ἡ δὲ\nῥίζα τοῦ λωτοῦ καλεῖται μὲν κόρσιον, ἐστὶ δὲ\nστρογγύλη, τὸ μέγεθος ἡλίκον μῆλον Κυδώνιον·\nφλοιός δὲ περίκειται περὶ αὐτὴν μέλας ἐμφερὴς\nτῷ κασταναικῷ καρύῳ· τὸ δὲ ἐντὸς λευκόν, ἑψόμενον\nδὲ καὶ ὀπτώμενον γίνεται λεκιθῶδες, ἡδὺ δὲ\nἐν τῇ προσφορᾷ· ἐσθίεται δὲ καὶ ὠμή, ἀρίστη\nδὲ ἐν τῷ ὕδατι ἑφθὴ καὶ ὀπτή. καὶ τὰ μὲν\nἐν τοῖς ὕδασιν σχεδόν ταῦτά ἐστιν.\nἘν δὲ τοῖς ἀμμώδεσι χωρίοις, ἅ ἐστιν οὐ πόρρω\n\n\n\n\n\n\nτοῦ ποταμοῦ, φύεται κατὰ γῆς ὃ καλεῖται μαλιναθάλλη,\nστρογγύλον τῷ σχήματι μέγεθος δὲ\nἡλίκον μέσπιλον ἀπύρηνον δὲ ἄφλοιον· φύλλα\nδὲ ἀφίησιν ἀπ’ αὐτοῦ ὅμοια κυπείρῳ· ταῦτα\nσυνάγοντες οἱ κατὰ τὴν χώραν ἕψουσιν ἐν βρυτῷ\nτῷ ἀπὸ τῶν κριθῶν καὶ γίνεται γλυκέα σφόδρα·\nχρῶνται δὲ πάντες ὥσπερ τραγήμασι.\nΤοῖς δὲ βουσὶ καὶ τοῖς προβάτοις ἅπαντα μὲν\nτὰ φυόμενα ἐδώδιμά ἐστιν, ἓν δέ τι γένος ἐν ταῖς\nλίμναις καὶ τοῖς ἕλεσι φύεται διαφέρον, ὃ καὶ\nχλωρόν νέμονται καὶ ξηραίνοντες παρέχουσι κατὰ\nχειμῶνα τοῖς βουσὶν ὅταν ἐργάσωνται· καὶ τὰ\nσώματα ἔχουσιν εὖ σίτου ἄλλο λαμβάνοντες\nοὐθέν.\nἜστι δὲ καὶ ἄλλο παραφυόμενον αὐτόματον\nἐν τῷ σίτῳ· τοῦτο δέ, ὅταν ὁ σῖτος ᾖ καθαρός.\nὑποπτίσαντες καταβάλλουσι τοῦ χειμῶνος ὑγρὰν\nεἰς γῆν· βλαστήσαντος δὲ τεμόντες καὶ\nξηράναντες παρέχουσι καὶ τοῦτο βουσὶ καὶ\nἵπποις καὶ τοῖς ὑποζυγίοις σὺν τῷ καρπῷ τῷ ἐπιγινομένῳ·\nὁ δὲ καρπὸς μέγεθος μὲν ἡλίκον σήσαμον,\nστρογγύλος δὲ καὶ τῷ χρώματι χλωρός.\nἀγαθὸς δὲ διαφερόντως. ἐν Αἰγύπτῳ μὲν οὖν\nτὰ περιττὰ σχεδὸν ταῦτα ἄν τις λάβοι.\nIX. Ἕκαστοι δὲ τῶ ποταμῶν ἐοίκασιν ἴδιόν\nτι φέρειν, ὥσπερ καὶ τῶν χερσαίων. ἐπεὶ οὐδὲ\nὁ τρίβολος ἐν ἅποσιν οὐδὲ πανταχοῦ φύεται,\nἀλλ’ ἐν τοῖς ἑλώδεσι τῶν ποταμῶν· ἐν μεγίστῳ\nδὲ βάθει πενταπήχει ἢ μικρῷ μείζονι, καθάπερ\n\n\n\n\n\nπερὶ τὸν Στρυμόνα· σχεδὸν δὲ ἐν τοσούτῳ καὶ\nὁ κάλαμος καὶ τὰ ἄλλα. ὑπερέχει δὲ οὐθὲν\nαὐτοῦ πλὴν αὐτὰ τὰ φύλλα ὥσπερ ἐπινέοντα\nκαὶ κρύπτοντα τὸν τρίβολον, ὁ δὲ τρίβολος αὐτὸς\nἐν τῷ ὕδατι νεύων εἰς βυθόν. τὸ δὲ φύλλον ἐστὶ\nπλατὺ προσεμφερὲς τῷ τῆς πτελέας, μίσχον δὲ\nἔχει σφόδρα μακρόν· ὁ δὲ καυλὸς ἐξ ἄκρου\nπαχύτατος, ὅθεν τὰ φύλλα καὶ ὁ καρπός, τὰ\nδὲ κάτω λεπτότερος ἀεὶ μέχρι τῆς ῥίζης· ἔχει\nδὲ ἀποπεφυκότα ἀπ’ αὐτοῦ τριχώδη τὰ μὲν\nπλεῖστα παράλληλα τὰ δὲ καὶ παραλλάττοντα,\nκάτωθεν ἀπὸ τῆς ῥίζης μεγάλα τὰ δὲ ἄνω ἀεὶ ἐλάττω\nπροιοῦσιν, ὥστε τὰ τελευταῖα μικρὰ πάμπαν\nεἶναι καὶ τὴν διαφορὰν μεγάλην τὴν ἀπὸ τῆς\nῥίζης πρὸς τὸν καρπόν.\nἔχει δὲ ἐκ τοῦ ἑνὸς\nκαυλοῦ καὶ παραβλαστήματα πλείω· καὶ γὰρ\nτρία καὶ τέτταρα, μέγιστον δ’ αἰεὶ τὸ πλησιαίτερον\nτῆς ῥίζης, εἶτα τὸ μετὰ τοῦτο καὶ τὰ\nἄλλα κατὰ λόγον. τὸ δὲ παραβλάστημά ἐστιν\nὥσπερ καυλὸς ἄλλος λεπτότερος μὲν τοῦ πρώτου,\nτὰ δὲ φύλλα καὶ τὸν καρπὸν ἔχων ὁμοίως. ὁ\nδὲ καρπὸς μέλας καὶ σκληρὸς σφόδρα. ῥίζαν\nδὲ ἡλίκην καὶ ποίαν ἔχει σκεπτέον. ἡ μὲν οὖν\nφύσις τοιαύτη. φύεται μὲν ἀπὸ τοῦ καρποῦ\nτοῦ πίπτοντος καὶ ἀφίησι βλαστὸν τοῦ ἦρος·\nφασὶ δὲ οἱ μὲν εἶναι ἐπέτϲιον οἱ δὲ διαμένειν\nτὴν μὲν ῥίζαν εἰς χρόνον, ἐξ ἦς καὶ τὴν βλάστησιν\nεἶναι τοῦ καυλοῦ. τοῦτο μὲν οὖν σκεπτέον.\nἴδιον δὲ παρὰ τἆλλα τὸ τῶν παραφυομένων\nἐκ τοῦ καυλοῦ τριχωδῶν· οὔτε γὰρ φύλλα ταῦτα\nοὔτε καυλός· ἐπεὶ τό γε τῆς παραβλαστήσεως\nκοινὸν καλάμου καὶ ἄλλων.\nX. Τὰ μὲν οὖν ἴδια θεωρητέον ἰδίως δῆλον ὅτι,\nτὰ δὲ κοινὰ κοινῶς. διαιρεῖν δὲ χρὴ καὶ ταῦτα\nκατὰ τοὺς τόπους, οἷον εἰ τὰ μὲν ἕλεια τὰ δὲ\nλιμναῖα τὰ δὲ ποτάμια μᾶλλον ἢ καὶ κοινὰ πάντων\nτῶν τόπων· διαιρεῖν δὲ καὶ ποῖα ταὐτὰ ἐν τῷ\nὑγρῷ καὶ τῷ ξηρῷ φύεται, καὶ ποῖα ἐν τῷ ὑγρῷ\nμόνον, ὡς ἁπλῶς εἰπεῖν πρὸς τὰ κοινότατα εἰρημένα\nπρότερον\nἘν δ᾿ οὖν τῇ λίμνῃ τῇ περὶ Ὀρχομενὸν τάδ᾿\nἐστὶ τὰ φυόμενα δένδρα καὶ ὑλήματα, ἰτέα\nἐλαίαγνος σίδη κάλαμος ὅ τε αὐλητικὸς καὶ ὁ\nἕτερος κύπειρον φλεὼς τύφη, ἔτι γε μήνανθος\nἴκμη καὶ τὸ καλούμενον ἴπνον. ὃ γὰρ προσαγορεύουσι\nλίμνα τούτου τὰ πλείω καθ᾿ ὕδατός ἐστι.\nΤούτων δὲ τὰ μὲν ἄλλα γνώριμα· ὁ δ᾿ ἐλαίαγνος\nκαὶ ἡ σίδη καὶ ἡ μήνανθος καὶ ἡ ἴκμη καὶ τὸ\nἴπνον ἴσως μὲν φύεται καὶ ἑτέρωθι, προσαγορεύεται\nδὲ ἄλλοις ὀνόμασι· λεκτέον δὲ περὶ αὐτῶν.\nἔστι δὲ ὁ μὲν ἐλαίαγνος φύσει μὲν θαμνῶδες καὶ\nπαρόμοιον τοῖς ἄγνοις, φύλλον δὲ ἔχει τῷ μὲν\nσχήματι παραπλήσιον μαλακὸν δέ, ὥσπερ αἱ\nμηλέαι καὶ χνοῶδες. ἄνθος δὲ τῷ τῆς λεύκης\nὅμοιον ἔλαττον· καρπὸν δὲ οὐδένα φέρει. φύεται\nδὲ ὁ πλεῖστος μὲν ἐπὶ τῶν πλοάδων νήσων· εἰσὶ\nγάρ τινες καὶ ἐνταῦθα πλοάδες, ὥσπερ ἐν Αἰγύπτῳ\n\n\n\n\n\nπερὶ τὰ ἕλη καὶ ἐν Θεσπρωτίδι καὶ ἐν ἄλλαις λίμναις·\nἐλάττων δὲ καθ᾿ ὕδατος· ὁ μὲν οὖν ἐλαίαγνος\nτοιοῦτον.\nἩ δὲ σίδη την μὲν μορφήν ἐστιν ὁμοία τῇ\nμήκωνι· καὶ γὰρ τὸ ἄνω κυτινῶδες τοιοῦτον ἔχει.\nπλὴν μεῖζον ὡς κατὰ λόγον· μεγέθει δὲ ὅλος ὁ\nὄγκος ἡλίκον μῆλον· ἔστι δὲ οὐ γυμνόν, ἀλλὰ ὑμένες\nπερὶ αὐτὴν λευκοί, καὶ ἐπὶ τούτοις ἔξωθεν φύλλα\nποώδη παραπλήσια τοῖς τῶν ῥόδων ὅταν ἐν\nκάλυξιν ὦσι, τέτταρα τὸν ἀριθμόν· ἀνοιχθεῖσα\nδὲ τοὺς κόκκους ἐρυθροὺς μὲν ἔχει τῷ σχήματι\nδὲ οὐχ ὁμοίους ταῖς ῥόαις ἀλλὰ περιφερεῖς μικροὺς\nδὲ καὶ οὐ πολλῷ μείζους κέγχρου· τὸν δὲ χυλὸν\nὑδατώδη τινά, καθάπερ ὁ τῶν πυρῶν. ἁδρύνεται\nδὲ τοῦ θέρους, μίσχον δὲ ἔχει μακρόν. τὸ δὲ\nἄνθος ὅμοιον ῥόδου κάλυκι, μεῖζον δὲ καὶ σχεδὸν\nδιπλάσιον τῷ μεγέθει. τοῦτο μὲν οὖν καὶ τὸ\nφύλλον ἐπὶ τοῦ ὕδατος· μετὰ δὲ ταῦτα, ὅταν\nἀπανθήσῃ καὶ συστῇ τὸ περικάρπιον, κατακλίνεσθαί\nφασιν εἰς τὸ ὕδωρ μᾶλλον, τέλος δὲ συνάπτειν\nτῇ γῇ καὶ τὸν καρπὸν ἐκχεῖν.\nΚαρποφορεῖν δὲ τῶν ἐν τῇ λίμνῃ τοῦτο καὶ τὸ\nβούτομον καὶ τὸν φλεών. εἶναι δὲ τοῦ βουτόμου\nμέλανα, τῷ δὲ μεγέθει παραπλήσιον τῷ τῆς\nσίδης. τοῦ δὲ φλεὼ τὴν καλουμένην ἀνθήλην,\n\n\n\n\n\n\n\nᾧ χρῶνται πρὸς τὰς κονίας. τοῦτο δ᾿ ἐστὶν οἷον\nπλακουντῶδές τι μαλακον ἐπίπυρρον. ἔτι δὲ\nκαὶ τοῦ φλεὼ καὶ τοῦ βουτόμου τὸ μὲν θῆλυ\nἄκαρπον, χρήσιμον δὲ πρὸς τὰ πλόκανα, τὸ δὲ\nἄρρεν ἀχρεῖον.\nΠερὶ δὲ τῆς ἴκμης καὶ μηνάνθους καὶ τοῦ ἴπνου\nσκεπτέον.\nἸδιώτατον δὲ τούτων ἐστὶν ἡ τύφη καὶ τῷ\nἄφυλλον εἶναι καὶ τῷ μὴ πολύρριζον τοῖς ἄλλοις\nὁμοίως· ἐπεὶ τἆλλα οὐχ ἦττον εἰς τὰ κάτω τὴν\nὁρμὴν ἔχει καὶ τὴν δύναμιν· μάλιστα δὲ τὸ\nκύπειρον, ὥσπερ καὶ ἡ ἄγρωστις, δι᾿ ὃ καὶ δυσώλεθρα\nκαὶ ταῦτα καὶ ὅλως ἅπαν τὸ γένος τὸ τοιοῦτον.\nἡ δὲ ῥίζα τοῦ κυπείρου πολύ τι τῶν ἄλλων\nπαραλλάττει τῇ ἀνωμαλίᾳ, τῷ τὸ μὲν εἶναι παχύ\nτι καὶ σαρκῶδες αὐτῆς τὸ δὲ λεπτὸν καὶ ξυλῶδες·\nκαὶ τῇ βλαστήσει καὶ τῇ γενέσει· φύεται γὰρ\nἀπὸ τοῦ πρεμνώδους ἑτέρα λεπτὴ κατὰ πλάγιον,\nεἶτ᾿ ἐν ταύτῃ συνίσταται πάλιν τὸ σαρκῶδες, ἐν ᾧ\nκαὶ ὁ βλαστὸς ἀφ᾿ οὗ ὁ καυλός· ἀφίησι δὲ καὶ\nεἰς βάθος τὸν αὐτὸν τρόπον ῥίζας, δι᾿ ὃ καὶ πάντων\nμάλιστα δυσώλεθρον καὶ ἔργον ἐξελεῖν.\n(Σχεδὸν δὲ παραπλησίως φύεται ἡ ἄγρωστις ἐκ\nτῶν γονάτων· αἱ γὰρ ῥίζαι γονατώδεις, ἐξ ἑκάστου\nδ᾿ ἀφίησιν ἄνω βλαστὸν καὶ κάτωθεν\nῥίζαν. ὡσαύτως δὲ καὶ ἡ ἄκανθα ἡ ἀκανώδης,\nἀλλ᾿ οὐ καλαμώδης οὐδὲ γονατώδης ἡ ῥίζα ταύτης.\n\n\n\nταῦτα μὲν οὖν ἐπὶ πλεῖον διὰ τὴν ὁμοιότητα\nεἴρηται.)\nΦύεται δ᾿ ἐν ἀμφοῖν καὶ ἐν τῇ γῇ καὶ ἐν\nτῷ ὕδατι ἰτέα κάλαμος, πλὴν τοῦ αὐλητικοῦ,\nκύπειρον τύφη φλεὼς βούτομος· ἐν δὲ τῷ ὕδατι\nμόνον σίδη. περὶ γὰρ τῆς τύφης ἀμφισβητοῦσι.\nκαλλίω δὲ καὶ μείζω τῶν ἐν ἀμφοῖν φυομένων\nαἰεὶ τὰ ἐν τῷ ὕδατι γίνεσθαί φασι. φύεσθαι δ᾿\nἔνια τούτων καὶ ἐπὶ τῶν πλοάδων, οἷον τὸ κύπειρον\nκαὶ τὸ βούτομον καὶ τὸν φλεών, ὥστε πάντα\nτὰ μέρη ταῦτα κατέχειν.\nἘδώδιμα δ᾿ ἐστὶ τῶν ἐν τῇ λίμνῃ τάδε· ἡ μὲν\nσίδη καὶ αὐτὴ καὶ τὰ φύλλα τοῖς προβάτοις, ὁ\nδὲ βλαστὸς τοῖς ὑσίν, ὁ δὲ καρπὸς τοῖς ἀνθρώποις.\nτοῦ δὲ φλεὼ καὶ τῆς τύφης καὶ τοῦ βουτόμου τὸ\nπρὸς ταῖς ῥίζαις ἁπαλόν, ὃ μάλιστα ἐσθίει τὰ\nπαιδία. ῥίζα δ᾿ ἐδώδιμος ἡ τοῦ φλεὼ μόνη τοῖς\nβοσκήμασιν. ὅταν δ᾿ αὐχμὸς ᾖ καὶ μὴ γένηται\nτὸ κατὰ κεφαλὴν ὕδωρ, ἅπαντα αὐχμεῖ τὰ ἐν τῇ\nλίμνῃ, μάλιστα δὲ ὁ κάλαμος, ὑπὲρ οὗ καὶ λοιπὸν\nεἰπεῖν· ὑπὲρ γὰρ τῶν ἄλλων σχεδὸν εἴρηται.\nXI. Τοῦ δὴ καλάμου δύο φασὶν εἶναι γένη, τόν\nτε αὐλητικὸν καὶ τὸν ἕτερον· ἓν γὰρ εἶναι τὸ\nγένος τοῦ ἑτέρου, διαφέρειν δὲ ἀλλήλων ἰσχύι\nκαὶ παχύτητι καὶ λεπτότητι καὶ ἀσθενείᾳ·\nκαλοῦσι δὲ τὸν μὲν ἰσχυρὸν καὶ παχὺν χαρακίαν\nτὸν δ᾿ ἕτερον πλόκιμον· καὶ φύεσθαι τὸν μὲν\n\n\n\n\n\nπλόκιμον ἐπὶ τῶν πλοάδων τὸν δὲ χαρακίαν ἐπὶ\nτοῖς κώμυσι· κώμυθας δὲ καλοῦσι οὗ ἂν ᾖ συνηθροισμένος\nκάλαμος καὶ συμπεπλεγμένος ταῖς\nῥίζαις· τοῦτο δὲ γίνεται καθ᾿ οὓς ἂν τόπους\nτῆς λίμνης εὔγειον ᾖ χωρίον· γίνεσθαι δέ ποτε\nτὸν χαρακίαν καὶ οὗ ὁ αὐλητικός, μακρότερον\nμὲν τοῦ ἄλλου χαρακίου σκωληκόβρωτον δέ.\nτούτου μὲν οὖν ταύτας λέγουσι τὰς διαφοράς.\nΠερὶ δὲ τοῦ αὐλητικοῦ τὸ μὲν φύεσθαι δι᾿ ἐννεατηρίδος,\nὥσπερ τινές φασι, καὶ ταύτην εἶναι\nτὴν τάξιν οὐκ ἀληθές, ἀλλὰ τὸ μὲν ὅλον αὐξηθείσης\nγίνεται τῆς λίμνης· ὅτι δὲ τοῦτ᾿ ἐδόκει\nσυμβαίνειν ἐν τοῖς πρότερον χρόνοις μάλιστα δι᾿\nἐννεατηρίδος, καὶ τὴν γένεσιν τοῦ καλάμου ταύτην\nἐποίουν τὸ συμβεβηκὸς ὡς τάξιν\nλαμβάνοντες.\nγίνεται δὲ ὅταν ἐπομβρίας γενομένης ἐμμένῃ\nτὸ ὕδωρ δύ᾿ ἔτη τοὐλάχιστον, ἂν δὲ πλείω καὶ\nκαλλίων· τούτου δὲ μάλιστα μνημονεύουσι γεγονότος\nτῶν ὕστερον χρόνων ὅτε συνέβη τὰ περὶ\nΧαιρώνειαν· πρὸ τούτων γὰρ ἔφασαν ἔτη πλείω\nβαθυνθῆναι τὴν λίμνην· μετὰ δὲ ταῦτα ὕστερον,\nὡς ὁ λοιμὸς ἐγένετο σφοδρός, πλησθῆναι μὲν\nαὐτήν, οὐ μείναντος δὲ τοῦ ὕδατος ἀλλ᾿ ἐκλιπόντος\nχειμῶνος οὐ γενέσθαι τὸν κάλαμον· φασὶ γὰρ\nκαὶ δοκεῖ βαθυνομένης τῆς λίμνης αὐξάνεσθαι\nτὸν κάλαμον εἰς μῆκος, μείναντα δὲ τὸν ἐπιόντα\nἐνιαυτὸν ἁδρύνεσθαι· καὶ γίνεσθαι τὸν μὲν ἁδρυθέντα\nζευγίτην, ᾧ δ᾿ ἂν μὴ συμπαραμείνῃ τὸ\n\n\n\n\n\nὕδωρ βομβυκίαν. τὴν μὲν οὖν γένεσιν εἶναι\nτοιαύτην.\nΔιαφέρειν δὲ τῶν ἄλλων καλάμων ὡς καθ᾿ ὅλου\nλαβεῖν εὐτροφίᾳ τινὶ τῆς φύσεως· εὐπληθέστερον\nγὰρ εἶναι καὶ εὐσαρκότερον καὶ ὅλως δὲ θῆλυν τῇ\nπροσόψει. καὶ γὰρ τὸ φύλλον πλατύτερον ἔχειν\nκαὶ λευκότερον τὴν δὲ ἀνθήλην ἐλάττω τῶν\nἄλλων, τινὰς δὲ ὅλως οὐκ ἔχειν, οὓς καὶ προσαγορεύουσιν\nεὐνουχίας· ἐξ ὧν ἄριστα μέν φασί\nτινες γίνεσθαι τὰ ζεύγη, κατορθοῦν δὲ ὀλίγα\nπαρὰ τὴν ἐργασίαν.\nΤὴν δὲ τομὴν ὡραίαν εἶναι πρὸ Ἀντιγενίδου\nμέν, ἡνίκ᾿ ηὔλουν ἀπλάστως, ὑπ᾿ Ἄρκτουρον Βοηδρομιῶνος\nμηνός· τὸν γὰρ οὕτω τμηθέντα συχνοῖς\nμὲν ἔτεσιν ὕστερον γίνεσθαι χρήσιμον καὶ προκαταυλήσεως\nδεῖσθαι πολλῆς, συμμύειν δὲ τὸ\nστόμα τῶν γλωττῶν, ὃ πρὸς τὴν διακτηρίαν εἶναι\nχρήσιμον.\nἐπεὶ δὲ εἰς τὴν πλάσιν μετέβησαν, καὶ\nἡ τομὴ μετεκινήθη· τέμνουσι γὰρ δὴ νῦν τοῦ\nΣκιρροφοριῶνος καὶ Ἑκατομβαιῶνος ὥσπερ πρὸ\nτροπῶν μικρὸν ἢ ὑπὸ τροπάς. γίνεσθαι δέ φασι\nτρίενόν τε χρήσιμον καὶ καταυλήσεως βραχείας\n\n\n\n\n\n\nδεῖσθαι καὶ κατασπάσματα τὰς γλώττας ἴσχειν·\nτοῦτο δὲ ἀναγκαῖον τοῖς μετὰ πλάσματος οὐ\nλοῦσι. τοῦ μὲν οὖν ζευγίτου ταύτας εἶναι τὰς\nὥρας τῆς τομῆς.\nἩ δ᾿ ἐργασία γίνεται τοῦτον τὸν τρόπον· ὅταν\nσυλλέξωσι τιθέασιν ὑπαίθριον τοῦ χειμῶνος ἐν\nτῷ λέμματι· τοῦ δ᾿ ἦρος περικαθάραντες καὶ\nἐκτρίψαντες εἰς τὸν ἥλιον ἔθεσαν. τοῦ θέρους δὲ\nμετὰ ταῦτα συντεμόντες εἰς τὰ μεσογονάτια πάλιν\nὑπαίθριον τιθέασι χρόνον τινά. προσλείπουσι\nδὲ τῷ μεσογονατίῳ τὸ πρὸς τοὺς βλαστοὺς γόνυ·\nτὰ δὲ μήκη τὰ τούτων οὐ γίνεται διπαλαίστων\nἐλάττω. βέλτιστα μὲν οὖν εἶναι τῶν μεσογονατίων\nπρὸς τὴν ζευγοποιΐαν ὅλου τοῦ καλάμου τὰ\nμέσα· μαλακώτατα δὲ ἴσχειν ζεύγη τὰ πρὸς τοὺς\nβλαστούς, σκληρότατα δὲ τὰ πρὸς τῇ ῥίζῃ· συμφωνεῖν\nδὲ τὰς γλώττας τὰς ἐκ τοῦ αὐτοῦ μεσογονατίου,\nτὰς δὲ ἄλλας οὐ συμφωνεῖν· καὶ τὴν μὲν\nπρὸς τῇ ῥίζῃ ἀριστερὰν εἶναι, τὴν δὲ πρὸς τοὺς\nβλαστοὺς δεξιάν.\nτμηθέντος δὲ δίχα τοῦ μεσογονατίου\nτὸ στόμα τῆς γλώττης ἑκατέρας γίνεσθαι\nκατὰ τὴν τοῦ καλάμου τομήν· ἐὰν δὲ ἄλλον\nτρόπον ἐργασθῶσιν αἱ γλῶτται, ταύτας οὐ πάνυ\nσυμφωνεῖν· ἡ μὲν οὖν ἐργασία τοιαύτη.\nΦύεται δὲ πλεῖστος μὲν μεταξὺ τοῦ Κηφισοῦ\nκαὶ τοῦ Μέλανος· οὗτος δὲ ὁ τόπος προσαγορεύεται\nμὲν Πελεκανία· τούτου δ᾿ ἔστιν ἄττα\nΧύτροι καλούμενοι βαθύσματα τῆς λίμνης, ἐν οἷς\nκάλλιστόν φασι γίνεσθαι· δὲ καὶ καθ᾿\nὃ ἡ Προβατία καλουμένη καταφέρεται· τοῦτο δ᾿\nἐστὶ ποταμὸς ῥέων ἐκ Λεβαδείας. κάλλιστος δὲ\nδοκεῖ πάντων γίνεσθαι περὶ τὴν Ὀξεῖαν καλουμένην\nΚαμπήν· ὁ δὲ τόπος οὗτός ἐστιν ἐμβολὴ\nτοῦ Κηφισοῦ. γειτνιᾷ δ᾿ αὐτῷ πεδίον εὔγειον, ὃ\nπροσαγορεύουσι Ἱππίαν.\nπρόσβορρος δὲ τόπος\nἄλλος τῆς Ὀξείας Καμπῆς ἐστιν, ὃν καλοῦσι\nΒοηδρίαν· φύεσθαι δέ φασι καὶ κατὰ ταύτην\nεὐγενῆ τὸν κάλαμον. τὸ δὲ ὅλον, οὗ ἂν ᾖ βαθύγειον\nκαὶ εὔγειον χωρίον καὶ ἰλυῶδες καὶ ὁ\nΚηφισὸς ἀναμίσγεται καὶ πρὸς τούτοις βάθυσμα\nτῆς λίμνης, κάλλιστον γίνεσθαι κάλαμον. περὶ\nγὰρ τὴν Ὀξεῖαν Καμπὴν καὶ τὴν Βοηδρίαν πάντα\nταῦτα ὑπάρχειν. ὅτι δὲ ὁ Κηφισὸς μεγάλην ἔχει\nῥοπὴν εἰς τὸ ποιεῖν καλὸν τὸν κάλαμον σημεῖον\nἔχουσι· καθ᾿ ὃν γὰρ τόπον ὁ Μέλας καλούμενος\nἐμβάλλει βαθείας οὔσης τῆς λίμνης καὶ τοῦ\nἐδάφους εὐγείου καὶ ἰλυώδους, ἢ ὅλως μὴ γίνεσθαι\nἢ φαῦλον. ἡ μὲν οὖν γένεσις καὶ φύσις τοῦ\nαὐλητικοῦ καὶ ἡ κατεργασία καὶ τίνας ἔχει διαφορὰς\nπρὸς τοὺς ἄλλους ἱκανῶς εἰρήσθω.\nΓένη δὲ οὐ ταῦτα μόνον ἀλλὰ πλείω τοῦ καλάμου\nτυγχάνει φανερὰς ἔχοντα τῇ αἰσθήσει διαφοράς·\nὁ μὲν γὰρ πυκνὸς καὶ τῇ σαρκὶ καὶ τοῖς\n\n\n\n\n\nγόνασιν, ὁ δὲ μανὸς καὶ ὀλιγογόνατος· καὶ ὁ μὲν\nκοῖλος, ὃν καλοῦσί τινες συριγγίαν, οὐδὲν γὰρ ώς\nεἰπεῖν ἔχει ξύλου καὶ σαρκός· ὁ δὲ στερεὸς καὶ\nσυμπλήρης μικροῦ. καὶ ὁ μὲν βραχύς, ὁ δὲ\nεὐαυξὴς καὶ ὑψηλὸς καὶ παχύς. ὁ δὲ λεπτὸς καὶ\nπολύφυλλος, ὁ δὲ ὀλιγόφυλλος καὶ μονόφυλλος.\nὅλως δὲ πολλαί τινές εἰσι διαφοραὶ κατὰ τὰς\nχρείας· ἕκαστος γὰρ πρὸς ἕκαστα χρήσιμος.\nὈνόμασι δὲ ἄλλοι ἄλλοις προσαγορεύουσι·\nκοινότατον δέ πως ὁ δόναξ, ὃν καὶ λοχμωδέστατόν\nγέ φασιν εἶναι καὶ μάλιστα φύεσθαι παρὰ τοὺς\nποταμοὺς καὶ τὰς λίμνας. διαφέρειν δ᾿ ὅμως\nπαντὸς καλάμου πολὺ τόν τε ἐν τῷ ξηρῷ καὶ τὸν\nἐν τοῖς ὕδασι φυόμενον. ἴδιος δὲ καὶ ὁ τοξικός, ὃν\nδὴ Κρητικόν τινες καλοῦσιν· ὀλιγογόνατος μὲν\nσαρκωδέστερος δὲ πάντων καὶ μάλιστα κάμψιν\nδεχόμενος, και ὅλως ἄγεσθαι δυνάμενος ὡς ἂν\nθέλῃ τις θερμαινόμενος.\nἜχουσι δέ, ὥσπερ ἐλέχθη, καὶ κατὰ τὰ φύλλα\nμεγάλας διαφορὰς οὐ πλήθει καὶ μεγέθει μόνον\nἀλλὰ καὶ χροιᾷ. ποικίλος γὰρ ὁ Λακωνικός\nκαλούμενος. ἔτι δὲ τῇ θέσει καὶ προσφ ύσει·\nκάτωθεν γὰρ ἔνιοι πλεῖστα φέρουσι τῶν φύλλων,\nαὐτὸς δὲ ὥσπερ ἐκ θάμνου πέφυκε. σχεδὸν δέ\nτινές φασι καὶ τῶν λιμναίων ταύτην εἶναι τὴν\nδιαφοράν, τό πολύφυλλον καὶ παρόμοιον ἔχειν\nτρόπον τινὰ τὸ φύλλον τῷ τοῦ κυπείρου καὶ\n\n\nφλεὼ καὶ θρύου καὶ βουτόμου· σκέψασθαι δὲ\nδεῖ τοῦτο.\nΓένος δέ τι καλάμου φύεται καὶ ἐπίγειον, ὃ οὐκ\nεἰς ὀρθόν ἀλλ' ἐπὶ γῆς ἀφίησι τόν καυλόν, ὥσπερ\nἡ ἄγρωστις, καὶ οὕτως ποιεῖται τὴν αὔξησιν.\nἔστι δὲ ὁ μὲν ἄρρην στερεός, καλεῖται δὲ ὑπό\nτινων εἰλετίας.\nὉ δὲ Ἰνδικὸς ἐν μεγίστῃ διαφορᾷ καὶ ὥσπερ\nἕτερον ὅλως τὸ γένος· ἔστι δὲ ὁ μὲν ἄρρην στερεός,\nὁ δὲ θῆλυς κοῖλος· διαιροῦσι γὰρ καὶ τοῦτον τῷ\nἄρρενι καὶ θήλει. φύονται δ’ ἐξ ἑνὸς πυθμένος\nπολλοὶ καὶ οὐ λοχμώδεις· τὸ δὲ φύλλον οὐ μακρὸν\nἀλλ’ ὅμοιον τῇ ἰτεᾳ· τῷ δὲ μεγέθει μεγάλοι\nκαὶ εὐπαγεῖς, ὥστε ἀκοντίοις χρῆσθαι. φύονται\nδὲ οὗτοι περὶ τὸν Ἀκεσίνην ποταμόν. ἅπας δὲ\nκάλαμος εὔζωος καὶ τεμνόμενος καὶ ἐπικαιόμενος\nκαλλίων βλαστάνει· ἔτι δὲ παχύρριζος καὶ πολύρριζος,\nδι’ ὃ καὶ δυσώλεθρος. ἡ δὲ ῥίζα γονατώδης,\nὥσπερ ἡ τῆς ἀγρωστίδος, πλὴν οὐ παντὸς\nὁμοίως. ἀλλὰ περὶ μὲν καλάμων ἱκανῶς εἰρήσθω.\nXII. Κατάλοιπον δὲ εἰπεῖν ὡσὰν ἐκ τοῦ γένους\nτούτου περὶ σχοίνου· καὶ γὰρ καὶ τοῦτο τῶν\nἐνύδρων θετέον. ἔστι δὲ αὐτοῦ τρία εἴδη, καθάπερ\nτινὲς διαιρνῦσιν, ὅ τε ὀξὺς καὶ ἄκαρπος, ὃν δὴ\nκαλοῦσιν ἄρρενα, καὶ ὁ κάρπιμος, ὃν μελαγκρανὶν\n\n\n\n\nκαλοῦμεν διὰ τὸ μέλανα τὸν καρπόν ἔχειν, παχύτερος\nδὲ οὗτος καὶ σαρκωδέστερος· καὶ τρίτος τῷ\nμεγέθει καὶ τῇ παχύτητι καὶ εὐσαρκίᾳ διαφέρων\nὁ καλούμενος ὁλόσχοινος.\nἩ μὲν οὖν μελαγκρανὶς αὐτός τις καθ' αὑτόν· ὁ\nδ’ ὀξὺς καὶ ὁλόσχοινος ἐκ τοῦ αὐτοῦ φύονται· ὃ\nκαὶ ἄτοπον φαίνεται, καὶ θαυμαστόν γ’ ἦν ἰδεῖν\nὅλης κομισθείσης τῆς σχοινιᾶς· οἱ πολλοὶ γὰρ\nἦσαν ἄκαρποι πεφυκότες ἐκ τοῦ αὐτοῦ, κάρπιμοι\nδὲ ὀλίγοι. τοῦτο μὲν οὖν ἐπίσκεπτέον. ἐλάττους\nδὲ ὅλως οἱ κάρπιμοι· πρὸς γὰρ τὰ πλέγματα\nχρησιμώτερος ὁ ὁλόσχοινος διὰ τὸ σαρκῶδες καὶ\nμαλακόν. κορυνᾷ δ’ ὅλως ὁ κάρπιμος ἐξ αὐτοῦ\nτοῦ γραμμώδους ἐξοιδήσας, κἄπειτα ἐκτίκτει\nκαθάπερ ὠά. πρὸς μιᾷ γὰρ ἀρχῇ γραμμώδει\nἔχει τοὺς περισταχυώδεις μίσχους, ἐφ’ ὦν ἄκρων\nπαραπλαγίους τὰς τῶν ἀγγείων ἔχει στρογγυλότητας\nὑποχασκούσας· ἐν τούτοις δὲ τὸ σπερμάτιον\nἀκιδῶδές ἐστι μέλαν ἑκάστῳ προσεμφερὲς\nτῷ τοῦ ἀστερίσκου πλὴν ἀμενηνότερον.\nῥίζαν δὲ\nἔχει μακρὰν καὶ παχυτέραν πολὺ τοῦ σχοίνου·\nαὕτη δ' αὐαίνεται καθ' ἕκαστον ἐνιαυτόν, εἶθ’\nἑτέρα πάλιν ἀπὸ τῆς κεφαλῆς τοῦ σχοίνου καθίεται·\nτοῦτο δὲ καὶ ἐν τῇ ὄψει φανερὸν ἰδεῖν τὰς\nμὲν αὔας τὰς δὲ χλωρὰς καθιεμένας· ἡ δὲ κεφαλὴ\nὁμοία τῇ τῶν κρομύων καὶ τῇ τῶν γητείων, συμπεφυκυῖά\n\n\n\n\n\n\n\nπως ἐκ πλειόνων εἰς ταὐτὸ καὶ πλατεῖα\nκάτωθεν ἔχουσα κελύφη ὑπέρυθρα. συμβαίνει δ᾿\nοὖν ἴδιον ἐπὶ τῶν ῥιζῶν εἰ αὐαίνονται κατ᾿ ἐνιαυτὸν\nκαὶ ἐκ τοῦ ἄνωθεν πάλιν ἡ γένεσις. τῶν μὲν\nοὖν σχοίνων τοιαύτη τις φύσις.\nΕἰ δὲ καὶ ὁ βάτος καὶ ὁ παλίουρος ἔνυδρά πώς\nἐστιν ἢ πάρυδρα, καθάπερ ἐνιαχοῦ, φανεραὶ σχεδὸν\nκαὶ αἱ τούτων διαφοραί· περὶ ἀμφοῖν γὰρ\nεἴρηται πρότερον.\nΤῶν δὲ νήσων τῶν πλοάδων τῶν ἐν Ὀρχομενῷ\nτὰ μὲν μεγέθη παντοδαπὰ τυγχάνει, τὰ δὲ μέγιστα\nαὐτῶν ἐστιν ὅσον τριῶν σταδίων τὴν περί\nμετρον. ἐν Αἰγύπτῳ δὲ μάλιστα μεγάλα σφόδρα\nσυνίσταται, ὥστε καὶ ὗς ἐν αὐταῖς ἐγγίνεσθαι.\nπολλούς, οὓς καὶ κυνηγετοῦσι διαβαίνοντες. καὶ\nπερὶ μὲν ἐνύδρων ταῦτ᾿ εἰρήσθω.\nXIII. Περὶ δὲ βραχυβιότητος φυτῶν καὶ δένδρων\nτῶν ἐνύδρων ἐπὶ τοσοῦτον ἔχομεν ὡς ἂν καθ᾿\nὅλου λέγοντες, ὅτι βραχυβιώτερα τῶν χερσαίων\nἐστί, καθάπερ καὶ τὰ ζῶα. τοὺς δὲ καθ᾿ ἕκαστον\nβίους ἱστορῆσαι δεῖ τῶν χερσαίων. τὰ μὲν οὖν\nἄγριά φασιν οὐδεμίαν ἔχειν ὡς εἰπεῖν οἱ ὀρεοτύποι\nδιαφοράν, ἀλλὰ πάντα εἶναι μακρόβια καὶ οὐθὲν\nβραχύβιον· αὐτὸ μὲν τοῦτο ἴσως ἀληθὲς λέγοντες·\nἀπαντα γὰρ ὑπερτείνει πολὺ τὴν τῶν ἄλλων\nζωήν. οὐ μὴν ἀλλ᾿ ὅμως ἐστὶ τὰ μὲν μᾶλλον τὰ\nδ᾿ ἦττον μακρόβια, καθάπερ ἐν τοῖς ἡμέροις· ποῖα\n\n\n\nδὲ ταῦτα σκεπτέον. τὰ δὲ ἥμερα φανερῶς διαφέρει\nτῷ τὰ μὲν εἶναι μακρόβια τὰ δὲ βραχύβια·\nὡς δ’ ἁπλῶς εἰπεῖν τὰ ἄγρια τῶν ἡμέρων μακροβιώτερα\nκαὶ ὅλως τῷ γένει καὶ τὰ ἀντιδιῃρημένα\nκαθ' ἕκαστον, οἶον κότινος ἐλάας καὶ ἀχρὰς ἀπίου\nἐρινεὸς συκῆς· ἰσχυρότερα γὰρ καὶ πυκνότερα\nκαὶ ἀγονώτερα τοῖς περικαρπίοις.\nΤὴν δὲ μακροβιότητα μαρτυροῦσιν ἐπί γέ τινων\nκαὶ ἡμέρων καὶ ἀγρίων καὶ αἱ παραδεδομέναι\nφῆμαι παρὰ τῶν μυθολόγων· ἐλάαν μὲν γὰρ\nλέγουσι τὴν Ἀθήνῃσι, φοίνικα δὲ τὸν ἐν Δήλῳ.\nκότινον δὲ τὸν ἐν Ὀλυμπίᾳ, ἀφ’ οὗ ὁ στέφανος·\nφηγοὺς δὲ τὰς ἐν Ἰλίῳ τὰς ἐπὶ τοῦ Ἴλου μνήματος·\nτινὲς δέ φασι καὶ τὴν ἐν Δελφοῖς πλάτανον\nἈγαμέμνονα φυτεῦσαι καὶ τὴν ἐν Καφύαις τῆς\nἈρκαδίας. ταῦτα μὲν οὖν ὅπως ἔχει τάχ’ ἂν\nἕτερος εἴη λόγος· ὅτι δέ ἐστι μεγάλη διαφορὰ\nτῶν δένδρων φανερόν· μακρόβια μὲν γὰρ τά τε\nπροειρημένα καὶ ἕτερα πλείω· βραχύβια δὲ καὶ\nτὰ τοιαῦτα ὁμολογουμένως, οἶον ῥοιὰ συκῆ μηλέα,\nκαὶ τούτων ἡ ἠρινὴ μᾶλλον καὶ ἡ γλυκεῖα τῆς\nὀξείας, ὥσπερ τῶν ῥοῶν ἡ ἀπύρηνος. βραχύβια\nδὲ καὶ ἀμπέλων ἔνια γένη καὶ μάλιστα τὰ πολύκαρπα·\nδοκεῖ δὲ καὶ τὰ πάρυδρα βραχυβιώτερα\n\n\n\n\n\nτῶν ἐν τοῖς ξηροῖς εἶναι, οἶον ἰτέα λεύκη ἀκτ ὴ\nαἴγειρος.\nἜνια δὲ γηράσκει μὲν καὶ σ ήπεται ταχέως,\nπαραβλαστάνει δὲ πάλιν ἐκ τῶν αὐτῶν, ὥσπερ α\nδάφναι καὶ αἱ μηλέαι τε καὶ αἱ ῥ όαι καὶ τῶν\nφιλύδρων τὰ πολλά· περὶ ὦν καὶ σκέψαιτ’ ἄν\nτις πότερα ταὐτὰ δεῖ λέγειν ἡ ἕτερα· καθάπερ εἴ\nτις τὸ στέλεχος ἀποκόψ ας, ὥσπερ ποιοῦσιν οἱ\nγεωργοί, πάλιν ἀναθεραπεύοι τοὺς βλαστούς, ἢ εἰ\nκαὶ ὅλως ἐκκόψειεν ἄχρι τῶν ῥιζῶν καὶ ἐπικαύσειεν·\nκαὶ γὰρ ταῦτα ποιοῦσιν, ὁτὲ δὲ καὶ ἀπὸ\nτοῦ αὐτομάτου συμβαίνει· πότερα δὴ τοῦτο ταὐτὸ\nδεῖ λέγειν ἢ ἕτερον; ᾗ μὲν γὰρ ἀεὶ τὰ μέρη τας\nαὐξήσεις καὶ φθίσεις φαίνεται παραλλάττοντα\nκαὶ ἔτι τὰς διακαθάρσεις τὰς ὑπ' αὐτῶν, ταύτῃ\nμὲν ἄν δόξειε ταὐτὸν εἶναι· τί γὰρ ἂν ἐπὶ τούτων\nἢ ἐκείνων διαφέροι; ᾗ δ’ ὥσπερ οὐσία καὶ φύσις\nτοῦ δένδρου μάλιστ’ ἂν φαίνοιτο τὸ στέλεχος, ὅταν\nμεταλλάττῃ τοῦτο, κἂν τὸ ὅλον ἕτερον ὑπολάβοι\nτις, εἰ μὴ ἄρα διὰ τὸ ἀπὸ τῶν αὐτῶν ἀρχῶν εἶναι\nταὐτὸ θείη· καίτοι πολλάκις συμβαίνει καὶ τὰς\nῥίζας ἑτέρας εἶναι καὶ μεταβάλλειν τῶν μὲν σηπο\nμένων τῶν δ’ ἐξ ἀρχῆς βλαστανουσῶν.\nἐπεί, ἐὰν\nἀληθὲς ᾖ, ὥς γέ τινές φασι, τὰς ἀμπέλους μακροβιωτάτας\n\n\n\n\n\n\nεἶναι τῷ μὴ φύειν ἑτέρας ἀλλ᾿ ἐξ αὐτῶι\nἀεὶ συναναπληροῦσθαι, γελοῖον ἂν ἴσως δοκοίη τοιαύτη\nσύγκρισις ἐὰν μὴ μένῃ τὸ στέλεχος· αὕτη\nγὰρ οἶον ὑπόθεσις καὶ φύσις δένδρων. τοῦτο μὲν\nοὖν ὁποτέρως ποτὲ λεκτέον οὐθὲν ἂν διενέγκαι\nπρὸς τὰ νῦν.\nτάχα δ᾿ ἂν εἴη μακροβιώτατον τὸ\nπάντως δυνάμενον ἀνταρκεῖν, ὥσπερ ἡ ἐλάα καὶ\nτῷ στελέχει καὶ τῇ παραβλαστήσει καὶ τῷ\nδυσωλέθρους ἔχειν τὰς ῥίζας. δοκεῖ δὲ ὁ βίος\nτῆς γε μιᾶς εἶναι, καθ᾿ ὃν τὸ στέλεχος δεῖ τὴν\nἀρχὴν τιθέντα μέτρον ἀναμετρεῖν τὸν χρόνον.\nμάλιστα περὶ ἔτη διακόσια. εἰ δ᾿ ὅπερ ἐπὶ τῶν\nἀμπέλων λέγουσί τινες, ὡς παραιρουμένων τῶν\nῥιζῶν κατὰ μέρος δύναται διαμένειν τὸ στέλεχος.\nκαὶ ἡ ὅλη φύσις ὁμοία καὶ ὁμοιοφόρος ὁποσονοῦν\nχρόνον, μακροβιώτατον ἂν εἴη πάντων. φασὶ δὲδεῖν\nοὕτω ποιεῖν ὅταν ἤδη δοκῇ καταφέρεσθαι·\nκλήματά τε ἐπιβάλλειν καὶ καρποῦσθαι τὸν\nἐνιαυτόν· μετὰ δὲ ταῦτα κατασκάψαντα ἐπὶ\nθάτερα τῆς ἀμπέλου περικαθᾶραι πάσας τὰς\nῥίζας, εἶτ᾿ ἐμπλῆσαι φρυγάνων καὶ ἐπαμήσασθαι\nτὴν γῆν· τούτῳ μὲν οὖν τῷ ἔτει κακῶς φέρειν\nσφόδρα, τῷ δ᾿ ὑστέρῳ βέλτιον, τῷ δὲ τρίτῳ καὶ\n\n\n\n\nτετάρτῳ καθίστασθαι καὶ φέρειν πολλοὺς καί\nκαλούς, ὥστε μηδὲν διαφέρειν ἡ ὅτε ἤκμαζεν·\nἐπειδὰν δὲ πάλιν ἀποπληγῇ, θάτερον μέρος παρασκάπτειν\nκαὶ θεραπεύειν ὁμοίως, καὶ οὕτως αἰεὶ\nδιαμένειν· ποιεῖν δὲ τοῦτο μάλιστα δι’ ἐτῶν δέκα·\nδι’ καὶ κόπτειν οὐδέποτε τοὺς τοῦτο ποιοῦντας,\nἀλλ’ ἐπὶ γενεὰς πολλὰς ταὐτὰ τὰ στελέχη διαμένειν,\nὥστε μηδὲ μεμνῆσθαι τοὺς φυτεύσαντας·\nτοῦτο μὲν οὖν ἴσως τῶν πεπειραμένων ἀκούοντα\nδεῖ πιστεύειν.\nτὰ δὲ μακρόβια καὶ βραχύβια\nδιὰ τῶν εἰρημένων θεωρητέον.\nXIV. Νοσήματα δὲ τοῖς μὲν ἀγρίοις οὔ φασι\nξυμβαίνειν ὑφ’ ὧν ἀναιροῦνται, φαύλως δὲ διατίθεσθαι\nκαὶ μάλιστα ἐπιδήλως ὅταν χαλαζοκοπηθῇ\nἢ βλαστάνειν μέλλοντα ἡ ἀρχόμενα ἡ\nἀνθοῦντα, καὶ ὅταν ἡ πνεῦμα ψυχρὸν ἡ θερμὸν\nἐπιγένηται κατὰ τούτους τοὺς καιρούς. ὑπὸ δὲ\nτῶν ὡραίων χειμώνων οὐδὲ ἂν ὑπερβάλλοντες\nὦσιν οὐδὲν πάσχειν, ἀλλὰ καὶ ξυμφέρειν πᾶσι\nχειμασθῆναι· μὴ χειμασθέντα γὰρ κακοβλαστότερα\nγίνεσθαι.\nτοῖς δὲ ἡμέροις ἐστὶ πλείω νοσήματα,\nκαὶ τὰ μὲν ὥσπερ κοινὰ πᾶσιν ἢ τοῖς\nπλείστοις τὰ δ’ ἴδια κατὰ γένη. κοινὰ δὴ τό τε\nσκωληκοῦσθαι καὶ ἀστροβολεῖσθαι καὶ ὁ σφακελισμός.\nἅπαντα γὰρ ὡς εἰπεῖν καὶ σκώληκας\n\n\n\n\n\nἴσχει πλὴν τὰ μὲν ἐλάττους τὰ δὲ πλείους, καθάπερ\nσυκῆ μηλὲα καὶ ἄπιος. ὡς δὲ ἀπλῶς εἰπεῖν\nἥκιστα σκωληκοῦνται τὰ δριμέα καὶ ὀπώδη, καὶ\nἀστροβολεῖται ὡσαύτως· μᾶλλον δὲ τοῖς νέοις ἢ\nτοῖς ἐν ἀκμῇ τοῦτο συμβαίνει, πάντων δὲ μάλιστα\nτῇ τε συκῇ καὶ τῇ ἀμπέλῳ.\nἩ δ’ ἐλάα πρὸς τῷ τοὺς σκώληκας ἴσχειν, οἳ\nδὴ καὶ τὴν συκῆν διαφθείρουσιν ἐντίκτοντες, φύει\nκαὶ ἧλον· οἱ δὲ μύκητα καλοῦσιν, ἔνιοι δὲ λοπάδα·\nτοῦτο δ’ ἐστὶν οἶον ἡλίου καῦσις. διαφθείρονται\nδ’ ἐνίοτε καὶ αἱ νέαι ἐλάαι διὰ τὴν ὑπερβολὴν τῆς\nπολυκαρπίας. ἡ δὲ ψώρα καὶ οἱ προσφυόμενοι\nκοχλίαι συκῆς εἰσιν· οὐ πανταχοῦ δὲ τοῦτο\nσυμβαίνει ταῖς συκαῖς, ἀλλ’ ἔοικε καὶ τὰ\nνοσήματα γίνεσθαι κατὰ τοὺς τόπους, ὥσπερ τοῖς\nζώοις· ἐπεὶ παρ’ ἐνίοις οὐ ψωριῶσι, καθάπερ οὐδὲ\nπερὶ τὴν Αἰνείαν.\nἉλίσκεται δὲ συκῆ μάλιστα καὶ σφακελισμῷ\nκαὶ κράδῳ. καλεῖται δὲ σφακελισμὸς μὲν ὅταν αἱ\nῥίζαι μελανθῶσι, κράδος δ’ ὅταν οἱ κλάδοι· καὶ\nγὰρ καλοῦσί τινες κράδους, ὅθεν καὶ τοὔνομα τῇ\nνόσῳ· ὁ δ’ ἐρινὸς οὕτε κραδᾷ οὕτε σφακελίζει\nοὔτε ψωριᾷ οὔτε σκωληκοῦται ταῖς ῥιζαῖς ὁμοίως·\nοὐδὲ δὴ τὰ ἐρινά τινες ἀποβάλλουσιν οὐδ’ ἐὰν\nἐμφυτευθῶσιν εἰς συκῆν.\nἩ δὲ ψώρα μάλιστα γίνεται ὅταν ὕδωρ ἐπὶ\nΠλειάδι γένηται μὴ πολύ· ἐὰν δὲ πολύ, ἀποκλύζεται·\nσυμβαίνει δὲ τότε καὶ τὰ ἐρινὰ ἀπορρεῖν\nκαὶ τοὺς ὀλύνθους. τῶν δὲ σκωλήκων τῶν\nἐν ταῖς συκαῖς οἱ μὲν ἐξ αὐτῆς γίνονται οἱ δὲ\nἐντίκτονται ὑπὸ τοῦ καλουμένου κεράστου· πάντες\nδὲ εἰς κεράστην ἀποκαθίστανται· φθέγγονται δὲ\nοἶον τριγμόν. νοσεῖ δὲ συκῆ καὶ ἐὰν ἐπομβρία\nγένηται· τά τε γὰρ πρὸς τὴν ῥίζαν καὶ αὐτὴ ἡ\nῥίζα ὥσπερ μαδᾷ· τοῦτο δὲ καλοῦσι λοπᾶν.\nἡ δ’ ἄμπελος τραγᾷ· τοῦτο δὲ μάλιστα αὐτῆς\nἐστι πρὸς τῷ ἀστροβολεῖσθαι, ἡ ὅταν ὑπὸ\nπνευμάτων βλαστοκοπηθῇ ἡ ὅταν τῇ ἐργασίᾳ\nσυμπάθῃ ἣ τρίτον ὑπτία τμηθῇ.\nῬυὰς δὲ γίνεται, ὃ καλοῦσί τινες ψίνεσθαι,\nὅταν ἐπινιφθῇ κατὰ τὴν ἀπάνθησιν ἣ ὅταν\nκρειττωθῇ· τὸ δὲ πάθος ἐστὶν ὥστε ἀπορρεῖν τὰς\nῥᾶγας καὶ τὰς ἐπιμενούσας εἶναι μικράς. ἔνια δὲ\nκαὶ ῥιγώσαντα νοσεῖ, καθάπερ ἡ ἄμπελος· ἀμβλοῦνται\nγὰρ οἱ ὀφθαλμοὶ τῆς πρωτοτόμου· καὶ\nπάλιν ὑπερθερμανθέντα· ζητεῖ γὰρ καὶ τούτων τὴν\nσυμμετρίαν ὥσπερ καὶ τῆς τροφῆς. ὅλως δὲ πᾶν\nτὸ παρὰ φύσιν ἐπικίνδυνον.\nΜεγάλα δὲ ξυμβάλλεται καὶ τὰ τραύματα καὶ\nαἱ πληγαὶ τῶν περισκαπτόντων εἰς τὸ μὴ φέρειν\nτὰς μεταβολὰς ἡ καυμάτων ἢ χειμώνων· ἀσθενὲς\nγὰρ ἂν διὰ τὴν ἕλκωσιν καὶ τὸν πόνον εὐχειρωτότατόν\nἐστι ταῖς ὑπερβολαῖς. σχεδὸν δέ, ὧς τινες\nοἴονται, τὰ πλεῖστα τῶν νοσημάτων ἀπὸ πληγῆς\nγίνεται· καὶ γὰρ τὰ ἀστρόβλητα καλούμενα καὶ\nτὰ σφακελίζοντα διὰ τὸ ἀπὸ ταύτης εἶναι τῶν\nῥιζῶν τὸν πόνον. οἴονται δὲ καὶ δύο ταύτας εἶναι\nμόνας νόσους· οὐ μὴν ἀλλὰ τοῦτό γ ’ οὐκ ἄγαν\nὁμολογούμενόν ἐστι.\nΠάντων δ’ ἀσθενέστατον ἡ μηλέα ἡ ἠρινὴ καὶ\nτούτων ἡ γλυκεῖα.\nἜνιαι δὲ πηρώσεις οὐκ εἰς φθορὰν γίνονται\nὅλων ἀλλ’ εἰς ἀκαρπίαν· οἶον ἐάν τις τῆς πίτυος\nἀφέλῃ τὸ ἄκρον ἡ τοῦ φοίνικος, ἄκαρπα γίνεσθαι\nἄμφω δοκεῖ καὶ οὐχ ὅλως ἀναιρεῖσθαι.\nΓίνονται δὲ νόσοι καὶ τῶν καρπῶν αὐτῶν, ἐὰν\nμὴ κατὰ καιρὸν τὰ πνεύματα καὶ τὰ οὐράνια\nγένηται· συμβαίνει γὰρ ὁτὲ μὲν ἀποβάλλειν\nγενομένων ἢ μὴ γενομένων ὑδάτων, οἶον τὰς συκᾶς,\nὁτὲ δὲ χείρους γίνεσθαι σηπομένους καὶ καταπνιγομένους\nἢ πάλιν ἀναξηραινομένους παρὰ τὸ δέον.\nχείριστον δὲ ἐὰν ἀπανθοῦσί τισιν ἐφύσῃ, καθάπερ\nἐλάᾳ καὶ ἀμπέλῳ· συναπορρεῖ γὰρ ὁ καρπὸς δι’\nἀσθένειαν.\nἘν Μιλήτῳ δὲ τὰς ἐλάας, ὅταν ὦσι περὶ το\nἀνθεῖν, κάμπαι κατεσθίουσιν, αἱ μὲν τὰ φύλλα αἱ\nδὲ τὰ ἄνθη, ἕτεραι τῷ γένει, καὶ ψιλοῦσι τὰ\nδένδρα· γίνονται δὲ ἐὰν ᾖ νότια καὶ εὐδιεινά· ἐὰν\nδὲ ἐπιλάβῃ καύματα ῥήγνυνται.\nΠερὶ δὲ Τάραντα προφαίνουσι μὲν ἀεὶ πολὺν\nκαρπόν, ὑπὸ δὲ τὴν ἀπάνθησιν τὰ πολλ' ἀπόλλυται.\nτὰ μὲν οὖν τοιαῦτα τῶν τόπων ἴδια.\nΓίνεται δὲ καὶ ἄλλο νόσημα περὶ τὰς ἐλάας\nἀράχνιον καλούμενον· φύεται γὰρ τοῦτο καὶ διαφθείρει\nτὸν καρπόν. ἐπικάει δὲ καὶ καύματά\nτινα καὶ ἐλάαν καὶ βότρυν καὶ ἄλλους καρπούς.\nοἱ δὲ καρποὶ σκωληκοῦνταί τινων, οἷον ἐλάας\nἀπίου μηλέας μεσπίλης ῥόας. καὶ ὅ γε τῆς ἐλάας\nσκώληξ ἐὰν μὲν ὑπὸ τὸ δέρμα γένηται διαφθείρει\nτὸν καρπόν, ἐὰν δὲ τὸν πυρῆνα διαφάγῃ ὠφελεῖ.\nκωλύεται δὲ ὑπὸ τῷ δέρματι εἶναι ὕδατος ἐπ’\nἈρκτούρῳ γενομένου. γίνονται δὲ καὶ ἐν ταῖς\nδρυπεπέσι σκώληκες, αἵπερ καὶ χείρους εἰς τὴν\nῥύσιν· ὅλως δὲ καὶ δοκοῦσιν εἶναι σαπραί· δι’ ὃ\nκαὶ γίνονται τοῖς νοτίοις καὶ μᾶλλον ἐν τοῖς\nἐφύδροις. ἐγγίνονται δὲ καὶ κνῖπες ἔν τισι τῶν\nδένδρων, ὥσπερ ἐν τῇ δρυῒ καὶ τῇ συκῇ· καὶ\nδοκοῦσιν ἐκ τῆς ὑγρότητος συνίστασθαι τῆς ὑπὸ\nτὸν φλοιὸν συνισταμένης· αὕτη δέ ἐστι γλυκεῖα\nγευομένοις. γίνονται δὲ καὶ ἐν λαχάνοις τισίν,\n\n\n\n\n\n\n\nἔνθα δὲ κάμπαι διαφερούσης δῆλον ὅτι τῆς\nἀρχῆς.\nΚαὶ τὰ μὲν νοσήματα σχεδὸν ταῦτα καὶ ἐν\nτούτοις ἐστίν. ἔνια δὲ πάθη τῶν κατὰ τὰς ὥρας\nκαὶ τῶν κατὰ τοὺς τόπους γινομένων ἀναιρεῖν\nπέφυκεν, ἃ οὐκ ἄν τις εἴποι νόσους, οἶον λέγω τὴν\nἔκπηξιν καὶ ὃ καλοῦσί τινες καυθ μόν. ἄλλα δὲ\nπαρ’ ἑκάστοις πέφυκε πνεύματα ἀπολλύναι καὶ\nἀποκάειν· οἶον ἐν Χαλκίδι τῆς Εὐβοίας Ὀλυμπίας\nὅταν πνεύσῃ μικρὸν πρὸ τροπῶν ἡ μετὰ τροπὰς\nχεμερινὰς ψυχρός· ἀποκάει γὰρ τὰ δένδρα καὶ\nοὕτως αὖα ποιεῖ καὶ ξηρὰ ὡς οὐδ' ἂν ὑφ' ἡλίου\nκαὶ χρόνου πολλοῦ γένοιτ' ἄν, δι’ ὃ καὶ καλοῦσι\nκαυθμόν· ἐγένετο δὲ πρότερον πολλάκις ἤδη καὶ\nἐπ’ Ἀρχίππου δι’ ἐτῶν τετταράκοντα σφοδρός.\nΠονοῦσι δὲ μάλιστα τῶν τόπων οἱ κοῖλοι καὶ\nοἱ αὐλῶνες καὶ ὅσοι περὶ τοὺς ποταμοὺς καὶ\nἀπλῶς οἱ ἀπνευστότατοι· τῶν δένδρων δὲ μάλιστα\nσυκῆ, δεύτερον δὲ ἐλάα. ἐλάας δὲ μᾶλλον ὁ\nκοτινος ἐπόνησεν ἰσχυρότερος ὤν, ὃ καὶ θαυμαστὸν\nἦν· αἱ δὲ ἀμυγδαλαῖ τὸ πάμπαν ἀπαθεῖς· ἀπαθεῖς\nδὲ καὶ αἱ μηλέαι καὶ αἱ ἄπιοι καὶ αἱ ῥόαι ἐγένοντο·\nδι’ ὃ καὶ τοῦτο ἦν θαυμαστόν. ἀποκάεται δὲ\nεὐθὺς ἐκ τοῦ στελέχους, καὶ ὅλως δὲ μᾶλλον καὶ\nπρότερον ὡς εἰπεῖν ἅπτεται τὰ ἄνω τῶν κάτω.\nφανερὰ δὲ γίνεται τὰ μὲν ἅμα περὶ τὴν βλάστησιν,\n\n\n\n\n\n\nἡ δὲ ἐλάα διὰ τὸ ἀείφυλλον ὕστερον· ὅσαι μὲν οὖν\nἂν φυλλοβολήσωσιν ἀναβιώσκονται πάλιν, ὅσαι\nδ’ ἂν μὴ τελέως ἀπόλλυνται. παρ’ ἐνίοις δέ τινες\nἀποκαυθεῖσαι καὶ τῶν φύλλων αὐανθέντων ἀνεβλάστησαν\nπάλιν ἄνευ τοῦ ἀποβαλεῖν καὶ τὰ\nφύλλα ἀνεβίωσεν. ἐνιαχοῦ δὲ καὶ πολλάκις\nτοῦτο συμβαίνει, καθάπερ καὶ ἐν Φιλίπποις.\nTὰ δ’ ἐκπαγέντα, ὅταν μὴ τελέως ἀπόληται.\nτάχιστα ἀναβλαστάνει, ὥστε εὐθὺς τὴν ἄμπελον\nκαρποφορεῖν, ὥσπερ ἐν Θετταλίᾳ. ἐν δὲ τῷ\nΠόντῳ περὶ Παντικάπαιον αἱ μὲν ἐκπήξεις\nγίνονται διχῶς, ὁτὲ μὲν ὑπὸ ψύχους ἐὰν χειμέριον\nᾖ τὸ ἔτος, ὁτὲ δὲ ὑπὸ πάγων ἐάν γε πολὺν χρόνον\nδιαμένωσι. ἀμφότερα δὲ μάλιστα γίγνονται\nμετὰ τροπὰς περὶ τὰς τετταράκοντα. γίνονται\nδὲ οἱ μὲν πάγοι ταῖς αἰθρίαις, τὰ δὲ ψύχη μάλιστα\nὑφ’ ὦν ἡ ἔκπηξις ὅταν αἰθρίας οὔσης αἱ λεπίδες\nκαταφέρωνται. ταῦτα δ’ ἐστὶν ὥσπερ τὰ ξύσματα\nπλὴν πλατύτερα, καὶ φερόμενα φανερὰ πεσόντα\nδὲ οὐ διαμένει· περὶ δὲ τὴν Θράκην ἐκπήγνυνται.\nἈλλὰ γὰρ αἱ μὲν νόσοι πόσαι τε καὶ ποῖαι καὶ\nτίνες γίνονται καὶ πάλιν αἱ δι’ ὑπερβολὴν\nχειμῶνος ἡ καυμάτων φθοραὶ καὶ αἱ διὰ πνευμάτων\nψυχρότητα ἡ θερμότητα διὰ τούτων\nθεωρείσθωσαν· ὦν ἐνίας οὐθὲν ἂν κωλύοι καὶ τοῖς\nἀγρίοις εἶναι κοινὰς καὶ κατὰ τὴν ὅλην τῶν\nδένδρων φθορὰν καὶ ἔτι μᾶλλον κατὰ τὴν τῶν\nκαρπῶν· ὃ καὶ συμβαῖνον ὁρῶμεν· οὐκ εὐκαρπεῖ\n\n\n\n\n\nγὰρ οὐδ᾿ ἐκεῖνα πολλάκις, ἀλλ᾿ οὐχ ὁμοίως οἶμαι\nπαρατετήρηται.\nXV. Λοιπὸν δ᾿ εἰπεῖν ὅσα παραιρουμένων\nτινῶν μορίων ἀπόλλυται. κοινὴ μὲν δὴ πᾶσι\nφθορὰ τοῦ φλοιοῦ περιαιρεθέντος κύκλῳ· πᾶν\nγὰρ ὡς εἰπεῖν οὕτως ἀπόλλυσθαι δοκεῖ πλὴν\nἀνδράχλη· καὶ αὕτη δὲ ἐάν τις τὴν σάρκα σφόδρα\nπιέσῃ καὶ τὸν μέλλοντα βλαστὸν διακόψῃ· πλὴν\nεἰ ἄρα φελλοῦ· τοῦτον γάρ φασι καὶ εὐσθενεῖν\nμᾶλλον περιαιρουμένου δῆλον ὅτι τοῦ ἔξω καὶ\nτοῦ κάτω πρὸς τῇ σαρκί, καθάπερ καὶ τῆς ἀνδράχλης.\nἐπεὶ καὶ τοῦ κεράσου περιαιρεῖται καὶ\nτῆς ἀμπέλου καὶ τῆς φιλύρας, ἐξ οὖ τὰ σχοινία,\nκαὶ μαλάχης τῶν ἐλαττόνων, ἀλλ᾿ οὐχ ὁ κύριος\nοὐδ᾿ ὁ πρῶτος, ἀλλ᾿ ὁ ἐπιπολῆς, ὃς καὶ αὐτόματος\nἐνίοτε ἀποπίπτει διὰ τὴν ὑπόφυσιν θατέρου.\nΚαὶ γὰρ φλοιορραγῆ ἔνια τῶν δένδρων ἐστίν,\nὥσπερ καὶ ἡ ἀνδράχλη καὶ ἡ πλάτανος. ὡς δέ\nτινες οἴονται, πάλιν ὑποφύεται νέος, ὁ δὲ ἔξωθεν\nἀποξηραίνεται καὶ ῥήγνυται καὶ αὐτόματος\nἀποπίπτει πολλῶν, ἀλλ᾿ οὐχ ὁμοίως ἐπίδηλος.\nφθείρονται μὲν οὖν, ὡς οἴονται, πάντα περιαιρουμένου,\nδιαφέρει δὲ τῷ θᾶττον καὶ βραδύτερον καὶ\n\n\n\n\n\n\nμᾶλλον και ἧττον. ἔνια γὰρ πλείω χρόνον διαμένει,\nκαθάπερ συκῆ καὶ φίλυρα καὶ δρῦς· οἱ δὲ\nκαὶ ζῆν φασι ταῦτα, ζῆν δὲ καὶ πτελέαν καὶ\nφοίνικα· τῆς δὲ φιλύρας καὶ συμφύεσθαι τὸν\nφλοιὸν πλὴν μικροῦ· τῶν δὲ ἄλλων οἶον πωροῦσθαι\nκαὶ ἰδίαν τινὰ φύσιν ἔχειν. βοηθεῖν δὲ\nπειρῶνται διαπλάττοντες πηλῷ καὶ περιδοῦντες\nφλοιοῖς καὶ καλάμοις καὶ τοῖς τοιούτοις, ὅπως μὴ\nψύχηται μηδ’ ἀποξηραίνηται. καὶ ἤδη φασί που\nἀναφῦναι, καθάπερ καὶ ἐν Ἡρακλείᾳ τῇ Τραχινίᾳ,\nτὰς συκᾶς.\nδεῖ δὲ ἄμα τῇ τῆς χώρας ἀρετῇ καὶ\nτῇ τοῦ ἀέρος κράσει καὶ τὰ ἐπιγιγνόμενα τοιαῦτα\nεἶναι· χειμώνων γὰρ ἢ καυμάτων ἐπιγινομένων\nσφοδρῶν εὐθὺς ἀπόλλυνται· διαφέρουσι δὲ καὶ\nαἱ ὦραι· περὶ γὰρ τὴν βλάστησιν ἐλάτης ἢ\nπεύκης, ὅτε καὶ λοπῶσι, τοῦ Θαργηλιῶνος ἢ\nΣκιρροφοριῶνος ἄν τις περιέλῃ, παραχρῆμα ἀπόλλυται.\nτοῦ δὲ χειμῶνος πλείω χρόνον ἀντέχει\nκαὶ ἔτι μᾶλλον τὰ ἰσχυρότατα, καθάπερ πρῖνος\nκαὶ δρῦς· χρονιωτέρα γὰρ ἡ τούτων φθορά.\nδεῖ δὲ καὶ τὴν περιαίρεσιν ἔχειν τι πλάτος,\nπάντων μὲν μάλιστα δὲ τῶν ἰσχυροτάτων· ἐπεὶ\nἄν τις μικρὰν παντελῶς ποιήσῃ, οὐθὲν ἄτοπον τὸ\nμὴ ἀπόλλυσθαι· καίτοι φασί γέ τινες, ἐὰν ὁποσονοῦν,\nσυμφθείρεσθαι πάντως· ἀλλ’ ἐπὶ τῶν\nἀσθενεστέρων τοῦτ’ εἰκός. ἔνια γὰρ κἂν μὴ\nκύκλῳ περιαιρεθῇ φθείρεσθαί φασιν, ἃ καὶ\n\n\n\nλυπρὰν ἔχει χώραν καὶ ἄτροφον. αὕτη μὲν δη.\nκαθάπερ εἴρηται, κοινὴ φθορὰ πάντων.\nXVI. Ἣν δὲ καλοῦσιν ἐπικοπὴν τῶν δένδρων.\nμόνον πεύκης ἐλάτης πίτυος φοίνικος, οἱ δὲ καὶ\nκέδρου καὶ κυπαρίττου φασί. ταῦτα γάρ, ἐὰν\nπεριαιρεθῇ τὴν κόμην ἄνωθεν καὶ ἐπικοπῇ τὸ\nἄκρον, φθείρεται πάντα καὶ οὐ βλαστάνει, καθάπερ\nοὐδ’ ἐπικαυθέντα ἣ πάντα ἣ ἔνια. τὰ δ’\nἄλλα πάντα καὶ περικοπέντα βλαστάνει, καὶ\nἔνιά γε καλλίω γίνεται, καθάπερ ἡ ἐλάα. διαφθείρεται\nδὲ τὰ πολλὰ κἂν σχισθῇ τὸ στέλεχος·\nοὐδὲν γὰρ ὑπομένειν δοκεῖ πλὴν ἀμπέλου καὶ\nσυκῆς καὶ ῥόας καὶ μηλέας· ἔνια δὲ κὰν ἑλκωθῇ\nκαὶ μεῖζον καὶ βαθύτερον ἀπόλλυται. τὰ δ’\nοὐδὲν πάσχει, καθάπερ ἡ πεύκη δᾳδουργουμένη.\nκαὶ ἐξ ὧν δὴ τὰς ῥητίνας συλλέγουσιν, οἷον ἐλάτης\nτερμίνθου· καὶ γὰρ δὴ τούτων εἰς βάθος ἡ\nτρῶσις καὶ ἕλκωσις. καὶ γὰρ ἐξ ἀφόρων φοράδες\nγίνονται καὶ ἐξ ὀλιγοφόρων πολυφόροι.\nΤὰ δὲ καὶ πελέκησιν ὑπομένει καὶ ὀρθὰ καὶ\nπεσόντα ὑπὸ πνεύματος, ὥστε πάλιν ἀνίστασθαι\nκαὶ ζῆν καὶ βλαστάνειν, οἶον ἰτέα καὶ πλάτανος.\nὅπερ συνέβη καὶ ἐν Ἀντάνδρῳ καὶ ἐν Φιλίπποις·\nἐκπεσούσης γὰρ ὡς ἀπέκοψαν τοὺς ἀκρεμόνας\nκαὶ ἐπελέκησαν, ἀνεφύη νύκτωρ ἡ πλάτανος\nκουφισθεῖσα τοῦ βάρους καὶ ἀνεβίω καὶ ὁ φλοιὸς\nπεριέφυ πάλιν. παραπεπελεκημένη δ’ ἐτύγχανεν\nἐκ τῶν δύο μερῶν· ἦν δὲ τὸ δένδρον μέγα μῆκος\n\n\n\n\n\n\nμὲν μεῖζον ἡ δεκάπηχυ. πάχος δ’ ὥστε μὴ ῥᾳδίως\nἂν περιλαβεῖν τέτταρας ἄνδρας.\nἡ δὲ ἐν Φιλίπποις\nἰτέα περιεκόπη μὲν τοὺς ἀκρεμόνας, οὐ μὴν\nπαρεπελεκήθη. μάντις δέ τις ἔπεισεν αὐτοὺς\nθυσίαν τε ποιεῖσθαι καὶ τηρεῖν τὸ δένδρον ὡς\nσημεῖον ἀγαθὸν γεγονός. ἀνέστη δὲ καὶ ἐν\nΣταγείροις ἐν τῷ μουσείῳ λευκη τις ἐκπεσοῦσα.\nΤῆς δὲ μήτρας ἐξαιρουμένης οὐθὲν ὡς εἰπεῖν\nφθείρεται δένδρον. σημεῖον δὲ ὅτι πολλὰ κοῖλα\nτῶν μέγεθος ἐχόντων δένδρων ἐστίν. οἱ δὲ περὶ\nἈρκαδίαν φασὶ μέχρι τινὸς μὲν ζῆν τὸ δένδρον.\nτελέως δὲ ἐξ ἅπαντος ἐξαιρεθείσης καὶ πεύκην\nφθείρεσθαι καὶ ἐλατην καὶ ἄλλο πᾶν.\nΚοινὴ δὲ φθορὰ πάντων κἂν αἱ ῥίζαι περικοπῶσιν\nἡ πᾶσαι ἣ αἱ πλεῖσται καὶ μέγισται\nκαὶ κυριώταται τοῦ ζῆν. αὗται μὲν οὖν ἐξ\nἀφαιρέσεως.\nἩ δ’ ὑπὸ τοῦ ἐλαίου προσθέσει τινὶ μᾶλλον ἢ\nἀφαιρέσει· πολέμιον γὰρ δὴ καὶ τοῦτο πᾶσι· καὶ\nἔλαιον ἐπιχέουσι τοῖς ὑπολείμμασι τῶν ῥιζῶν.\nἰσχύει δὲ μᾶλλον τὸ ἔλαιον ἐν τοῖς νέοις καὶ ἄρτι\nφυομένοις· ἀσθενέστερα γάρ, δι’ ὃ καὶ ἅπτεσθσ.\nκσλύουσι.\nΦθοραὶ δὲ καὶ ὑπ’ ἀλλήλων εἰσὶ τῷ παραιρεῖσθαι\nτὰς τροφὰς καὶ ἐν τοῖς ἄλλοις ἐμποδίζειν.\nχαλεπὸς δὲ καὶ ὁ κιττὸς παραφυόμενος, χαλεπὸς\nδὲ καὶ ὁ κύτισος· ἀπόλλυσι γὰρ πάνθ’ ὡς εἰπεῖν·\n\n\n\n\n\nἰσχυρότερον δὲ τούτου τὸ ἄλιμον· ἀπόλλυσι γὰρ\nτὸν κύτισον.\nἜνια δὲ οὐ φθείρει μὲν χείρω δὲ ποιεῖ ταῖς\nδυνάμεσι τῶν χυλῶν καὶ τῶν ὀσμῶν, οἶον ἡ\nῥάφανος καὶ ἡ δάφνη τὴν ἄμπελον. ὀσφραίνεσθαι\nγάρ φασι καὶ ἕλκειν. δι᾿ καὶ ὅταν ὁ βλαστὸς\nπλησίον γένηται πάλιν ἀναστρέφειν καὶ ἀφορᾶν\nὡς πολεμίας οὔσης τῆς ὀσμῆς. Ἀνδροκύδης δὲ\nκαὶ παραδείγματι τούτῳ κατεχρήσατο πρὸς τὴν\nβοήθειαν τὴν ἀπὸ τῆς ῥαφάνου γινομένην πρὸς\nτὸν οἶνον, ὡς ἐξελαύνουσαν τὴν μέθην· φεύγειν\nγὰρ δὴ καὶ ζῶσαν τὴν ἄμπελον τὴν ὀσμήν. αἱ\nμὲν οὖν φθοραὶ πῶς τε γίνονται καὶ πόσαι καὶ\nποσαχῶς φανερὸν ἐκ τῶν προειρημένων.\nI. Περὶ δὲ τῆς ὕλης, ποία τέ ἐστιν ἑκάστη.\nκαὶ πόθ' ὡραία τέμνεσθαι, καὶ πρὸς ποῖα τῶν\nἔργων χρησίμη, καὶ ποία δύσεργος ἢἡ εὕεργος, καὶ\nεἴ τι ἄλλο τῆς τοιαύτης ἱστορίας ἔχεται, πειρατέον\nὁμοίως εἰπεῖν.\nὩραῖα δὴ τέμνεσθαι τῶν ξύλων τὰ μὲν οὖν\nστρογγύλα καὶ ὅσα πρὸς φλοισμὸν ὅταν βλαστάνῃ·\nτότε γὰρ εὐπεριαίρετος ὁ φλοιός, ὃ δὴ\nκαλοῦσι λοπᾶν, διὰ τὴν ὑγρότητα τὴν ὑπογινομένην\nαὐτῷ. μετὰ δὲ ταῦτα δυσπεριαίρετος καὶ\nτὸ ξύλον μέλαν γίνεται καὶ δυσειδές. τὰ δὲ\nτετράγωνα μετὰ τὸν λοπητόν· ἀφαιρεῖται γὰρ\nἣ πελέκησις τὴν δυσείδειαν. ὅλως πᾶν πρὸς\nἰσχὺν ὡραιότατον οὐ μόνον πεπαυμένον τῆς\nβλαστήσεως ἀλλ' ἔτι μᾶλλον ἐκπεπᾶναν τὸν\nκαρπόν. ἀλλὰ διὰ τὸν φλοισμὸν ἀώροις οὖσιν\nὡραίοις συμβαίνει γίνεσθαι τοῖς στρογγύλοις.\nὥστε ἐναντίαι αἱ ὧραι κατὰ συμβεβηκός. εὐχρούστερα\n\n\n\n\nδὲ τὰ ἐλάτινα γίνεται κατὰ τὸν\nπρῶτον λοπητόν.\nἘπεὶ δὲ μάλιστ' ἡ μόνον περιαιροῦσι τὸν\nφλοιὸν ἐλάτης πεύκης πίτυος, ταῦτα μὲν τέμνεται\nτοῦ ἦρος· τότε γὰρ ἡ βλάστησις· τὰ δὲ ἄλλα ὁτὲ\nμὲν μετὰ πυροτομίαν, ὁτὲ δὲ μετὰ τρυγητὸν καὶ\nἈρκτοῦρον, οἶον ἀρία πτελέα σφένδαμνος μελία\nζυγία ὀξύα φίλυρα φηγός τε καὶ ὅλως ὅσα\nκατορύττεται· δρῦς δὲ ὀψιαίτατα κατὰ χειμῶνα\nμετὰ τὸ μετόπωρον· ἐὰν δὲ ὑπὸ τὸν λοπητὸν\nτμηθῇ, σήπεται τάχιστα ὡς εἰπεῖν, ἐάν τε ἔμφλοιος\nἐάν τε ἄφλοιος· καὶ μάλιστα μὲν τὰ ἐν\nτῷ πρώτῳ λοπητῷ, δεύτερα δὲ τὶ ἐν τῷ δευτέρῳ.\nτρίτα δὲ καὶ ἥκιστα τὰ ἐν τῷ τρίτῳ· τὰ δὲ\nμετὰ τὴν πέπανσιν τῶν καρπῶν ἄβρωτα διαμένει,\nκὰν ἀλόπιστα ᾖ· πλὴν ὑπὸ τὸν φλοιὸν ὑποδυόμενοι\nσκώληκες ἐπιπολῆς ἐγγράφουσι τὸ στέλεχος.\nοἶς καὶ σφραγῖσι χρῶνταί τινες· ὡραῖον δὲ τμηθὲν\nτὸ δρύϊνον ἀσαπές τε καὶ ἀθριπηδέστατον\nγίνεται καὶ σκληρὸν καὶ πυκνὸν ὥσπερ κέρας·\nπᾶν γὰρ ὅμοιόν ἐστιν ἐγκαρδίῳ· πλὴν τό γε τῆς\nἁλιφλοιου καὶ τότε φαῦλον.\nΣυμβαίνει δὲ καὶ τοῦτο ὑπεναντίον, ὅταν τε\nκατ τὴν βλάστησιν τέμνωνται καὶ ὅταν μετα\nτοὺς καρπούς. τότε μὲν γὰρ ἀναξηραίνεται τὰ\nστελέχη καὶ οὐ βλαστάνει τὰ δένδρα· μετὰ δὲ\nτοὺς καρποὺς παραβλαστάνει. δυστομώτερα δὲ\n\n\n\n\n\nδιὰ τὴν σκληρότητα κατὰ ταύτην τὴν ὥραν\nκελεύουσι δὲ καὶ δεδυκυίας τῆς σελήνης τέμνει\nὡς σκληροτέρων καὶ ἀσαπεστέρων γινομένον.\nἐπεὶ δὲ αἱ πέψεις τῶν καρπῶν παραλλάττουσι,\nδῆλον ὅτι καὶ αἱ ἀκμαὶ πρὸς τὴν τομὴν παραλλάττουσιν·\nἀεὶ γάρ ὀψιαίτεραι αἱ τῶν\nὀψικαρποτέρων.\nδι’ καὶ πειρῶνταί τινες ὁρίζειν καθ'\nἑκάσ την· οἶον πεύκην μὲν καὶ ἐλάτην ὅταν ὑπολοπῶσιν·\nἔτι δὲ ὀξύαν καὶ φἰλυραν καὶ σφένδαμνον\nκαὶ ζυγίαν τῆς ὀπώρας· δρῦν δέ, ὥσπερ\nεἴρηται, μετὰ τὸ φθινόπωρον. φασὶ δέ τινες\nπεύκην ὡραίαν εἶναι τοῦ ἦρος, ὅταν γε ἔχῃ τὴν\nκαλουμένην κάχρυν, καὶ τὴν πίτυν ὅταν ὁ βότρυς\nαὐτῆς ἀνθῇ. ποῖα μὲν οὖν ὡραῖα καθ' ἕκαστον\nχρόνον οὕτω διαιροῦνται. πάντων δὲ δῆλον ὅτι\nβελτίω τὰ τῶν ἀκμαζόντων δένδρων ἡ τῶν νέων\nκομιδῆ καὶ γεγηρακότων· τὰ μὲν γὰρ ὑδατώδη, τὰ\nδὲ γεώδη.\nΠλείστας δὲ χρείας καὶ μεγίστας ἡ ἐλάτη καὶ\nἡ πεύκη παρέχονται, καὶ ταῦτα κάλλιστα καὶ\nμέγιστα τῶν ξύλων ἐστί. διαφέρουσι δὲ ἀλλήλων\nἐν πολλοῖς· ἡ μὲν γὰρ πεύκη σαρκωδεστέρα τε\nκαὶ ὀλιγόινος· ἡ δ’ ἐλάτη καὶ πολύϊνος καὶ\nἄσαρκος, ὥστε ἐναντίως ἑκάτερον ἔχειν τῶν\nμερῶν, τὰς μὲν ἶνας ἰσχυρὰς τὴν δὲ σάρκα\n\n\n\n\n\nμαλακην καὶ μανήν· δι’ ὃ τὸ μὲν βάρυ το δὲ\nκοῦφον· τὸ μὲν γὰρ ἔνδᾳδον τὸ δὲ ἄδᾳδον, ᾖ καὶ\nλευκότερον.\nἔχει δὲ καὶ ὄζους πλείους μὲν ἡ\nπεύκη, σκληροτέρους δὲ ἡ ἐλάτη πολλῷ, μᾶλλον\nδὲ καὶ σκληροτάτους πάντων· ἄμφω δὲ πυκνοὺς\nκαὶ κερατώδεις καὶ τῷ χρώματι ξανθοὺς καὶ\nδᾳδώδεις. ὅταν δὲ τμηθῶσι, ῥεῖ καὶ ἐκ τῶν τῆς\nἐλάτης καὶ ἐκ τῶν τῆς πεύκης ἐπὶ πολὺν χρόνον\nὑγρότης καὶ μᾶλλον ἐκ τῶν τῆς ἐλάτης. ἔστι δὲ\nκαὶ πολύλοπον ἡ ἐλάτη, καθάπερ καὶ τὸ κρόμυον·\nἀεὶ γὰρ ἔχει τινὰ ὑποκάτω τοῦ φαινομένου, καὶ\nἐκ τοιούτων ἡ ὅλη.\nδι’ ὃ καὶ τὰς κώπας ξύοντες\nἀφαιρεῖν πειρῶνται καθ’ ἔνα καὶ ὁμαλῶς· ἐὰν γὰρ\nοὕτως ἀφαιρῶσιν, ἰσχυρὸς ὁ κωπεών, ἐὰν δὲ\nπαραλλάξωσι καὶ μὴ κατασπῶσιν ὁμοίως, ἀσθενής·\nπληγὴ γὰρ οὕτως, ἐκείνως δ’ ἀφαίρεσις. ἔστι\nδὲ καὶ μακρότατον ἡ ἐλάτη καὶ ὀρθοφυέστατον.\nδι’ ὃ καὶ τὰς κεραίας καὶ τοὺς ἱστοὺς ἐκ ταύτης\nποιοῦσιν. ἔχει δὲ καὶ τὰς φλέβας καὶ τὰς ἶνας\nἐμφανεστάτας πάντων.\nαὐξάνεται δὲ πρῶτον\nεἰς μῆκος, ἄχρι οὖ δὴ ἐφίκηται τοῦ ἡλίου· καὶ\nοὔτε ὄζος οὐδεὶς οὕτε παραβλάστησις οὔτε πάχος\nγίνεται· μετὰ δὲ ταῦτα εἰς βάθος καὶ πάχος·\nοὕτως αἱ τῶν ὄζων ἐκφύσεις καὶ παραβλαστήσεις.\nΤαῦτα μὲν οὖν ἴδια τῆς ἐλάτης, τὰ δὲ κοινὰ καὶ\nπεύκης καὶ ἐλάτης καὶ τῶν ἄλλων. ἔστι γὰρ ἡ\nμὲν τετράξοος ἡ δὲ δίξοος. καλοῦσι δὲ τετραξόους\nμὲν ὅσαις ἐφ’ ἑκάτερα τῆς ἐντεριώνης δύο κτηδόνες\nεἰσὶν ἐναντίαν ἔχουσαι τὴν φύσιν· ἔπειτα\nκαθ' ἑκατέραν τὴν κτηδόνα ποιοῦνται τὴν πελέκησιν\nἐναντίας τὰς πληγὰς κατὰ κτηδόνα φέροντες,\nὅταν ἐφ’ ἑκάτερα τῆς ἐντεριώνης ἡ πελέκησις\nἀναστρέφῃ. τοῦτο γὰρ ἐξ ἀνάγκης συμβαίνει\nδιὰ τὴν φύσιν τῶν κτηδόνων. τὰς δὲ τοιαύτας\nἐλάτας καὶ πεύκας τετραξόους καλοῦσι. εἰσὶ δὲ\nκαὶ πρὸς τὰς ἐργασίας αὗται κάλλισται· πυκνότατα\nγὰρ ἔχουσι τὰ ξύλα καὶ τὰς αἰγίδας αὖται\nφύουσιν.\nαἱ δίξοοι δὲ κτηδόνα μὲν ἔχουσι μίαν\nἐφ’ ἑκάτερα τῆς ἐντεριώνης, ταύτας δὲ ἐναντίας\nἀλλήλαις, ὥστε καὶ τὴν πελέκησιν εἶναι διπλῆν,\nμίαν καθ’ ἑκατέραν κτηδόνα ταῖς πληγαῖς ἐναντίαις·\nἁπαλώτατα μὲν οὖν ταῦτά φασιν ἔχειν\nτὰ ξύλα, χείριστα δὲ πρὸς τὰς ἐργασίας· διαστρίφεται\nγὰρ μάλιστα. μονοξόους δὲ καλοῦσι\nτὰς ἐχούσας μίαν μόνον κτηδόνα· τὴν δὲ πελέκησιν\nαὐτῶν γίνεσθαι τὴν αὐτὴν ἐφ’ ἑκάτερα\nτῆς ἐντεριώνης· φασὶ δὲ μανότατα μὲν ἔχειν τῇ\nφύσει τὰ ξύλα ταῦτα πρὸς δὲ τὰς διαστροφὰς\nἀσφαλέστατα.\nΔιαφορὰς δὲ ἔχουσι τοῖς φλοιοῖς, καθ’ ἃς\nγνωρίζουσιν ἰδόντες εὐθὺς τὸ δένδρον πεφυκὸς\n\n\n\n\nποῖόν τί ἐστι· τῶν μὲν γὰρ εὐκτηδόνων καὶ\nἀστραβῶν καὶ ὁ φλοιὸς λεῖος καὶ ὀρθός, τῶν\nδ᾿ ἐναντίων τραχύς τε καὶ διεστραμμένος· ὁμοίως\nδὲ καὶ ἐπὶ τῶν λοιπῶν. ἀλλ᾿ ἔστι τετράξοα\nμὲν ὀλίγα μονόξοα δὲ πλείω τῶν ἄλλων. ἅποσα\nδὲ ἡ ὕλη μείζων καὶ ὀρθοτέρα καὶ ἀστραβεστέρα\nκαὶ στιφροτέρα καὶ ὅλως καλλίων καὶ πλείων\nἡ ἐν τοῖς προσβορείοις, ὥσπερ καὶ πρότερον\nἐλέχθη· καὶ αὐτοῦ τοῦ δένδρου δὲ τὰ πρὸς\nβορρᾶν πυκνότερα καὶ νεανικώτερα. ὅσα δὲ\nὑποπαράβορρα καὶ ἐν περίπνῳ, ταῦτα στρέφει\nκαὶ παραλλάττει παρὰ μικρὸν ὁ βορέας, ὥστε\nεἶναι παρεστραμμένην αὐτῶν τὴν μήτραν καὶ\nοὐ κατ᾿ ὀρθόν.\nἔστι δὲ ὅλα μὲν τὰ τοιαῦτα\nἰσχυρὰ τμηθέντα δὲ ἀσθενῆ διὰ τὸ πολλὰς ἔχειν\nπαραλλαγάς. καλοῦσι δὲ οἱ τέκτονες ἐπίτομα\nταῦτα διὰ τὸ πρὸς τὴν χρείαν οὕτω τέμνειν.\nὅλως δὲ χείρω τὰ ἐκ τῶν ἐφύγρων καὶ εὐδιεινῶν\nκαὶ παλισκίων καὶ συνηρεφῶν καὶ πρὸς\nτὴν τεκτονικὴν χρείαν καὶ πρὸς τὴν πυρευτικήν.\nαἱ μὲν οὖν τοιαῦται διαφοραὶ πρὸς τοὺς\nτόπους εἰσὶν αὐτῶν τῶν ὁμογενῶν ὥς γε ἀπλῶς\nεἰπεῖν.\nII. Διαιροῦσι γάρ τινες κατὰ τὰς χώρας, καί\nφασιν ἀρίστην μὲν εἶναι τῆς ὕλης πρὸς τὴν\nτεκτονικὴν χρείαν τῆς εἰς τὴν Ἑλλάδα παραγινομένης\nτὴν Μακεδονικήν· λεία τε γάρ ἐστι\nκαὶ ἀστραβὴς καὶ ἔχουσα θυῖον. δευτέραν δὲ\nτὴν Ποντικήν, τρίτην δὲ τὴν ἀπὸ τοῦ Ῥυνδάκου,\n\n\n\n\nτετάρτην δὲ τὴν Aἰνιανικήν· χειρίστην δὲ τήν τε\nΠαρνασιακὴν καὶ τὴν Eὐβοϊκην· καὶ γὰρ ὀζώδεις\nκαὶ τραχείας καὶ ταχὺ σήπεσθαι. περὶ δὲ τῆς\nἈρκαδικῆς σκεπτέον.\nἸσχυρότατα δὲ τῶν ξύλων ἐστὶ τὰ ἄοζα καὶ\nλεῖα· καὶ τῇ ὄψει δὲ ταῦτα κάλλιστα. ὀζώδη\nδὲ γίνεται τὰ κακοτροφηθέντα καὶ ἤτοι χειμῶνι\nπιεσθέντα ἡ καὶ ἄλλῳ τινὶ τοιούτῳ· τὸ γὰρ\nὅλον τὴν πολυοζίαν εἶναι ἔνδειαν εὐτροφίας.\nὅταν δὲ κακοτροφήσαντα ἀναλάβῃ πάλιν καὶ εὐσθενήσῃ,\nσυμβαίνει καταπίνεσθαι τοὺς ὄζους\nὑπὸ τῆς περιφ ὕσεως· εὐτροφοῦν γὰρ καὶ αὐξανόμενον\nἀναλαμβάνει καὶ πολλάκις ἔξωθεν\nμὲν λεῖον τὸ ξύλον διαιρούμενον δὲ ὀζῶδες\nἐφάνη. δἰ ὃ καὶ σκοποῦνται τῶν σχιστῶν τὰς\nμήτρας· ἐὰν γὰρ αὗται ἔχωσιν ὄζους, ὀζώδη καὶ\nτὰ ἐκτός· καὶ οὗτοι χαλεπώτεροι τῶν ἐκτὸς καὶ\nφανεροί.\nΓίνονται δὲ καὶ αἱ σπεῖραι διὰ χειμῶνας τε\nκαὶ κακοτροφίαν. σπείρας δὲ καλοῦσιν ὅταν ῇ\nσυστροφή τις ἐν αὐτῇ μείζων καὶ κύκλοις περιεχομένη\nπλείοσιν οὖθ’ ὥσπερ ὁ ὄζος ἁπλῶς οὅθ᾿\nὡς ἡ οὐλότης ἡ ἐν αὐτῷ τῷ ξύλῳ· δἰ ὅλου γάρ\nπως αὕτη καὶ ὁμαλίζουσα· χαλεπώτερον δὲ\nτοῦτο πολὺ καὶ δυσεργότερον τῶν ὄζων. ἔοικε\nδὲ παραπλησίως καὶ ὡς ἐν τοῖς λίθοις ἐγγίνεσθαι\n\n\n\n\n\nτὰ καλούμενα κέντρα. ὅτι δ᾿ ἡ περίφυσις καταλαμβάνει\nτοὺς ὄζους φανερώτατον ἐξ αὐτῆς τῆς\nαἰσθήσεως, οὐ μὴν ἀλλὰ καὶ ἐκ τῶν ἄλλων\nτῶν ὁμοίων· πολλάκις γὰρ αὐτοῦ τοῦ δένδρου\nμέρος τι συνελήφθη ὑπὸ θατέρου συμφυοῦς γενομένου·\nκαὶ ἐάν τις ἐκγλύψας θῇ λίθον εἰς τὸ\nδένδρον ἡ καὶ ἄλλο τι τοιοῦτον, κατακρύπτεται\nπεριληφθὲν ὑπὸ τῆς περιφύσεως· ὅπερ καὶ περὶ\nτὸν κότινον συνέβη τὸν ἐν Μεγάροις τὸν ἐν τῇ\nἀγορᾷ· οὗ καὶ ἐκκοπέντος λόγιον ἦν ἁλῶναι καὶ\nδιαρπασθῆναι τὴν πόλιν· ὅπερ ἐγένετο\nΔημήτριος.\nἐν τούτῳ γὰρ διασχιζομένῳ κνημῖδες\nεὑρέθησαν καὶ ἄλλ᾿ ἄττα τῆς Ἀττικῆς\nἐργασίας κρεμαστά, τοῦ κοτίνου οῦ ἀνετέθη τὸ\nπρῶτον ἐγκοιλανθέντος. τούτου δ᾿ ξτι μικρὸιν\nτὸ λοιπόν. πολλαχοῦ δὲ καὶ ἄλλοθι γίνεται\nπλείονα τοιαῦτα. καὶ ταῦτα μέν, ὥσπερ εἴρηται\nκοινὰ πλειόνων.\nΙΙΙ. Κατὰ δὲ τὰς ἴδας ἑκάστου φύσεις αἱ\nτοιαῦταί εἰσι διαφοραί, οἶον πυκνότης μανότης\nβαρύτης κουφότης σκληρότης μαλακότης, ὡσαύτως\nδὲ καὶ εἴ τις ἄλλη τοιαύτη· κοιναὶ δὲ ὁμοίως\nαὗται καὶ τῶν ἡμέρων καὶ τῶν ἀγρίων, ὥστε περὶ\nπάντων λεκτέον.\nΠυκνότατα μὲν οὖν δοκεῖ καὶ βαρύτατα πύξος\nεἶναι καὶ ἔβενος· οὐδὲ γὰρ οὐδ' ἐπὶ τοῦ ὅδατος\nταῦτ’ ἐπινεῖ. καὶ ἡ μὲν πύξος ὅλη, τῆς δὲ ἐβένου\nἡ μήτρα, ἐν ῇ καὶ ἡ τοῦ χρώματός ἐστι μελανία.\nτῶν δ’ ἄλλων ὁ λωτός. πυκνὸν δὲ καὶ ἡ τῆς δρυὸς\nμήτρα, ἣν καλοῦσι μελάνδρυον· καὶ ἔτι μᾶλλον ἡ\nτοῦ κυτίσου· παρομοία γὰρ αὕτη δοκεῖ τῇ ἐβένῳ\nεἶναι.\nΜέλαν δὲ σφόδρα καὶ πυκνὸν το τῆς τερμίνθου·\nπερὶ γοῦν Συρίαν μελάντερόν φασιν\nεἶναι τῆς ἐβένου· καὶ ἐκ τούτου γὰρ καὶ τὰς\nλαβὰς τῶν ἐγχειριδίων ποιεῖσθαι, τορνεύεσθαι\nδὲ ἐξ αὐτῶν καὶ κύλικας Θηρικλείους, ὥστε\nμηδένα ἄν διαγνῶναι πρὸς τὰς κεραμέας· λαμβάνειν\nδὲ τὸ ἐγκάρδιον· δεῖν δὲ ἀλείφειν τὸ\nξύλον· οὕτω γὰρ γίνεσθαι καὶ κάλλιον καὶ\nμελάντερον.\nΕἶναι δὲ καὶ ἄλλο τι δένδρον, ὃ ἄμα τῇ μελανίᾳ\nκαὶ ποικιλίαν τινὰ ἔχει ὑπέρυθρον, ὥστε εἶναι\nτὴν ὄψιν ὡσὰν ἐβένου ποικίλης· ποιεῖσθαι δ’ ἐξ\nαὐτοῦ καὶ κλίνας καὶ δίφρους καὶ τὰ ἄλλα τὰ\nσπουδαζόμενα. τὸ δὲ δένδρον μέγα σφόδρα\nκαὶ καλόφυλλον εἶναι ὅμοιον ταῖς ἀπίοις.\nΤαῦτα μὲν οὖν ἄμα τῇ μελανίᾳ καὶ πυκνοτητα ἔχει.\nπυκνὸν δὲ καὶ ἡ σφένδαμνος καὶ\nἡ ζυγία καὶ ὅλως πάντα τὰ οὖλα· καὶ ἡ ἐλάα\nδὲ καὶ ὁ κότινος, ἀλλὰ κραῦρα. μανὰ δὲ τῶν\nμὲν ἀγρίων καὶ ἐρεψίμων τὰ ἐλάτινα μάλιστα,\n\n\n\n\n\nτῶν δ’ ἄλλων τὰ ἄκτινα καὶ τὰ σ ύκινα καί\nτὰ τῆς μηλέας καὶ τὰ τῆς δάφνης. σκληρότατα\nδὲ τὰ δρύινα καὶ τὰ ζυγινα καὶ τὰ\nτῆς ἀρίας· καὶ γὰρ ὑποβρέχουσι ταῦτα πρὸς\nτὴν τρύπησιν μαλάξεως χάριν. μαλακὰ δὲ\nκαθ᾿ ὅλου μὲν τὰ μανὰ καὶ χαῦνα· τῶν δὲ\nσαρκωδῶν μάλιστα φίλυρα. δοκεῖ δὲ καὶ θερμότατον\nεἶναι τοῦτο· σημεῖον δὲ ὅτι μάλιστα\nἀμβλύνει τὰ σιδήρια· τὴν γὰρ βαφὴν ἀνίησι διὰ\nτὴν θερμότητα.\nΘερμὸν δὲ καὶ κιττὸς καὶ δάφνη καὶ ὅλως\nἐξ ὦν τὰ πυρεῖα γίνεται· Μενέστωρ δέ φησι\nκαὶ συκάμινον. ψυχρότατα δὲ τα ἔνυδρα καὶ\nὑδατώδη. καὶ γλίσχρα δὲ τὶ ἰτέινα καὶ ἀμπέλινα,\nὄἰ ὃ καὶ τάς ἀσπίδας ἐκ τούτων ποιοῦσι·\nσυμμύει γὰρ πληγέντα· κουφότερον δὲ τὸ τῆς\nἰτέας, μανότερον γάρ, ὄἰ ὃ καὶ τούτῳ μᾶλλον\nχρῶνται. τὸ δὲ τῆς πλατάνου γλισχρότητα μὲν\nἔχει, φύσει δὲ ὑγρότερον τοῦτο καὶ τὸ τῆς πτελέας.\nσημεῖον δέ ἐστιν, μετὰ τὴν τομὴν ὀρθὸν\nὅταν σταθῇ, πολὺ ὕδωρ ἀφίησι. τὸ δὲ τῆς συκαμίνου\nπυκνὸν ἄμα καὶ γλίσχρον.\nἘστι δὲ καὶ ἀστραβέστατον τὸ τῆς πτελέας.\nὄἰ ὃ καὶ τοὺς στροφεῖς τῶν θυρῶν ποιοῦσι\nπτελείνους· ἐὰν γὰρ οὗτοι μένωσι, καὶ αἱ θύραι\nμένουσιν ἀστραβεῖς, εἰ δὲ μή, διαστρέφονται.\nποιοῦσι δ᾿ αὐτοὺς ἔμπαλιν τιθέντες τὶ ξύλα τό\nτε ἀπὸ τῆς ῥίζης καὶ τὸ ἀπὸ τοῦ φύλλου·\n\n\n\n\nκαλοῦσι δὲ οἱ τέκτονες τὸ ἀπὸ τοῦ φ ύλλου τὸ\nἄνω· ἐναρμοσθέντα γαρ ἀλλήλοις ἑκάτερον κωλύει\nπρὸς τὴν ὁρμὴν ἐναντίως ἔχον. εἰ δὲ ἔκειτο\nκατι φύσιν, οὗπερ ἡ ῥοπὴ ἐνταῦθα πάντων ἂν\nἦν ἡ φορά.\nΤὰς δὲ θύρας οὐκ εὐθὺς συντελοῦσιν, ἀλλὰ\nπήξαντες ἐφιστᾶσι, κἄπειτα ὑστέρῳ οἱ δὲ τῷ\nτρίτῳ ἔτει συνετέλεσαν ἐὰν μᾶλλον σπουδάζωσι·\nτοῦ μὲν γὰρ θέρους ἀναξηραινομένων διίστανται,\nτοῦ δὲ χειμῶνος συμμύουσιν. αἴτιον δ’ ὅτι τῆς\nἐλάτης τὰ μανὰ καὶ σαρκώδη ἕλκει τὸν ἀέρα\nἔνικμον ὄντα.\nὉ δὲ φοῖνιξ κοῦφος καὶ εὕεργος καὶ μαλακός,\nὥσπερ ὁ φελλός, βελτίων δὲ τοῦ φελλοῦ ὅτι γλίσχρος·\nἐκεῖνο δὲ θραυστόν. διὰ τοῦτο τὰ εἴδωλα\nνῦν ἐκ τοῦ τῶν φοινίκων ποιοῦσι, τὸν δὲ φελλὸν\nπαρήκασι. τὰς ἶνας δὲ οὐ ὄἰ ὅλου ἔχει οὐδ’ ἐπὶ\nπολὺ καὶ μακρὰς οὐδ' ὡσαύτως τῇ θέσει ἐγκειμένας\nπάσας ἀλλὰ παντοδαπῶς. ἀναξηραίνεται\nδὲ καὶ λεαινόμενον καὶ πριόμενον τὸ ξύλον.\nΤὸ δὲ θύον, οἱ δὲ θύαν καλοῦσι, παρ’ Ἄμμωνι\nτε γίνεται καὶ ἐν τῇ Κυρηναίᾳ, τὴν μὲν μορφὴν\nὅμοιον κυπαρίττῳ καὶ τοῖς κλάδοις καὶ τοῖς φύλλοις\nκαὶ τῷ στελέχει καὶ τῷ καρπῷ, μᾶλλον δ’\nὦσπερ κυπάριττος ἀγρία· πολὺ μὲν καὶ ὅπου\n\n\n\n\n\n\n\nνῦν ἡ πόλις ἐσ τί, καὶ ἔτι διαμνημονεύουσιν\nὀροφάς τινας τῶν ἀρχαίων οὔσας. ἀσαπὲς γὰρ\nὅλως τὸ ξύλον οὐλότατον δὲ τὴν ῥίζαν ἐστί· καὶ\nἐκ ταύτης τὰ σπουδαιότατα ποιεῖται τῶν ἔργων.\nτὰ δὲ ἀγάλματα γλύφουσιν ἐκ τῶνδε, κέδρων\nκυπαρίττου λωτοῦ π ύξου· τὰ δ᾿ ἐλάττω καὶ ἐκ\nτῶν ἐλαίνων ῥιζῶν· ἀρραγεῖς γὰρ αὖται καὶ\nὁμαλῶς πως σαρκώδεις. ταῦτα μὲν οὖν ἰδιότητά\nτινα τόπων καὶ φύσεως καὶ χρείας\nἀποδηλοῖ.\nIV. Βαρέα δὲ καὶ κοῦφα δῆλον ὡς τῇ πυκνότητι\nκαὶ μανότητι καὶ ὑγρότητι καὶ ξηρότητι καὶ\nτῷ γλοιώδει καὶ σκληρότητι καὶ μαλακότητι\nληπτέον. ἔνια μὲν οὖν ἄμα σκληρὰ καὶ βαρέα,\nκαθάπερ πύξος καὶ δρῦς· ὅσα δὲ κραῦρα καὶ τῇ\nξηρότητι σκληρότατα, ταῦτ᾿ οὐκ ἔχει βάρος.\nἅπαντα δὲ τὰ ἄγρια τῶν ἡμέρων καὶ τὰ ἄρρενα\nτῶν θηλειῶν πυκνότερά τε καὶ σκληρότερα καὶ\nβαρύτερα καὶ τὸ ὅλον ἰσχυρότερα, καθάπερ καὶ\nπρότερον εἴπομεν. ὡς δ᾿ ἐπὶ τὸ πᾶν καὶ τὰ\nἀκαρπότερα τῶν καρπίμων καὶ τὰ χείρω τῶν\nκαλλικαρποτέρων· εἰ μή που καρπιμώτερον τὸ\nἄρρεν, ὥσπερ ἄλλα τέ φασι καὶ τὴν κυπάριττον\nκαὶ τὴν κράνειαν. ἀλλὰ τῶν γε ἀμπέλων φανερῶς\nαἱ ὀλιγοκαρπότεραι καὶ πυκνοφθαλμότεραι\nκαὶ στερεώτεραι· καὶ μηλεῶν δὲ καὶ τῶν ἄλλων\nἡμέρων.\nἈσαπῆ δὲ φύσει κυπάριττος κέδρος ἔβενος\nλωτὸς πύξος ἐλάα κότινος πεύκη ἔνδᾳδος ἀρία\nδρῦς καρύα Εὐβοική. τούτων δὲ χρονιώτατα\nδοκεῖ τὰ κυπαρίττινα εἶναι· τὰ γοῦν ἐν Ἐφέσῳ,\nἐξ ὦν αἱ θύραι τοῦ νεωστὶ νεώ, τεθησαυρισμένα\nτέτταρας ἔκειτο γενεάς. μόνα δὲ καὶ στιλβηδόνα\nδέχεται, δἰ ὃ καὶ τὰ σπουδαζόμενα τῶν ἔργων ἐκ\nτούτων ποιοῦσι. τῶν δὲ ἄλλων ἀσαπέστατον\nμετὰ τὰ κυπαρίττινα καὶ τὰ θυώδη τὴν συκάμινον\nεἶναί φασι, καὶ ἰσχυρὸν ἄμα καὶ εὕεργον τὸ\nξύλον· γίνεται δὲ τὸ ξύλον καὶ παλαιούμενον\nμέλαν, ὥσπερ λωτός.\nEτ δὲ ἄλλο πρὸς ἄλλο καὶ ἐν ἄλλῳ ἀσαπές.\nοἶον πτελέα μὲν ἐν τῷ ἀέρι, δρῦς δὲ κατορυττομένη\nκαὶ ἐν τῷ ὕδατι καταβρεχομένη· δοκεῖ\nγἀρ ὅλως ἀσαπὲς εἶναι· ὄἰ ὃ καὶ εἰς τοὺς ποταμοὺς\nκαὶ εἰς τὰς λίμνας ἐκ τούτων ναυπηγοῦσιν·\nἐν δὲ τῇ θαλάττῃ σήπεται. τὰ δὲ ἄλλα διαμένει\nμᾶλλον, ὅπερ καὶ εὔλογον, ταριχευόμενα τῇ\nἄλμῃ.\nΔοκεῖ δὲ καὶ ἡ ὀξύη πρὸς τὸ ὕδωρ ἀσαπὴς\nεἶναι καὶ βελτίων γίνεσθαι βρεχομένη. καὶ ἡ\nκαρύα δὲ ἡ Εὐβοῖκὴ ἀσαπής. φασὶ δὲ καὶ τὴν\nπεύκην ἐλάτης μᾶλλον ὑπὸ τερηδόνος ἐσθίεσθαι·\nτὴν μὲν γἀρ εἶναι ξηράν, τὴν δὲ πεύκην ἔχειν\nγλυκύτητα, καὶ ὅσῳ ἐνδᾳδωτέρα, μᾶλλον· πάντσ\n\n\n\n\nδ᾿ ἐσθίεσθαι τερηδόνι πλὴν κοτίνου και ἐλάας·\nτὰ δὲ οὖ, διὶ τὴν πικρότητα. ἐσθίεται δὲ τὶ μὲν\nἐν τῇ θαλάττῃ σηπόμενα ὑπὸ τιρηδόνος, τὰ δ' ἐν\nτῇ γῇ ὑπὸ σκωλήκων καὶ ὑπὸ θριπῶν· οὐ γαρ\nγίνεται τερηδὼν ἀλλ' ἤ ἐν τῇ θαλάττῃ. ἔστι δ\nἡ τερηδὼν τῷ μὲν μεγέθει μικρόν, κεφαλὴν δ’ ἔχει\nμεγάλην καὶ ὀδόντας· οἱ δὲ θρίπες ὅμοιοι τοῖς\nσκώληξιν, ὑφ’ ὦν τιτραίνεται κατὰ μικρὸν τὰ\nξύλα.\nκαὶ ἔστι ταῦτα εὐίατα· πιττοκοπηθέντα\nγάρ ὅταν εἰς τὴν θάλατταν ἑλκυσθῇ στέγει· τὰ\nδὲ ὑπὸ τῶν τερηδόνων ἀνίατα. τῶν δὲ σκωλήκων\nτῶν ἐν τοῖς ξύλοις οἱ μέν εἰσιν ἐκ τῆς οἰκείας\nσήψεως, οἱ δ’ ἐντικτόντων ἑτέρων· ἐντίκτει γάρ,\nὥσπερ καὶ τοῖς δένδροις, ὁ κεράστης καλούμενος,\nὅταν τιτράνῃ καὶ κοιλάνῃ περιστραφεὶς ὡσπερεὶ\nμυοδόχον. φεύγει δὲ τά τε ὀσμώδη καὶ πικρὶ καὶ\nσκληρα διὶ τὸ μὴ δύνασθαι τιτρᾶναι, καθάπερ\nτὴν πύξον.\nφασὶ δὲ καὶ τὴν ἐλάτην φλοισθεῖσαν\nὑπὸ τὴν βλάστησιν ἀσαπῆ διαμένειν ἐν τῷ ὕδατι·\nφανερὸν δὲ γενέσθαι ἐν Φενεῷ τῆς Ἀρκαδίας, ὅτε\nαὐτοῖς ἐλιμνώθη τὸ πεδίον φραχθέντος τοῦ βερέθρου·\nτότε γὰρ τς γεφύρας ποιοῦντες ἐλατίνας\nκαί, ὅταν ἐπαναβαίνῃ τὸ ὕδωρ, ἄλλην καὶ ἄλλην\nἐφιστάντες, ὡς ἐρράγη καὶ ἀπῆλθε, πάντα εὑρεθῆναι\nτὰ ξύλα ἀσαπῆ. τοῦτο μὲν οὖν ἐκ\nσυμπτώματος.\nἘν Τύλῳ δὲ τῇ νήσῳ τῇ περὶ τὴν Ἀραβίαν\nεἶναί τί φασι ξύλον ἐξ οὖ τὰ πλοῖα ναυπηγοῦνται·\nτοῦτο δὲ ἐν μὲν τῇ θαλάττῃ σχεδὸν ἄσηπτον\nεἶναι· διαμένει γὰρ ἔτη πλείω ἤ διακόσια καταβυθιζόμενον·\nἐἀν δὲ ἔξω, χρόνιον μὲν θᾶττον δὲ\nσήπεται. (θαυμαστὸν δὲ καὶ ἕτερον λέγουσι,\nοὐδὲν δὲ πρὸς τὴν σῆψιν. εἶναι γάρ τι δένδρον\nἐξ οὗ τὲς βακτηρίας τέμνεσθαι, καὶ γίνεσθαι\nκαλὰς σφόδρα ποικιλίαν τινὶ ἐχούσας ὁμοίαν τῷ\nτοῦ τίγριος δέρματι· βαρὺ δὲ σφόδρα τὸ ξύλον\nτοῦτο· ὅταν δέ τις ῥίψῃ πρὸς στερεώτερον τόπον,\nκατάγνυσθαι καθάπερ τά κεράμια.)\nΚαὶ τὸ τῆς μυρίκης δὲ ξύλον οὐχ ὥσπερ\nἐνταῦθα ἀσθενές, ἀλλ' ἰσχυρὸν ὥσπερ πρίνινον ἤ\nκαὶ ἄλλο τι τῶν ἰσχυρῶν. τοῦτο μὲν οὖν ἄμα\nμηνύει χώρας τε καὶ ἀέρος διαφορς καὶ δυνάμεις.\nτῶν δὲ ὁμογενῶν ξύλων, οἶον δρυίνων πευκίιων,\nὅταν ταριχεύωνται-ταριχεύουσι γρ οὐκ ἐν ἴσῳ\nβάθει πάντα δύοντες τῆς θαλάττης, ἀλλὶ τὶ μὲν\nπρὸς αὐτῇ τῇ γῇ, τὶ δὲ μικρὸν ἀνωτέρω, τὰ δ' ἐν\nπλείονι βάθει· πάντων δὲ τὶ πρὸς τὴν ῥίζαν\nθὲττον δύεται καθ’ ἥδατος, κἄν ἐπινῇ μᾶλλο\nῥέπει κάτω.\nV. Ἒστι δὲ τὰ μὲν εὕεργα τῶν ξύλων, τὲ δὲ\nδύσεργα· εὕεργα μὲν τὰ μαλακά, καὶ πάντων\n\n\n\n\n\nμαλιστα φίλυρα· δύσεργα δὲ καὶ τὶ σκληρά καὶ\nτὶ ὀζώδη καὶ οὔλας ἔχοντα συστροφάς· δυσεργότατα\nδὲ ἀρία καὶ δρῦς, ὡς δὲ κατι μέρος ὁ τῆς\nπεύκης ὄζος καὶ τῆς ἐλάτης. ἀεὶ δὲ τῶν ὁμογενῶν\nτὸ μαλακώτερον τοῦ σκληροτέρου κρεῖττον·\nσαρκωδέστερον γάρ· καὶ εὐθὺ σκοποῦνται τὶς\nσανίδας οἱ τέκτονες οὕτως. τὰ δὲ μοχθηρὰ\nσιδήρια δύναται τέμνειν τὰ σκληρὰ μᾶλλον τῶν\nμαλακῶν· ἀνίησι γὰρ ἐν τοῖς μαλακοῖς, ὥσπερ\nἐλέχθη περὶ τῆς φιλύρας, παρακονᾷ δὲ μάλιστα\nτὰ σκληρά· ὅἰ ὃ καὶ οἱ σκυτοτόμοι ποιοῦνται\nτοὺς πίνακας ἀχράδος.\nΜήτραν δὲ πάντα μὲν ἔχειν φασὶν οἱ τέκτονες\nφανερὰν δ’ εἶναι μάλιστα ἐν τῇ ἐλάτῃ· φαίνεσθαι\nγὰρ οἶον φλοιώδη τινὶ τὴν σ ύνθεσιν αὐτῆς τῶν\nκύκλων. ἐν ἐλάᾳ δὲ καὶ πύξῳ καὶ τοῖς τοιούτοις\nοὐχ ὁμοίως· ὄἰ ὃ καὶ οὕ φασί τινες ἔχειν τῇ\nδυνάμει πύξον καὶ ἐλάαν· ἥκιστα γἀρ ἕλκεσθαι\nταῦτα τῶν ξύλων. ἔστι δὲ τὸ ἕλκεσθαι τὸ συμπεριίστασθαι\nκινουμένης τῆς μήτρας. ζῇ γὰρ\nὡς ἔοικεν ἐπὶ χρόνον πολύν· δι’ ὃ πανταχόθεν\nμὲν ἄμα μάλιστα δ’ ἐκ τῶν θυρωμάτων ἐξαιροῦσιν,\nὅπως ἀστραβῆ ῇ· καὶ διὶ τοῦτο σχίζουσιν.\nἌτοπον δ’ ἂν δόξειεν ὅτι ἐν μὲν τοῖς ξύλοις\nτοῖς στρογγύλοις ἄλυπος ἡ μήτρα καὶ ἀκίνητος,\nἐν δὲ τοῖς παρακινηθεῖσιν, ἐὰν μὴ ὅλως ἐξαιρεθῇ,\n\n\n\n\n\n\n\nκινεῖ καὶ παραστρέφει· μᾶλλον γὰρ εἰκὸς γυμνωθεῖσαν\nἀποθνήσκειν. ὅμως δὲ οἵ γε ἱστοὶ καὶ\nαἱ κεραῖαι ἐξαιρεθείσης ἀχρεῖοι. τοῦτο δὲ κατὰ\nσυμβεβηκός, ὅτι χιτῶνας ἔχει πλείους, ἰσχυρότατον\nδὲ καὶ λεπτότατον δὲ τὸν ἔσχατον, ξηρότατον\nγάρ, καὶ τοὺς ἄλλους ἀνὰ λόγον. ὅταν οὖν\nσχισθῇ, περιαιρεῖται τὰ ξηρότατα.\nεἰ δ’ ἡ μήτρα\nδιὰ τὸ ξηρὸν σκεπτέον. διαστρέφει δὲ ἑλκομένη\nτὰ ξύλα καὶ ἐν τοῖς σχιστοῖς καὶ πριστοῖς, ὅταν\nμὴ ὡς δεῖ πρίωσι· δεῖ γὰρ ὀρθὴν τὴν πρίσιν εἶναι\nκαὶ μὴ πλαγίαν. οἶον οὕσης τῆς μήτρας ἐφ’ ἣν\nτὸ α, μὴ παρὶ τὴν βγ τέμνειν, ἀλλὶ παρὶ τὴν\nβδ. φθείρεσθαι γαρ οὕτω φασίν, ἐκείνως δὲ ζῆν.\nὅτι δὲ πᾶν ξύλον ἔχει μήτραν ἐκ τούτων οἴονται\nφανερὸν γάρ ἐστι καὶ τὰ μὴ δοκοῦντα πάντ’ ἔχειν,\nοἶον πύξον λωτὸν πρῖνον. σημεῖον δέ· τοὺς γὰρ\nστρόφιγγας τῶν θυρῶν τῶν πολυτελῶν ποιοῦσι\nμὲν ἐκ τούτων, συγγράφονται δὲ οἱ ἀρχιτέκτονες\nοὕτως μὴ ἐκ μήτρας. ταὐτὸ δὲ τοῦτο σημεῖον\nκαὶ ὅτι πᾶσα μήτρα ἕλκεται, καὶ αἱ τῶν σκληροτάτων,\nὰς δή τινες καρδίας καλοῦσι.\nπαντὸς δὲ\n\n\n\n\n\n\nὡς εἰπεῖν ξύλου σκληροτάτη καὶ μανοτάτη πἡ\nμήτρα, καὶ αὐτῆς τῆς ἐλάτης· μανοτάτη μὲν οὖν,\nὅτι τὰς ἶνας ἔχει καὶ διὰ πολλοῦ καὶ τὸ σαρκῶδες\nτὸ ἀνὰ μέσον πολύ· σκληροτάτη δέ, ὅτι καὶ\nαἱ ἶνες σκληρόταται καὶ τὸ σαρκῶδες· δι’ ὃ καὶ\nοἱ ἀρχιτέκτονες συγγράφονται παραιρεῖν τὶ πρὸς\nτὴν μήτραν, ὅπως λάβωσι τοῦ ξύλου τὸ πυκνότατον\nκαὶ μαλακώτατον.\nΓῶν δὲ ξύλων τὶ μὲν σχιστὰ τὰ δὲ πελεκητὶ\nτὰ δὲ στρογγύλα· σχιστ μέν, ὅσα διαιροῦντες\nκατὰ τὸ μέσον πρίζουσι· πελεκητὶ δέ, ὅσων\nἀποπελεκῶσι τὰ ἔξω· στρογγύλα δὲ δῆλον ὅτι\nτὰ ὅλως ἄψαυστα. τούτων δὲ τὰ σχιστὶ μὲν\nὅλως ἀρραγῆ διὰ τὸ γυμνωθεῖσαν τὴν μήτραν\nξηραίνεσθαι καὶ ἀποθνήσκειν· τὰ δὲ πελεκητὶ\nκαὶ τὰ στρογγύλα ῥήγνυται· μᾶλλον δὲ πολὺ\nτὰ στρογγύλα διὰ τὸ ἐναπειλῆφθαι τὴν μήτραν·\nοὐδὲν γἀρ ὅτι τῶν ἁπάντων οὐ ῥήγνυται. τοῖς\nδὲ λωτίνοις καὶ τοῖς ἄλλοις οἶς εἰς τοὺς στρόφιγγας\nχρῶνται πρὸς τὸ μὴ ῥήγνυσθαι βόλβιτον\nπεριπλάττουσιν, ὅπως ἀναξηρανθῇ καὶ διαπνευσθῇ\nκἄτι μικρὸν ἡ ἐκ τῆς μήτρας ὑγρότης. ἡ μὲν οὖν\nμήτρα τοιαύτην ἔχει δύναμιν.\nVΙ. Βάρος δὲ ἐνεγκεῖν ἰσχυρὶ καὶ ἡ ἐλάτη\nκαὶ ἡ πεύκη πλάγιαι τιθέμεναι· οὐδὲν γἀρ ἐνδιδόασιν,\n\n\n\n\nὥσπερ ἡ δρῦς καὶ τὰ γεώδη, ἀλλ’ ἀντωθοῦσι·\nσημεῖον δὲ ὅτι οὐδέποτε ῥήγνυνται, καθάπερ\nἐλάα καὶ δρῦς, ἀλλὰ πρότερον σήπονται καὶ\nἄλλως ἀπαυδῶσιν. ἰσχυρὸν δὲ καὶ ὁ φοῖνιξ·\nἀνάπαλιν γἀρ ἡ κάμψις ἢ τοῖς ἄλλοις γίνεται·\nτὰ μὲν γὰρ εἰς τὰ κάτω κάμπτεται, ὁ δὲ φοῖνιξ\nεἰς τὶ ἄνω. φασὶ δὲ καὶ τὴν πεύκην καὶ τὴν\nἐλάτην ἀντωθεῖν. τὸ δὲ τῆς Εὐβοϊκῆς καρύας,\nγίνεται γὰρ μέγα καὶ χρῶνται πρὸς τὴν ἔρεψιν,\nὅταν μέλλῃ ῥήγνυσθαι ψοφεῖν ὥστε προαισθάνεσθαι\nπρότερον· ὅπερ καὶ ἐν Ἀντάνδρῳ συνέπεσεν\nἐν τῷ βαλανείῳ καὶ πάντες ἐξεπήδησαν.\nἰσχυρὸν δὲ καὶ τὸ τῆς συκῆς πλὴν εἰς ὀρθόν.\nἩ δὲ ἐλάτη μάλιστα ὡς εἰπεῖν ἰσχυρόν. πρὸς\nδὲ τάς τῶν τεκτόνων χρείας ἐχέκολλον μὲν μάλιστα\nἡ πεύκη διά τε τὴν μανότητα καὶ τὴν\nεὐθυπορίαν· οὐδὲ γὰρ ὅλως οὐδὲ ῥήγνυσθαί φασιν\nἐὰν κολληθῇ. εὐτορνότατον δὲ φιλύκη, καὶ ἡ\nλευκότης ὥσπερ ἡ τοῦ κηλάστρου. τῶν δὲ ἄλλων\nἡ φίλυρα· τὸ γὰρ ὅλον εὔεργον, ὥσπερ ἐλέχθη.\nδιὰ μαλακότητα. εὔκαμπτα δὲ ὡς μὲν ἁπλῶς\nεἰπεῖν ὅσα γλίσχρα. διαφέρειν δὲ δοκεῖ συκάμινος\nκαὶ ἐρινεός, δι’ ὃ καὶ τὰ ἴκρια καὶ τὰς\nστεφάνας καὶ ὅλως ὅσα περὶ τὸν κόσμον ἐκ\nτούτων ποιοῦσι.\nΕὔπριστα δὲ καὶ εὔσχιστα τὰ ἐνικμότερα τῶν\n\n\n\n\n\n\nπάμπαν ξηρῶν· τὰ μὲν γὰρ παύονται, τὰ δὲ\nἵστανται· τὰ δὲ χλωρὰ λίαν συμμύει καὶ ἐνέχεται\nἐν τοῖς ὀδοῦσι τὰ πρίσματα καὶ ἐμπλάττει,\nδι’ ὃ καὶ παραλλάττουσιν ἀλλήλων τοὺς ὀδόντας\nἵνα ἐξάγηται. ἔστι δὲ καὶ δυστρυπητότερα τὰ\nλίαν χλωρά· βραδέως γὰρ ἀναφερεται τὰ ἐκτρυπήματα\nδιὰ τὸ βαρέα εἶναι· τῶν δὲ ξηρῶν ταχέως\nκαὶ εὐθὺς ὁ ἀὴρ ἀναθερμαινόμενος ἀναδίδωσι·\nπάλιν δὲ τὰ λίαν ξηρὰ διὰ τὴν σκληρότητα\nδύσπριστα· καθάπερ γὰρ ὄστρακον συμβαίνει\nπρίειν, δι’ ὃ καὶ τρυπῶντες ἐπιβρέχουσιν.\nΕὐπελεκητότερα δὲ καὶ εὐτορνότερα καὶ εὐξοώτερα\nτὰ χλωρά· προσκάθηταί τε γὰρ τὸ τορνευτήριον\nμᾶλλον καὶ οὐκ ἀποπηδᾷ. καὶ ἡ πελέκησις\nτῶν μαλακωτέρων ῥᾴων, καὶ ἡ ξέσις δὲ ὁμοίως καὶ\nἔτι λειοτέρα. ἰσχυρότατον δὲ καὶ ἡ κράνεια, τῶν\nδὲ ἄλλων οὐχ ἥκιστα ἡ πτελέα, δι’ ὃ καὶ τοὺς\nστροφέας, ὥσπερ ἐλέχθη, ταῖς θύραις πτελείνους\nποιοῦσιν. ὑγρότατον δὲ μελία καὶ ὀξύη· καὶ γὰρ\nτὰ κλινάρια τὰ ἐνδιδόντα ἐκ τούτων.\nVII. Ὅλως δὲ πρὸς ποῖα τῆς ὕλης ἑκάστη\nχρησίμη καὶ ποία ναυπηγήσιμος καὶ οἰκοδομική,\nπλείστη γὰρ αὕτη ἡ χρεία καὶ ἐν μεγίστοις,\nπειρατέον εἰπεῖν, ἀφορίζοντα καθ’ ἕκαστον τὸ\nχρήσιμον.\nἘλάτη μὲν οὖν καὶ πεύκη καὶ κέδρος ὡς ἁπλῶς\n\n\n\n\nεἰπεῖν ναυπηγήσιμα· τὰς μὲν γὰρ τριήρεις καὶ τὰ\nμακρὰ πλοῖα ἐλάτινα ποιοῦσι διὰ κουφότητα, τὰ\nδὲ στρογγύλα πεύκινα διὰ τὸ ἀσαπές· ἔνιοι δὲ καὶ\nτὰς τριήρεις διὰ τὸ μὴ εὐπορεῖν ἐλάτης. οἱ δὲ\nκατὰ Συρίαν καὶ Φοινίκην ἐκ κέδρου· σπανίζουσι\nγὰρ καὶ πεύκης. οἱ δ’ ἐν Κύπρῳ πίτυος· ταύτην\nγὰρ ἡ νῆσος ἔχει καὶ δοκεῖ κρείττων εἶναι τῆς\nπεύκης.\nκαὶ τὰ μὲν ἄλλα ἐκ τούτων· τὴν δὲ\nτρόπιν τριήρει μὲν δρυίνην, ἵνα ἀντέχῃ πρὸς τὰς\nνεωλκίας, ταῖς δὲ ὁλκάσι πευκίνην· ὑποτιθέασι δ’\nἔτι καὶ δρυίνην ἐπὰν νεωλκῶσι, ταῖς δ’ ἐλάττοσιν\nὀξυίνην· καὶ ὅλως ἐκ τούτου τὸ χέλυσμα.\nΟὐχ ἅπτεται δὲ οὐδὲ κατὰ τὴν κόλλησιν\nὁμοίως τὸ δρύινον τῶν πευκίνων καὶ ἐλατίνων· τὰ\nμὲν γὰρ πυκνὰ τὰ δὲ μανά, καὶ τὰ μὲν ὅμοια τὰ δ’\nοὕ. δεῖ δὲ ὁμοιοπαθῆ εἶναι τὰ μέλλοντα συμφ\nύεσθαι καὶ μὴ ἐναντία, καθαπερανεὶ λίθον καὶ\nξύλον.\nἩ δὲ τορνεία τοῖς μὲν πλοίοις γίνεται συκαμίνου\nμελίας πτελέας πλατάνου· γλισχρότητα\nγὰρ ἔχειν δεῖ καὶ ἰσχύν. χειρίστη δὲ ἡ τῆς\nπλατάνου· ταχὺ γὰρ σήπεται. ταῖς δὲ τριήρεσιν\nἔνιοι καὶ πιτυίνας ποιοῦσι διὰ τὸ ἐλαφρόν. τὸ\nδὲ στερέωμα, πρὸς ᾧ τὸ χέλυσμα, καὶ τὰς ἐπωτίδας,\nμελίας καὶ συκαμίνου καὶ πτελέας· ἰσχυρὰ\n\n\n\n\n\nγὰρ δεῖ ταῦτ’ εἶναι. ναυπηγήσιμος μὲν οὖν ὕλ η\nσχεδὸν αὕτη.\nΟἰκοδομικὴ δὲ πολλῷ πλείων, ἐλάτη τε καὶ\nπεύκη καὶ κέδρος, ἔτι κυπάριττος δρῦς καὶ ἄρκευθος·\nὡς δ’ ἀπλῶς εἰπεῖν πᾶσα χρησίμη πλὴν\nεἴ τις ἀσθενὴς πάμπαν· οὐκ εἰς ταὐτὸ γὰρ πᾶσαι,\nκαθάπερ οὐδ’ ἐπὶ τῆς ναυπηγίας. αἱ δ’ ἄλλαι\nπρὸς τὰ ἴδια τῶν τεχνῶν, οἶον σκεύη καὶ ὄργανα\nκαὶ εἴ τι τοιοῦτον ἕτερον. πρὸς πλεῖστα δὲ σχεδὸν\nἡ ἐλάτη παρέχεται χρείαν· καὶ γὰρ πρὸς τοὺς\nπίνακας τοὺς γραφομένους. τεκτονικῇ μὲν οὖν ἡ\nπαλαιοτάτη κρατίστη, ἐὰν ᾖ ἀσαπής· εὐθετεῖ γὰρ\nὡς εἰπεῖν πᾶσι χρῆσθαι· ναυπηγικῇ δὲ διὰ τὴν\nκάμψιν ἐνικμοτέρᾳ ἀναγκαῖον· ἐπεὶ πρός γε τὴν\nκόλλησιν ἡ ξηροτέρα συμφέρει. ἵσταται γὰρ\nκαινὰ τὰ ναυπηγούμενα καὶ ὅταν συμπαγῇ καθελκυσθέντα\nσυμμύει καὶ στέγει, πλὴν ἐὰν μὴ\nπαντάπασιν ἐξικμασθῇ· τότε δὲ οὐ δέχεται κόλλησιν\nἢ οὐχ ὁμοίως.\nΔεῖ δὲ καὶ καθ’ ἕκαστον λαμβάνειν εἰς ποῖα\nχρήσιμός ἐστιν. ἐλάτη μὲν οὖν καὶ πεύκη.\nκαθάπερ εἴρηται, καὶ πρὸς ναυπηγίαν καὶ πρὸς\n\n\n\n\n\n\nοἰκοδομίαν καὶ ἔτι πρὸς ἄλλα τῶν ἔργων, εἰς\nπλείω δὲ ἡ ἐλάτη. πίτυί δὲ χρῶνται μὲν εἰς\nἄμφω καὶ οὐχ ἦττον εἰς ναυπηγίαν, οὐ μὴν ἀλλὰ\nταχὺ διασήπεται. δρῦς δὲ πρὸς οἰκοδομίαν καὶ\nπρὸς ναυπηγίαν ἔτι τε πρὸς τὶ κατὰ γῆς κατορυττόμενα.\nφίλυρα δὲ πρὸς τὰ σανιδώματα τῶν\nμακρῶν πλοίων καὶ πρὸς κιβώτια καὶ πρὸς τὴν\nτῶν μέτρων κατασκευήν. ἔχει δὲ καὶ τὸν φλοιὸν\nχρήσιμον πρός τε τὰ σχοινία καὶ πρὸς τὰς κίστας·\nποιοῦσι γὰρ ἐξ αὐτῆς.\nΣφένδαμνός τε καὶ ζυγία πρὸς κλινοπηγίαν\nκαὶ πρὸς τὰ ζυγὰ τῶν λοφούρων. μίλος δὲ εἰς\nπαρακολλήματα κιβώτοις καὶ ὑποβάθροις καὶ\nὅλως τοῖς τοιούτοις. πρῖνος δὲ πρὸς ἄξονας ταῖς\nμονοστρόφοις ἁμάξαις καὶ εἰς ζυγὰ λύραις καὶ\nψαλτηρίοις. ὀξύη δὲ πρὸς ἁμαξοπηγίαν καὶ\nδιφροπηγίαν τὴν εὐτελῆ. πτελέα δὲ πρὸς θυροπηγίαν\nκαὶ γαλεάγρας· χρῶνται δὲ καὶ εἰς τὰ\nἁμαξικὰ μετρίως. πηδὸς δὲ εἰς ἄξονάς τε ταῖς\nἀμάξαις καὶ εἰς ἕλκηθρα τοῖς ἀρότροις. ἀνδράχλη\nδὲ ταῖς γυναιξὶν εἰς τὰ περὶ τοὺς ἱστούς. ἄρκευθος\nδὲ εἰς τεκτονίας καὶ εἰς τὰ ὑπαίθρια καὶ\nεἰς τὰ κατορυττόμενα κατὰ γῆς διὰ τὸ ἀσαπές.\nὡσαύτως δὲ καὶ ἡ Εὐβοϊκὴ καρύα, καὶ πρός γε\nτὴν κατόρυξιν ἔτι μᾶλλον ἀσαπής. πύξῳ δὲ\nχρῶνται μὲν πρὸς ἔνια, οὐ μὴν ἀλλ’ ἥ γε ἐν τῷ\nὈλύμπῳ γινομένη διὰ τὸ βραχεῖά τε εἶναι καὶ\nὀζώδης ἀχρεῖος. τερμίνθῳ δὲ οὐδὲν χρῶνται\n\n\n\n\n\n\nπλὴν τῷ καρπῷ καὶ τῇ ῥητίνῃ. οὐδὲ φιλυκῃ\nπλὴν τοῖς προβάτοις· ἀεὶ γάρ ἐστι δασεῖα. τῇ\nδὲ ἀφάρκῃ εἰς χάρακάς τε καὶ τὸ καίειν. κηλάστρῳ\nδὲ καὶ σημύδᾳ πρὸς βακτηρίας. ἔνιοι δὲ\nκαὶ δάφνῃ· τὰς γὰρ γεροντικὰς καὶ κούφας ταύτης\nποιοῦσιν. ἰτέᾳ δὲ πρός τε τὰς ἀσπίδας καὶ\nτὰς κίστας καὶ τὰ κανᾶ καὶ τἆλλα. προσαναλαβεῖν\nδέ ἐστι καὶ τῶν ἄλλων ἕκαστον ὁμοίως.\nΔιῄρηται δὲ καὶ πρὸς τὰ τεκτονικὰ τῶν ὀργάνων\nἕκαστα κατὰ τὴν χρείαν· οἶον σφυρίον μὲν\nκαὶ τερέτριον ἄριστα μὲν γίνεται κοτίνου· χρῶνται\nδὲ καὶ πυξίνοις καὶ πτελείνοις καὶ μελείνοις· τὰς\nδὲ μεγάλας σφ ύρας πιτυίνας ποιοῦσιν. ὁμοίως\nδὲ καὶ τῶν ἄλλων ἕκαστον ἔχει τινὰ τάξιν. καὶ\nταῦτα μὲν αἱ χρεῖαι διαιροῦσιν.\nVIII. Ἑκάστη δὲ τῆς ὕλης, ὥσπερ καὶ πρότερον\nἐλέχθη, διαφέρει κατὰ τοὺς τόπους· ἔνθα μὲν γὰρ\nλωτὸς ἔνθα δὲ κέδρος γίνεται θαυμαστή, καθάπερ\nκαὶ περὶ Συρίαν· ἐν Συρίᾳ γὰρ ἔν τε τοῖς ὄρεσι\nδιαφέροντα γίνεται τὰ δένδρα τῆς κέδρου καὶ τῷ\nὕψει καὶ τῷ πάχει· τηλικαῦτα γάρ ἐστιν ὥστ’\nἔνια μὲν μὴ δύνασθαι τρεῖς ἄνδρας περιλαμβάνειν·\nἔν τε τοῖς παραδείσοις ἔτι μείζω καὶ καλλίω.\nφαίνεται δὲ καὶ ἐάν τις ἐᾷ καὶ μὴ τέμνῃ τόπον\nοἰκεῖον ἕκαστον ἔχον γίνεσθαι θαυμαστὸν τῷ\nμήκει καὶ πάχει. ἐν Κύπρῳ γοῦν οὐκ ἔτεμνον οἱ\nβασιλεῖς, ἄμα μὲν τηροῦντες καὶ ταμιευόμενοι, ἄμα\n\n\n\n\nδὲ καὶ διὰ τὸ δυσκόμιστον εἶναι. μῆκος μὲν ἦν\nτῶν εἰς τὴν ἑνδεκήρη τὴν Δημητρίου τμηθέντων\nτρισκαιδεκαόργυιον, αὐτὰ δὲ τὰ ξύλα τῷ μήκει\nθαυμαστὰ καὶ ἄοζα καὶ λεῖα. μέγιστα δὲ καὶ\nπαρὰ πολὺ τὰ ἐν τῇ Κύρνῳ φασὶν εἶναι· τῶν\nγὰρ ἐν τῇ Λατίνῃ καλῶν γινομένων ὑπερβολῇ\nκαὶ τῶν ἐλατίνων καὶ τῶν πευκίνων—μείζω γὰρ\nταῦτα καὶ καλλίω τῶν Ἰταλικῶν— οὐδὲν εἶναι\nπρὸς τὰ ἐν τῇ Κύρνῳ.\nπλεῦσαι γάρ ποτε τοὺς\nῬωμαίους βουλομένους κατασκευάσασθαι πόλιν\nἐν τῇ νήσῳ πέντε καὶ εἴκοσι ναυσί, καὶ τηλικοῦτον\nεἶναι τὸ μέγεθος τῶν δένδρων ὥστε εἰσπλέοντας\nεἰς κόλπους τινὰς καὶ λιμένας διασχισθεῖσι τοῖς\nἱστοῖς ἐπικινδυνεῦσαι. καὶ ὅλως δὲ πᾶσαν τὴν\nνῆσον δασεῖαν καὶ ὥσπερ ἠγριωμένην τῇ ὕλῃ·\nδι’ ὃ καὶ ἀποστῆναι τὴν πόλιν οἰκίζειν· διαβάντας\nδέ τινας ἀποτεμέσθαι πάμπολυ πλῆθος ἐκ τόπου\nβραχέος, ὥστε τηλικαύτην ποιῆσαι σχεδίαν ἢ\nἐχρήσατο πεντήκοντα ἱστίοις· οὐ μὴν ἀλλὰ\nδιαπεσεῖν αὐτὴν ἐν τῷ πελάγει. Κύρνος μὲν οὖν\nεἴτε διὰ τὴν ἄνεσιν εἴτε καὶ τὸ ἔδαφος καὶ τὸν\nἀέρα πολὺ διαφέρει τῶν ἄλλων.\nἩ δὲ τῶν Λατίνων ἔφυδρος πᾶσα· καὶ ἡ μὲν\nπεδεινὴ δάφνην ἔχει καὶ μυρρίνους καὶ ὀξύην\nθαυμαστήν· τηλικαῦτα γὰρ τά μήκη τέμνουσι\nὥστ’ εἶναι διανεκῶς τῶν Τυρρηνίδων ὑπὸ τὴν\nτρόπιν· ἡ δὲ ὀρεινὴ πεύκην καὶ ἐλάτην. τὸ δὲ\n\n\n\n\n\nΚιρκαῖον καλούμενον εἶναι μὲν ἄκραν ὑψηλήν,\nδασεῖαν δὲ σφόδρα καὶ ἔχειν δρῦν καὶ δάφνην πολλὴν\nκαὶ μυρρίνους. λέγειν δὲ τοὺς ἐγχωρίους ὡς\nἐνταῦθα ἡ Κίρκη κατῴκει καὶ δεικνύναι τὸν τοῦ\nἘλπήνορος τάφον, ἐξ οὗ φύονται μυρρίναι καθάπερ\nαἱ στεφανώτιδες τῶν ἄλλων ὄντων μεγάλων\nμυρρίνων. τὸν δὲ τόπον εἶναι καὶ τοῦτον νέαν\nπρόσθεσιν, καὶ πρότερον μὲν οὖν νῆσον εἶναι τὸ\nΚιρκαῖον, νῦν δὲ ὑπὸ ποταμῶν τινων προσκεχῶσθαι\nκαὶ εἶναι ἠιόνα. τῆς δὲ νήσου τὸ μέγεθος\nπερὶ ὀγδοήκοντα σταδίους. καὶ τὰ μὲν τῶν\nτόπων ἴδια πολλὴν ἔχει διαφοράν, ὥσπερ εἴρηται\nολλάκις.\nIX. Τὸ δὲ καὶ πρὸς τὴν πύρωσιν πῶς ἑκάστη\nτῆς ὕλης ἔχει λεκτέον ὁμοίως καὶ πειρατέον\nλαβεῖν. ἄνθρακες μὲν οὖν ἄριστοι γίνονται τῶν\nπυκνοτάτων, οἶον ἀρίας δρυὸς κομάρου· στερεώτατοι\nγάρ, ὥστε πλεῖστον χρόνον ἀντέχουσι καὶ\nμάλιστα ἰσχύουσι· δι’ ὃ καὶ ἐν τοῖς ἀργυρείοις\nτούτοις χρῶνται πρὸς τὴν πρώτην τούτων ἕψησιν.\nχείριστοι δὲ τούτων οἱ δρύινοι· γεωδέστατοι γάρ·\nχείρους δὲ καὶ οἱ τῶν πρεσβυτέρων τῶν νέων, καὶ\nμάλιστα οἱ τῶν γερανδρύων διὰ ταὐτό· ξηρότατοι\nγάρ, δι’ ὃ καὶ πηδῶσι καιόμενοι· δεῖ δὲ ἔνικμον\nεἶναι.\nΒέλτιστοι δὲ οἱ τῶν ἐν ἀκμῇ καὶ μάλιστα οἱ\n\n\n\n\nτῶν κολοβῶν· συμμέτρως γὰρ ἔχουσι τῷ πυκνῷ\nκαὶ γεώδει καὶ τῷ ὑγρῷ· βελτίους δὲ καὶ ἐκ τῶν\nεὐείλων καὶ ξηρῶν καὶ προσβόρρων ἡ ἐκ τῶν\nπαλισκίων καὶ ὑγρῶν καὶ πρὸς νότον· καὶ εἰ\nἐνικμοτέρας ὕλης, πυκνῆς· ὑγροτέρα γαρ ἡ πυκνή.\nκαὶ ὅλως, ὅσα ἡ φύσει ἢ διὰ τὸν τόπον ξηρότερον\nπυκνότερα, ἐξ ἁπάντων βελτίω διὰ τὴν αὐτὴν\nαἰτίαν. χρεία δὲ ἄλλων ἄλλη· πρὸς ἔνια γὰρ\nζητοῦσι τοὺς μαλακούς, οἶον ἐν τοῖς σιδηρείοις\nτοὺς τῆς καρύας τῆς Εὐβοϊκῆς, ὅταν ἤδη κεκαυμένος\nᾖ, καὶ ἐν τοῖς ἀργυρείοις τοὺς πιτυίνους.\nχρῶνται δὲ καὶ αἱ τέχναι τούτοις. ζητοῦσι δὲ\nκαὶ οἱ χαλκεῖς τοὺς πευκίνους μᾶλλον ἡ δρυίνους·\nκαίτοι ἀσθενέστεροι ἀλλ’ εἰς τὴν φύσησιν ἀμ;είνους\nὡς ἦσσον καταμαραινόμενοι· ἔστι δὲ ἡ φλὸξ\nὀξυτέρα τούτων. τὸ δὲ ὅλον ὀξυτέρα φλὸξ καὶ\nἡ τούτων καὶ ἡ τῶν ξύλων τῶν μανῶν καὶ κούφων\nκαὶ ἡ τῶν αὔων· ἡ δ’ ἐκ τῶν πυκνῶν καὶ χλωρῶν\nνωθεστέρα καὶ παχυτέρα· πασῶν δὲ ὀξυτάτη ἡ\nἐκ τῶν ὑλημάτων· ἄνθρακες δὲ ὅλως οὐ γίνονται\nδιὰ τὸ μὴ ἔχειν τὸ σωματῶδες.\nΤέμνουσι δὲ καὶ ζητοῦσι εἰς τὰς ἀνθρακιὰς τὰ\n\n\n\n\n\n\nεὐθέα καὶ τὰ λεῖα· δεῖ γὰρ ὡς πυκνότατα συν\nθεῖναι πρὸς τὴν κατάπνιξιν. ὅταν δὲ περι\nαλείψωσι τὴν κάμινον, ἐξάπτουσι παρὶ μέρος\nπαρακεντοῦντες ὀβελίσκοις. εἰς μὲν τὴν ἀνθρακιὰν\nτὰ τοιαῦτα ζητοῦσι.\nΔύσκαπνα δὲ τῷ γένει μὲν ὅλως τὰ ὑγρά· καὶ\nτὶ χλωρὰ διὰ τοῦτο δύσκαπνα. λέγω δὲ τὰ ὑγρὰ\nτὰ ἕλεια, οἶον πλάτανον ἰτέαν λεύκην αἴγειρον·\nἐπεὶ καὶ ἡ ἄμπελος ὅτε ὑγρ δύσκαπνος. ἐκ δὲ\nτῆς ἰδίας φύσεως ὁ φοῖνιξ, ὃν δὴ καὶ μάλιστά\nτινες ὑπειλήφασι δύσκαπνον· ὅθεν καὶ Χαιρήμων\nἐποίησε “τοῦ τε δυσκαπνοτάτου φοίνικος ἐκ γῆς\nῥιζοφοιτήτους φλέβας.”\nδριμύτατος δὲ ὁ καπνὸς\nσυκῆς καὶ ἐρινεοῦ καὶ εἴ τι ἄλλο ὀπῶδες· αἰτία\nδὲ ἡ ὑγρότης· φλοϊσθέντα δὲ καὶ ἀποβρεχθέντα\nἐν ὕδατι ἐπιρρύτῳ καὶ μετὰ ταῦτα ξηρανθέντα\nπάντων ἀκαπνότατα καὶ φλόγα μαλακωτάτην\nἀνίησιν, ἄτε καὶ τῆς οἰκείας ὑγρότητος ἐξῃρημένης.\nδριμεῖα δὲ καὶ ἡ τέφρα καὶ ἡ κονία ἡ ἀπ᾿ αὐτῶν.\nμάλιστα δέ φασι τὴν ἀπὸ τῆς ἀμυγδαλῆς.\nΠρὸς δὴ τὰς καμινίας καὶ τὰς ἄλλας τέχνας\nἄλλη ἄλλοις χρησίμη. ἐμπυρεύεσθαι δὲ ἄριστα\nσυκῆ καὶ ἐλάα· συκῆ μέν, ὅτι γλίσχρον τε καὶ\nμανόν, ὥστε ἕλκει τε καὶ οὐ δίεισιν· ἐλάα δέ, ὅτι\nπυκνὸν καὶ λιπαρόν.\nΠυρεῖα δὲ γίνεται μὲν ἐκ πολλῶν, ἄριστα δέ.\nὥς φησι Μενέστωρ, ἐκ κιττοῦ· τάχιστα γὰρ καὶ\nπλεῖστον ἀναπνεῖ. πυρεῖον δέ φασιν ἄριστον\nμὲν ἐκ τῆς ἀθραγένης καλουμένης ὑπό τινων·\nτοῦτο δ᾿ ἐστὶ δένδρον ὅμοιον τῇ ἀμπέλῳ καὶ τῄ\nοἰνάνθῃ τῇ ἀγρίᾳ· ὥσπερ ἐκεῖνα καὶ τοῦτο ἀναβαίνει\nπρὸς τὶ δένδρα.\nδεῖ δὲ τὴν ἐσχάραν ἐκ\nτούτων ποιεῖν τὸ δὲ τρύπανον ἐκ δάφνης· οὐ γὰρ\nἐκ ταὐτοῦ τὸ ποιοῦν καὶ πάσχον, ἀλλ᾿ ἕτερον\nεὐθὺ δεῖ κατὰ φύσιν, καὶ τὸ μὲν δεῖ παθητικὸν\nεἶναι τὸ δὲ ποιητικόν. οὐ μὴν ἀλλὰ καὶ ἐκ τοῦ\nαὐτοῦ γίνεται καί, ὥς γέ τινες ὑπολαμβάνουσιν.\nοὐδὲν διαφέρει. γίνεται γὰρ ἐκ ῥάμνου καὶ\nπρίνου καὶ φιλύρας καὶ σχεδὸν ἐκ τῶν πλείστων\nπλὴν ἐλάας· ὃ καὶ δοκεῖ ἄτοπον εἶναι· καὶ γὰρ\nσκληρότερον καὶ λιπαρὸν ἡ ἐλάα· τοῦτο μὲν οὖν\nἀσύμμετρον ἔχει δῆλον ὅτι τὴν ὑγρότητα πρὸς\nτὴν πύρωσιν. ἀγαθὰ δὲ τὰ ἐκ ῥάμνου· ποιεῖ δὲ\nτοῦτο καὶ τὴν ἐσχάραν χρηστήν· πρὸς γὰρ τῷ\nξηρὰν καὶ ἄχυμον εἶναι δεῖ καὶ μανοτέραν, ἵν᾿ ἡ\nτρίψις ἰσχύῃ, τὸ δὲ τρύπανον ἀπαθέστερον· ὄἰ\nὃ τὸ τῆς δάφνης ἄριστον· ἀπαθὲς γὰρ ὂν ἐργάζεται\nτῇ δριμύτητι. πάντα δὲ τὰ πυρεῖα βορείοις\nμὲν θᾶττον καὶ μᾶλλον ἐξάπτεται, νοτίοις δὲ\nἧττον· καὶ ἐν μὲν τοῖς μετεώροις μᾶλλον, ἐν δὲ\nτοῖς κοίλοις ἦττον.\nἈνίει δὲ τῶν ξύλων τὰ κέδρινα καὶ ἁπλῶς ὧν\n\n\n\n\n\n\nἐλαιώδης ἡ ὑγρότης· δἰ ὃ καὶ τὰ ἀγάλματά\nφασιν ἰδίειν ἐνίοτε· ποιοῦσι γὰρ ἐκ τούτων. ὃ\nδὲ καλοῦσιν οἱ μάντεις Εἰλειθυίας ἄφεδρον, ὑπὲρ\nοὖ καὶ ἐκθύονται, πρὸς τοῖς ἐλατίνοις γίνεται\nσυνισταμένης τινὸς ὑγρότητος, τῷ σχήματι μεν\nστρογγύλον μέγεθος δὲ ἡλίκον ἄπιον ἢ καὶ μικρῷ\nμεῖζον ἢ ἔλαττον. ἐκβλαστάνει δὲ μάλιστα τὰ\nἐλάϊνα καὶ ἀργὰ κείμενα καὶ εἰργασμένα πολλάκις,\nἐὰν ἰκμάδα λαμβάνῃ καὶ ἔχῃ τόπον νοτερόν·\nὥσπερ ἤδη τις στροφεὺς τῆς θύρας ἐβλάστησε, καὶ\nεἰς κυλίκιον πλίνθινον τεθεῖσα κώπη ἐν πήλῳ.\nI. Περὶ μὲν οὖν δένδρων καὶ θάμνων εἴρηται\nπρότερον· ἑπόμενον δ᾿ εἰπεῖν περί τε τῶν φρυγανικῶν\nκαὶ ποιωδῶν καὶ εἴ τινες ἐν τούτοις ἕτεραι\nσυμπεριλαμβάνονται φύσεις· οἶον ἥ γε σιτηρὰ\nποιώδης ἐστί.\nΠρῶτον δὲ λέγωμεν περὶ τῆς φρυγανικῆς· αὕτη\nγὰρ ἐγγυτέρω τῶν προειρημένων διὰ τὸ ξυλώδης.\nεἶναι. πανταχοῦ μὲν οὖν ἴσως αἰεὶ τὸ ἄγριον\nτοῦ ἡμέρου πλεῖον, εἰ δὲ μή, περί γε τὴν φρυγανικὴν\nοὐσίαν· ὀλίγον γὰρ τὸ ἥμερον αὐτῆς,\nὅπερ σχεδὸν ἐν τοῖς στεφανωτικοῖς ἐστιν, οἶον\nῥοδωνία ἰωνία διόσανθος ἀμάρακος ἡμεροκαλλές,\nἔτι δὲ ἕρπυλλος σισύμβριον ἑλένιον ἀβρότονον.\nἅπαντα γὰρ ταῦτα ξυλώδη καὶ μικρόφυλλα, δι᾿\nὃ καὶ φρυγανικά.\nκαὶ ἐπὶ τῶν λαχανηρῶν δ᾿\n\n\n\n\nὁμοίως, οἶον ῥάφανος πήγανον καὶ ὅσα παραπλήσια\nτούτοις ἐστίν. ὑπὲρ ὧν οὐχ ἦττον ἴσως\nἁρμόττει κατὰ τὴν οἰκείαν προσηγορίαν εἰπεῖν,\nὅταν περὶ στεφανωμάτων καὶ λαχάνων ποιώμεθα\nμνείαν. νῦν δὲ πρῶτον περὶ τῶν ἀγρίων λέγωμεν.\nἔστιν αὐτῶν εἴδη καὶ μέρη πλείω, ἃ δεῖ διαιρεῖν\nκαὶ τοῖς καθ᾿ ἕκαστον γένος καὶ τοῖς ὅλοις εἴδεσι.\nΜεγίστην δ᾿ ἄν τις λάβοι διαφοράν τῶν ὅλων\nγενῶν, ὅτι τὰ μὲν ἀνάκανθα τὰ δὲ ἀκανθώδη\nτυγχάνει. πάλιν δ᾿ ἐν ἑκατέρῳ τούτων πολλαὶ\nδιαφοραὶ γενῶν καὶ εἰδῶν, ὑπὲρ ὧν καθ᾿ ἑκάτερα\nπειρατέον εἰπεῖν.\nΤῶν ἀκανθικῶν δὴ τὰ μὲν ἁπλῶς εἰσιν ἄκανθαι,\nὥσπερ ἀσφάραγος καὶ σκορπίος· οὐ γὰρ ἔχουσι\nφύλλον οὐδὲν παρὰ τὴν ἄκανθαν. τὰ δὲ φυλλάκανθα,\nκαθάπερ ἄκανος ἠρύγγιον κνῆκος· ταῦτα\nγὰρ καὶ τὰ τοιαῦτα ἐπὶ τῶν φύλλων ἔχει τὴν·\nἄκανθαν, δι᾿ ὃ καὶ φυλλάκανθα καλεῖται. τὰ δὲ\nκαὶ παρὰ τὴν ἄκανθαν ἕτερον ἔχει φύλλον, ὥσπερ\nἡ ὀνωνὶς καὶ ὁ τρίβολος καὶ ὁ φέως, ὃν δή τινες\nκαλοῦσι στοιβήν. ὁ δὲ τρίβολος καὶ περικαρπιάκανθός\nἐστιν· ἔχει γὰρ ἀκάνθας ἐν τῷ περικαρπίῳ,\nδι᾿ ὃ καὶ τοῦτο ἴδιον πρὸς ἅπαντα ὡς\nεἰπεῖν· ἐπεὶ πτορθάκανθά γε πολλὰ καὶ τῶν\nδένδρων καὶ τῶν θαμνωδῶν ἐστιν, οἷον ἀχρὰς ῥόα\nπαλίουρος βάτος ῥοδωνία κάππαρις. ἐν μὲν οὖν\nτοῖς ἀκανθικοῖς ταύτας ἄν τις ὡς εἰπεῖν τύπῳ\nλάβοι τάς διαφοράς.\nἘν δὲ τοῖς ἀνακάνθοις οὐκ ἔστιν οὕτως διαλαβεῖν\nτοῖς γένεσιν· ἡ γὰρ τῶν φύλλων ἀνωμαλία\nμεγέθει καὶ μικρότητι καὶ σχήμασιν ἄπειρος καὶ\nἀσαφής· ἀλλὰ δεῖ πειρᾶσθαι κατ᾿ ἄλλον τρόπον\nδιαιρεῖν. πλείω δέ ἐστι τὶ γένη τὰ τούτων καὶ\nδιαφορὰς ἔχοντα μεγάλας, οἷον κίσθος μήλωθρον\nἐρευθεδανὸν σπειραία κνέωρον ὀρίγανος θύμβρα\nσφάκος ἐλελίσφακος πράσιον κόνυζα μελισσόφυλλον\nἕτερα τοιαῦτα· πρὸς τούτοις ἔτι τὰ\nναρθηκώδη καὶ ἐννευρόκαυλα, καθάπερ μάραθον\nἱππομάραθον ναρθηκία νάρθηξ καὶ τὸ καλούμενον\nὑπό τινων μυοφόνον καὶ ὅσα ὅμοια τούτοις.\nἅπαντα γὰρ ἄν τις καὶ ταῦτα καὶ ὅλως εἴ τι\nναρθηκῶδές ἐστι τῆς φρυγανικῆς θείη φύσεως.\nII. Εἴδη δὲ καὶ διαφοραὶ καθ᾿ ἕκαστον τῶν\nεἰρημένων εἰσὶ τῶν μὲν φανερώτεραι τῶν δὲ\nἀφανέστεραι. καὶ γάρ κίσθου δύο γένη διαιροῦσι,\nτὸ μὲν ἄρρεν τὸ δὲ θῆλυ, τῷ τὸ μὲν μεῖζον καὶ\nσκληρότερον καὶ λιπαρώτερον εἶναι καὶ τὸ ἄνθος\nἐπιπορφυρίζον· ἄμφω δὲ ὅμοια τοῖς ἀγρίοις ῥόδοις,\nπλὴν ἐλάττω καὶ ἄοσμα.\nΔύο δὲ εἴδη καὶ τοῦ κνεώρου· ὁ μὲν γὰρ λευκὸς\nὁ δὲ μέλας. ἔχει δὲ ὁ μὲν λευκὸς τὸ φύλλον\n\n\n\n\n\n\n\n\nδερματῶδες πρόμηκες ὁμοιόσχημον τρόπον τινὰ\nτῇ ἐλάᾳ, ὁ δὲ μέλας οἷον ἡ μυρίκη σαρκῶδες·\nἐπίγειος δὲ μᾶλλον ὁ λευκός· ἔστι δὲ ὀσμώδης,\nὁ δὲ μέλας ἄοσμος. τὴν δὲ ῥίζαν τὴν εἰς βάθος\nἄμφω μεγάλην ἔχουσι καὶ τοὺς ἀκρεμόνας πολλοὺς\nκαὶ παχεῖς καὶ ξυλώδεις ἀπ᾿ αὐτῆς τῆς γῆς\nἢ μικρὸν ἄνω σχιζομένους, ξυλωδεστάτην δέ.\nγλίσχρον δὲ σφόδρα, δι᾿ ὃ καὶ χρῶνται πρὸς τὸ\nκαταδεῖν καὶ περιλαμβάνειν, ὥσπερ τῷ οἴκῳ.\nβλαστάνει δὲ καὶ ἀνθεῖ μετ᾿ ἰσημερίαν μετοπωρινὴν\nκαὶ ἀνθεῖ πολὺν χρόνον.\nΚαὶ τῆς ὀριγάνου δὲ ἡ μέλαινα ἄκαρπος ἡ δὲ\nλευκὴ κάρπιμος. καὶ θύμον τὸ μὲν λευκὸν τὸ δὲ\nμέλαν εὐανθὲς δὲ σφόδρα· περὶ τροπὰς γὰρ ἀνθεῖ\nθερινάς. ἀφ᾿ οὗ καὶ ἡ μέλιττα λαμβάνει τὸ μέλι,\nκαὶ τούτῳ φασὶν οἱ μελιττουργοὶ δῆλον εἶναι.\nπότερον εὐμελιτοῦσι ἢ οὔ· καλῶς γὰρ ἀπανθήσαντος\nεὐμελιτεῖν· βλάπτει δὲ καὶ ἀπόλλυσι\nτὴν ἄνθησιν ἐάν ὕδωρ ἐπιγένηται.\nΣπέρμα δὲ κάρπιμον ἡ μὲν θύμβρα καὶ ἔτι\nμᾶλλον ἡ ὀρίγανος ἔχει φανερόν, τοῦ θύμου δ᾿\nοὐκ ἔστι λαβεῖν, ἀλλ᾿ ἐν τῷ ἄνθει πως ἀναμέμικται·\nσπείρουσι γάρ τοῦτο καὶ ἀναβλαστάνει.\nζητοῦσι δὲ καὶ λαμβάνουσιν οἱ ἐξάγειν Ἀθήνῃσι\nβουλόμενοι τὸ γένος. ἴδιον δὲ ἔχει καὶ πρὸς\nταῦτα καὶ σχεδὸν πρὸς τὶ ἄλλα τὸ κατὰ τοὺς\nτόπους· οὐ γάρ φασι δύνασθαι φύεσθαι καὶ\n\n\n\n\n\n\nλαμβάνειν ὅπου μὴ ἀναπνοὴ διικνεῖται ἡ ἀπὸ τῆς\nθαλάττης· δι᾿ οὐδ᾿ ἐν Ἀρκαδίᾳ γίνεται· θύμβρα\nδὲ καὶ ὀρίγανος καὶ τὶ τοιαῦτα πολλὰ καὶ πολλαχοῦ.\nπαραπλήσιον οὖν τὸ συμβαῖνον τοῦτο\nκαὶ ἐπὶ τῆς ἐλάας· οὐδὲ γὰρ οὐδ᾿ ἐκείνη δοκεῖ\nτριακοσίων σταδίων ἀπὸ θαλάττης ἐπάνω\nφύεσθαι.\nΣφάκος δὲ καὶ ἐλελίσφακος διαφέρουσιν ὡσὰν\nτὸ μὲν ἥμερον τὸ δὲ ἄγριον· λειότερον γὰρ τὸ\nφύλλον τοῦ σφάκου καὶ ἔλαττον καὶ αὐχμηρότερον,\nτὸ δὲ τοῦ ἐλελισφάκου τραχύτερον.\nΔύο δὲ γένη καὶ τοῦ πρασίου· τὸ μὲν γὰρ ἔχει\nποῶδες τὸ φύλλον καὶ μᾶλλον ἐπικεχαραγμένον,\nἔτι δὲ τάς ἐντομὰς ἐνδήλους σφόδρα καὶ βαθείας,\nᾧ καὶ οἱ φαρμακοπῶλαι χρῶνται πρὸς ἔνια· τὸ\nδὲ ἕτερον στρογγυλότερον καὶ αὐχμῶδες σφόδρα,\nκαθάπερ τοῦ σφάκου, καὶ τὰς ἐντομὰς ἀμαυροτέρας\nἔχον καὶ ἐπικεχαραγμένον ἧττον.\nΚονύζης δὲ τὸ μὲν ἄρρεν τὸ δὲ θῆλυ. διαφορὰς\nδὲ ἔχει καθάπερ τὰ ἄλλα τὰ οὕτω διαιρούμενα·\nτὸ μὲν γὰρ θῆλυ λεπτοφυλλότερον καὶ\nξυνεστηκὸς μᾶλλον καὶ τὸ ὅλον ἔλαττον, τὸ\nδὲ ἄρρεν μεῖζόν τε καὶ παχυκαυλότερον καὶ\nπολυκλωνότερον καὶ τὸ φύλλον μεῖζον καὶ\nλιπαρώτερον ἔχον, ἔτι δὲ τὸ ἄνθος λαμπρότερον.\nκαρποφόρα δὲ ἄμφω· τὸ δὲ ὅλον ὀψιβλαστεῖ\nκαὶ ὀψιανθεῖ περὶ Ἀρκτοῦρον καὶ μετ᾿\n\n\n\n\nἈρκτοῦρον λαμβάνει. βαρεῖα δὲ ἡ ὀσμὴ τοῦ\nἄρρενος, ἡ δὲ τῆς θηλείας δριμυτέρα, δι᾿ ὃ καὶ\nπρὸς τὰ θηρία χρησίμη.\nΤαῦτα μὲν οὖν καὶ τὰ τοιαῦτα ὥσπερ διαφέροντα.\nπάλιν δὲ ἄλλα μονοειδῆ τυγχάνοντα\nκαὶ τῶν πρότερον εἰρημένων καὶ ἕτερα παρὰ ταῦτα·\nπλείω γάρ ἐστι.\nΤὸ δὲ ναρθηκῶδες, καὶ γὰρ καὶ τοῦτο τῶν\nφρυγανικῶν, πολλὰς περιείληφεν ἰδέας· ἐν οἷς\nπρῶτον ὑπὲρ τοῦ κοινοῦ πᾶσι λεκτέον, ὑπὲρ\nνάρθηκός τε καὶ ναρθηκίας, εἴτε τὸ αὐτὸ γένος\nἐστὶν ἀμφοῖν διαφέρον δὲ κατὰ μέγεθος, εἴτε\nκαὶ ἕτερον ὥσπερ τινές φασιν. ἡ δ᾿ οὖν φανερὰ.\nφύσις ἀμφοῖν ὁμοία πλὴν κατὰ τὸ μέγεθος· ὁ\nμὲν γὰρ νάρθηξ γίνεται μέγας σφόδρα ἡ δὲ\nναρθηκία μικρά. μονόκαυλα δ᾿ ἄμφω καὶ γονατώδη,\nἀφ᾿ ὧν τά τε φύλλα βλαστάνει καὶ καυλοί\nτινες μικροί·\nβλαστάνει δὲ παραλλὰξ τὰ φύλλα·\nλέγω δὲ παραλλὰξ ὅτι οὐκ ἐκ τοῦ αὐτοῦ μέρους\nτῶν γονάτων ἀλλ᾿ ἐναλλάξ· περιειληφότα δὲ τὸν\nκαυλὸν ἐπὶ πολύ, καθάπερ τὰ τοῦ καλάμου, πλὴν\nἀποκεκλιμένα ταῦτα μᾶλλον διὰ τὴν μαλακότητα\nκαὶ τὸ μέγεθος· μέγα γὰρ τὸ φύλλον καὶ\nμαλακὸν καὶ πολυσχιδές, ὥστε εἶναι σχεδὸν\nτριχῶδες· ἔχει δὲ μέγιστα τὰ κάτω πρὸς τὴν\nγῆν καὶ ἀεὶ κατὰ λόγον. ἄνθος δὲ μηλινοειδὲς\nἀμαυρόν, καρπὸν δὲ παρόμοιον τῷ ἀνήθῳ πλὴν\n\n\n\n\n\n\nμείζω. ἐξ ἄκρου δὲ σχίζεται καὶ ἔχει τινὰς οὐ\nμεγάλους καυλούς· ἐνταῦθα δὲ τό τε ἄνθος\nκαὶ ὁ καρπός. ἔχει δὲ καὶ ἄνθος καὶ καρπὸν\nκαὶ ἐν τοῖς παρακαυλίζουσι δι᾿ ὅλου, καθάπερ\nτὸ ἄνηθον. ἐπετειόκαυλον δέ, καὶ ἡ βλάστησις\nτοῦ ἦρος πρῶτον μὲν τῶν φύλλων ἔπειτα\nτοῦ καυλοῦ, καθάπερ τῶν ἄλλων. ῥίζαν δὲ ἔχει\nβαθεῖαν, ἔστι δὲ μονόρριζον. ὁ μὲν οὖν νάρθηξ\nτοιοῦτος.\nΤὸν δ᾿ ἄλλων τὰ μὲν ὁμοιότερα τούτῳ τὸν\nκαυλὸν ἔχει κοῖλον καθάπερ ὁ μανδραγόρας καὶ\nτὸ κώνειον καὶ ὁ ἐλλέβορος καὶ ὁ ἀνθέρικος· τὰ\nδ᾿ οἷον ἐννευρόκαυλα τυγχάνει, καθάπερ μάραθον.\nμυοφόνον τὰ ὅμοια τούτοις. ἴδιος δὲ ὁ καρπὸς τοῦ\nμανδραγόρου τῷ μέλας τε καὶ ῥαγώδης καὶ οἰνώδης\nεἶναι τῷ χυμῷ.\nIII. Μέγισται δὲ καὶ ἰδιώταται φύσεις ἥ τε\nτοῦ σιλφίου καὶ ἡ τοῦ παπύρου ἐν Ἀἰγύπτῳ·\nναρθηκώδη γὰρ καὶ ταῦτά ἐστιν· ὑπὲρ ὦν τοῦ\nμὲν παπύρου πρότερον εἴπομεν ἐν τοῖς ἐνύδροις,\nὑπὲρ θατέρου δὲ νῦν λεκτέον.\nΤὸ δὲ σίλφιον ἔχει ῥίζαν μὲν πολλὴν καὶ\nπαχεῖαν, τὸν δὲ καυλὸν ἡλίκον νάρθηξ, σχεδὸν\nδὲ καὶ τῷ πάχει παραπλήσιον, τὸ δὲ φύλλον, ὃ\nκαλοῦσι μάσπετον, ὅμοιον τῷ σελίνῳ· σπέρμα\n\n\n\n\n\n\nδ᾿ ἔχει πλατύ, οἷον φυλλῶδες, τὸ λεγόμενον φύλλον.\nἐπετειόκαυλον δ᾿ ἐστίν, ὥσπερ ὁ νάρθηξ.\nἄμα μὲν οὖν τῷ ἦρι τὸ μάσπετον τοῦτο ἀφίησιν, ὃ\nκαθαίρει τὰ πρόβατα καὶ παχύνει σφόδρα καὶ τὰ\nκρέα θαυμαστὰ ποιεῖ τῇ ἡδονῇ· μετὰ δὲ ταῦτα\nκαυλόν, ὃν ἐσθίεσθαι πάντα τρόπον ἑφθὸν\nὀπτόν, καθαίρειν δὲ καὶ τοῦτόν φασι τὰ σώματα\nτετταράκοντα ἡμέραις.\nὀπὸν δὲ διττὸν ἔχει, τὸν\nμὲν ἀπὸ τοῦ καυλοῦ τὸν δὲ ἀπὸ τῆς ῥίζης, δι᾿\nὃ καλοῦσι τὸν μὲν καυλίαν τὸν δὲ ῥιζίαν. ἡ δὲ\nῥίζα τὸν φλοιὸν ἔχει μέλανα, καὶ τοῦτον περιαιροῦσιν.\nἔστι δὲ ὥσπερ μέταλλα τῶν ῥιζοτομιῶν\nαὐτοῖς, ἐξ ὧν ὁπόσον ἂν δοκῇ συμφέρειν\nταμιευόμενοι πρὸς τὰς τομὰς καὶ τὸ προϋπάρχον\nτέμνουσιν· οὐκ ἔξεστι γὰρ οὕτε παρατέμνειν\nοὔτε πλεῖον τῶν τεταγμένων· καὶ γὰρ διαφθείρεται\nκαὶ σήπεται τὸ ἀργὸν ἐὰν χρονίζῃ. κατεργάζονται\nδὲ ἄγοντες εἰς τὸν Πειραιᾶ τόνδε τὸν\nτρόπον· ὅταν βάλωσι εἰς ἀγγεῖα καὶ ἄλευρα\nμίξωσι, σείουσι χρόνον συχνόν, ὅθεν καὶ τὸ\nχρῶμα λαμβάνει καὶ ἐργασθὲν ἄσηπτον ἤδη διαμένει.\nτὰ μὲν οὖν κατὰ τὴν ἐργασίαν καὶ τομὴν\nοὕτως ἔχει.\nΤόπον δὲ πολὺν ἐπέχει τῆς Λιβύης· πλείω\nγάρ φασιν ἢ τετρακισχίλια στάδια· πλεῖστα δὲ\nγίνεσθαι περὶ τὴν σύρτιν ἀπὸ τῶν Εὐεσπερίδων.\nἴδιον δὲ τὸ φεύγειν τὴν ἐργαζομένην καὶ ἀεὶ\nσυνεργαζομένης καὶ συνημερουμένης ἐξαναχωρεῖν,\n\n\n\n\n\n\nὡς οὐ δεομένου δῆλον ὅτι θεραπείας ἀλλ᾿ ὄντος\nἀγρίου. φασὶ δ᾿ οἱ Κυρηναῖοι φανῆναι τὸ σίλφιον\nἔτεσι πρότερον ἢ αὐτοὶ τὴν πόλιν ᾤκησαν\nἑπτά· οἰκοῦσι δὲ μάλιστα περὶ τριακόσια εἰς\nΣιμωνίδην ἄρχοντα Ἀθήνῃσιν.\nΟἱ μὲν οὖν οὕτω λέγουσιν. οἱ δὲ τοῦ σιλφίου\nτὴν ῥίζαν φασὶ γίνεσθαι πηχυαίαν ἢ μικρῷ μείζω.\nταύτην δὲ ἔχειν ἐπὶ τοῦ μέσου κεφαλήν, ὃ καὶ\nμετεωρότατον ἐστι καὶ σχεδὸν ὑπὲρ γῆς, καλεῖσθαι\nδὲ γάλα· ἐξ ἧς δὴ φύεσθαι μετὰ ταῦτα καὶ\nτὸν καυλόν, ἐκ δὲ τούτου μαγύδαριν τὸ καὶ\nκαλούμενον φύλλον· τοῦτο δ᾿ εἶναι σπέρμα· καὶ\nὅταν νότος λαμπρὸς πνεύσῃ μετὰ Κύνα διαρρίπτεσθαι,\nἐξ οὗ φύεσθαι τὸ σίλφιον. τῷ αὐτῷ δὲ\nἔτει τήν τε ῥίζαν γίνεσθαι καὶ τὸν καυλόν· οὐθὲν\nδὲ τοῦτο ἴδιον, καὶ γὰρ ἐπ᾿ ἄλλων, εἰ μὴ τοῦτο\nλέγουσιν ὅτι εὐθὺς φύεται μετὰ τὴν διάρριψιν.\nΚαὶ τοῦτο ἴδιον καὶ διάφορον τοῖς πρότερον, ὅτι\nφασὶ δεῖν ὀρύττειν ἐπέτειον· ἐὰν δὲ ἐαθῇ, φέρειν\nμὲν τὸ σπέρμα καὶ τὸν καυλόν, χείρω δὲ γίνεσθαι\nκαὶ ταῦτα καὶ τὴν ῥίζαν, ὀρυττομένας δὲ βελτίους\nγίνεσθαι διὰ τὸ μεταβάλλεσθαι τὴν γῆν. ἐναντίον\nδὲ τοῦτο τῷ φεύγειν τὴν ἐργάσιμον. ἐσθίεσθαι\nκαὶ τὰς ῥίζας προσφάτους κατατεμνομένας\nεἰς ὄξος. τὸ δὲ φύλλον τῇ χροιᾷ χρυσοειδὲς\n\n\n\n\n\n\n\nεἶναι.\nἐναντίον δὲ καὶ τὸ μὴ καθαίρεσθαι τὰ\nπρόβατα τὸ φύλλον ἐσθίοντα· φασὶ γὰρ καὶ τοῦ\nἦρος καὶ τοῦ χειμῶνος εἰς ὄρος ἀφιέναι, νέμεσθαι\nδὲ τοῦτό τε καὶ ἕτερον ὅμοιον ἀβροτόνῳ· θερμαντικὰ\nδ᾿ ἄμφω δοκεῖ εἶναι καὶ κάθαρσιν μὲν οὐ\nποιεῖν, ἀναξηραίνειν δὲ καὶ συμπέττειν· ἐὰν δέ τι\nνοσοῦν ἢ κακῶς ἔχον εἰσέλθῃ πρόβατον, ὑγιάζεσθαι\nταχέως ἢ ἀποθνήσκειν, ὡς δ᾿ ἐπὶ τὸ πολὺ\nσώζεσθαι μᾶλλον. ταῦτα μὲν ὁποτέρως ἔχει\nσκεπτέον.\nἩ δὲ καλουμένη μαγύδαρις ἕτερόν ἐστι τοῦ\nσιλφίου μανότερόν τε καὶ ἧττον δριμὺ καὶ τὸν\nὀπὸν οὐκ ἔχει· διάδηλος δέ ἐστι καὶ τῇ ὄψει τοῖς\nἐμπείροις. γίνεται δὲ περὶ Συρίαν καὶ οὐκ ἐν\nΚυρήνῃ· φασὶ δὲ καὶ ἐν τῷ Παρνασίῳ ὄρει\nπολλήν· ἔνιοι δὲ σίλφιον τοῦτο καλοῦσιν. εἰ δὲ\nφεύγει τὴν ἐργάσιμον ὥσπερ τὸ σίλφιον σκεπτέον,\nὡσαύτως δὲ καὶ εἴ τι ὅμοιον ἢ παραπλήσιον\nἔχει φύλλου τε πέρι καὶ καυλοῦ, καὶ εἰ ὅλως\nἀφίησί τι δάκρυον. τὴν μὲν οὖν ναρθηκώδη\nκαὶ ὅλως τὴν ἀκανθώδη φύσιν ἐν τοῖς τοιούτοις\nθεωρητέον.\nIV. Τῆς δ᾿ ἀκανθικῆς, ἑπόμενον γὰρ τοῦτο\nεἰπεῖν, ἐπειδὴ διήρηται τὸ μὲν ἀκανθῶδες ὅλως τὸ\nδὲ φυλλάκανθον, ὑπὲρ ἑκατέρου χώρις λεκτέον,\n\n\n\n\n\nκαὶ τρίτου δὴ περὶ τοῦ καὶ παρὰ τὴν ἄκανθαν\nἔχοντος φύλλον, ὥσπερ ὅ τε φέως καὶ ὁ τρίβολος.\nκαὶ ἡ κάππαρις ἴδιον ἔχει τὸ μὴ μόνον τὴν ἐκ·\nτῶν καυλῶν ἄκανθαν ἔχειν ἀλλὰ καὶ τὸ φύλλον.\nἐπακανθίζον. τῶν δὲ διῃρημένων εἰδῶν πλεῖστον\nμέν ἐστι τὸ φυλλάκανθον, ἐλάχιστον δὲ ὡς εἰπεῖν\nτὸ ἀκανθῶδες ὅλως. βραχὺ γάρ τι πάμπαν ἐστίν,\nὥσπερ ἐλέχθη, καὶ σχεδὸν οὐ ῥάδιον λαβεῖν παρά\nτε τὸν ἀσφάραγον καὶ τὸν σκορπίον.\nἈμφότερα δὲ ταῦτα ἀνθεῖ μετὰ ἰσημερίαν\nφθινοπωρινήν. ὁ μὲν σκορπίος ἐν τῷ σαρκώδει\nτῷ ἐποιδοῦντι τῷ ὑπὸ τὸ ἄκρον τῆς ἀκάνθης\nἔχων τὸ ἄνθος ἐξ ἀρχῆς μὲν λευκὸν ὕστερον δ᾿\nἐπιπορφυρίζον. ὁ δὲ ἀσφάραγος ἐκφύων παρὰ\nτὰς ἀκάνθας κορυνῶδες μικρόν, ἐκ τούτου δέ ἐστι\nτὸ ἄνθος μικρόν. ὁ δὲ σκορπίος μονόρριζον καὶ\nβαθύρριζον, ὁ δὲ ἀσφάραγος βαθύρριζόν τε εὖ\nμάλα καὶ πολύρριζον πυκναῖς ταῖς ῥίζαις, ὥστε\nτὸ ἄνω συνεχὲς εἶναι αὐτῶν, ἀφ᾿ οὗ καὶ αἱ\nβλαστήσεις αὐτῶν τῶν καυλῶν· ἀναβλαστάνει\nδὲ ὁ καυλὸς ἐκ τῆς ἀσφαραγιᾶς τοῦ ἦρος καὶ\nἐδώδιμός ἐστιν· εἶθ᾿ οὕτως ἀποτραχύνεται καὶ\nἐξακανθοῦται προιούσης τῆς ὥρας· ἡ δὲ ἄνθησις\nοὐκ ἐκ τούτου μόνον ἀλλὰ καὶ ἐκ τῶν πρότερον·\nοὐ γὰρ ἐπετειόκαυλόν ἐστι. τὰ μὲν οὖν ὅλως\nἀκανθώδη τοιαύτην τινὰ ἔχει φύσιν.\nΤῶν δὲ φυλλακάνθων τὸ πλεῖστον γένος ὡς\n\n\n\n\nἁπλῶς εἰπεῖν ἀκανῶδες τυγχάνει· λέγω δὲ τὸ\nἀκανῶδες, ὅτι τὸ κύημα καὶ ἐν ᾧ τὸ ἄνθος ἢ καὶ ὁ\nκαρπὸς ἄκανος ἢ ἀκανῶδες πάντων ἐστί. διαφορὰν\nδὲ ἔχει ἐν ἑαυτῷ καὶ μεγέθει καὶ σχήματι\nκαὶ χρώματι καὶ πλήθει καὶ ὀλιγότητι τῶν ἀκανθῶν\nκαὶ τῶν ἄλλων. ἔξω γὰρ ὀλίγων πάνυ,\nκαθάπερ τοῦ στρουθίου τε καὶ τοῦ σόγκου καὶ εἴ\nτινων ἑτέρων, τὰ λοιπὰ πάντα ὡς εἰπεῖν τοιαύτην\nἔχει τὴν φύσιν· ἐπεὶ καὶ ὁ σόγκος τήν γε φύσιν\nἀκανθώδη ἔχει, τὸ δὲ σπερματικὸν οὐχ ὅμοιον·\nἀλλὰ τά γε τοιαῦτα πάντα οἶον ἄκορνα λευκάκανθα\nχάλκειος κνῆκος πολυάκανθος ἀτρακτυλὶς\nὀνόπυξος ἰξίνη χαμαιλέων· πλὴν οὗτος οὐ φυλλάκανθος,\nσκόλυμος δέ, ὃς καὶ λειμωνία, φυλλ άκανθος·\nκαὶ τἆλλα, πλείω γάρ ἐστι. διαφέρουσι\nδ᾿ ἀλλήλων πρὸς τοῖς εἰρημένοις τῷ τὰ μὲν πολύκαυλα\nεἶναι καὶ ἀποφύσεις ἔχειν, ὥσπερ ὁ ἄκανος,\nτὰ δὲ μονόκαυλα καὶ μὴ ἔχειν, ὥσπερ ὁ κνῆκος,\nἔνια δ᾿ ἄνωθεν ἔχειν ἐξ ἄκρου, καθάπερ τὸ ῥύτρος.\nκαὶ τὰ μὲν εὐθὺς τοῖς πρώτοις ὑετοῖς βλαστάνειν\nτὰ δ᾿ ὕστερον, ἔνια δὲ καὶ τοῦ θέρους, ὥσπερ καὶ ἡ\nτετράλιξ ὑπό τινων καλουμένη καὶ ἡ ἰξίνη· καὶ\nἐπὶ τῶν ἀνθῶν ὁμοίως· ὀψιανθὴς γὰρ ὁ σκόλυμος\nκαὶ ἐπὶ πολὺν χρόνον.\nΔιαφοραὶ δὲ τῶν μὲν ἀκάνων οὐκ εἰσί, τῆς\nκνήκου δ᾿ εἰσίν· ἡ μὲν γὰρ ἀγρία ἡ δ᾿ ἥμερος.\nτῆς δ᾿ ἀγρίας δύο εἴδη, τὸ μὲν προσεμφερὲς σφόδρα\nτῷ ἡμέρῳ πλὴν εὐθυκαυλότερον, δι᾿ ὃ καὶ\nπηνίοις ἔνιαι τῶν ἀρχαίων ἐχρῶντο γυναικῶν.\nκαρπὸν δὲ ἔχει μέλανα καὶ μέγαν καὶ πικρόν. ἡ\nδ᾿ ἑτέρα δασεῖα καὶ τοὺς καυλοὺς ἔχει σογκώδεις,\nὥστε τρόπον τινὰ ἐπιγειόκαυλος γίνεται· διὰ γὰρ\nμαλακότητα τῶν καυλῶν κατακλίνεται πρὸς τὰς\nἀρούρας· καρπὸν δ᾿ ἔχει μικρὸν πώγωνος· σπερματώδεις\nπᾶσαι, πλὴν μειζόσι καὶ πυκνοτέροις\nαἱ ἄγριαι. ἴδιον δὲ ἔχει πρὸς τὰ ἄλλα ἄγρια· τὰ\nμὲν γὰρ σκληρότερα καὶ ἀκανθωδέστερα τῶν\nἡμέρων, αὕτη δὲ μαλακωτέρα καὶ λειοτέρα.\nἩ δ᾿ ἄκορνα προσεμφερὴς ὡς ἁπλῶς εἰπεῖν\nκατὰ τὴν πρόσοψιν τῇ κνήκῳ τῇ ἡμέρῳ. χρῶμα\nδ᾿ ἐπίξανθον ἔχει καὶ χυλὸν λιπαρόν. ἀτρακτυλὶς δέ τις καλεῖται καὶ λευκοτέρα τούτων· ἴδιον\nδὲ ἔχει τὸ περὶ τὸ φύλλον, ὅτι ἀφαιρούμενον καὶ\nτῇ σαρκὶ προσφερόμενον αἱματώδη ποιεῖ τὸν\nχυλόν, δι᾿ ὃ καὶ φόνον ἔνιοι καλοῦσι τὴν ἄκανθαν\nταύτην· ἔχει δὲ καὶ τὴν ὀσμὴν δεινὴν καὶ φονώδη·\nὀψὲ δὲ καὶ τελειοῖ τὸν καρπὸν πρὸς τὸ μετόπωρον.\n\n\n\n\n\n\n\n\nτὸ δ᾿ ὅλον ὡς ἀπλῶς εἰπεῖν ἅποσα ἡ\nἀκανικὴ φύσις ὀψίκαρπος. ἅπόντα δὲ ταῦτα\nφύεται καὶ ἀπὸ τοῦ σπέρματος καὶ ἀπὸ τῆς\nῥίζης, ὥστε βραχύν τινα γίνεσθαι τὸν ἀνὰ μέσον\nχρόνον τῆς ἐκφύσεως τε καὶ τῆς τοῦ σπέρματος\nτελειώσεως.\nΤοῦ σκολύμου δὲ οὐχ ὅτι τοῦτο μόνον ἴδιον, ὅτι\nτὴν ῥίζαν ἐδώδιμον ἔχει καὶ ἑφθὴν καὶ ὠμήν.\nἀλλὰ καὶ ὅτι τότε ἀρίστην ὅταν ἀνθῇ καὶ ὅτι\nσκληρυνομένη ἀφίησιν ὀπόν. ἴδιον δὲ καὶ τὸ τῆς\nἀνθήσεως· ἐπεὶ περὶ τροπάς.\nΣαρκώδης δὲ καὶ ἐδώδιμος ἡ τοῦ σόγκου· ἡ δὲ\nκύησις οὐκ ἀκανώδης ἀλλὰ προμήκης αὐτοῦ· καὶ\nτοῦτ᾿ ἴδιον μόνον ἔχει τῶν φυλλακάνθων ἀντεστραμμένως\nἢ ὁ χαμαιλέων· ὁ μὲν γὰρ ἀφυλλάκανθος\nὢν ἀκαιίζει. γηράσκον δὲ τὸ ἄνθος\nἐκπαπποῦται, καθάπερ τὸ τῆς ἀπάπης καὶ τὸ τῆς\nμυρίκης καὶ ὅσα παραπλήσια τούτοις. παρακολουθεῖ\nδὲ μέχρι τοῦ θέρους τὸ μὲν κυοῦν τὸ δὲ\nἀνθοῦν τὸ δὲ σπέρμα τίκτον, μικρὰν ἰκμάδα καὶ\nκέντρον ἔχον· ξηραινόμενον δὲ τὸ φύλλον διαχεῖται\nκαὶ οὐκέτι κεντεῖ.\nἩ ἰξίνη δὲ φύεται μὲν οὐ πολλαχοῦ, ῥιζόφυλλον\nδέ ἐστιν. ἀπὸ δὲ τῆς ῥίζης μέσης ὁ σπερματικὸς\nἄκανος ἐπιπέφυκεν, ὥσπερ μῆλον εὖ\n\n\n\n\n\n\n\n\nμάλα ἐπικεκρυμμένον ὑπὸ τῶν φύλλων· οὗτος\nδὲ ἐπὶ τοῦ ἄκρου φέρει τὸ δάκρυον εὔστομον,\nκαὶ τοῦτό ἐστιν ἡ ἀκανθικὴ μαστίχη. ταῦτα\nμὲν οὖν καὶ τὰ τοιαῦτα πανταχοῦ σχεδόν\nἐστιν.\nἩ δὲ κάκτος καλουμένη περὶ Σικελίαν μόνον,\nἐν τῇ Ἑλλάδι δὲ οὐκ ἔστιν. ἴδιον δὲ παρὰ\nτἆλλα τὸ φυτόν· ἀφίησι γὰρ εὐθὺς ἀπὸ τῆς\nῥίζης καυλοὺς ἐπιγείους, τὸ δὲ φύλλον ἔχει\nπλατὺ καὶ ἀκανθῶδες· καλοῦσι δὲ τοὺς καυλοὺς\nτούτους κάκτους· ἐδώδιμοι δέ εἰσι περιλεπόμενοι\nμικρὸν ἐπίπικροι, καὶ θησαυρίζουσιν αὐτοὺς ἐν\nἅλμῃ.\nἝτερον δὲ καυλὸν ὀρθὸν ἀφίησιν, ὃν καλοῦσι\nπτέρνικα· γίνεται δὲ καὶ οὗτος ἐδώδιμος πλὴν\nἀθησαύριστος. τὸ δὲ περικάρπιον, ἐν ᾧ τὸ\nσπέρμα, τὴν μὲν μορφὴν ἀκανῶδες, ἀφαιρεθέντων\nδὲ τῶν παππωδῶν σπερμάτων ἐδώδιμον\nκαὶ τοῦτο καὶ ἐμφερὲς τῷ τοῦ φοίνικος ἐγκεφάλῳ·\nκαλοῦσι δὲ αὐτὸ σκαλίαν. τὰ μὲν\nοὖν φυλλάκανθα σκεπτέον ἐν τοιαύταις\nδιαφοραῖς.\nV. Τὰ δὲ καὶ παρὰ τὴν ἄκανθαν ἔχοντα\nφύλλον, οἶον τὰ τοιαῦτα φέως ὄνωνις παντάδουσα\nτρίβολος ἱππόφεως μυάκανθος τε\nσφόδρα καὶ τὸ φύλλον ἔχει σαρκῶδες· πολυσχιδὲς\n\n\n\n\n\n\nδὲ καὶ πολύρριζον, οὐ μὴν κατὰ βάθους\nγε τὰς ῥίζας ἔχον. βλαστάνει δὲ ἅμα Πλειάδι\nκαὶ τοῖς πρώτοις ἀρότοις καὶ ἀφίησι τότε τὸ\nφύλλον· οὐ γάρ ἐστιν ἐπέτειον ἀλλὰ\nχρονιώτερον.\nΤὸ δὲ τῆς καππάριος ἴδιον, ὥσπερ ἐλέχθη,\nπαρὰ ταῦτα· καὶ γὰρ τὸ φύλλον ἐπακανθίζον\nἔχει καὶ τὸν καυλόν, οὐχ ὥσπερ ὁ φέως καὶ\nἱππόφεως ἀνάκανθα τοῖς φύλλοις· μονόρριζον\nδὲ καὶ ἐπίγειον καὶ χαμαίκαυλον· βλαστάνει\nδὲ καὶ ἀνθεῖ τοῦ θέρους καὶ διαμένει τὸ φύλλον\nχλωρὸν ἄχρι Πλειάδος. χαίρει δὲ ὑφάμμοις.\nκαὶ λεπτογείοις χωρίοις· λέγεται δὲ ὡς ἐν τοῖς\nἐργασίμοις οὐ θέλει φύεσθαι, καὶ ταῦτα περὶ τὰ\nἄστη καὶ ἐν εὐγείοις τόποις φυομένη καὶ οὐχ\nὥσπερ σίλφιον ἐν ὀρεινοῖς· τοῦτο μὲν ??οὖν?? οὐ\nπάντως ἀληθές.\nὉ δὲ τρίβολος ἴδιον ἔχει, διότι περικαρπιάκανθός\nἐστι. δύο δ᾿ αὐτοῦ γένη· τὸ μὲν γὰρ\nἔχει φύλλον ἐρεβινθῶδες, ἕτερος δὲ φυλλάκανθος·\nἐπίγειοι δὲ ἄμφω καὶ πολλαχῆ σχιζόμενοι· ὀψιβλαστὴς\nδὲ μᾶλλον ὁ φυλλάκανθος καὶ φύεται\nπερὶ τὰς αὐλάς. τὸ δὲ σπέρμα τοῦ μὲν πρωΐου\nσησαμῶδες, τοῦ δὲ ὀψίου στρογγύλον ἐπίμελαν\nἐν λοβῷ. καὶ τὰ μὲν οὖν παρὰ τὰ φύλλα καὶ\nἄκανθαν ἔχοντα σχεδὸν ἐν τούτοις.\nἩ δ᾿ ὄνωνίς ἐστι πτορθάκανθον· ἐπέτειον δὲ\nτὸ φύλλον ἔχει πηγανῶδες παραπεφυκὸς παρ᾿\n\n\n\n\n\n\nὅλον τὸν καυλόν, ὥστε καθάπερ στεφάνου τὴν\nὅλην εἶναι μορφήν, διαλαμβανομένων ἐπαλλήλων·\nκολοβοανθὴς δὲ καὶ ἐλλοβόκαρπος ἀδιαφράκτως·\nφύεται δ᾿ ἐν τῇ γλίσχρᾳ καὶ γανώδει\nκαὶ μάλιστα ἐν τῇ σπορίμῳ καὶ γεωργουμένῃ.\nδ᾿ ὃ καὶ πολέμιον τοῖς γεωργοῖς· καὶ ἔστι\nδυσώλεθρος· ὅταν γὰρ λάβῃ χώρας βάθος, ὠθεῖται\nκάτω εὐθὺς καὶ καθ᾿ ἕκαστον ἔτος ἀποφύσεις\nἀφεμένη εἰς τὰ πλάγια πάλιν εἰς τὸ ἕτερον\nὠθεῖται κάτω· σπαστέα μὲν οὖν ὅλη· τοῦτο\nδὲ βραχείσης γίνεται τῆς γῆς καὶ ἀπόλλυται\nῥᾷον· ἐὰν δὲ καὶ μικρὸν ἀπολειφθῇ, ἀπὸ τούτου\nπάλιν βλαστάνει· ἄρχεται δὲ τῆς βλαστήσεως\nθέρους τελειοῦται δὲ μετοπώρου. τὰ μὲν οὖν\nἄγρια τῶν φρυγανικῶν ἐκ τούτων θεωρείσθω.\nVI. Τὰ δὲ ἥμερα βραχεῖάν τινα ἔχει θεωρίαν.\nἅπερ ἐν τοῖς στεφανωματικοῖς ἐστι.\nΤὰ δὲ καθ᾿ ὅλου πειρατέον περὶ στεφανωμάτων\nεἰπεῖν, ὅπως ἅπαν περιληφθῇ τὸ γένος. ἡ γὰρ\nστεφανωματικὴ φύσις ἰδίαν τινὰ ἔχει τάξιν,\nἐπιμιγνυμένη δὲ τὰ μὲν τοῖς φρυγανικοῖς τὰ δὲ\nτοῖς ποιώδεσι· δι᾿ ὃ κἀκεῖνα συμπεριληπτέον\nἐπιμιμνησκομένους ὡς ἂν ᾖ ὁ καιρός, ἀρξαμένους\nπρῶτον ἀπὸ τῶν φρυγανικῶν.\nδιχῆ δὲ ἡ τούτων\n\n\n\n\n\nδιαίρεσις ἡ κατὰ τὴν χρείαν. τῶν μὲν γὰρ τὸ\nἄνθος μόνον χρήσιμον· καὶ τούτων τὸ μὲν εὔοσμον,\nὥσπερ ἴον, τὸ δ᾿ ἄνοσμον, ὥσπερ διόσανθος φλόξ.\nτῶν δὲ καὶ οἱ κλῶνες καὶ τὰ φύλλα καὶ ὅλως\nἡ πᾶσα φύσις εὔοσμος, οἶον ἑρπύλλου ἑλενίου\nσισυμβρίου τῶν ἄλλων. ἄμφω δὲ φρυγανικά.\nκἀκείνων τῶν ἀνθικῶν πολλῶν ἡ φύσις φρυγανώδης,\nἡ μὲν ἐπέτειος οὖσα μόνον, ἡ δὲ πολυχρονιωτέρα,\nπλὴν ἰωνίας τῆς μελαίνης· αὕτη\nγὰρ ἄκλων ὅλως ἀλλὰ προσριζόφυλλος καὶ ἀείφυλλος,\nὡς δέ τινές φασι καὶ δυναμένη δι᾿ ὅλου\nφέρειν τὸ ἄνθος, ἐὰν τρόπῳ τινὶ θεραπεύηται.\nτοῦτο μὲν ἴδιον ἂν ἔχοι.\nΤῶν δὲ ἄλλων μᾶλλον δὲ τῶν πάντων αἱ μὲν\nὅλαι μορφαὶ σχεδὸν πᾶσι φανεραί· εἰ δέ τινας\nἄλλας ἰδιότητας ἔχουσι, ταύτας λεκτέον, οἶον εἰ\nτὰ μὲν ἀπλᾶ δοκεῖ τοῖς εἴδεσιν εἶναι τὰ δὲ ἔχειν\nδιαφοράς.\nἉπλᾶ μὲν οὖν τὰ ξυλώδη, καθάπερ ἕρπυλλος\nσισύμβριον ἑλένιον· πλὴν εἰ τὰ μὲν ἄγρια τὰ δὲ\nἥμερα καὶ τὰ μὲν εὔοσμα τὰ δὲ ἀοσμότερά ἐστι·\nτούτων δὲ καὶ αἱ θεραπεῖαι καὶ αἱ χῶραι διάφοροι\nκαὶ οἱ ἀέρες. ἔνια δὲ καὶ τῶν ἀνθῶν, οἶον\nτὸ μέλαν ἴον· οὐ γὰρ ἔχειν δοκεῖ τοῦτο διαφορὰν\n\n\n\n\n\n\nὥσπερ τὸ λευκόν· ἐμφανὴς γὰρ ἡ τούτων χροιὰν\nδιαλλάττουσα, καὶ ἔτι δὴ μᾶλλον ἡ τῶν κρίνων,\nεἴπερ δή, καθάπερ φασίν, ἔνια καὶ πορφυρᾶ ἐστι.\nΤῶν δὲ ῥόδων πολλαὶ διαφοραὶ πλήθει τε\nφύλλων καὶ ὀλιγότητι καὶ τραχύτητι καὶ λειότητι\nκαὶ εὐχροίᾳ καὶ εὐοσμίᾳ. τὰ μὲν γὰρ πλεῖστα\nπεντάφυλλα, τὰ δὲ δωδεκάφυλλα καὶ εἰκοσίφυλλα,\nτὰ δ᾿ ἔτι πολλῷ πλεῖον ὑπεραίροντα τούτων· ἔνια\nγὰρ εἶναί φασιν ἃ καὶ καλοῦσιν ἑκατοντάφυλλα·\nπλεῖστα δὲ τὰ τοιαῦτά ἐστι περὶ Φιλίππους·\nοὗτοι γὰρ λαμβάνοντες ἐκ τοῦ Παγγαίου φυτεύουσιν·\nἐκεῖ γὰρ γίνεται πολλά· σμικρὰ δὲ σφόδρα\nτὰ ἐντὸς φύλλα· ἡ γὰρ ἔκφυσις αὐτῶν οὕτως\nὥστε εἶναι τὰ μὲν ἐκτὸς τὰ δ᾿ ἐντός· οὐκ εὔοσμα\nδὲ οὐδὲ μεγάλα τοῖς μεγέθεσιν. ἐν δὲ τοῖς μεγάλοις\nεὐώδη μᾶλλον ὧν τραχὺ τὸ κάτω.\nτὸ δὲ\nὅλον, ὥσπερ ἐλέχθη, καὶ ἡ εὔχροια καὶ ἡ εὐοσμία\nπαρὰ τοὺς τόπους ἐστίν· ἐπεὶ καὶ τὰ ἐν γῇ τῇ\nαὐτῇ γινόμενα ποιεῖ τινα παραλλαγὴν εὐοσμίας\nκαὶ ἀοσμίας. εὐοσμότατα δὲ τὰ ἐν Κυρήνῃ, δι᾿\nὃ καὶ τὸ μύρον ἥδιστον. ἁπλῶς δὲ καὶ τῶν ἴων\nκαὶ τῶν ἄλλων ἀνθῶν ἄκρατοι μάλιστα ἐκεῖθι\n\n\n\n\n\n\n\nαἱ ὀσμαί, διαφερόντως δὲ τοῦ κρόκου· πλεῖστον\nγὰρ οὗτος δοκεῖ παραλλάττειν.\nφύεται μὲν οὖν\nἡ ῥοδωνία καὶ ἐκ τοῦ σπέρματος· ἔχει δὲ ὑπὸ τὸ\nἄνθος ἐν τῷ μήλῳ κνηκῶδες ἢ ἀκανῶδες, ἔχον δέ\nτινα χνοῦν ὥστε ἐγγὺς εἶναι τῶν παππωδῶν\nσπερμάτων· οὐ μὴν ἀλλὰ διὰ τὸ βραδέως παραγίνεσθαι\nκατακόπτοντες, ὡς ἐλέχθη, τὸν καυλὸν\nφυτεύουσιν. ἐπικαιομένη δὲ καὶ ἐπιτεμνομένη\nβέλτιον φέρει τὸ ἄνθος· ἐωμένη γάρ ἐξαύξεται\nκαὶ ἀπολοχμοῦται. δεῖ δὲ καὶ μεταφυτεύειν\nπολλάκις· καὶ γὰρ οὕτω φασὶ κάλλιον γίνεσθαι\nτὸ ῥόδον. αἱ δ᾿ ἄγριαι τραχύτεραι καὶ ταῖς\nῥάβδοις καὶ τοῖς φύλλοις, ἔτι δὲ ἄνθος ἀχρούστερον\nἔχουσι καὶ ἔλαττον.\nΤὸ δὲ ἴον τὸ μέλαν τοῦ λευκοῦ διαφέρει κατά\nτε ἄλλα καὶ κατ᾿ αὐτὴν τὴν ἰωνίαν, ὅτι πλατύφυλλός\nτε καὶ ἐγγειόφυλλος καὶ σαρκόφυλλός\nἐστι, πολλὴν ἔχουσα ῥίζαν.\nΤὰ δὲ κρίνα τῇ μὲν χροιᾷ τὴν εἰρημένην ἔχει\nδιαφοράν. μονόκαυλα δέ ἐστιν ὡς ἐπὶ πᾶν,\nδικαυλεῖ δὲ σπανίως· τάχα δὲ τοῦτο χώρας καὶ\nἀέρος διαφορᾶς. καθ᾿ ἕκαστον δὲ καυλὸν ὁτὲ μὲν\nἓν κρίνον ὁτὲ δὲ πλείω γίνεται· βλαστάνει γὰρ\nτὸ ἄκρον· σπανιώτερα δὲ ταῦτα· ῥίζαν δὲ ἔχει\nπολλὴν σαρκώδη καὶ στρογγύλην· ὁ δὲ καρπὸς\n\n\n\n\n\n\nἀφαιρούμενος ἐκβλαστάνει καὶ ἀποδίδωσι τὸ\nκρίνον πλὴν ἔλαττον. ποιεῖ δέ τινα καὶ δακρυώδη\nσυρροήν, ἣν καὶ φυτεύουσιν, ὥσπερ εἴπομεν.\nὉ δὲ νάρκισσος ἢ τὸ λείριον, οἱ μὲν γὰρ τοῦτο\nοἱ δ᾿ ἐκεῖνο καλοῦσι, τὸ μὲν ἐπὶ τῇ γῇ φύλλον\nἀσφοδελῶδες ἔχει, πλατύτερον δὲ πολύ, καθάπερ\nἡ κρινωνία, τὸν δὲ καυλὸν ἄφυλλον μὲν ποώδη\nδὲ καὶ ἐξ ἄκρου τὸ ἄνθος, καὶ ἐν ὑμένι τινὶ\nκαθάπερ ἐν ἀγγείῳ καρπὸν μέγαν εὖ μάλα καὶ\nμέλανα τῇ χροιᾷ σχήματι δὲ προμήκη. οὗτος δ᾿\nἐκπίπτων ποιεῖ βλάστησιν αὐτόματον· οὐ μὴν\nἀλλὰ καὶ συλλέγοντες πηγνύουσι καὶ τὴν ῥίζαν\nφυτεύουσιν. ἔχει ῥίζαν σαρκώδη στρογγύλην\nμεγάλην. ὄψιον δὲ σφόδρα· μετὰ γὰρ Ἀρκτοῦρον\nἡ ἄνθησις καὶ περὶ ἰσημερίαν.\nὉ δὲ κρόκος ποώδης μὲν τῇ φύσει, καθάπερ καὶ\nταῦτα, πλὴν φύλλῳ στενῷ, σχεδὸν γὰρ ὥσπερ\nτριχόφυλλόν ἐστιν· ὀψιανθὲς δὲ σφόδρα καὶ\nὀψιβλαστὲς ἢ πρωιανθές, ὁποτέρως τις λαμβάνοι\nτὴν ὥραν· Πλειάδα γὰρ ἀνθεῖ καὶ ὀλίγας\nἡμέρας· εὐθὺς δ᾿ ἅμα τῷ φύλλῳ καὶ τὸ ἄνθος\nὠθεῖ· δοκεῖ δὲ καὶ πρότερον· ῥίζα δὲ πολλὴ καὶ\nσαρκώδης, καὶ τὸ ὅλον εὔζωον· φιλεῖ δὲ καὶ\nπατεῖσθαι καὶ γίνεται καλλίων κατατριβομένης\n\n\n\n\n\nπάτῳ τῆς ῥίζης· δι᾿ ὃ καὶ παρὰ τὰς ὁδοὺς καὶ ἐν\nτοῖς κροτητοῖς κάλλιστος. ἡ δὲ φυτεία ἀπὸ\nῥίζης.\nΤαῦτα μὲν οὖν οὕτω γεννᾶται. τὶ δ᾿ ἄλλα\nἄνθη τὰ προειρημένα πάντα σπείρεται, οἷον\nἰωνία διόσανθος ἴφυον φλὸξ ἡμεροκαλλές· καὶ\nγὰρ αὐτὰ καὶ αἱ ῥίζαι ξυλώδεις· σπείρεται δὲ\nκαὶ ἡ οἰνάνθη· καὶ γὰρ καὶ τοῦτο ἀνθῶδες. τὰ\nμὲν οὖν ἀνθικὰ σχεδὸν ἐν τούτοις καὶ τοῖς ὁμοίοις\nληπτέον.\nVII. Τὰ δὲ ἕτερα πάντα μὲν ἀνθεῖ καὶ σπερμοφορεῖ,\nδοκεῖ δὲ οὐ πάντα διὰ τὸ μὴ φανερὸν\nεἶναί τινων τὸν καρπόν· ἐπεὶ καὶ τὸ ἄνθος\nἐνίων ἀμαυρόν· ἀλλ᾿ ὅτι βραδέως καὶ χαλεπωτέρως\nπαραγίνεται, τῇ φυτείᾳ χρῶνται μᾶλλον,\nὥσπερ ἐλέχθη καὶ κατ᾿ ἀρχάς.\nκαίτοι διατείνονται\nτινες ὡς οὐκ ἐχόντων καρπόν· οἵ τε\nπεπειρᾶσθαι φάσκοντες καὶ τούτων εἰσίν, αὐτοὶ\nγὰρ ξηρᾶναι πολλάκις καὶ ἀποτρίψαι καὶ σπεῖραι,\nκαὶ οὐδεπώποτε βλαστεῖν οὔτε ἕρπυλλον οὔτε\nἑλένιον οὔτε σισύμβριον οὔτε μίνθαν· πεπειρᾶσθαι\nγὰρ καὶ ταύτης. ἀλλ᾿ ὅμως ἐκεῖνο ἀληθέστερον,\nἥ τε τῶν ἀγρίων φύσις ἐπιμαρτυρεῖ· καὶ γὰρ\nἕρπυλλός ἐστιν ἄγριος, ὃν κομίζοντες ἐκ τῶν\nὀρῶν φυτεύουσι καὶ ἐν Σικυῶνι καὶ Ἀθήνῃσιν ἐκ\nτοῦ Ὑμηττοῦ· παρ᾿ ἄλλοις δὲ ὅλως ὄρη πλήρη\nκαὶ λόφοι, καθάπερ ἐν τῇ Θρᾴκῃ· καὶ σισύμβριον\n\n\n\n\n\n\nδὲ καὶ τἆλλα δριμυτέραν ἔχοντα τὴν ὀσμήν·\nἕρπυλλος δ᾿ ἐνίοτε καὶ παντελῶς θυμώδης· ἃ\nδῆλον ὅτι ταύτην τὴν γένεσιν λαμβάνει.\nἈβρότονον δὲ μᾶλλον ἀπὸ σπέρματος βλαστάνει\nἢ ἀπὸ ῥίζης καὶ παρασπάδος· χαλεπῶς δὲ\nκαὶ ἀπὸ σπέρματος· προμοσχευόμενον ἐν\nὀστράκοις, ὥσπερ οἱ Ἀδώνιδος κῆποι, τοῦ θέρους·\nδύσριγον γὰρ σφόδρα καὶ ὅλως ἐπίκηρον καὶ ὅποι\nὁ ἥλιος σφόδρα λάμπε· ἐμβιῶσαν δὲ καὶ αὐξηθὲν.\nμέγα καὶ ἰσχυρὸν καὶ δενδρῶδες ὥσπερ τὸ πήγανον,\nπλὴν ξυλωδέστερον πολὺ τοῦτο καὶ ξηρότερον\nκαὶ αὐχμωδέσ τερον.\nὉ δὲ ἀμάρακος ἀμφοτέρως φύεται, καὶ ἀπὸ\nπαρασπάδος καὶ ἀπὸ σπέρματος· πολύσπερμον\nδέ, καὶ τὸ σπέρμα εὔοσμον ὀσμῇ μαλακωτέρᾳ·\nδύναται δὲ καὶ μεταφυτεύεσθαι. πολύσπερμον δὲ\nκαὶ τὸ ἀβρότονον καὶ οὐκ ἄοσμον. τοῦτο δὲ ῥίζας\nμὲν ἔχει ὀρθὰς καὶ κατὰ βάθους. ἔστι γὰρ ὥσπερ\nμονόρριζον τῇ παχείᾳ τὰς δ᾿ ἄλλας ἀπ᾿\nαὐτῆς· ὁ δ᾿ ἀμάρακος καὶ ὁ ἕρπυλλος καὶ τὸ\nσισύμβριον καὶ τὸ ἑλένιον ἐπιπολαίους καὶ\nπολυσχιδεῖς καὶ ταρρώδεις· ξνλώδεις δὲ πᾶσαι.\nπολὺ δὲ μᾶλλον ἡ τοῦ ἀβροτόνου καὶ διὰ τὸ\nμέγεθος καὶ τῇ ξηρότητι.\nΤοῦ δὲ ἑρπύλλου ἴδιος ἡ αὔξησις ἡ τῶν βλαστῶν·\nδύναται γὰρ ἐφ᾿ ὁσονοῦν προϊέναι κατὰ\nμῆκος χάρακα λαβὼν ἢ πρὸς αἱμασιὰν φυτευθεὶς\nἢ κάτω καθιέμενος· εὐαυξέστατος δὲ εἰς\nφρέαρ. εἴδη δὲ τοῦ μὲν ἡμέρου λαβεῖν οὐκ\nἔστι, καθάπερ ἐλέχθη. τοῦ δὲ ἀγρίου φασὶν\nεἶναι. τοῦ γὰρ ἐν τοῖς ὄρεσιν τὸν μὲν θυμβρώδη\nτινὰ καὶ δριμύτατον τὸν δ᾿ εὔοσμον εἶναι καὶ\nμαλακώτερον.\nὭρα δὲ τῆς φυτείας πλείστων μετόπωρον, ἐν\nᾧ σπεύδουσιν ὡς πρῶτα φυτεύειν· οὐ μὴν ἀλλ᾿\nἔνια καὶ τοῦ ἦρος φυτεύουσιν. ἅπαντα φιλόσκια\nκαὶ φίλυδρα καὶ φιλόκοπρα μάλιστα· αὐχμὸν δὲ\nδέχεται καὶ ὅλως ὀλιγοϋδρότατος ὁ ἕρπυλλος.\nκόπρῳ δὲ χαίρει, μάλιστα δὲ καὶ τῇ τῶν λοφούρων·\nφασὶ δὲ καὶ μεταφυτεύειν δεῖν πολλάκις·\nκαλλίω γάρ. τὸ δὲ σισύμβριον, ὥσπερ ἐλέχθη, καὶ\nἐξίσταται μὴ μεταφυτευόμενον.\nVIII. Τῶν δ᾿ ἀνθῶν τὸ μὲν πρῶτον ἐκφαίνεται\nτὸ λευκόϊον, ὅπου μὲν ὁ ἀὴρ μαλακώτερος εὐθὺς\nτοῦ χειμῶνος, ὅπου δὲ σκληρότερος ὕστερον,\nἐνιαχοῦ τοῦ ἦρος. ἅμα δὲ τῷ ἴῳ ἢ μικρόν τι\nὕστερον καὶ τὸ φλόγινον καλούμενον τὸ ἄγριον·\n\n\n\n\n\nταῦτα γὰρ ὧν οἱ στεφανήπλοκοι χρῶνται πολὺ\nἐκτρέχει τῶν ἄλλων. μετὰ δὲ ταῦτα ὁ νάρκισσος\nκαὶ τὸ λείριον, καὶ τῶν ἀγρίων ἀωεμώνης\nγένος τὸ καλούμενον ὄρειον, καὶ τὸ τοῦ\nβολβοῦ κώδυον· ἐμπλέκουσι γὰρ ἔνιοι καὶ τοῦτο\nεἰς τοὺς στεφάνους. ἐπὶ δὲ τούτοις ἡ οἰνάνθη\nκαὶ τὸ μέλαν ἴον καὶ τῶν ἀγρίων ὅ τε ἐλειόχρυσος\nκαὶ τῆς ἀνεμώνης ἡ λειμωνία καλουμένη\nκαὶ τὸ ξίφιον καὶ ὑάκινθος καὶ σχεδὸν\nὅσοις ἄλλοις χρῶνται τῶν ὀρείων.\nτὸ δὲ ῥόδον\nὑστερεῖ τούτων καὶ τελευταῖον μὲν φαίνεται,\nπρῶτον δ᾿ ἀπολείπει τῶν ἐαρινῶν· ὀλιγοχρονία\nγὰρ ἡ ἄνθησις. ὀλιγοχρόνια δὲ καὶ τῶν ἀγρίων\nτὰ λοιπὰ πλὴν τῆς ὑακίνθου καὶ τῆς ἀγρίας\nκαὶ τῆς σπαρτῆς· αὕτη δὲ διαμένει καὶ τὸ λευκὸν\nἴον καὶ ἔτι πλείω τὸ φλόγινον· τὸ δὲ δὴ μέλαν ἴον,\nὥσπερ εἴρηται, δι᾿ ἐνιαυτοῦ θεραπείας τυγχάνον.\nὡσαύτως δὲ καὶ ἡ οἰνάνθη, καὶ γὰρ τοῦτο ἀνθικὸν\nμὲν ποῶδες δὲ τὴν φύσιν, ἐάν τις ἀποκνίζῃ\nκαὶ ἀφαιρῇ τὸ ἄνθος καὶ μὴ ἐᾷ σπερματοῦσθαι\nκαὶ ἔτι τόπον εὔειλον ἔχῃ· τὸ δὲ ἄνθος βοτρυῶδες\nκαὶ λευκὸν καθάπερ τῶν ἀγρίων ταῦτα μὲν\nοὖν ὥσπερ ἐαρινὰ φαίνεται.\nΤὰ δὲ θερινὰ μᾶλλον ἥ τε λυχνὶς καὶ τὸ\nδιόσανθος καὶ τὸ κρίνον καὶ τὸ ἴφυον καὶ ὁ\n\n\n\n\n\n\nἀμάρακος ὁ Φρύγιος· ἔτι δὲ ὁ πόθος καλούμενος·\nοὗτος δ᾿ ἐστὶ διττός, ὁ μὲν ἔχων τὸ ἄνθος ὅμοιον\nτῇ ὑακίνθῳ, ὁ δὲ ἕτερος ἄχρους λευκός, ᾧ χρῶνται\nπερὶ τοὺς τάφους· καὶ χρονιώτερος οὗτος.\nἀνθεῖ δὲ καὶ ἡ ἶρις τοῦ θέρους καὶ τὸ στρουθίον\nκαλούμενον· τῇ μὲν ὄψει καλὸν τὸ ἄνθος ἄοσμον\nδέ. μετοπώρου δὲ τὸ λείριον τὸ ἕτερον καὶ ὁ\nκρόκος, ὅ τε ὀρεινὸς ἄοσμος καὶ ὁ ἥμερος· εὐθὺς\nγὰρ ἀνθοῦσι τοῖς πρώτοις ὕδασι. χρῶνται δὲ καὶ\nτῶν ἀγρίων τῷ τῆς ὀξυακάνθου καρπῷ καὶ τῷ\nἄνθει τῷ τῆς μίλακος.\nΚαὶ ταῖς μὲν ὥραις οὕτως ἑκάστων ἡ γένεσις.\nὡς δὲ ἁπλῶς εἰπεῖν οὐδεὶς διαλείπεται χρόνος\nοὐδ᾿ ἔστιν ἀνανθής, ἀλλὰ καὶ ὁ χειμὼν ἔχει καίπερ\nἄγονος δοκῶν εἶναι διὰ τὴν κατάψυξιν τῶν\nμετοπωρινῶν μεταλαμβανόντων, ἐὰν δὲ δὴ καὶ\nμαλακὸς ᾖ, πολλῷ μᾶλλον. ἁπλῶς γὰρ πάντ᾿ ἢ\nτὰ πολλὰ καὶ ἐπεκτείνεται τῆς οἰκείας ὥρας, καὶ\nἐὰν ὁ τόπος εὔειλος ᾖ μᾶλλον· δι᾿ ὃ καὶ συνέχεια\nγίνεται. χρόνοι μὲν οὖν οὗτοι καὶ ὧραι κατὰ\nτὰς γενέσεις.\nΒίος δὲ ἰωνίας μὲν τῆς λευκῆς ἔτη μάλιστα\nτρία· γηράσκουσα δὲ ἐλαττοῦται καὶ ἴα λευκότερα\nφέρει. ῥοδωνίας δὲ πέντε τὰ πρὸς τὴν\nἀκμὴν μὴ ἐπικαομένης· χείρω δὲ καὶ ταύτης τὰ\nῥόδα γηρασκούσης. πρὸς εὐοσμίαν δὲ καὶ ῥόδων\nκαὶ ἴων καὶ τῶν ἄλλων ἀνθῶν μέγιστον ὁ τόπος\n\n\n\n\n\n\nσυμβάλλεται καὶ ὁ ἀὴρ πρὸς ἕκαστον οἰκεῖος·\nἐν Αἰγύπτῳ γὰρ τὶ μὲν ἄλλα πάντ᾿ ἄοσμα καὶ\nἄνθη καὶ ἀρώματα, αἱ δὲ μυρρίναι θαυμασταὶ\nτῇ εὐοσμίᾳ. προτερεῖν δέ φασι τῶν ἐνταῦθα καὶ\nῥόδα καὶ ἴα καὶ τὰ ἄλλα ἄνθη καὶ διμήνῳ, καὶ\nδιαμένειν πλείω τῶν παῤ ἡμῖν ἢ οὐκ ἐλάττω\nχρόνον ταῦτα.\nΔοκεῖ δὲ πολὺ πρὸς εὐοσμίαν διαφέρειν, ὥσπερ\nἐλέχθη, καὶ ὁ ἐνιαυτὸς τοῖος ἢ τοῖος γενόμενος,\nοὐ μόνον ἐπομβρίαις καὶ αὐχμοῖς ἀλλὰ καὶ τῷ\nκατὰ καιρὸν γίνεσθαι καὶ ὕδατα καὶ πνεύματα\nκαὶ ἁπλῶς τὰς τοῦ ἀέρος μεταβολάς. τὰ δὲ ἐν\nτοῖς ὄρεσιν ὡς ἁπλῶς εἰπεῖν καὶ ῥόδα καὶ ἴα καὶ τὰ\nἄλλα μὲν ἀνθεῖν τῇ δὲ ὀσμῇ πολλὰ\nχείρω γίνεσθαι. καὶ περὶ μὲν τῶν στεφανωματικῶν\nκαὶ ἁπλῶς τῶν φρυγανικῶν σχεδὸν ἐν\nτούτοις καὶ τοῖς ὁμοίοις ἐστὶν ἡ ἱστορία.\nΙ. Ἑπόμενον δὲ τοῖς εἰρημένοις περὶ τῶν ποιωδῶν\nεἰπεῖν· τοῦτο γάρ ἐστι λοιπὸν τῶν ἐξ ἀρχῆς\nδιαιρεθέντων γενῶν, ἐν ᾧ συμπεριλαμβανονταί\nπως τὸ λαχανηρὸν καὶ τὸ σιτῶδες. καὶ πρῶτον\nπερὶ τοῦ λαχανώδους λεκτέον ἀρξαμένους ἀπὸ\nτῶν ἡμέρων, ἐπεὶ γνώριμα μᾶλλον τυγχάνει τῶν\nἀγρίων.\nΕἰσὶ δὴ τρεῖς ἄροτοι πάντων τῶν κηπευομένων,\nἐν οἷς ἕκαστα σπείρουσι διαιροῦντες ταῖς ὥραις.\nεἷς μὲν οὖν ὁ χειμερινός, ἄλλος δὲ ὁ θερινός,\nτρίτος δὲ ὁ μεταξὺ τούτων μεθ᾿ ἡλίου τροπὰς\nχειμερινάς.\nκαλοῦσι δ᾿ οὕτως οὐ πρὸς τὴν\nσπορὰν βλέποντες ἀλλὰ πρὸς τὴν γένεσιν καὶ\nτὴν χρείαν ἑκάστου· ἐπεὶ ἥ γε σπορὰ σχεδὸν\nἐν τοῖς ἐναντίοις γίνεται. τοῦ χειμερινοῦ μὲν\nγὰρ ἀρχὴ μετὰ τροπὰς θερινὰς τοῦ Μεταγειτνιῶνος\nμηνός, ἐν ᾧ σπείρουσι ῥάφανον ῥαφανίδα\nγογγυλίδα καὶ τὰ καλούμενα ἐπίσπορα· ταῦτα\nδ᾿ ἐστὶ τεύτλιον θριδακίνη εὔζωμον λάπαθον\nνᾶπυ κορίαννον ἄνηθον κάρδαμον· καλοῦσι δὲ\n\n\n\nκαὶ πρῶτον τοῦτον τῶν ἀρότων. τοῦ δὲ δευτέρου\nπάλιν μεθ᾿ ἡλίου τροπὰς τοῦ Γαμηλιῶνος\nμηνός, ἐν ᾧ σπείρουσι καὶ πηγνύουσι πράσον\nσέλινον γήθυον ἀδράφαξυν. τοῦ τρίτου δέ, ὃν\nκαλοῦσι θερινόν, τοῦ Μουνυχιῶνος· ἐν τούτῳ\nδὲ σπείρεται σίκυος κολοκύντη βλίτον ὤκιμον\nἀνδράχνη θύμβρον. ποιοῦνται δὲ πλείους ἀρότους\nτῶν ὁμοίων καθ᾿ ἑκάστην ὥραν, οἷον ῥαφανίδος\nὠκίμου τῶν ἄλλων. πᾶσι δὲ σπείρεται τοῖς\nἀρότοις τὰ ἐπίσπορα.\nΔιαφύεται δ᾿ οὐκ ἐν ἴσοις πάντα χρόνοις, ἀλλὰ\nτὰ μὲν θᾶττον τὰ δὲ βραδύτερον ὅσα δυσφυῆ.\nτάχιστα μὲν οὖν ὤκιμον καὶ βλίτον καὶ εὔζωμον\nκαὶ τῶν χειμερινῶν ῥαφανίς· τριταῖα γὰρ\nὡς εἰπεῖν. θριδακίναι δὲ τεταρταῖαι ἢ πεμπταῖαι.\nσίκυος δὲ καὶ κολοκύντη περὶ τὰς πέντε\nἢ ἕξ, οἱ δέ φασιν ἑπτά· πρότερον δὲ καὶ θᾶττον\nὁ σίκυος. ἀνδράχνη δ᾿ ἐν πλείοσι τούτων. ἄνηθον\nδὲ τεταρταῖον. κάρδαμον δὲ καὶ νᾶπυ πεμπταῖα.\nτευτλίον δὲ θέρους μὲν ἑκταῖον χειμῶνος\nδὲ δεκαταῖον. ἀδράφαξυς δὲ ὀγδοαία. ῥάφανος\nδὲ δεκαταία. πράσον δὲ καὶ γήθυον οὐκ ἐν\nἴσοις, ἀλλὰ τὸ μὲν ἐννεακαιδεκαταῖον ἐνιαχοῦ\nδὲ εἰκοσταῖον, γήθυον δὲ δεκαταῖον ἢ δωδεκαταῖον.\nκορίαννον δὲ δυσφυές· οὐδὲ γὰρ ἐθέλει\nβλαστάνειν τὸ νέον ἐὰν μὴ βρεχθῇ. θύμβρα δὲ\nκαὶ ὀρίγανος ἐν πλείοσιν ἢ τριάκοντα. δυσφυέστατον\nδὲ πάντων τὸ σέλινον· τεσσαρακοσταῖον\nγάρ φασιν οἱ τὰ συντομώτερα λέγοντες,\n\n\n\n\nοἱ δὲ πεντηκοσταῖον, καὶ τοῦτο κατὰ πάντας\nτοὺς ἀρότους· ἐπισπείρουσι γάρ τινες ἐπὶ πᾶσιν.\nὍλως δὲ ὅσα κατὰ πλείους ὥρας σπείρεται,\nταῦτ᾿ οὐδὲν θᾶττον τέλεια γίνεται τοῦ θέρους.\nκαὶ θαυμαστὸν εἰ καὶ μηθὲν ἡ ὥρα συμβάλλεται\nκαὶ ὁ ἀὴρ πρὸς τὸ θᾶττον, ἐὰν δὲ μοχθηρὰ καὶ\nψυχρὰ καὶ τῷ ἀέρι περισκεπὴς βραδύτερον· ἐπεὶ\nκαὶ χειμώνων ἢ εὐδιῶν ἐπιγινομένων τοῖς ἀρότοις\nὁτὲ μὲν βραδύτερον ὁτὲ δὲ θάττον ἡ βλάστησις·\nδιαφέρει δὲ ταῦτα κατὰ τοὺς ἀρότους ἑκάστων·\nπρωϊαίτατον γὰρ ἐν τοῖς εὐείλοις καὶ εὐκρᾶσιν.\nὩς γὰρ ἁπλῶς εἰπεῖν ἐν πλείοσι δεῖ τὰς αἰτίας\nὑπολαβεῖν τῶν τοιούτων, ἔν τε τοῖς σπέρμασιν\nαὐτοῖς καὶ ἐν τῇ χώρᾳ καὶ τῷ ἀέρι καὶ ταῖς ὥραις\nαἷς ἕκαστα σπείρουσι καὶ χειμώνων καὶ εὐδιῶν.\nἀλλὰ τοῦτο μὲν σκεπτέον, ἐφ᾿ ὧν τε παραλλάττουσιν\nοἱ χρόνοι καὶ ἐφ᾿ ὧν οὔ· καὶ γὰρ τὴν\nῥαφανίδα φασί τινες τριταίαν καὶ θέρους καὶ\nχειμῶνος, τὸ δὲ τεύτλιον, ὥσπερ εἴρηται, παραλλάττει\nκατὰ τὰς ὥρας. χρόνοι δ᾿ οὖν οὗτοι τῆς\nβλαστήσεως εἰσι καὶ λέγονται καθ᾿ ἕκαστον.\nΔιαφέρει δὲ πρὸς τὸ θᾶττον καὶ βραδύτερον\nκαὶ ἡ τῶν σπερμάτων παλαιότης. τὰ μὲν γὰρ\nἀπὸ νέων παραγίνεται θᾶττον, οἷον πράσον γήθυον\n\n\n\n\n\nσίκυος κολοκύντη· ἔνιοι δὲ καὶ προβρέχουσι τὸν\nσίκυον πρὸς τὸ θᾶττον ἢ ἐν γάλακτι ἢ ἐν ὕδατι.\nτὰ δ᾿ ἀπὸ παλαιῶν, οἷον σέλινον τεύτλιον κάρδαμον\nθύμβρα κορίαννον ὀρίγανον· εἴπερ μὴ\nαὐτὰ ἀπὸ τοῦ νέου, καθάπερ εἴπομεν.\nἴδιον δέ φασιν ἐπὶ τοῦ τευτλίου συμβαίνειν· οὐ\nγὰρ διαφύεσθαι πᾶν εὐθὺς ἀλλ᾿ ὕστερον πολλῷ.\nτὸ δὲ καὶ τῷ ἐχομένῳ ἔτει καὶ τῷ τρίτῳ, δι᾿ ὃ καὶ\nἐκ πολλοῦ σπέρματος ὀλίγον βλαστάνειν.\nἝκαστον δὲ τῶν σπερμάτων, ἐὰν ἁδρυνθέντα\nἀποπέσῃ, διαμένει πρὸς τὴν ὥραν τὴν ἑαυτοῦ καὶ\nοὐ πρότερον ἐκβλαστάνει· καὶ κατὰ λόγον ἐστί·\nκαὶ γὰρ ἐπὶ τῶν ἀγρίων ὁρῶμεν συμβαῖνον, ἐὰν\nμὴ φθαρῇ. αἱ δὲ τελειώσεις τῶν καρπῶν ἁπάντων\nγίνονται τοῦ θέρους, πρότερον δὲ καὶ θᾶττον\nὡς ἁπλῶς εἰπεῖν τῶν πρότερον σπαρέντων. διαφέρει\nδὲ καὶ ἡ ὥρα· τὰ γὰρ ἐν ταῖς θερμημερίαις\nσπαρέντα θᾶττον ἐκκαυλεῖ καὶ ἐκσπερματοῦται,\nκαθάπερ ῥαφανὶς γογγυλίς. ἔνια δὲ οὐκ ἐνιαύσια\nφέρει τὸν καρπὸν ἀλλὰ δίενα, καθάπερ σέλινον\nπράσον γήθυον, ἃ καὶ διαμένει χρόνον πλείονα\nκαὶ οὐκ ἔστιν ἐπέτεια· τὰ γὰρ πολλὰ τούτων ἅμα\nτῇ τελειώσει τῶν σπερμάτων αὐαίνεται.\nΠάντα δὲ ὡς εἰπεῖν ὅσα ἐκκαυλεῖ καὶ τελειοῖ\nτὸν καρπὸν ἀποτελειοῦται κατὰ τὸ σχῆμα τοῦ\nπαραβλαστήσεις ἐκ τῶν καυλῶν ἔχειν ἀκρεμονικάς,\nπλὴν ὅσα μονόκαυλα, καθάπερ πράσον\nκαὶ γήθυον καὶ κρόμυον καὶ σκόροδον.\nΦίλυδρα δὲ καὶ φιλόκοπρα πάντα, μᾶλλον δὲ\n\n\n\n\nτὰ ἀσθενέστερα καὶ πλείονος ἐπιμελείας δεόμενα,\nτὰ δὲ καὶ τροφῆς.\nII. Φύεται δὲ πάντα ἀπὸ τοῦ σπέρματος, ἔνια\nδὲ καὶ ἀπὸ παρασπάδος καὶ κλωνὸς καὶ ῥίζης.\nἀπὸ μὲν παρασπάδος ἡ ῥάφανος· δεῖ γάρ τι καὶ\nῥιζῶδες προσλαβεῖν. ἀπὸ δὲ τῶν βλαστῶν πήγανον\nὀρίγανος ὤκιμον· ἀποφυτεύουσι γὰρ καὶ\nτοῦτο ὅταν σπιθαμιαῖον ἢ μεῖζον γένηται τεμόντες\nεἰς τὸ ἥμισυ. ἀπὸ ῥίζης δὲ σκόροδον καὶ κρόμυον\nκαὶ βολβὸς καὶ ἄρον καὶ ἁπλῶς τὰ τοιαῦτα τῶν\nκεφαλορρίζων. φύεται δὲ καὶ εἴ τινων αἱ ῥίζαι\nδιαμένουσιν ἐπὶ πλείονα χρόνον ἐπετειοκαύλων\nὄντων. ὅτι δὲ ἀπὸ σπέρματος πάντα βλαστάνει\nφανερόν· καὶ γὰρ τὸ πήγανον, ὅπερ οὔ φασί τινες.\nἀλλὰ βραδέως, δι᾿ ὃ καὶ ἀποφυτεύουσιν.\nὍσα δὲ ἀπὸ ῥίζης φύεται, τούτων ἡ μὲν ῥίζα\nχρόνιος αὐτὰ δὲ ἐπετειόκαυλα, δι᾿ ὃ καὶ παραβλαστάνουσιν\nαἱ ῥίζαι τῶν τοιούτων καὶ γίνονται\nπλείους οὐ μόνον ἐν τοῖς ἡμέροις καὶ κηπευομένοις\nἀλλὰ καὶ ἐν τοῖς ἀγρίοις, ὥσπερ εἴπομεν,\nοἷον βολβοῖς γηθύοις σκίλλαις καὶ τοῖς ἄλλοις.\nπαραβλαστάνει δ᾿ ἔνια καὶ τῶν μὴ κεφαλορρίζων\nχρονιωτέρων δέ, οἷον σέλινον καὶ τεύτλιον· ἀφιᾶσι\nγὰρ ῥίζας ἀφ᾿ ὧν φύονται φύλλα καὶ καυλοί.\n\n\n\n\n\nπαραβλαστάνει δὲ καὶ γήθυον καὶ πράσον καὶ\nπαραφύει κάτωθεν οἷον βολβώδη τινα κεφαλήν,\nἐξ ἧς ἡ βλάστησις γίνεται τῶν φύλλων, αὐανθέντος\nδὲ τοῦ καυλοῦ καὶ τοῦ σπέρματος ἀφαιρεθέντος·\nἀλλὰ διὰ τὸ μὴ χρησίμας εἶναι τὰς\nτούτων κεφαλὶς οὐ συλλέγουσιν εἰς ξηρασίαν, δι᾿\nὃ καὶ οὐ φυτεύουσι.\nτάχα δὲ ταῦτα καὶ ὁμογενῆ\nκαὶ σύνεγγύς πως τῇ τοῦ κρομύου φύσει, δι᾿ ὃ\nκαὶ οὐ θαυμαστόν. ἀλλ᾿ ὁμοίως καὶ ἐπὶ πάντων\nκαὶ ἡμέρων καὶ ἀγρίων, ὅσα χρονιώτερα μέν\nἐστιν ἐπετειόκαυλα δέ, τούτων καὶ αἱ ῥίζαι ἐπιβλαστάνουσιν,\nὥσπερ καὶ ἐπὶ τῶν φρυγανικῶν\nκαὶ τῶν θαμνωδῶν· ἀλλ᾿ ἐπὶ τῶν κρομύων καὶ\nσκορόδων καὶ βολβῶν καὶ ὥσπερ ἀριθμός τις\nγίνεται τούτων. ἡ δὴ γένεσις, ὥσπερ εἴρηται.\nτριχῶς ἐστιν, ἀπὸ σπέρματος μὲν πάντων, ἀπὸ δὲ\nκαυλοῦ καὶ ῥίζης τῶν εἰρημένων.\nΤῶν δὲ καυλῶν κολουσθέντων πάντα μὲν ὡς\nεἰπεῖν βλαστάνει πλὴν τῶν ἀποκαύλων, ἐμφανέστατα\nδ᾿ ὥσπερ καὶ εἰς χρείαν ὤκιμον θρῖδαξ\nῥάφανος. καὶ τῆς μὲν θρίδακος ἡδίους φασὶ τοὺς\nπαλιμβλαστεῖς εἶναι καυλούς· τὸν γὰρ πρῶτον\nὀπώδη καὶ πικρὸν εἶναι ὡς ἄπεπτον· οἱ δὲ τὸ\nἐναντίον ὀπωδεστέρους τούτους ἀλλ᾿ ἕως ἂν ὦσιν\nἁπαλοὶ φαίνεσθαι γλυκυτέρους. ἀλλ᾿ ἐπὶ τῆς\n\n\n\n\n\n\n\n\n\nῥαφάνου τοῦτο ὁμολογούμενον, ὡς εἰ πάλιν βλαστήσειεν\nἡδίων ἀφαιρεθέντων γε τῶν φύλλων πρὸ\nτοῦ διακαυλίσαι.\nΔιαμένουσι δὲ αἱ ῥίζαι πλειόνων, ἀλλ᾿ αἱ μὲν\nβλαστάνουσι πάλιν αἱ δὲ οὔ. ῥαφανὶς γοῦν καὶ\nγογγυλὶς διαμένουσι γῆς ἐπιβληθείσης ἄχρι\nθέρους καὶ αὔξησιν λαμβάνουσιν, ὅπερ ποιοῦσί\nτινες ἐξεπίτηδες τῶν κηπουρῶν· οὐ βλαστάνουσι\nδὲ οὐδ᾿ ἀφιᾶσι φύλλον οὐδ᾿ εἴ τις ἀφέλοι τὴν\nἐπισεσαγμένην γῆν. ἰδεῖν δὲ τοῦτο καὶ ἐπὶ τῶν\nἄλλων ἐστί. τὶ δὲ πλεῖστα τῶν λαχάνων μονόρριζα\nτῇ παχείᾳ κατὰ βάθους ῥίζῃ· καὶ γὰρ ὅσα\nπαραφύει τὰς ἰσοπαχεῖς ταύτας, ὥσπερ σέλινον\nκαὶ τεύτλιον, ἀπὸ τῆς μέσης πως ἡ παράφυσίς\nἐστι καὶ οὐκ εὐθὺς ἀπὸ τῆς ἀρχῆς ἡ σχίσις· ἐκ\nδὲ ταύτης τῆς μιᾶς ἀπήρτηνται αἱ ἀποφυάδες αἱ\nμικραὶ καὶ τῆς ῥαφανίδος καὶ τῆς γογγυλίδος.\nκαὶ αὗται μὲν δὴ πᾶσι φανεραὶ διὰ τὴν χρείαν.\nἩ δὲ τοῦ τευτλίου μία μὲν μακρὰ καὶ παχεῖα\nκαὶ ὀρθή, καθάπερ ἡ τῶν ῥαφανίδων, ἀποφύσεις δὲ\nἔχει παχείας ὁτὲ μὲν δύο ὁτὲ δὲ καὶ τρεῖς ὁτὲ δὲ\nκαὶ μίαν, τὰς δὲ μικρὰς ἐκ τούτων. σαρκώδης\nδὲ ἡ ῥίζα καὶ τῇ γεύσει γλυκεῖα καὶ ἡδεῖα, δι᾿ ὃ\nκαὶ ὠμὴν ἐσθίουσί τινες· ὁ δὲ φλοιὸς οὐ παχὺς\nοὐδὲ ἀφαιρετός, ὥσπερ ὁ τῶν ῥαφανίδων, ἀλλὰ\nμᾶλλον οἷος ὁ τῶν ἱπποσελίνων. ὡσαύτως δὲ\nκαὶ ἡ τῆς ἀδραφάξυος μία μὲν εἰς βάθος ἐκ\nταύτης δὲ ἄλλαι.\nΜονορριζότατον δὲ τούτων πάντων τὸ λάπαθον·\nοὐ γὰρ ἔχει παχείας ἀποφύσεις ἀλλὰ\nτὰς λεπτάς· βαθυρριζότατον δὲ πάντων, ἔχει γάρ\nμείζω τριῶν ἡμιποδίων· τὸ δ᾿ ἄγριον βραχυτέραν.\nπολύκαυλον δὲ καὶ πολύκλαδον καὶ ἡ ὅλη μορφὴ\nτελειωθεῖσα παραπλησία τῇ τοῦ τευτλίου· πολυχρονιώτερον\nδὲ καὶ τοῦ ἀγρίου καὶ ὅλως δὲ\nπάντων τῶν λαχάνων ὡς εἰπεῖν· διαμένει γὰρ\nὁποσονοῦν χρόνον ὥς φασιν. ἔχει δὲ σαρκώδη\nτὴν ῥίζαν καὶ ἔνικμον, δι᾿ ὃ καὶ ἐξαιρεθεῖσα ζῇ\nπολὺν χρόνον.\nΤὸ δ᾿ ὤκιμον μίαν μὲν τὴν παχεῖαν τὴν κατὰ\nβάθους τὰς δ᾿ ἄλλας τὰς ἐκ πλαγίου λεπτὰς\nἐπιεικῶς εὐμήκεις.\nἜνια δ᾿ οὐκ ἔχει τὴν μίαν τὴν ὀρθήν, οἷον τὸ\nβλίτον, ἀλλ᾿ εὐθὺ πολλὰς ἐξ ἄκρου καὶ εὐπαχεῖς\nκαὶ μακροτέρας τῆς ἀδραφάξυος.\nΤῶν δὲ ῥιζῶν ξυλωδέσταται πασῶν αἱ τοῦ\nὠκίμου, καθάπερ καὶ ὁ καυλός. ἡ γὰρ τοῦ βλίτου\nκαὶ τῆς ἀδραφάξυος καὶ τῶν τοιούτων ἧττον\nξυλώδης. εἰσὶ γὰρ ὡς ἁπλῶς εἰπεῖν πασῶν αἱ\nμὲν σαρκώδεις αἱ δὲ ξυλώδεις. , οἷον ἡ\nτοῦ τευτλίου καὶ τοῦ σελίνου καὶ ἱπποσελίνου καὶ\nλαπάθου καὶ ῥαφανίδος καὶ γογγυλίδος καὶ πάντων\nμάλιστα τῶν κεφαλοβαρῶν· οὐδὲ γὰρ ἀναξηραινόμεναι\nσκληρύνονται τελείως. ξυλώδεις δέ,\n\n\n\n\n\nὥσπερ αἱ τοῦ ὠκίμου καὶ βλίτου καὶ ἀδραφάξυος\nκαὶ εὐζώμου καὶ ἀνήθου καὶ λαπάθου καὶ\nκοριάννου καὶ ἁπλῶς τῶν νευροκαύλων· ἔχει γὰρ\nδὴ καὶ τὸ ἄνηθον καὶ τὸ κορίαννον ὄντα μονόρριζα\nξυλώδη τε τὴν ῥίζαν καὶ οὐ μακρὰν οὐδὲ τὰς\nλεπτὰς ἀποφυάδας ἔχουσαν πολλάς· πολύκαυλα\nδὲ ἄμφω καὶ πολύοζα, δι᾿ ὃ καὶ οὐ κατὰ λόγον\nοὐδενὶ τούτων τὸ ἄνω πρὸς τὸ κάτω.\nΒραχύρριζα δὲ ταῦτά ἐστιν, οἷον θρῖδαξ ἀνδράχνη,\nτῇ ὀρθῇ καὶ ταῖς εἰς τὰ πλάγια. ἡ δὲ\nθρῖδαξ, ὥσπερ οὐκ ἔχει τὰς τοιαύτας ἀποφύσεις\nἀλλὰ μόνον τὰς λεπτάς, καὶ μάλιστα δὴ μονόρριζον\nὡς εἰπεῖν. ἁπλῶς δὴ πάντα τὰ θερινὰ\nβραχύρριζα· καὶ γὰρ ὁ σίκυος καὶ ἡ κολοκύντη\nκαὶ ἡ σικύα καὶ διὰ τὴν ὥραν καὶ ἴσως ἔτι μᾶλλον\nδιὰ τὴν φύσιν, ἥπερ συνηκολούθηκε τῇ ὥρᾳ. ἡ δὲ\nμεταφυτευομένη θρῖδαξ βραχυτέραν ἔχει τὴν\nῥίζαν τῆς σπαρείσης· παραβλαστάνει γὰρ ἐκ τῶν\nπλαγίων μᾶλλον· βραχυτέραν δὲ καὶ ἡ ἀγρία τῆς\nἡμέρου, καὶ ἐκ τῶν ἄνωθεν πολυκαυλοτερα.\nIII. Ἀνθεῖ δὲ τῶν μὲν ἄλλων ἕκαστον ἀθρόον,\nτὸ δὲ ὤκιμον κατὰ μέρος, τὰ κάτω πρῶτον εἶτ᾿\nὅταν ταῦτα ἀπανθήσῃ τὰ ἄνω, δι᾿ ὃ καὶ πολυχρόνιον\n\n\n\n\n\n\nἐν τῷ ἀνθεῖν, καθάπερ κύαμος καὶ τῆς\nπόας τὸ ἡλιοτρόπιον καλούμενον καὶ ἄλλα δὲ τῶν\nἀγρίων. ἀνθεῖ δὲ καὶ ὁ σίκυος πολὺν χρόνον·\nκαὶ γὰρ ἐπιβλαστάνειν τούτῳ γε συμβαίνει. τὰ\nδὲ ἄνθη τῶν μὲν ἔκλευκα τῶν δὲ μηλινοειδῆ τῶν\nδὲ μικρὸν ἐπιπορφυρίζοντα, εὔχρουν δ᾿ οὐθέν.\nΤὰ δὲ σπέρματα διαφέρει καὶ τοῖς σχήμασι·\nτὰ μὲν γὰρ πλεῖστα στρογγύλα τὰ δὲ προμήκη\nτὰ δ᾿ αὖ πλατέα καὶ φυλλώδη, καθάπερ τὰ τῆς\nἀδραφάξυος· ὅμοιον γὰρ τῷ τοῦ σιλφίου· τὰ δὲ\nστενὰ καὶ γραμμώδη, καθάπερ τοῦ κυμίνου. καὶ\nτοῖς χρώμασιν ὁμοίως, τὰ μὲν μέλανα τὰ δὲ\nξυλώδη τὰ δὲ λευκότερα. πάντα δὴ ἐλλοβοσπέρματα\nἢ γυμνοσπέρματα ἢ ἐμφλοιοσπέρματα\nἢ παπποσπέρματα· ῥαφανὶς μὲν γὰρ καὶ νᾶπυ\nκαὶ γογγυλὶς ἐλλοβοσπέρματα, κορίαννον δὲ καὶ\nμάραθον καὶ ἄνηθον καὶ κύμινον γυμνοσπέρματα,\nβλίτον δὲ καὶ τεύτλιον καὶ ἀδράφαξυς καὶ\nὤκιμον ἐμφλοιοσπέρματα, θριδακίνη δὲ\nπαπποσπέρματον.\nΠάντα δὲ πολύκαρπα καὶ πολυβλαστῆ, πολυκαρπότατον\nδὲ τὸ κύμινον. ἴδιον δὲ καὶ ὃ λέγουσι\nκατὰ τούτου· φασὶ γὰρ δεῖν καταρᾶσθαί τε καὶ\nβλασφημεῖν σπείροντας, εἰ μέλλει καλὸν ἔσεσθαι\nκαὶ πολύ.\nΔυσξήραντα δὲ πάντα μὲν ὡς εἰπεῖν πλὴν τοῦ\nκυμίνου, οὐχ ὡς ὁ σῖτος· οὗτος γὰρ κἂν ἅπαξ\n\n\n\n\n\nἀδρυνθῇ ταχὺ ξηραίνεται καὶ ἀποπίπτει· δυσξηραντότερα\nδὲ τὰ ἐμφλοιοσπέρματα καὶ τούτων\nμάλιστα τὸ ὤκιμον. ἅπαντα δὲ ξηρανθέντα\nπολυκαρπότερα γίνεται, δι᾿ ὃ καὶ προαφαιροῦντες\nαὐτὰ ξηραίνουσιν. ἅπόντα δὲ πολύχοα\nκαὶ πολυσπέρματα, πολυκαρπότατον δὲ τὸ\nὤκιμον.\nἜστι δὲ τὰ μὲν ἀκρόκαρπα, καθάπερ ὤκιμον\nπράσον κρόμυον· τὰ δὲ πλαγιόκαρπα μᾶλλον,\nοἷον ῥαφανὶς γογγυλὶς καὶ τὰ τοιαῦτα· τὰ δ᾿\nἀμφοτέρως, οἷον βλίτον ἀδράφαξυς· ἀμφότερα\nγὰρ ταῦτα καὶ ἐκ τοῦ πλαγίου, καὶ τό γε βλίτον\nεὐθὺς παῤ ἕκαστον ὄζον προσκαθήμενον ἔχει τὸ\nσπέρμα βοτρυῶδες. τὰ δ᾿ ἐκ παλαιοτέρων σπερμάτων\nθᾶττον ἐκκαυλεῖ, τάχιστα δὲ τὰ ἐκ τῶν\nἀκμαζόντων· ἔστι γάρ τις ἀκμὴ καὶ τούτων. ἀνὰ\nλόγον δὲ καὶ τὸ κάλλος ἀκολουθεῖ τῶν ἐὰν\nτὰ ἄλλα τὴν αὐτὴν ἔχωσι θεραπείαν.\nΔοκεῖ δὲ καὶ εἰς τὸ αὐτὸ ἀθρόα θεμένων καλλίω\nγίνεσθαι καὶ βλαστάνειν· οὕτω γὰρ τὸ τοῦ\nπράσου καὶ τὸ τοῦ σελίνου τιθέασιν ἀποδήσαντες\nεἰς ὀθόνιον καὶ γίνονται μεγάλα.\nΣυμβάλλεται δέ τι καὶ ὁ τόπος πρὸς αὔξησιν·\nκελεύουσι γοῦν, ὅταν τις μεταφυτεύῃ τὰ σέλινα,\nπάτταλον κατακρούειν ἡλίκον ἂν βούληται ποιεῖν\nτὸ σέλινον· τιθέναι δὲ καὶ ἐν ὀθονίῳ πάτταλον\nκατακρούσαντα καὶ πλήσαντα κόπρου καὶ γῆς.\nἜνια δὲ καὶ τοῖς σχήμασιν ἐξομοιοῦται καὶ\nτοῖς τόποις· ἡ γὰρ σικύα ὁμοιοσχήμων γίνεται ἐν\nᾧ ἂν τεθῇ ἀγγείῳ.\nΚαὶ διαφορὰν λαμβάνει κατὰ τοὺς χυμοὺς\nἔνια προθεραπευθέντα τῶν σπερμάτων, οἷον τὸ\nτοῦ σικύου ἐὰν ἐν γάλακτι βρέξαντες σπείρωσιν.\nἀλλὰ τὰ μὲν τοιαῦτα ἴσως οἰκειότερα\nτῆς θεραπείας.\nIV, Γένη δὲ τῶν μέν ἐστι πλείω τῶν δ᾿ οὐκ\nἔστιν, οἷον ὠκίμου λαπάθου βλίτου καρδάμου\nεὐζώμου ἀδραφάξυος κοριάννου ἀνήθου πηγάνου·\nτούτων γὰρ οὔ φασιν εἶναι γένους διαφοράν.\nτῶν δὲ ἔστι, ῥαφανῖδος ῥαφάνου τευτλίου σικύου\nκολοκύντης κυμίνου σκορόδου θριδακίνης. διαιροῦσι\nδὲ τοῖς τε φύλλοις καὶ ταῖς ῥίζαις καὶ τοῖς\nχρώμασι καὶ τοῖς χυλοῖς καὶ τοῖς ἄλλοις τοῖς\nτοιούτοις.\nΟἷον τῆς ῥαφανῖδος γένη Κορινθίαν Κλεωναίαν\"\nΛειοθασίαν. ἀμωρέαν Βοιωτίαν· εὐαυξεστάτην δὲ\nτὴν Κορινθίαν, ἣ καὶ τὴν ῥίζαν ἔχει γυμνήν·\nὠθεῖται γὰρ εἰς τὸ ἄνω καὶ οὐχ ὡς αἱ ἄλλαι κάτω.\nτὴν δὲ Λειοθασίαν, ἣν ἔνιοι καλοῦσι Θρᾳκίαν.\n\n\n\n\n\n\nἰσχυροτάτην πρὸς τοὺς χειμῶνας. τὴν δὲ Βοι\nωτίαν γλυκυτάτην καὶ τῷ σχήματι στρογγύλην,\nοὐχ ὥσπερ τὴν Κλεωναίαν μακράν. ὅσων δ᾿ ἂν ᾖ\nλεῖα τὰ φύλλα, γλυκύτεραι καὶ ἡδίους, ὅσων δ᾿ ἂν\nτραχέα, δριμύτεραι. γένος δέ τι παρὰ ταῦτα\nἔστιν ὃ ἔχει τὸ φύλλον εὐζώμῳ ὅμοιον. ῥαφανῖδος\nμὲν οὖν ταῦτα.\nΓογγυλίδος δὲ οἱ μέν φασιν εἶναι οἱ δ᾿ οὔ\nφασιν, ἀλλὰ τῷ ἄρρενι καὶ τῇ θηλείᾳ διαφέρειν.\nγίνεσθαι δὲ ἐκ τοῦ αὐτοῦ σπέρματος ἄμφω.\nπρὸς δὲ τὸ ἀποθηλύνεσθαι πηγνύναι δεῖν μανάς·\nἐὰν γὰρ πυκνάς, πάσας ἀπαρρενοῦσθαι, τὸν αὐτὸν\nδὲ τρόπον κἂν ἐν γῇ μοχθηρᾷ σπαρῶσι· δι᾿ ὃ καὶ\nπρὸς σπερματισμὸν μεταφέροντες φυτεύουσι τὰς\nἐκφύσεις καὶ πλατείας. ἔστι δὲ καὶ τὸ σπέρμα\nτῇ ὄψει τὸ χεῖρον καὶ βέλτιον φανερόν· τῆς μὲν\nγὰρ χρηστῆς λεπτὸν τῆς δὲ μοχθηρᾶς ἁδρόν.\nχειμαζομένη δὲ χαίρει καὶ αὕτη καὶ ἡ ῥαφανίς·\nοἴονται γὰρ ἅμα γλυκαίνεσθαί τε καὶ τὴν αὔξησιν\nεἰς τὴν ῥίζαν τρέπεσθαι καὶ οὐκ εἰς τὰ φύλλα.\nτοῖς δὲ νοτίοις καὶ ταῖς εὐδίαις ἐκκαυλεῖ ταχύ.\nτοῦτο μὲν οὖν λόγου δεῖται τῆς ὁμοιώσεως ἐν\nἀμφοῖν εἶναι τὰς διαφοράς.\nΤῆς δὲ ῥαφάνου τριχῆ διαιρουμένης, οὐλοφύλλου\nτε καὶ λειοφύλλου καὶ τρίτης τῆς ἀγρίας,\nἡ ἀγρία τὸ μὲν φύλλον ἔχει λεῖον μικρὸν δὲ καὶ\nπεριφερές, πολύκλαδος καὶ πολύφυλλος, ἔτι δὲ\nχυλὸν ἔχουσα δριμὺν καὶ φαρμακώδη, δι᾿ ὃ καὶ\nπρὸς τὰς κοιλίας αὐτῷ χρῶνται οἱ ἰατροί. ὁμοίως\nδὲ καὶ ἐν ἐκείναις δοκοῦσι διαφοραὶ καθ᾿ ἑκατέραν·\nἐπεὶ ἄσπερμόν τι γένος αὐτῶν ἐστιν ἢ κακόσπερμον.\nτὸ δ᾿ ὅλον ἡ οὔλη τῆς λείας εὐχυλοτέρα\nκαὶ μεγαλοφυλλοτέρα.\nΕὐχυλότερον δὲ καὶ τῶν τευτλίων τὸ λευκὸν\nτοῦ μέλανος καὶ ὀλιγοσπερμότερον, ὃ καλοῦσί\nτινες Σικελικόν.\nὩσαύτως δὲ καὶ τῆς θριδακίνης· ἡ γὰρ λευκὴ\nγλυκυτέρα καὶ ἁπαλωτέρα. γένη δὲ αὐτῆς ἐστὶν\nἄλλα τρία, τό τε πλατύκαυλον καὶ στρογγυλόκαυλον\nκαὶ τρίτον τὸ Λακωνικόν· αὕτη δὲ τὸ μὲν\nφύλλον ἔχει σκολυμῶδες, ὀρθὴ δὲ καὶ εὐαυξὴς καὶ\nἀπαράβλαστος ἐκ τοῦ καυλοῦ. τῶν δὲ πλατειῶν\nοὕτω τινὲς πλατύκαυλοι γίνονται ὥστ᾿ ἐνίους\nφασὶ καὶ θύραις χρῆσθαι κηπουρικαῖς. τὸ δὲ\nὀπῶδες σφόδρα καὶ μικρόφυλλον καὶ λευκοκαυλότερον\nἔοικεν ἀγρίᾳ.\nΤῶν δὲ σελίνων καὶ ἐν τοῖς φύλλοις καὶ ἐν τοῖς\nκαυλοῖς αἱ διαφοραί· τὸ μὲν γὰρ πυκνὸν καὶ\nοὖλον καὶ δασὺ τὸ φύλλον ἔχει, τὸ δὲ μανότερον\nκαὶ πλατύτερον καυλὸν δὲ μείζω. τούτων δὲ\nπάλιν τὰ μὲν λευκόκαυλα τὰ δὲ πορφυρόκαυλα ἢ\nποικιλόκαυλα· τὸ δ᾿ ὅλον ἅπαν τὸ τοιοῦτον\nἐμφερέστερον τῷ ἀγρίῳ.\nΣικύου δὲ καὶ κολοκύντης τοῦ μὲν εἶναί φασι\nγένη τῆς δ᾿ οὐκ εἶναι, καθάπερ τῆς ῥαφανῖδος καὶ\nτῆς γογγυλίδος, ἀλλ᾿ ἐν τῷ αὐτῷ γένει τὰς μὲν\nβελτίους τὰς δὲ χείρους. τοῦ δὲ σικύου τρία,\nΛακωνικὸν σκυταλίαν Βοιώτιον· τούτων δὲ ὁ μὲν\nΛακωνικὸς ὑδρευόμενος βελτίων, οἱ δ᾿ ἕτεροι\nἀνύδρευτοι.\nΔιαφέρει δὲ γένει καὶ τὰ κρόμυα καὶ τὰ\nσκόροδα. πλείω δὲ τοῦ κρομύου τὰ γένη, οἷον\nτὰ κατὰ τὰς χώρας ἐπικαλούμενα Σάρδια Κνίδια\nΣαμοθράκια, καὶ πάλιν τὰ σητάνια καὶ σχιστὰ\nκαὶ Ἀσκαλώνια. τούτων δὲ τὰ μὲν σητάνια\nμικρὰ γλυκέα δὲ εὖ μάλα, τὰ δὲ σχιστὰ καὶ\nἀσκαλώνια καὶ ταῖς θεραπείαις διαφέροντα καὶ\nδῆλον ὅτι τῇ φύσει· τὸ γὰρ σχιστὸν τῷ μὲν\nχειμῶνι μετὰ τῆς κόμης ἐῶσιν ἀργόν, ἅμα δὲ τῷ\nἦρι τὰ φύλλα περιαιροῦσι τὰ ἔξω καὶ τὰ ἄλλα\nθεραπεύουσι· περιαιρεθέντων δὲ τῶν φύλλων\nἕτερα βλαστάνει καὶ ἅμα κάτω σχίζεται, δι᾿ ὃ\nκαλοῦσι σχιστά. οἱ δὲ καὶ ὅλως φασὶ πάντων\nδεῖν, ὅπως ἡ δύναμις εἰς τὸ κάτω καὶ μὴ σπερμοφυῇ.\nτῶν δὲ Ἀσκαλωνίων ἰδία τις ἡ φύσις·\nμόνα γὰρ σχιστὰ καὶ ὥσπερ ἄγονα ἀπὸ τῆς\nῥίζης, ἔτι δὲ ἐν αὐτοῖς ἀναυξῆ καὶ ἀνεπίδοτα·\n\n\n\n\n\n\n\nδι᾿ ὃ καὶ οὐ πηγνύουσιν ἀλλὰ σπείρουσιν αὐτὰ\nκαὶ σπείρουσιν ὀψὲ πρὸς τὸ ἔαρ, εἶθ᾿ ὅταν\nβλαστήσῃ μεταφυτεύουσι· τελειοῦται δὲ οὕτω\nταχέως ὧσθ᾿ ἅμα τοῖς ἄλλοις ἢ καὶ πρότερον\nἐξαιρεῖσθαι· πλέονα δὲ χρόνον ἐαθέντα ἐν τῇ\nγῇ σήπεται· φυτευθέντα δὲ καυλὸν ἀφίησι καὶ\nσπέρμα φύει μόνον, εἶτα κενοῦται καὶ αὐαίνεται.\nτούτων μὲν οὖν τοιαύτη τις ἡ φύσις.\nΔιαφέρει δ ἔνια καὶ τοῖς χρώμασιν· ἐν Ἰσσῷ\nγὰρ τὰ μὲν ἄλλα ὅμοια τοῖς ἄλλοις, λευκὰ δὲ\nσφόδρα τῇ χροιᾷ· φέρειν δέ φασιν ὅμοια τοῖς\nΣαρδιανοῖς. ἰδιωτάτη δὲ ἡ φύσις ἡ τῶν Κρητικῶν,\nπαραπλησία δὲ τρόπον τινὰ τοῖς Ἀσκαλωνίοις, εἰ\nμὴ ἄρα καὶ ἡ αὐτή. ἐν Κρήτῃ γάρ ἐστί τι γένος\nὃ σπειρόμενον μὲν ῥίζαν ποιεῖ φυτευόμενον δὲ\nκαυλὸν καὶ σπέρμα, κεφαλὴν δὲ οὐκ ἴσχει, γλυκὺ\nδὲ τῷ χυμῷ· τοῦτο γὰρ οἷον ἀνάπαλιν ἔχει τοῖς\nἄλλοις.\nἅπαντα γὰρ πηγνύμένα καὶ βελτίω\nκαὶ θᾶττον παραγίνεται. πάντα δὲ φυτεύεται\nμετ᾿ Ἀρκτοῦρον ἔτι θερμῆς οὔσης τῆς γῆς, ὅπως\nτὰ ὕδατα πεφυτευμένα καταλαμβάνῃ. καὶ ὅλα\nδὲ φυτεύεται καὶ διατεμνόμενα παρὰ τὴν κεφαλήν.\nοὐχ ὅμοιαι δὲ αἱ ἐκβλαστήσεις, ἀλλ᾿ ἐκ\nμὲν τοῦ κάτω γίνεται κρόμυον, ἐκ δὲ τοῦ ἄνω\n\n\n\n\n\nχλόη μόνον· ὀρθὸν δὲ διατμηθὲν ὅλως ἀβλαστές\nἐστι. τὸ δὲ γήτειον καλούμενον ἀκέφαλόν τι καὶ\nὥσπερ αὐχένα μακρὸν ἔχον, ὅθεν καὶ ἡ βλάστησις\nἄκρα· καὶ ἐπικείρεται πολλάκις, ὥσπερ τὸ πράσον,\nδι᾿ ὃ καὶ σπείρουσιν αὐτὸ καὶ οὐ φυτεύουσι.\nτὰ μὲν οὖν κρόμυα σχεδὸν ταύτας ἔχει τὰς ἰδέας.\nΤὸ δὲ σκόροδον φυτεύεται μὲν μικρὸν πρὸ\nτροπῶν ἢ μετὰ τροπὰς διαιρούμενον κατὰ γέλγεις.\nδιαφορὰ δέ ἐστιν αὐτῶν ἥ τε τῶν ὀψίων πρὸς\nτὰ πρώϊα· γένος γάρ τι τυγχάνει τοιοῦτον ὃ ἐν\nἑξήκοντα ἡμέραις τελειοῦται, καὶ μεγέθει καὶ\nμικρότητι. καὶ τῷ μεγέθει γένος τι διάφορόν\nἐστι, μάλιστα δὲ τὸ Κύπριον καλούμενον τοιοῦτον,\nὅπερ οὐχ ἑψοῦσιν ἀλλὰ πρὸς τοὺς μυττωτοὺς\nχρῶνται, καὶ ἐν τῇ τρίψει θαυμαστὸν ποιεῖ τὸν\nὄγκον ἐκπνευματούμενον. καὶ ἔτι τῷ μὴ ἔχειν\nἔνια τὰς γέλγεις. ἡ δὲ γλυκύτης καὶ ἡ εὐωδία\nκαὶ ἡ ἁδρότης σχεδὸν παρὰ τὰς χώρας γίνεται\nκαὶ τὰς θεραπείας, ὥσπερ καὶ τῶν ἄλλων. τελειοῦται\nδὲ καὶ ἀπὸ σπέρματος ἀλλὰ βραδέως· τῷ\nπρώτῳ γὰρ ἔτει κεφαλὴν ἡλίκην πράσου λαμβάνει,\nτῷ δ᾿ ὕστερον γελγιδοῦται, καὶ τῷ τρίτῳ\nτέλειον γίνεται, καὶ οὐδὲν χεῖρον ἀλλ᾿ ἔνιοί γε\nκαὶ κάλλιόν φασι τοῦ πηκτοῦ.\nτῆς δὲ ῥίζης ἡ\nγένεσις οὐχ ὁμοία τοῦ τε σκορόδου καὶ τοῦ\nκρομύου· ἀλλὰ τοῦ μὲν σκορόδου ὅταν ἀνοιδήσῃ\nἡ γελγὶς κυρτοῦται πᾶσα καὶ ἐνταῦθα αὐξηθεῖσα\nδιαιρεῖται πάλιν εἰς τὰς γέλγεις καὶ ἐξ ἑνὸς πολλὰ\nγίνεται τῷ τελειοῦσθαι τὴν κεφαλήν, τὸ δὲ\n\n\n\n\nκρόμυον εὐθὺς ἐκ τῆς ῥίζης ἄλλο καὶ ἄλλο παραφίησι,\nκαθάπερ καὶ βολβοὶ καὶ σκίλλα καὶ πάντα\nτὰ τοιαῦτα. καὶ γὰρ τὰ κρόμυα καὶ τὰ σκόροδα\nμὴ ἀναιρούντων ἀλλ᾿ ἐώντων πολλὰ γίνεται.\nφέρειν δέ φασι καὶ τὸ σκόροδον ἐπὶ τῆς φύσιγγος,\nσκόροδα καὶ .τὸ κρόμυον κρόμυα· περὶ μὲν οὖν\nτῶν γενέσεων ἱκανῶς εἰρήσθω.\nV. Φίλυδρα δὲ πάντα τὰ ἄλλα λάχανα καὶ\nφιλόκοπρα πλὴν πηγάνου, τοῦτο δὲ ἥκιστα φιλόκοπρον.\nτὰ χειμερινὰ δὲ οὐχ ἧττον τῶν θερινῶν\nκαὶ τὰ ἐπίκηρα τῶν ἰσχυρῶν. κόπρον δὲ μάλιστα\nἐπαινοῦσι τὴν συρματῖτιν, τὴν δὲ τῶν ὑποζυγίων\nμοχθηρὰν διὰ τὸ μάλιστα ἐξικμάζεσθαι· ζητοῦσι\nδὲ τὴν κόπρον ἅμα τῷ σπόρῳ μάλιστα συναναμιχθεῖσαν·\nοἱ δὲ καὶ σπείροντες ἐπιβάλλουσι·\nχρῶνται δὲ καὶ τῇ ἀνθρωπίνῃ ὠμῇ πρὸς τὴν\nχύλωσιν. φιλυδρότερα δὲ τὰ χειμερινὰ τῶν\nθερινῶν καὶ τὰ ἀσθενῆ τῶν ἰσχυρῶν, ἔτι δὲ τὰ\nπλείστης δεόμενα τροφῆς. φίλυδρα καὶ τὸ\nκρόμυον καὶ τὸ γήθυον· καίτοι φασί τινες οὐ\nζητεῖν, ἐὰν τὸ πρῶτον ἐπιγένηται δὶς ἢ τρίς.\nτῶν δὲ ὑδάτων ἄριστα τὲ πότιμα καὶ τὰ ψυχρά.\nχείριστα δὲ τὰ ἁλυκὰ καὶ δυσμανῆ, δι᾿ ὃ καὶ\nἐκ τῶν ὀχετῶν οὐ χρηστά· συμπεριφέρει γὰρ\nσπέρματα πόας. ἀγαθὰ δὲ τὰ ἐκ διός· ταῦτα\n\n\n\n\n\n\nγὰρ δοκεῖ καὶ φθείρειν τὰ θηρία γινόμενα τὰ\nγόνιμα κατεσθίοντα. φασὶ δέ τινες οὔτε τοῖς\nσικύοις συμφέρειν οὔτε τοῖς κρομύοις. ἀρδεύουσι\nδὲ τὰ μὲν ἄλλα πρωῒ ἢ πρὸς ἑσπέραν, ὅπως μὴ\nκαθέψηται, τὸ δὲ ὤκιμον καὶ μεσημβρίας· καὶ\nγὰρ διαβλαστάνειν θᾶττόν φασι θερμῷ τὸ πρῶτον\nἀρδευόμενον. τὸ δὲ πολὺ λίαν ὕδωρ δοκεῖ συμφέρειν\nἄλλως τε καὶ ἐὰν μὴ ἔχῃ κόπρον·\nπολλάκις γὰρ πεινῆν τά λάχανά φασι, καὶ ταῦτα.\nγνωρίζειν τοὺς ἐμπείρους τῶν κηπουρῶν.\nΜεταφυτευόμενα δὲ πάντα καλλίω καὶ μείζω\nγίνεται· καὶ γὰρ τὰ τῶν πράσων μεγέθη καὶ τὰ\nτῶν ῥαφανίδων ἐκ μεταφυτείας. μάλιστα δὲ\nμεταφ υτεύουσι πρὸς τοὺς σπερματισμούς· καὶ\nτὰ μὲν ἄλλα ὑπομένει, οἶον γήθυον πράσον τὰ\nῥάφανος σίκυος σέλινον γογγυλὶς θρῖδαξ,\nδὲ γλίσχρως. ἅπαντα δ᾿ εὐαυξέστερα καὶ μείζω\nπηγνυμένων τῶν σπερμάτων ἢ σπειρομένων.\nΘηρία δὲ γίνεται ταῖς μὲν ῥαφανῖσι ψύλλαι,\nτῇ δὲ ῥαφάνῳ κάμπαι καὶ σκώληκες, καὶ ἐν τῇ\nθριδακίνῃ καὶ ἐν τοῖς πράσοις καὶ ἐν ἄλλοις δὲ\nπλείοσιν αἱ πρασοκουρίδες. ταύτας μὲν οὖν ἡ\nκράστις ἀθροισθεῖσα ἀπόλλυσι καὶ ὅταν κόπρος\n\n\n\n\n\n\nἀθρόα που καταλάβῃ· φιλόκοπρον δ᾿ ἂν τὸ θηρίον\nἀναδύεται καὶ ἐνδῦσα κοιμάται ἐν τῇ κόπρῳ, δι᾿\nὃ δὴ ῥᾴδιον θηρεύειν· ἄλλως δ᾿ οὐκ ἔστι. Ταῖς\nδὲ ῥαφανῖσι πρὸς τὰς ψύλλας πρόσφορον τὸ\nἐπισπείρειν ὀρόβους. Προὸς δὲ τὸ μὴ γίνεσθαι\nψύλλας οὔ φασιν εἶναι φάρμακον οὐδέν. ὑπὸ\nδὲ τὸ ἄστρον ὤκιμον μὲν λευκαίνεται κορίαννον δὲ\nἁλμᾷ. τὰ μὲν οὖν συμβαίνοντα διὰ τούτων\nθεωρητέον.\nΤῶν δὲ σπερμάτων τὰ μέν ἐστιν ἰσχυρότερα\nτὰ δὲ ἀσθενέστερα πρὸς διαμονήν· ἰσχυρότερα\nμὲν οἷον κορίαννον τεύτλιον πράσον κάρδαμον\nνᾶπυ εὔζωμον θύμβρα, ἁπλῶς τὰ δριμέα. πάντα·\nἀσθενέστερα δὲ γήθυον, τοῦτο γὰρ οὐκ ἐθέλει\nμένειν, ἀδράφαξυς ὤκιμον κολοκύντη σίκυος,\nἁπλῶς τὰ θερινὰ τῶν χειμερινῶν μᾶλλον. Διαμένει\nδὲ οὐδὲν πλέον τεττάρων ἐτῶν ὥστε ἔτι\nχρήσιμον εἶναι πρὸς τοὺς σπόρους· ἀλλὰ διένα\nμὲν βελτίω, τὰ δὲ τριένα οὐδὲν χείρω, τὸ δ᾿\nὑπερτεῖνον ἤδη χεῖρον.\nΠρὸς δὲ τὴν μαγειρικὴν χρείαν ἐπὶ πλείω διαμένει,\n\n\n\n\n\n\n\nπλὴν ἀσθενέστερα ταῦτα ἀναγκαῖον εἶναι\nδιὰ τὴν ἀναπνοὴν καὶ τὴν σκωλήκωσιν. φθορὰ\nδὲ μάλιστα μὲν ὑπὸ τῶν θηρίων· γίγνεται γὰρ ἐν\nἅπασι καὶ τοῖς δριμέσιν, ἥκιστα δὲ ἐν τῷ σικυῶνι·\nοὐ μὴν ἀλλὰ καὶ ἐξικμαζόμενα πικρὰ γίνεται τῇ\nγεύσει, δι᾿ ὃ καὶ πρὸς τὴν χρείαν χείρω. καὶ\nπερὶ μὲν τῶν σπερμάτων καὶ ἀπλῶς τῶν κηπευομένων\nἱκανῶς εἰρήσθω.\nVI. Περὶ δὲ τῶν ἀγρίων καὶ τῶν καλουμένων\nἀρουραίων πειρατέον ὁμοίως εἰπεῖν. τυγχάνει δὲ\nτὰ μὲν ὁμώνυμα τοῖς ἡμέροις· ἅπαντα γάρ ἐστι\nτὰ γένη ταῦτα καὶ ἄγρια, καὶ σχεδὸν τά γε πολλὰ\nπαραπλησίαν ἔχοντα τὴν ὄψιν τοῖς ἡμέροις, πλὴν\nτοῖς γε φύλλοις ἐλάττω ταῦτα καὶ τραχύτερα\nκαὶ τοῖς καυλοῖς καὶ μάλιστα τοῖς χυλοῖς δριμύτερα\nκαὶ ἰσχυρότερα, καθάπερ ἥ τε θύμβρα καὶ\nἡ ὀρίγανος ἥ τε ῥάφανος καὶ τὸ πήγανον· ἐπεὶ\nκαὶ τὸ λάπαθον ἄγριον, καίπερ εὐστομώτερον τοῦ\nἡμέρου ὄν, τὸν χυλὸν ὅμως ὀξύτερον ἔχει καὶ\nτούτῳ μάλιστα διαφέρει. πάντα δὲ καὶ ξηρότερα\nτῶν ἡμέρων, καὶ ἴσως αὐτῷ τούτῳ τά γε πολλὰ\nκαὶ δριμύτερα καὶ ἰσχυρότερα.\nἸδίως δὲ ἡ ῥάφανος ἔχει παρὰ τὰ ἄλλα τοὺς\nκαυλοὺς περιφερεστέρους καὶ λειοτέρους τῆς ἡμέρου,\n\n\n\n\n\n\nκαὶ τὴν τοῦ φύλλου πρόσθεσιν ἐκείνη μὲν\nἔχει πλατεῖαν αὕτη δὲ περιφερεστέραν, καὶ αὐτὸ\nδὲ τὸ φύλλον ἀγωνότερον· ἐπεὶ τά γε ἄλλα\nτραχύτερα καὶ τοῖς καυλοῖς καὶ τοῖς φύλλοις.\nἩ δὲ γογγυλὶς καὶ τὴν ῥίζαν ἔχει μακρὰν καὶ\nῥαφανιδώδη καὶ τὸν καυλὸν βραχύν.\nΘριδακίνη δὲ τό τε φύλλον βραχύτερον τῆς\nἡμέρου, καὶ τελεουμένης ἀκανθοῦται, καὶ τὸν\nκαυλὸν ὁμοίως, τὸν ὀπὸν δὲ δριμὺν καὶ φαρμακώδη.\nφύεται δ᾿ ἐν ταῖς ἀρούραις· ὀπίζουσι δ᾿\nαὐτὴν ὑπὸ πυραμητόν, καί φασι καθαίρειν ὕδρωπα\nκαὶ ἀχλὺν ἀπ᾿ ὀφθαλμῶν ἀπάγειν καὶ ἄργεμα\nἀφαιρεῖν ἐν γάλακτι γυναικείῳ.\nΤὸ δ᾿ ἱπποσέλινον καὶ ἐλειοσέλινον καὶ ὀρεοσέλινον\nκαὶ πρὸς ἑαυτὰ διαφορὰν ἔχει καὶ πρὸς\nτὸ ἥμερον· τὸ μὲν γὰρ ἐλειοσέλινον τὸ παρὰ τοὺς\nὀχετοὺς καὶ ἐν τοῖς ἕλεσι φυόμενον μανόφυλλόν\nτε καὶ οὐ δασὺ γίνεται, προσεμφερὲς δέ πως τῷ\nσελίνῳ καὶ τῇ ὀσμῇ καὶ τῷ χυλῷ καὶ τῷ σχήματι.\nτὸ δ᾿ ἱπποσέλινον φύλλον μὲν ἐμφερὲς τῷ\nἐλειοσελίνῳ, δασὺ δὲ καὶ μεγαλόκαυλον καὶ τὴν\nῥίζαν ὥσπερ ῥαφανὶς ἔχει τὸ πάχος μέλαιναν·\nμέλας δὲ καὶ ὁ καρπός, μέγεθος δὲ μεῖζον ὀρόβου.\nχρήσιμα δ᾿ ἄμφω φασὶ πρὸς στραγγουρίαν εἶναι\nἐν οἴνῳ γλυκεῖ λευκῷ καὶ τοῖς λιθιῶσι· φύεται δὲ\n\n\n\n\n\nὁμοίως πανταχοῦ· γίνεται δὲ καί τι δάκρυον ἐξ\nαὐτοῦ ὅμοιον τῇ μύρρᾳ· οἱ δέ φασιν ὅλως μύρραν.\nΤὸ δὲ ὀρεοσέλινον μείζους ἔτι διαφορὰς ἔχει· τὸ\nμὲν γὰρ φύλλον ἔοικε κωνείῳ, ῥίζα δὲ λεπτή, τὸν\nδὲ καρπὸν ἔχει καθάπερ ἄνηθον πλὴν ἐλάττω·\nδιδόασι δὲ τοῦτον ἐν οἴνῳ αὐστηρῷ τῶν γυναικείων\nχάριν.\nἜνια δὲ ὅλως ἀσύμβλητα τοῖς ἡμέροις ἐστὶ\nκατά γε τοὺς χυλοὺς καὶ τὰς δυνάμεις, ὥσπερ\nσίκυος ὅ τε ἄγριος καὶ ὁ ἥμερος, ἀλλ᾿ ἐκ τῆς\nπροσόψεως ἔχει τὴν ὁμοιότητα, καθάπερ καὶ ἐν\nτοῖς στεφανώμασιν ἡ ἰωνία· τὸ γὰρ φύλλον ἔχει\nπαρόμοιον. τούτων μὲν οὖν ἐν τοῖς εἰρημένοις αἱ\nδιαφοραί.\nVII. Τῶν δὲ ἀρουραίων λεγομένων μετὰ ταῦτα\nῥητέον, καὶ ὅλως εἴ τι ποιῶδές ἐστιν ὃ μὴ τυγχάνει\nβρωτόν. καλοῦμεν γὰρ λάχανα τὰ πρὸς\nτὴν ἡμετέραν χρείαν· ἐν δὲ τῷ καθ᾿ ὅλου κἀκεῖνα\nπεριέχεται, δι᾿ ὃ καὶ περὶ ἐκείνων λεκτέον. λάχανα\nμὲν δὴ καὶ τὰ τοιαῦτα καλεῖται, κιχόρη\nἀπάπη χόνδρυλλα ὑποχοιρὶς ἠριγέρων, καὶ ὅλως\n\n\n\n\n\n\n\n\n\n\nὅσα κιχοριώδη καλεῖται διὰ τὴν ὁμοιότητα τῶν\nφύλλων· πάντα γάρ πως ἐμφερῆ ἔχει τῷ κιχορίῳ·\nπάλιν καυκαλὶς ἔνθρυσκον ἡδύοσμον. οἱ δὲ μυρία\nἄλλα καλοῦσιν, σκάνδιξ καὶ ὅσα ἄλλα τοιαῦτα\nσκανδικώδη, τραγοπώγων, οἱ δὲ κόμην καλοῦσιν,\nὃ τὴν μὲν ῥίζαν ἔχει μακρὰν καὶ γλυκεῖαν τὰ δὲ\nφύλλα τῷ κρόκῳ ὅμοια πλὴν μακρότερα, τὸν\nκαυλὸν δὲ βραχύν, ἐφ᾿ οὗ τὴν κάλυκα μεγάλην\nκαὶ ἐξ ἄκρου μέγαν τὸν πάππον πολιόν, ἀφ᾿ οὗ\nκαλεῖται τραγοπώγων.\nὉμοίως δὲ καὶ ὅσα ἄλλα τοιαύτας μὲν ἰδέας\nἔχει τοὺς δὲ χυλοὺς ἐδωδίμους ἢ ὠμοὺς ἢ ἑφθούς·\nἔνια γὰρ δεῖται πυρώσεως, ὥσπερ μαλάχη καὶ\nτευτλὶς καὶ τὸ λάπαθον καὶ ἡ ἀκαλύφη καὶ τὸ\nπαρθένιον· τὸν δὲ στρύχνον καὶ ὠμὸν ἐσθίουσιν,\nὃν καὶ εὐκήπευτόν τινες πρότερον καὶ ἕτερα\nδὲ πλείω τούτων, ἐν οἷς καὶ ὁ παροιμιαζόμενός\nἐστι διὰ πικρότητα κόρχορος ἔχων τὸ φύλλον\nὠκιμῶδες. πάντα δὲ τὰ μὲν ἐπέτεια τὰ δὲ ἐπετειόκαυλα\nτυγχάνει· τὰ μὲν γὰρ ἐξαυαίνονται\nτῶν δὲ διαμένουσιν εἰς πλείω χρόνον αἱ ῥίζαι·\nσχεδὸν δὲ οὐκ ἐλάττω τὰ τοιαῦτά ἐστι.\nΦύεται δὲ τὰ μὲν καὶ ἀπὸ τῶν ῥιζῶν καὶ ἀπὸ\nτῶν σπερμάτων, τὰ δὲ ἕτερα μόνον ἀπὸ σπέρματος,\n\n\n\n\n\n\n\n\nεἰ μή τι καὶ αὐτόματον. ἡ δὲ βλάστησις\nκαὶ τούτων καὶ τῶν ἄλλων τῶν μὲν ἅμα τοῖς\nπρώτοις ὑετοῖς ἐστι μετ᾿ ἰσημερίαν, οἷον ἀπάπης\nκαὶ τοῦ κύνωπος καὶ ἣν καλοῦσί τινες βούπρηστιν,\nτῶν δὲ μετὰ Πλειάδα, καθάπερ καὶ κιχορίου\nκαὶ σχεδὸν τῶν ἄλλων τῶν κιχοριωδῶν. καὶ\nτὰ μὲν εὐθὺς ἅμα τῇ βλαστήσει τὸ ἄνθος ἀφίησι,\nκαθάπερ ἡ ἀφία, τὰ δὲ ὕστερον οὐ πολλῷ, καθάπερ\nἡ ἀνεμώνη, τὰ δὲ ἅμα τῷ ἦρι καὶ ἐκκαυλεῖ\nκαὶ ἀνθεῖ, καθάπερ τὸ κιχόριον καὶ τὰ κιχοριώδη\nκαὶ τῶν ἀκανθικῶν ὅσα λαχανώδη.\nΔιαφορὰ δὲ τῶν ἀνθῶν πολλή, περὶ ἧς ἐν τοῖς\nπρότερον εἴρηται· σχεδὸν γάρ ἐστι κοινὸν ἁπάντων·\nἔνια δὲ καὶ ὅλως ἀνανθῆ, καθάπερ καὶ τὸ\nἐπίπετρον. συμβαίνει δὲ τοῖς ἅμα τῷ καυλῷ τὸ\nἄνθος ἀφιεῖσι ταχεῖαν εἶναι τὴν ἀπάνθησιν· πλὴν\nἡ μὲν ἀπάπη γηράσαντος τοῦ πρώτου πάλιν\nἄλλο καὶ ἄλλο παραφύει, καὶ τοῦτο ποιεῖ παρ᾿\nὅλον τὸν χειμῶνα καὶ τὸ ἔαρ ἄχρι τοῦ θέρους.\nπολὺν δὲ χρόνον καὶ ὁ ἠριγέρων. τὰ δὲ ἄλλα οὐ\nποιεῖ τοῦτο, καθάπερ οὐδὲ ὁ κρόκος οὔτε ὁ εὔοσμος\nοὔθ᾿ ὁ λευκὸς οὐθ᾿ ὁ ἀκανθώδης· οὗτοι δὲ\nἄοσμοι.\nVIII. Κοινὴ δὲ διαφορὰ πάντων τῶν ποιωδῶν\nἡ τοιάδε· τὰ μὲν γάρ ἐστιν ὀρθόκαυλα καὶ νευρόκαυλα,\n\n\n\n\n\nτὰ δὲ ἐπιγειόκαυλα, καθάπερ μαλάχη\nσκάνδιξ σίκυος ἄγριος· τὸ δὲ ἡλιοτρόπιον ἔτι\nμᾶλλον ὡς εἰπεῖν τοιοῦτον, ὥσπερ καὶ ἐν τοῖς\nἀκανθώδεσιν οὖσιν τρίβολος καὶ ἡ κάππαρις καὶ\nἄλλα πλείω· καὶ γὰρ ἐκείνων ἡ διαφορὰ πλείων.\nἔνια δὲ περιαλλόκαυλα, μὴ ἔχοντα δὲ ποῦ προσπέσωσιν\nἐπιγειόκαυλα, καθάπερ ἐπετίνη καὶ ἀπαρίνη\nκαὶ ἀπλῶς ὧν ὁ καυλὸς λεπτὸς καὶ μαλακὸς\nκαὶ μακρός, δι᾿ ὃ καὶ φύονται ταῦτα ὡς ἐπὶ τὸ\nπᾶν ἐν ἄλλοις· κοινὴ δὴ καὶ αὕτη ἡ διαφορὰ\nπάντων οὐ μόνον τῶν ποιωδῶν καὶ φρυγανικῶν\nἀλλὰ καὶ τῶν θαμνωδῶν· καὶ γὰρ ἡ ἕλιξ καὶ ἔτι\nμᾶλλον ἡ σμῖλαξ περιαλλόκαυλον.\nἜτι δὲ καὶ τῶν ποιωδῶν τὰ μὲν πολύκαυλα τὰ\nδὲ μονόκαυλα· καὶ τῶν μονοκαύλων τὰ μὲν ἀπαράβλαστα\nκατὰ τὸν καυλὸν τὰ δὲ παραβλαστικά,\nκαθάπερ καὶ ἐν τοῖς ἡμέροις ἥ τε ῥαφανὶς καὶ\nἄλλ᾿ ἄττα. πολύκαυλα δὲ ὡς ἀπλῶς εἰπεῖν τὰ\nἐπιγειόκαυλα, μονόκαυλα δὲ καὶ ὀλιγόκαυλα τὰ\nὀρθόκαυλα. τούτων δὲ ἀπαράβλαστα τὰ λειόκαυλα\nκρόμυον πράσον σκόροδον, ὥσπερ καὶ ἐν\nτοῖς ἡμέροις καὶ τὰ μὲν εὐθύκαυλα τὰ δὲ σκολιόκαυλα\nκαὶ τούτων τοῖς ἡμέροις ὑπάρχει.\nΔιαφορὰ δέ τις καὶ τοιάδε τῶν ποιωδῶν ἐστι·\nτὰ μὲν γὰρ ἐπιγειόφυλλα τὰ δ᾿ ἐπικαυλόφυλλα\nτυγχάνει τὰ δ᾿ ἀμφοτέρως. ἐπιγειόφυλλα μὲν\n\n\n\n\nκορωνόπους ἄνθεμον ἀφύλλανθες ἄγχουσα πόα\nἀνεμώνη ἀπαργία ἀρνόγλωσσον ἀπάπη· ἐπικαυλόφυλλα\nδὲ κρηπὶς ἄνθεμον τὸ φυλλῶδες λωτὸς\nλευκόϊον· ἀμφοτέρως δὲ τὸ κιχόριον· καὶ γὰρ ἐπὶ\nτῶν καυλῶν ἅμα ταῖς ἐκφύσεσι ταῖς ἀκρεμονικαῖς\nἐκφ ύει τι καὶ ἄνθος· καὶ τῶν φυλλακάνθων ἔνια,\nπλὴν ἀκανθώδεσι κομιδῆ, καθάπερ ὁ σόγκος.\nIX. Ἔστι δὲ καὶ τὰ μὲν ἄκαρπα τὰ δὲ κάρπιμα.\nκαὶ ὅλως τῶν ποιωδῶν τὰ μὲν ἄχρι τῶν\nφύλλων ἀφικνεῖται, τὰ δὲ καυλὸν ἔχει καὶ ἄνθος\nκαρπὸν δὲ οὔ. τὰ δὲ καὶ καρπὸν ὥσπερ τελειοτάτην\nφύσιν, εἰ μή τι καὶ ἄνευ τοῦ ἄνθους καρποφόρον,\nὥσπερ ἐπὶ τῶν δένδρων.\nΔιαφέρει δὲ καὶ τὰ φύλλα σχεδὸν οὐκ ἐλάττοσιν\nἀλλὰ πλείοσι διαφοραῖς ἢ τὰ τῶν δένδρων·\nκαὶ πρὸς αὐτὰ δὲ ἐκεῖνα διαφορὰς ἔχει· μεγίστην\nμὲν ὡς εἰπεῖν ὅτι τὰ μὲν ἀπὸ μίσχου προσπέφυκε,\nτὰ δὲ αὐτὰ μὲν ὡς ἀπλῶς, τὰ δὲ καυλικῇ τινι\nπροσφύσει. καὶ τῶν μὲν ἐν τῇ βλαστήσει προτερεῖ ,\nτῶν δὲ πλείστων τὰ φύλλα, καὶ\nσχεδὸν ἐν τῇ ἀρχῇ μέγιστα γίνονται καὶ μάλιστα\nἐδώδιμα· τὰ δὲ ἐκ τῶν δένδρων προωθεῖ τινα\nκαυλόν.\nΔιαφέρουσι δὲ καὶ τοῖς ἄνθεσι πολύ· ἐν μὲν\nγὰρ τοῖς δένδρεσι τά γε πλεῖστα λευκά, τὰ δὲ\nμικρὸν ἐπιπορφυρίζοντα, τὰ δὲ ποώδη καὶ χλοώδη,\nκεχρωσμένον δὲ ἀνθινῷ οὐδέν· ἐν δὲ τοῖς ποιώδεσι\nτῶν ἀνθῶν πολλαὶ καὶ παντοδαπαὶ χροιαὶ\nκαὶ ἄκρατοι καὶ μεμιγμέναι καὶ εὔοσμοι δὴ καὶ\nἄοσμοί εἰσιν. καὶ τὰ μὲν δένδρα τὴν ἄνθησιν\nἀθρόαν ποιεῖται, τούτων δ᾿ ἔνια κατὰ μέρος, ὥσπερ\nἐλέχθη καὶ περὶ τοῦ ὠκίμου, δι᾿ ὃ καὶ πολὺν\nχρόνον ἀνθεῖ, καθάπερ ἄλλα τε πολλὰ καὶ τὸ\nἡλιοτρόπιον καὶ τὸ κιχόριον.\nΠολλαὶ δὲ καὶ τῶν ῥιζῶν διαφοραὶ καὶ τρόπον\nτινὰ αἱ τούτων φανερώτεραι· εἰσὶ γὰρ αἱ μὲν\nξυλώδεις αἱ δὲ σαρκώδεις καὶ ἰνώδεις, ὥσπερ καὶ\nτῶν ἡμέρων, καθάπερ αἵ τε τοῦ σίτου καὶ τῆς\nπόας τῆς πλείστης. αὐτῶν δὲ τούτων ἕκασται\nπλείστας ἔχουσι διαφορὰς χρώμασιν ὀσμαῖς χυμοῖς\nμεγέθεσιν· αἱ μὲν γὰρ λευκαὶ αἱ δὲ μέλαιναι\nαἱ δ᾿ ἐρυθραί, καθάπερ ἥ τε τῆς ἀγχούσης καὶ τοῦ\nἐρευθεδάνου· αἱ δ᾿ ὥσπερ ξανθαὶ καὶ ξυλοειδεῖς·\nκαὶ γλυκεῖαι δὲ καὶ πικραὶ καὶ δριμεῖαι καὶ\nεὐώδεις καὶ κακώδεις, καὶ ἔνιαι φαρμακώδεις, ὡς\nἐν ἄλλοις εἴρηται.\nΔιαφοραὶ δὲ καὶ τῶν σαρκωδῶν· αἱ μὲν γὰρ\nστρογγύλαι αἱ δὲ προμήκεις καὶ βαλανώδεις,\nὥσπερ ἀσφοδέλου καὶ κρόκου· καὶ αἱ μὲν λεπυριώδεις,\nὥσπερ ἡ τοῦ βολβοῦ καὶ τῆς σκίλλης καὶ\nὅσαι βολβώδεις καὶ κρομύου δὲ καὶ γηθύου καὶ\n\n\n\n\nὅσα τούτοις ὅμοια. αἱ δὲ ὁμαλεῖς καὶ ψαθυραὶ\nκαὶ μαλακαὶ δι᾿ ὅλου καὶ ὥσπερ ἄρ λοιοι, καθάπερ\nτοῦ ἄρου· αἱ δὲ φλοιὸν ἔχουσι πρὸς τῇ σαρκί.\nκαθάπερ ἡ τοῦ κυκλαμίνου καὶ τῆς γογγυλίδος.\nοὐχ ἅπασαι δ᾿ αἱ εὐώδεις ἢ γλυκεῖαι ἢ εὔστομοι\nκαὶ ἐδώδιμοι, οὐδ᾿ αἱ πικραὶ ἄβρωτοι· ἀλλ᾿ ὅσαι\nἀβλαβεῖς εἰσι τῷ σώματι μετὰ τὴν προσφοράν·\nἔνιαι γὰρ γλυκεῖαι μὲν θανάσιμοι δὲ καὶ νοσώδεις,\nαἱ δὲ πικραὶ μὲν ἢ κακώδεις ὠφέλιμοι δέ.\nτὸν\nαὐτὸν δὲ τρόπον καὶ φύλλα καὶ καυλοί, καθάπερ\nτοῦ ἀψινθίου καὶ τοῦ κενταυρίου. διαφορὰ δὲ\nκαὶ κατὰ τὴν βλάστησιν καὶ κατὰ τὴν ἄνθησιν,\nοἷον ἀρχομένου χειμῶνος καὶ μεσοῦντος καὶ\nπάλιν ἦρος ἢ θέρους ἢ μετοπώρου. καὶ ἐπὶ τῶν\nκαρπῶν δὲ ὁμοίως τῷ βρωτοὺς εἶναι καὶ ἐγχύλους\nἐνίοις καὶ φύλλα καὶ σπέρματα καὶ ῥίζας· καὶ ἐν\nαὐτοῖς τούτοις κατὰ τοὺς χυλούς, οἷον ὀξύτητι\nκαὶ δριμύτητι καὶ γλυκύτητι καὶ αὐστηρότητι\nκαὶ ταῖς ἄλλαις ταῖς τοιαύταις ἀπλῶς τε καὶ\nκατὰ τὸ μᾶλλον. τὰς μὲν οὖν διαφορὰς ἐν\nτούτοις ληπτέον.\nX. Διῃρημένων δὲ κατὰ τὰς ὥρας ἑκάστων\nπρός τε τὰς βλαστήσεις καὶ κατὰ τὰς ἀνθήσεις\nκαὶ τελειώσεις τῶν καρπῶν, οὐδὲν ἀναβλαστάνει\nπρὸ τῆς οἰκείας ὥρας οὔτε τῶν ῥιζοφυῶν οὔτε\nτῶν σπερμοφυῶν, ἀλλ᾿ ἕκαστον ἀναμένει τὴν\n\n\n\n\nοἰκείαν οὐδ᾿ ὑπὸ τῶν ὑδάτων οὐδὲν πάσχον· ἔνια\nγὰρ θερινὰ κομιδῆ καὶ τῇ βλαστήσει καὶ τῇ\nἀνθήσει, καθάπερ ὅ τε σκόλυμος καὶ ὁ σίκυος\nἄγριος, ὥσπερ καὶ περὶ τῶν φρυγανικῶν ἐλέχθη\nπερὶ κονύζης τε καὶ καππάριδος καὶ τῶν ἄλλων·\nοὐδὲν γὰρ οὐδὲ ἐκείνων ἀνθεῖ καὶ βλαστάνει πρὸ\nτῆς οἰκείας ὥρας.\nδι᾿ ὃ κἂν ταύτῃ δόξαιεν ἂν\nδιαφέρειν τῶν δένδρων. τῶν μὲν γὰρ ἅμα πως\nπάντων ἢ ἐγγὺς ἡ βλάστησις, εἰ δὲ μὴ κατὰ μίαν\nγε ὥραν ὡς εἰπεῖν· τούτων δὲ ἐν πολλαῖς μᾶλλον\nδὲ ἐν ἁπάσαις ἡ βλάστησις καὶ ἔτι μᾶλλον ἡ\nἄνθησις, ὥστε εἴ τις ἐθέλει κατανοεῖν σχεδὸν\nσυνεχὴς γίνεται καθ᾿ ὅλον ἐνιαυτὸν καὶ ἡ βλάστησις\nκαὶ ἡ ἄνθησις· αἰεὶ γὰρ ἕτερον ἐξ ἑτέρου\nδιαδεχόμενον πάσας καταλαμβάνει τὰς ὥρας·\nοἷον μετὰ τὴν ἀπάπην κρόκος ἔσται καὶ ἀνεμώνη\nκαὶ ὁ ἠριγέρων καὶ τὰ ἄλλα χειμερινά, μετὰ δὲ\nταῦτα τὰ ἠρινὰ καὶ θερινὰ μετοπωρινά.\nπολλὰ δέ, ὥσπερ ἐλέχθη, διὰ τὸ κατὰ μέρος ἀνθεῖν\nἐπιτείνεται ταῖς ὥραις· ἔνια γὰρ οὕτως ἀνθεῖ,\nκαθάπερ ἥ τε ἀπάπη καὶ τὸ ὀνοχειλὲς καὶ τὸ\nκιχόριον καὶ τὸ ἀρνόγλωσσον καὶ ἄλλα· διὰ δὲ\nτὴν συνέχειαν καὶ τὴν περικατάληψιν τὴν ὑπ᾿\nἀλλήλων οὐ φαίνεται ῥᾴδιον ἐν ἐνίοις οὐδ᾿ ὁρίσαι\nποῖα πρῶτα βλαστάνει καὶ ποῖα ὀψιβλαστῆ·\nπλὴν εἴ τις ὑποθοῖτο τοῦ ἔτους τὴν ἀρχήν τινα\n\n\n\n\n\n\n\nὥρας τινὸς ἀρχῇ.\nκαὶ αὐτῶν δὲ τούτων τὰς\nγενέσεις καὶ τὰς ὥρας ὅταν τελειωθέντων τῶν\nκαρπῶν πάλιν ἄλλας ἀρχὰς ἐνίστωνται τῆς\nγενέσεως· ὅπερ μάλιστα δοκεῖ συμβαίνειν μετ᾿\nἰσημερίαν μετοπωρινήν· τότε γὰρ ἤδη τὰ σπέρματα\nπλεῖστα τετελείωται καὶ τῶν δενδρικῶν\nκαρπῶν οἱ πολλοί, καὶ ἅμα μεταβολή τις αὐτοῦ\nτούτου προσγίνεται καὶ τῆς ὥρας· ὅσα δὲ ἀτελῆ\nκαὶ ἄπεπτα περικαταλαμβάνεται, τούτοις κατὰ\nλόγον ἐκ περιόδου καὶ ἡ βλάστησις γίνεται καὶ\nἡ ἄνθησις καὶ ἡ τελείωσις· δι᾿ ὃ συμβαίνει τὰ\nμὲν ὑπὸ τροπὰς ἀνθεῖν τὰ δ᾿ ὑπὸ Κύνα τὰ δὲ καὶ\nμετὰ Ἀρκτοῦρον καὶ ἰσημερίαν μετοπωρινήν.\nἈλλὰ ταῦτα μὲν ἔοικε κοινοτέραν ἔχειν σκέψιν\nεἰς ἀφορισμὸν ἀρχῆς. ὅτι δὲ αἱ διαφοραὶ πλείους\nἢ οὐκ ἐλάττους ἐν τούτοις φανερόν. ἐπεὶ καὶ\nἀείφυλλα τῶν τοιούτων ἐστὶν ἔνια, καθάπερ τὸ\nπόλιον καὶ ἡλιοτρόπιον καὶ τὸ ἀδίαντον.\nXI. Ἀφωρισμένων οὖν τούτων περὶ τἀς διαφορὰς\nἐν οἷς γίνονται καὶ πῶς λεκτέον ἤδη τὰς\nκαθ᾿ ἕκαστον ἱστορίας ὅσα μὴ κατὰ τὴν\n\n\n\n\n\n\nἰδίαν ἑκάστου φύσιν. λέγω δὲ οἷον τὰ σταχυώδη\nκαὶ τὰ σκανδικώδη καὶ μονοφυῆ, κὰν εἴ τι ἕτερόν\nἐστι τοιοῦτον κοινὸν ἐπὶ πάντων λαβεῖν, ὁ τῇ\nαἰσθήσει γνώριμον ἢ φύλλοις ἢ ἄνθεσιν ἢ ῥίζαις\nἢ καρποῖς· ἐκ γὰρ τῶν φανερῶν ὁ μερισμὸς\nὥσπερ καὶ ἐκ τῶν ῥιζῶν.\nΣταχυώδη μὲν οὖν ἐστιν ὅ τε κύνωψ ὑπό τινων\nκαλούμενος πλείους ἔχων ἰδέας ἐν ἑαυτῷ· καὶ ὁ\nἀλωπέκουρος καὶ ὁ στελέφουρος ὑπ᾿ ἐνίων δὲ\nἀρνόγλωσσον τῶν δὲ ὄρτυξ καλούμενος· παρόμοιον\nδὲ τούτῳ τρόπον τινὰ καὶ ἡ θρυαλλίς.\nἀπλᾶ δὲ καὶ μονοειδῆ τρόπον τινὰ ταῦτα καὶ\nστάχυν οὐκ ὀξὺν οὐδ᾿ ἀθερώδη ἔχοντα· ὁ δ\nἀλωπέκουρος μαλακὸν καὶ χνοωδέστερον, ὅτι καὶ\nὅμοιον ταῖς τῶν ἀλωπέκων οὐραῖς, ὅθεν καὶ\nτοὔνομα μετείληφεν. ὅμοιος δὲ τούτῳ καὶ ὁ\nστελέφουρος, πλὴν οὐχ ὥσπερ ἐκεῖνος ἀνθεῖ κατὰ\nμέρος ἀλλὰ δι᾿ ὅλου τοῦ στάχυος ὥσπερ ὁ πυρός.\nἡ δὲ ἄνθησις ἀμφοῖν χνοώδης, καθάπερ καὶ τοῦ\nσίτου· παρόμοιον δὲ τῇ ὅλῃ μορφῇ τῷ πυρῷ\nπλὴν πλατυφυλλότερον. ὡσαύτως δὲ τούτοις καὶ\nτὰ ἄλλα τὰ σταχυώδη λεκτέον.\nΤὰ δὲ κιχοριώδη πάντα μὲν ἐπετειόφυλλα\nκαὶ ῥιζόφυλλα, βλαστάνει δὲ μετὰ Πλειάδα πλὴν\nτῆς ἀπάπης, τοῖς δὲ καυλοῖς καὶ ταῖς ῥίζαις\n\n\n\n\n\nμεγάλας ἔχουσι διαφοράς· οἱ μὲν γὰρ τῶν ἄλλων\nἁπλούστεροι καὶ ἐλάττους, ὁ δὲ τοῦ κιχορίου\nμέγας καὶ ἀποφύσεις ἔχων πολλάς, ἔτι δὲ γλίσχρος\nκαὶ δυσδιαίρετος, δι᾿ ὃ καὶ δεσμῷ χρῶνται·\nπαραβλαστητικὸν δὲ καὶ τῇ ῥίζῃ καὶ ἄλλως\nμακκρόρριζον, δι᾿ ὃ καὶ δυσώλεθρον· ὅταν γὰρ\nἐκλαχανίσωνται, πάλιν τὸ ὑπόλοιπον ἀρχὴν\nλαμβάνει γενέσεως. συμβαίνει δὲ καὶ παρανθεῖν\nαὐτοῦ μέρος ἄλλο καὶ ἄλλο, καὶ τοῦτο ἄχρι τοῦ\nμετοπώρου, σκληροῦ δοκοῦντος εἶναι τοῦ καυλοῦ.\nφέρει δὲ καὶ λοβὸν ἐν ᾧ τὸ σπέρμα περὶ τὶ ἄκρα\nτῶν καυλῶν.\nἩ δὲ ὑποχοιρὶς λειοτέρα καὶ ἡμερωτέρα τῇ\nπροσάψει καὶ γλυκυτέρα καὶ οὐχ ὥσπερ ἡ χόνδρυλλα·\nτὸ γάρ ὅλον οὐκ ἐδώδιμος αὕτη καὶ\nἄβρωτος καὶ ἐν τῇ ῥίζῃ δριμὺν ὀπὸν ἔχει καὶ\nπολύν.\nἌβρωτος δὲ καὶ πικρὰ ἡ ἀπάπη· πρωϊανθὴς\nδὲ καὶ ταχὺ γηράσκει καὶ ἀποπαπποῦται, εἶτ᾿\nἄλλο φύεται πάλιν καὶ ἄλλο καὶ τοῦτο παρ᾿ ὅλον\nποιεῖ τὸν χειμῶνα καὶ τὸ ἔαρ ἄχρι τοῦ θέρους· τὸ\nδ᾿ ἄνθος μηλινοειδές.\nὩσαύτως δὲ καὶ ἡ πικρίς· καὶ γὰρ αὕτη τῷ\nἦρι ἀνθεῖ, καὶ παραπλησία δι᾿ ὅλου τοῦ χειμῶνος\nκαὶ τοῦ θέρους παρανθεῖ· τῇ γεύσει δὲ πικρά, δι᾿\nὃ καὶ τοὔνομα εἴληφε. ταῦτα μὲν οὖν ἐν ταύταις\n\n\n\n\n\n\n\nταῖς διαφοραῖς. πειρατέον δέ, ὡς ἐλέχθη,\nκαὶ τῶν ἄλλων λαμβάνειν ὁμοίως.\nXII. Πολὺ δέ τι γένος ἐστὶ καὶ τῶν σαρκορρίζων\nἢ κεφαλορρίζων, ἃ καὶ πρὸς τὰ ἄλλα καὶ\nκαθ᾿ αὑτὰ τὰς διαφορὰς ἔχει ῥίζαις τε καὶ φύλλοις\nκαὶ καυλοῖς καὶ ταῖς ἄλλαις μορφαῖς. τῶν\nγὰρ ῥιζῶν, ὥσπερ εἴρηται πρότερον, αἱ μὲν λεπυριώδεις\nαἱ δὲ σαρκώδεις, καὶ αἱ μὲν ἔχουσαι\nφλοιὸν αἱ δ᾿ ἄφλοιοι, ἔτι δὲ αἱ μὲν στρογγύλαι\nαἱ δὲ προμήκεις καὶ αἱ μὲν ἐδώδιμοι αἱ δ᾿ ἄβρωτοι.\nἐδώδιμοι μὲν γὰρ οὐ μόνον βολβοὶ καὶ τὰ ὅμοια\nτούτοις, ἀλλὰ καὶ ἡ τοῦ ἀσφοδέλου ῥίζα καὶ ἡ\nτῆς σκίλλης, πλὴν οὐ πάσης ἀλλὰ τῆς Ἐπιμενιδείου\nκαλουμένης, ἣ ἀπὸ τῆς χρήσεως ἔχει τὴν\nπροσηγορίαν· αὕτη δὲ στενοφυλλοτέρα τε καὶ\nλειοτέρα τῶν λοιπῶν ἐστιν.\nἘδώδιμος δὲ καὶ ἡ τοῦ ἄρου καὶ αὐτὴ καὶ τὰ\nφύλλα προαφεψηθέντα ἐν ὄξει καί ἐστιν ἡδεῖά\nτε καὶ πρὸς τὰ ῥήγματα ἀγαθή. πρὸς δὲ τὴν\nαὔξησιν αὐτῆς, ὅταν ἀποφυλλίσωσιν, ἔχει δὲ\nμέγα σφόδρα τὸ φύλλον, ἀνορύξαντες στρέφουσιν,\nὅπως ἂν μὴ διαβλαστάνῃ ἀλλὰ πᾶσαν ἕλκῃ τὴν\nτροφὴν εἰς ἑαυτήν, ὃ καὶ ἐπὶ τῶν βολβῶν τινες\n\n\n\n\n\nποιοῦσι συντιθέντες· ἡ δὲ τοῦ δρακοντίου, καλοῦσι\nγάρ τι δρακόντιον ἄρον διὰ τὸ τὸν καυλὸν ἔχειν\nτινὰ ποικιλίαν, ἄβρωτος καὶ φαρμακώδης.\nἈλλὰ ἡ τοῦ φασγάνου καλουμένου γλυκεῖά τε\nἑψηθεῖσα, καὶ τριφθεῖσα μιγνυμένη τῷ ἀλεύρῳ\nποιεῖ τὸν ἄρτον γλυκὺν καὶ ἀσινῆ· στρογγύλη δέ\nἐστι καὶ ἄφλοιος καὶ ἀποφύσεις ἔχουσα μικράς,\nὥσπερ τὸ γήθυον· πολλὰς δὲ εὑρίσκουσιν ἐν ταῖς\nσκαλοπιαῖς· χαίρει γὰρ καὶ συλλέγει τὸ ζῶον.\nἩ δὲ τοῦ θησείου τῇ μὲν γεύσει πικρά, τριβομένη\nδὲ κοιλίαν ὑποκαθαίρει. φαρμακώδεις δέ\nτινές εἰσι καὶ ἕτεραι, πολλῶν δὲ οὔτε φαρμακώδεις\nοὔτε ἐδώδιμοι. καὶ αὗται μὲν ἐν ταῖς ῥίζαις\nαἱ διαφοραί.\nXIII. Κατὰ δὲ τὰ φύλλα τοῖς τε μεγέθεσιν\nκαὶ τοῖς σχήμασιν. ὁ μὲν ἀσφόδελος μακρὸν καὶ\nστενότερον καὶ ὑπόγλισχρον ἔχει τὸ φύλλον, ἡ δὲ\nσκίλλα πλατὺ καὶ εὐδιαίρετον, τὸ δὲ φάσγανον\nὑπό τινων δὲ καλούμενον ξίφος ξιφοειδές, ὅθεν\nἔσχε καὶ τοὔνομα, ἡ δὲ ἶρις καλαμωδέστερον· τὸ\nδὲ τοῦ ἄρου πρὸς τῇ πλατύτητι καὶ ἔγκοιλον καὶ\nσικυῶδές ἐστιν· ὁ δὲ νάρκισσος στενὸν καὶ πολὺ\nκαὶ λιπαρόν· βολβὸς δὲ καὶ τὰ βολβώδη παντελῶς\nστενὰ καὶ τοῦ κρόκου δ᾿ ἔτι στενότερον.\nΚαυλὸν δὲ τὰ μὲν οὐκ ἔχει τὸ ὅλον οὐδ᾿ ἄνθος,\nὥσπερ τὸ ἄρον τὸ ἐδώδιμον· τὰ δὲ τὸν τοῦ\nἄνθους μόνον, ὥσπερ ὁ νάρκισσος καὶ ὁ κρόκος·\nἔνια δὲ ἔχει, καθάπερ ἡ σκίλλα καὶ ὁ βολβὸς καὶ\nἡ ἶρις καὶ τὸ ξίφιον· μέγιστον δὲ πάντων ἀσφόδελος·\n\n\n\n\nὁ γὰρ ἀνθέρικος μέγιστος· ὁ δὲ τῆς ἴριδος\nἐλάττων μὲν σκληρότερος δὲ τὸ δὲ ὅλον ἀνθερικώδης.\nἔστι δὲ καὶ πολύκαρπος ὁ ἀσφόδελος, καὶ\nὁ καρπὸς αὐτοῦ ξυλώδης τῇ μὲν μορφῇ τρίγωνος\nτῷ δὲ χρώματι μέλας· γίνεται δὲ ἐν τῷ στρογγύλῳ\nτῷ ὑποκάτω τοῦ ἄνθους, ἐκπίπτει δὲ τοῦ\nθέρους, ὅταν τοῦτο διαχάνῃ.\nτὴν ἄνθησιν ποιεῖται\nκατὰ μέρος, ὥσπερ καὶ ἐπὶ τῆς σκίλλης, ἄρχεται\nδὲ πρῶτον ἀπὸ τῶν κάτωθεν. ἐν δὲ τῷ ἀνθερίκῳ\nσυνίσταται σκώληξ, ὃς εἰς ἄλλο μεταβάλλει ζῶον\nἀνθρηνοειδές, εἶθ᾿ ὅταν ὁ ἀνθέρικος αὐανθῇ διεσθίον\nἐκπέταται. δοκεῖ δὲ ἴδιον ἔχειν πρὸς τὰ\nἄλλα τὰ λειόκαυλα, διότι στενὸς ὢν ἀποφύσεις\nἄνωθεν ἔχει. πολλὰ δὲ εἰς τροφὴν παρέχεται\nχρήσιμα· καὶ γὰρ ὁ ἀνθέρικος ἐδώδιμος σταθευόμενος\nκαὶ τὸ σπέρμα φρυγόμενον καὶ πάντων\nδὲ μάλιστα ἡ ῥίζα κοπτομένη μετὰ σύκου καὶ\nπλείστην ὄνησιν ἔχει καθ᾿ Ἡσίοδον.\nἍπαντα μὲν οὖν φιλόζωα τὰ κεφαλόρριζα\nμάλιστα δ᾿ ἡ σκίλλα· καὶ γὰρ κρεμαννυμένη ζῇ\nκαὶ πλεῖστόν γε χρόνον διαμένει· δύναται δὲ καὶ\nτὰ θησαυριζόμενα σώζειν, ὥσπερ τὴν ῥόαν ἐμπηγνυμένου\nτοῦ μίσχου, καὶ τῶν φυτευομένων δ᾿ ἔνια\nβλαστάνει θᾶττον ἐν αὐτῇ· λέγεται δὲ καὶ πρὸ\nτῶν θυρῶν τῆς εἰσόδου φυτευθεῖσαν ἀλεξητήριον\nεἶναι τῆς ἐπιφερομένης δηλήσεως. πάντα δὲ\nταῦτα ἀθρόα φύεται, καθάπερ καὶ τὰ κρόμυα\nκαὶ τὰ σκόροδα· παραβλαστάνουσι γὰρ ἀπὸ τῆς\n\n\n\n\nῥίζης· ἔνια δὲ καὶ ἀπὸ τοῦ σπέρματος φανερῶς,\nοἷον ὅ τε ἀνθέρικος καὶ τὸ λείριον καὶ τὸ φάσγανον\nκαὶ ὁ βολβός.\nἈλλ᾿ ἴδιον τοῦτο τοῦ βολβοῦ λέγεται, τὸ μὴ\nἀπὸ πάντων βλαστάνειν ἅμα τῶν σπερμάτων,\nἀλλὰ τοῦ μὲν αὐτοετὲς τοῦ δ᾿ εἰς νέωτα, καθάπερ\nτὸν αἰγίλωπά φασι καὶ τὸν λωτόν. τοῦτο μὲν\nοὖν εἴπερ ἀληθὲς κοινὸν ἑτέρων. κοινὸν δὲ ἴσως\nκαὶ τὸ μέλλον λέγεσθαι, πλὴν οὐ πολλῶν, θαυμαστὸν\nδὲ ἐπὶ πάντων, ὅπερ ἐπί τε τῆς σκίλλης\nκαὶ τοῦ ναρκίσσου συμβαίνει· τῶν μὲν γὰρ ἄλλων\nκαὶ τῶν ἐξ ἀρχῆς φυτευομένων καὶ τῶν βλαστανόντων\nκαθ᾿ ὥραν ἔτους τὸ φύλλον ἀνατέλλει\nπρῶτον, εἶθ᾿ ἥστερον ὁ καυλός· ἐπὶ δὲ τούτων ὁ\nκαυλὸς πρότερον.\nΤοῦ ναρκίσσου δὲ ὁ τοῦ ἄνθους μόνον εὐθὺ\nπροωθῶν τὸ ἄνθος· τῆς δὲ σκίλλης καθ᾿ αὑτόν,\nεἰς ὕστερον ἐπὶ τούτῳ τὸ ἄνθος ἀνίσχον προσκαθήμενον·\nποιεῖται δὲ τὰς ἀνθήσεις τρεῖς, ὧν ἡ\nμὲν πρώτη δοκεῖ σημαίνειν τὸν πρῶτον ἄροτον, ἡ\nδὲ δευτέρα τὸν μέσον, ἡ δὲ τρίτη τὸν ἔσχατον· ὡς\nγὰρ ἂν αὗται γένωνται καὶ οἱ ἄροτοι σχεδὸν\nοὕτως ἐκβαίνουσιν· ὅταν δὲ οὗτος ἀπογηράσῃ.\nτότε ἡ τῶν φύλλων βλάστησις πολλαῖς ἡμέραις\nὕστερον· ὡσαύτως δὲ καὶ ἐπὶ τοῦ ναρκίσσου,\nπλὴν οὔτε καυλὸν ἕτερον ἔχει παρὰ τὸν τοῦ ἄν.\nθους, ὥσπερ εἴπομεν, οὔτε καρπὸν φανερόν, ἀλλ᾿\n\n\n\n\nαὐτὸ τὸ ἄνθος ἅμα τῷ καυλῷ καταφθίνει καὶ\nὅταν αὐανθῇ τότε τὰ φύλλα ἀνατέλλει.\nΠρὸς μὲν οὖν τὰ ἄλλα τὰ συνάμφω ταῦτα ἴδια·\nπρὸς δὲ τὰ προανθοῦντα τῶν φύλλων καὶ τῶν\nκαυλῶν, ὅπερ δοκεῖ ποιεῖν τὸ τίφυον καὶ ἕτερα\nτῶν ἀνθικῶν, ἔτι τε τῶν δένδρων ἡ ἀμυγδαλῆ\nμάλιστα ἢ μόνον, ὅτι ταῦτα μὲν ἅμα τῷ ἄνθει\nπροφαίνει τὸ φύλλον ἢ εὐθὺς κατόπιν, ὥστε καὶ\nδιαζητεῖσθαι περί τινων, ἐπὶ δὲ τούτων οἷον ἀφ᾿\nἑτέρας ἀρχῆς φαίνεται καὶ διὰ τὸ πλῆθος τῶν\nἡμερῶν καὶ διὰ τὸ μὴ πρότερον βλαστάνειν πρὶν\nτοῦ μὲν τὸ ἄνθος τοῦ δὲ καὶ ὁ καυλὸς ὅλος ἀπογηράσῃ.\nἡ δὲ βλάστησις προτέρα μὲν τῆς σκίλλης,\nὑστέρα δὲ τοῦ ναρκίσσου· πολὺ δὲ πλέον τὸ\nφύλλον οὗτος ἀφίησι, καί ἐστιν ἡ ῥίζα αὐτὴ μικρὰ\nκαὶ οὐ μεγάλη, προσεμφερὴς δὲ κατὰ τὸ σχῆμα\nτῷ βολβῷ, πλὴν οὐ λεπυριώδης. ταῦτα μὲν\nοὖν ἔχει σκέψιν.\nΤῶν δὲ βολβῶν ὅτι πλείω γένη φανερόν, καὶ\nγὰρ τῷ μεγέθει καὶ τῇ χρόᾳ καὶ τοῖς σχήμασι\nδιαφέρουσι καὶ τοῖς χυλοῖς· ἐνιαχοῦ γὰρ οὕτω\nγλυκεῖς ὥστε καὶ ὠμοὺς ἐσθίεσθαι, καθάπερ ἐν\nΧερρονήσῳ τῇ Ταυρικῇ. μεγίστη δὲ καὶ ἰδιωτάτη\nδιαφορὰ τῶν ἐριοφόρων· ἔστι γάρ τι γένος τοιοῦτον,\nὃ φύεται μὲν ἐν αἰγιαλοῖς ἔχει δὲ τὸ ἔριον\nὑπὸ τοὺς πρώτους χιτῶνας, ὥστε ἀνα μέσον εἶναι\n\n\n\n\n\n\nτοῦ τε ἐδωδίμου τοῦ ἐντὸς καὶ τοῦ ἔξω· ὑφαίνεται\nδὲ ἐξ αὐτοῦ καὶ πόδεια καὶ ἄλλα ἱμάτια· δι᾿ ὃ\nκαὶ ἐριῶδες τοῦτο καὶ οὐχ ὥσπερ τὸ ἐν Ἰνδοῖς\nτριχῶδες.\nΠλείω δὲ καὶ τὰ βολβώδη καὶ ἐλάττω. ταῦτα\nδὲ καθάπερ τὸ λευκόιον καὶ βολβίνη καὶ\nὀπιτίων καὶ κύϊξ καὶ τρόπον τινὶ τὸ σισυρίγχιον.\nβολβώδη δὲ ταῦτα ὅτι στρογγύλα ταῖς ῥίζαις·\nἐπεὶ τοῖς γε χρώμασι λευκὰ καὶ οὐ λεπυριώδη.\nἴδιον δὲ τοῦ σισυριγχίου τὸ τῆς ῥίζης αὐξάνεσθαι\nτὸ κάτω πρῶτον, ὃ καλοῦσι χειμῶνα, τοῦ δ᾿\nἦρος ὑποφαίνοντος τοῦτο μὲν ταπεινοῦσθαι τὸ δ᾿\nἄνω τὸ ἐδώδιμον αὐξάνεσθαι. καὶ τὰ μὲν\nτοιαύτας ἔχει τὰς διαφοράς.\nXIV. Ἴδια δὲ καὶ ταῦτα ἐν τοῖς ποιώδεσιν,\nοἶον τό τε ἐπὶ τοῦ ἀδιάντου συμβαῖνον· οὐδὲ γὰρ\nὑγραίνεται τὸ φύλλον βρεχόμενον οὐδ᾿ ἐπίδροσόν\nἐστι διὰ τὸ μὴ τὴν νοτίαν ἐπιμένειν, ὅθεν καὶ ἡ\nπροσηγορία. γένη δὲ αὐτοῦ δύο, τὸ μὲν λευκὸν\nτὸ δὲ μέλαν, χρήσιμα δ᾿ ἀμφότερα πρὸς ἔκρυσιν\nκεφαλῆς τριχῶν ἐν ἐλαίῳ τριβόμενα. φύεται δὲ\n\n\n\n\n\n\n\nμαλιστα πρὸς τὰ ὑδρηλά. ὡς δὲ οἴονταί τινες,\nκαὶ πρὸς στραγγουρίαν τὸ τριχομανὲς ποιεῖ· ἔχει\nδὲ τὸν καυλὸν ὅμοιον τῷ ἀδιάντῳ τῷ μέλανι.\nφύλλα δὲ μικρὰ σφόδρα καὶ πυκνὶ καὶ πεφυκότα\nκαταντικρὺ ἀλλήλων, ῥίζα δὲ οὐχ ὕπεστι· χωρία\nδὲ φιλεῖ σκιερά.\nΤῶν δὲ κατὰ μέρος ἀνθούντων ἴδιον τὸ περὶ τὸ\nἄνθεμον, ὅτι τῶν μὲν ἄλλων πάντων τὰ κάτω\nπρῶτον ἀπανθεῖ τούτου δὲ τὰ ἄνω· τυγχάνει δ᾿\nαὐτοῦ τὸ μὲν κύκλῳ τὸ λευκὸν ἄνθος τὸ δὲ ἐν τῷ\nμέσῳ τὸ χλωρόν· καὶ καρπὸς ὃς ἐκπίπτει, καθάπερ\nτοῖς ἀκανθώδεσι, καταλιπὼν τὴν πρόσφυσιν\nκενήν· εἴδη δ᾿ αὐτοῦ πλείω.\nἼδιον δὲ καὶ τὸ περὶ τὴν ἀπαρίνην, ἣ καὶ τῶν\nἱματίων ἀντέχεται διὰ τὴν τραχύτητα καί ἐστι\nδυσαφαίρετον· ἐν τούτῳ γὰρ ἐγγίνεται τῷ τραχεῖ\nτὸ ἄνθος οὐ προιὸν οὐδὲ ἐκφαῖνον ἀλλ᾿ ἐν ἑαυτῷ\nπεττόμενον καὶ σπερμογονοῦν· ὥστε παρόμοιον\nεἶναι τὸ συμβαῖνον ὥσπερ ἐπὶ τῶν γαλεῶν καὶ\nῥινῶν· ἐκεῖνά τε γὰρ ἐν ἑαυτοῖς ὠοτοκήσαντα\nζωογονεῖ, καὶ αὕτη τὸ ἄνθος ἐν ἑαυτῇ κατέχουσα\nκαὶ πέττουσα καρποτοκεῖ.\nXV. Ὅσα δὲ τὰς ἀνθήσεις λαμβάνουσι ἀκολουθοῦντα\nτοῖς ἄστροις, οἷον τὸ ἡλιοτρόπιον\nκαλούμενον καὶ ὁ σκόλυμος, ἅμα γὰρ ταῖς τροπαῖς\nκαὶ οὗτος, ἔτι δὲ τὸ χελιδόνιον, καὶ γὰρ\nτοῦτο ἅμα τῷ χελιδονίᾳ ἀνθεῖ, ταῦτα δὲ δόξειεν\nἂν τῇ μὲν φυσικὴν ἔχειν τὴν αἰτίαν τῇ δὲ\nσυμπτωματικήν.\nΠολλὰ δὲ τοιαῦτά ἐστι καὶ ἐν ἑτέροις ἴδια·\nοἷον καὶ ἡ τοῦ ἀειζώου φύσις τὸ διαμένειν ὑγρὸν\nἀεὶ καὶ χλωρόν, φύλλον σαρκῶδες ἔχον καὶ λεῖον\nκαὶ πρόμηκες. φύεται δὲ ἔν τε τοῖς ἁλιπέδοις\nτοῖς τε ἐπὶ τῶν τειχῶν ἀνδήροις καὶ οὐχ ἥκιστα\nἐπὶ τῶν κεράμων, ὅταν ἐπιγένηται γῆς τις ἀμμώδης\nσυρροή.\nΠολλὰ δ᾿ ἄν τις ἴσως λάβοι καὶ ἕτερα περιττά.\nχρὴ δέ, ὥσπερ πολλάκις εἴρηται, τὰς ἰδιότητας\nθεωρεῖν καὶ τὰς διαφορὰς πρὸς τὰ ἄλλα. τὰ μὲν\nἐν πλείοσιν ἰδέαις ἐστὶ καὶ σχεδὸν οἷον ὁμωνύμοις,\nὥσπερ ὁ λωτός· τούτου γὰρ εἴδη πολλὰ διαφέροντα\nκαὶ φύλλοις καὶ καυλοῖς καὶ ἄνθεσι καὶ\nκαρποῖς, ἐν οἷς καὶ ὁ μελίλωτος καλούμενος· καὶ\nδυνάμει δὲ τῇ κατὰ τὴν προσφοράν, ἔτι τε τῷ μὴ\nτοὺς αὐτοὺς τόπους ζητεῖν. ὁμοίως δὲ καὶ ἕτερα\nπλείω.\nΤὰ δὲ ἐν ἐλάττοσιν, ὥσπερ ὁ στρύχνος ὁμωνυμίᾳ\nτινὶ παντελῶς εἰλημμένος· ὁ μὲν γὰρ ἐδώδιμος\nκαὶ ὥσπερ ἥμερον, καρπὸν ἔχων ῥαγώδη, ἕτεροι\nδὲ δύο εἰσιν, ὧν ὁ μὲν ὕπνον ὁ δὲ μανίαν ἐμποιεῖν\nδύναται, πλείων δ᾿ ἔτι δοθεὶς καὶ κτείνει. ὁμοίως\nδὲ τοῦτο καὶ ἐφ᾿ ἑτέρων ἐστὶ λαβεῖν, ἃ πολλὴν\nἔχει διάστασιν. περὶ μὲν οὖν τῶν ἄλλων τῶν\nποιωδῶν ἱκανῶς εἴρηται. περὶ δὲ τοῦ σίτου\nκαὶ τῶν σιτωδῶν μετὰ ταῦτα λεκτέον· τοῦτο γὰρ\nἔτι κατάλοιπον ἦν.\nI. Περὶ μὲν οὖν τῶν ἄλλων ποιωδῶν ἱκανῶς\nεἰρήσθω· περὶ δὲ σίτου καὶ τῶν σιτωδῶν λέγωμεν\nὁμοίως τοῖς πρότερον· τοῦτο γὰρ κατάλοιπον ἦν\nτῶν ποιωδῶν.\nΔύο δὲ αὐτοῦ γένη τὰ μέγιστα τυγχάνει· τὰ\nμὲν γὰρ σιτώδη, οἷον πυροὶ κριθαὶ τίφαι ζειαὶ τὰ\nἄλλα τὰ ὁμοιόπυρα ἢ ὁμοιόκριθα· τὰ δὲ χεδροπά,\nοἷον κύαμος ἐρέβινθος πισὸς καὶ ὅλως τὰ ὄσπρια\nπροσαγορευόμενα· τρίτον δὲ παρ᾿ αὐτὰ κέγχρος\nἔλυμος σήσαμον καὶ ἀπλῶς τὰ ἐν τοῖς θερινοῖς\nἀρότοις ἀνώνυμα κοινῇ προσηγορίᾳ.\nἜστι δὲ ἡ μὲν γένεσις αὐτῶν μία καὶ ἁπλῆ·\nφύεται γὰρ ἀπὸ σπέρματος, ἐὰν μή τι σπάνιον\nκαὶ ὀλίγον ἀπὸ τῆς ῥίζης. ὧραι δὲ τοῦ σπόρου\nτῶν πλείστων δύο· πρώτη μὲν καὶ μάλιστα ἡ\nπερὶ Πλειάδος δύσιν, ᾗ καὶ Ἡσίοδος ἠκολούθηκε\n\n\n\n\n\nκαὶ σχεδὸν οἱ πλεῖστοι, δι᾿ ὃ καὶ καλοῦσί τινες\nαὐτὴν ἄροτον· ἄλλη δ᾿ ἀρχομένου τοῦ ἦρος μετὰ\nτὰς τροπὰς τοῦ χειμῶνος. οὐ τῶν αὐτῶν δὲ\nἑκατέρα. τὰ μὲν γὰρ αὐτῶν φιλεῖ πρωισπορεῖσθαι,\nτὰ δὲ ὀψὲ διὰ τὸ μὴ δύνασθαι φέρειν\nτοὺς χειμῶνας, τὰ δὲ πρὸς ἀμφοτέρας τὰς ὥρας\nοὐ κακῶς ἔχει, καὶ πρὸς χειμῶνα καὶ πρὸς ἔαρ.\nΠρωίσπορα μὲν οὖν ἐστι πυρὸς κριθή, καὶ τούτων\nἡ κριθὴ πρωϊσπορώτερον· ἔτι δὲ ζειὰ τίφη\nὀλύρα καὶ εἴ τι ἕτερον ὁμοιόπυρον· ἁπάντων γὰρ\nσχεδὸν ὁ αὐτὸς χρόνος τῆς σπορᾶς· τῶν δὲ χεδροπῶν\nμάλιστα ὡς εἰπεῖν κύαμος καὶ ὦχρος· ταῦτα\nγὰρ διὰ τὴν ἀσθένειαν προλαβεῖν τῇ ῥιζώσει\nβούλεται τοὺς χειμῶνας· πρωίσπορον δὲ καὶ ὁ\nθέρμος· ἀπὸ τῆς ἅλω γάρ φασι δεῖν καταβάλλειν\nεὐθύς.\nὈψίσπορα δὲ τούτων γε αὐτῶν ὅσα διαφέρει\nτοῖς γένεσιν, οἷον πυρῶν τέ τι γένος καὶ κριθῶν ὃ\nκαλοῦσι τρίμηνον διὰ τὸ ἐν τοσούτῳ τελειοῦσθαι·\nκαὶ τῶν χεδροπῶν τὰ τοιάδε, φακὸς ἀφάκη πισός.\nἐν ἀμφοτέραις δὲ ταῖς ὥραις τῶν χεδροπῶν, καθάπερ\nὄροβος ἐρέβινθος· οἱ δὲ καὶ τὸν κύαμον ὀψὲ\nσπείρουσιν, ἐὰν ὑστερήσωσι τῶν πρώτων ἀρότων.\nἀπλῶς δὲ πρωϊσποροῦσι τὰ μὲν δι᾿ ἰσχὺν ὡς\nδυνάμενα φέρειν τοὺς χειμῶνας, τὰ δὲ δι᾿ ἀσθένειαν,\nὅπως προλάβωσι ταῖς εὐδίαις τὴν αὔξησιν.\nδύο μὲν οὖν αὗται. τρίτη δὲ τῶν θερινῶν ἣν\n\n\n\n\n\n\nεἴπομεν, ἐν ᾗ κέγχρος σπείρεται καὶ μέλινος καὶ\nσήσαμον, ἔτι δ᾿ ἐρύσιμον καὶ ὅρμινον. χρόνοι μὲν\nοὖν ἑκάστων οὗτοι.\nΒλαστάνει δὲ τὸ μὲν θᾶττον τὸ δὲ βραδύτερον·\nκαὶ κριθὴ μὲν καὶ πυρὸς ἑβδομαῖα μάλιστα· προτερεῖ\nδὲ ἡ κριθὴ μᾶλλον· τὰ δ᾿ ὄσπρια τεταρταῖα\nἢ πεμπταῖα πλὴν κυάμων· κύαμος δὲ καὶ τῶν\nσιτωδῶν ἔνια πλείοσιν· ἐνιαχοῦ γὰρ καὶ πεντεαιδεκαταῖος,\nὁτὲ δὲ καὶ εἰκοσταῖος· δυσφυέστατον\nγὰρ τοῦτο πάντων, ἐὰν δὲ δὴ καὶ σπαρέντος\nἐπὶ πλέον ὕδωρ ἐπιγένηται, καὶ παντελῶς. εἰ δὲ\nτῶν ἐν τοῖς ἠρινοῖς ἀρότοις θᾶττον ἡ ἔκφυσις διὰ\nτὴν ὥραν σκεπτέον.\nΧρὴ δὲ τὰς ἀναβλαστήσεις καὶ τὰς διαφύσεις\nταύτας ὡς ἐπὶ τὸ πᾶν διαλαβεῖν· ἐνίοτε γὰρ\nἐνιαχοῦ καὶ ἐν ἐλάττοσιν ἡμέραις, καθάπερ ἐν\nΑἰγύπτῳ · τριταίαν γάρ φασι καὶ τεταρταίαν\nἀνατέλλειν· παρ᾿ ἄλλοις δὲ ἐν πλείοσι τῶν\nεἰρημένων, ὅπερ καὶ οὐκ ἄλογον, ὅταν καὶ χώρα\nκαὶ ἀὴρ διαφέρῃ καὶ πρωἵαίτερον ἢ ὀψιαίτερον\nἀρόσῃ καὶ τὰ ἐπιγινόμενα ἀνόμοια τυγχάνῃ. ἡ\nμὲν γὰρ μανὴ καὶ κούφη καὶ εὐκράτῳ ἀέρι ταχὺ\nκαὶ ῥᾳδίως ἀναδίδωσιν, ἡ δὲ γλίσχρα καὶ βαρεῖα\nβραδέως, ἡ δὲ τοῖς τόποις αὐχμωδεστέρα\nβραδύτερον.\nἜτι δὲ ἂν χειμῶνες ἐπιγένωνται καὶ αὐχμοὶ\nκαὶ εὐδίαι καὶ πάλιν ὕδατα· καὶ γὰρ ἐν τούτοις\nπολὺ παραλλάττουσιν. ὡσαύτως δὲ καὶ ἐὰν ἡ\n\n\n\n\n\nγῆ προειργασμένη καὶ κόπρον ἔχουσα τυγχάνῃ,\nκαὶ ἐὰν μηδὲν τούτων· ἐπεὶ καὶ περὶ τὸ πρωϊσπορεῖν\nἕκαστα καὶ ὀψισπορεῖν αἱ χῶραι διαφέρουσιν.\nἔνιοι δὲ καὶ περὶ τὴν Ἑλλάδα πάντα\nπρωϊσπορεῖν εἰώθασι διὰ ψυχρότητα τῆς χώρας.\nὥσπερ οἱ Φωκεῖς, ὅπως ἂν οἱ χειμῶνες μὴ νήπια\nκαταλαμβάνωσιν.\nΙΙ. Βλαστάνει δὲ τὰ μὲν ἐκ τοῦ αὐτοῦ τὴν\nῥίζαν ἀφιέντα καὶ τὸ φύλλον, τὰ δὲ ἑκάτερον ἐξ\nἑκατέρου τοῦ ἄκρου. πυρὸς μὲν οὖν καὶ κριθὴ\nκαὶ τίφη καὶ ὅλως ὅσα σιτώδη πάντα ἐξ ἑκατέρου\nὥσπερ ἐν τῷ στάχυϊ πέφυκεν, ἀπὸ μὲν τοῦ κάτων\nτοῦ παχέος τὴν ῥίζαν ἀπὸ δὲ τοῦ ἄνω τὸν βλαστόν·\nἓν δέ τι καὶ συνεχὲς γίνεται τὸ ἀμφοῖν τῆς\nτε ῥίζης καὶ τοῦ καυλοῦ. κύαμος δὲ καὶ τὶ ἄλλα\nχεδροπὰ οὐχ ὁμοίως, ἀλλ᾿ ἐκ τοῦ αὐτοῦ τὴν ῥίζαν\nκαὶ τὸν καυλόν, καθ᾿ ὃ καὶ ἡ πρόσφυσις αὐτῶν\nἐστι πρὸς τὸν λοβόν, ἐν ᾧ καὶ ἔχουσιν οἷον ἀρχήν\nτινα φανεράν· ἐπ᾿ ἐνίων δὲ καὶ αἰδοιῶδες φαίνεται,\nκαθάπερ ἐπὶ τῶν κυάμων καὶ τῶν ἐρεβίνθων καὶ\nμάλιστα τῶν θέρμων· ἐκ τούτου γὰρ ἡ μὲν ῥίζα\nκάτω τὸ δὲ φύλλον καὶ ὁ καυλὸς ἄνω χωρεῖ.\nΤαύτῃ μὲν οὖν πη διαφέρει. τῇ δὲ ὁμοίως\nἔχει τῷ πάντα κατὰ τὴν πρόσφυσιν τοῦ λοβοῦ\nκαὶ τοῦ στάχυος ἀφιέναι τὴν ῥίζαν καὶ μὴ\n\n\n\n\nκαθάπερ ἐν τοῖς δενδρικοῖς τισιν ἀνάπαλιν, οἷον\nἀμυγδαλῇ καρύῳ βαλάνῳ τοῖς τοιούτοις. ἐν\nἅπασι δὲ ἡ ῥίζα μικρῷ πρότερον ἐκφύεται τοῦ\nκαυλοῦ· συμβαίνει δὲ ἔν γέ τισι τῶν δένδρων\nὥστε τὸν μὲν βλαστὸν ἐν αὐτῷ τῷ σπέρματι\nβλαστάνειν πρῶτον, αὐξανομένου δὲ διΐστασθαι\nτὰ σπέρματα—πάντα γάρ πως καὶ ταῦτα διμερῆ,\nτὰ δὲ δὴ χεδροπὰ φανερῶς πάντα δίθυρα καὶ\nσύνθετα—τὴν δὲ ῥίζαν εὐθὺς ἔξω προωθεῖσθαιἐν\nδὲ τοῖς σιτηροῖς διὰ τὸ καθ᾿ ἓν αὐτὰ εἶναι\nτοῦτο μὲν οὐ συμβαίνει, προτερεῖ δὲ ἡ ῥίζα\nμικρόν.\nἈναφύεται δὲ ἡ μὲν κριθὴ καὶ ὁ πυρὸς μονόφυλλα,\nὁ δὲ πισὸς καὶ ὁ κύαμος καὶ ὁ ἐρέβινθος\nπολύφυλλα. ῥίζαν δὲ ἔχει τὰ μὲν χεδροπὰ πάντα\nξυλώδη καὶ μίαν ἀπὸ δὲ ταύτης καὶ ἀποφ ύσεις\nλεπτάς. βαθυρριζότατον δὲ ὡς εἰπεῖν τούτων\nὁ ἐρέβινθος, ἐνίοτε δὲ καὶ παρακαθίησιν· ἀλλ᾿\nὁ πυρὸς καὶ ἡ κριθὴ καὶ τὰ ἄλλα τὰ σιτώδη\nπολύρριζα καὶ λεπτόρριζα, δι᾿ ὃ καὶ ταρρώδη.\nκαὶ πολύκλαδα καὶ πολύκαυλα πάντα τὰ τοιαῦτα.\nσχεδὸν δὲ καὶ ἐναντίωσίς τις ἑκατέρων ἐστί· τὰ\nμὲν γὰρ χεδροπὰ μονόρριζα ὄντα πολλὰς ἄνωθεν\nἀπὸ τῶν καυλῶν ἀποφύσεις ἔχει πλὴν κυάμου·\nτὰ δὲ σιτηρὰ πολύρριζα πολλοὺς μὲν ἀνίησι\n\n\n\n\nβλαστούς, ἀπαράβλαστοι δὲ οὗτοι, πλὴν εἴ τι\nγένος πυρῶν τοιοῦτον, οὓς καλοῦσι σιτανίας καὶ\nκριθανίας.\nΤὸν μὲν οὖν χειμῶνα ἐν τῇ χλόῃ μένει τὰ\nσιτώδη, διαγελώσης δὲ τῆς ὥρας καυλὸν ἀφίησιν\nἐκ τοῦ μέσου καὶ γονατοῦται. συμβαίνει δ᾿\nεὐθὺς ἐν τῷ τρίτῳ γόνατι, τοῖς δὲ ἐν τῷ τετάρτῳ.\nκαὶ τὸν στάχυν ἔχειν ἀλλ᾿ οὐ φανερὸν ἐν τῷ\nὄγκῳ· —γίνεται δὲ ἐν τῷ ὅλῳ καλάμῳ πλείω\nτούτων· ὥστε σχεδὸν ἄμα τῷ καλαμοῦσθαι\nσυνίστασθαι μικρὸν ὕστερον· ἀλλ᾿ οὐ πρότερον\nφανερὸς γίνεται πρὶν ἂν προαυξηθεὶς ἐν τῇ\nκάλυκι γένηται, τότε δὲ ἡ κύησις φανερὰ διὰ τὸν\nὄγκον.\nἈπολυθεὶς δ᾿ εὐθὺς ἀνθεῖ μεθ᾿ ἡμέρας τέτταρας\nἡ πέντε καὶ πυρὸς καὶ κριθὴ καὶ ἀνθεῖ σχεδὸν\nτὰς ἴσας, οἱ δὲ τὰς πλείστας λέγοντες ἐν ταῖς\nἑπτά φασιν ἀπανθεῖν. ἀλλὰ τῶν χεδροπῶν\nχρόνιος ἡ ἄνθησις· χρονιωτάτη δὲ τῶν μὲν ἄλλων\nὀρόβου καὶ ἐρεβίνθου, τούτων δ᾿ ἀπάντων τοῦ\nκυάμου καὶ ἐν μεγίστῃ διαφορᾷ· τετταράκοντα\nγὰρ ἡμερῶν ἀνθεῖν λέγουσι· πλὴν οἱ μὲν ἀεὶ\nπαρανθοῦντος ἑτέρου καὶ ἑτέρου λέγουσι, κατὰ\nμέρος γὰρ ἀνθεῖν, οἱ δὲ ἀπλῶς. ἡ γὰρ ἄνθησις\nτῶν μὲν σταχυηρῶν ἀθρόως τῶν δὲ ἐλλοβωδῶν\nκαὶ χεδροπῶν πάντων κατὰ μέρος· πρῶτα γὰρ\nἀνθεῖ τὰ κάτω, καὶ ὅταν ταῦτα ἀπανθήσῃ τὰ\nἐχόμενα, καὶ οὕτως αἰεὶ βαδίζει πρὸς τὰ ἄνω.\n\n\n\n\nδι᾿ πολλὰ τῶν ὀρόβων τίλλεται τὰ μὲν κάτω\nκατερρυηκότα τὰ δ᾿ ἄνω χλωρὰ πάμπαν.\nΜετὰ δὲ τὴν ἀπάνθησιν ἁδρύνονται καὶ τελειοῦνται\nπυρὸς μὲν καὶ κριθὴ τετταρακοσταῖα\nμάλιστα· παραπλησίως δὲ καὶ τίφη καὶ τἆλλα\nτὰ τοιαῦτα. τετταρακοσταῖον δέ φασι καὶ τὸν\nκύαμον, ὥστε ἐν ἴσαις ἀνθεῖν καὶ τελειοῦσθαι·\nτὰ δ᾿ ἄλλα ἐν ἐλάττοσιν· ἐλαχίσταις δὲ ὁ ἐρέβινθος,\nεἴπερ ἀπὸ τῆς σπορᾶς ἐν τετταράκοντα\nτελειοῦται ταῖς ἀπάσαις ὥσπερ τινές φασιν·\nἐπεὶ τό γ᾿ ὅλον ὅτι τάχιστα φανερόν. οἱ δὲ\nκέγχροι καὶ τὰ σήσαμα καὶ οἱ μέλινοι καὶ ὅλως\nτὰ θερινὶ σχεδὸν ὁμολογεῖται τάς τεττσράκονθ᾿\nἡμέρας λαμβάνειν· οἱ δέ φασι καὶ ἐλάττους.\nΔιαφέρει δὲ καὶ πρὸς τὴν τελείωσιν χώρα τε\nχώρας καὶ ἀὴρ ἀέρος· ἐν ἐλάττοσι γὰρ ἔνιαι\nδοκοῦσιν ἐκφέρειν, ὥσπερ ἄλλαι τε καὶ μάλιστα\nἐπιδήλως Αἴγυπτος· ἐκεῖ γὰρ κριθαὶ μὲν ἐν\nἑξαμήνῳ πυροὶ δὲ ἐν τῷ ἑβδόμῳ θερίζονται· περὶ\nδὲ τὴν Ἑλλάδα κριθαὶ μὲν ἐν τῷ ἑβδόμῳ παρὶ δὲ\nτοῖς πλείστοις ὀγδόῳ, πυροὶ δὲ ἔτι προσεπιλαμβάνουσιν.\nοὐ μὴν οὐδὲ ἐκεῖ τό γε πᾶν πλῆθος\nοὕτως, ἀλλ᾿ ὅσον εἰς ἀπαρχήν· κομίζεται γὰρ\nπρὸς ἱερῶν τινῶν χρείαν ἄλφιτα νέα τῷ ἕκτῳ\nμηνὶ καὶ ταῦτα ἐκ τῶν ἄνω τόπων ὑπὲρ Μέμφιν.\nΛέγεται δὲ καὶ ἐν Σικελίᾳ τῆς Μεσσηνίας ἐν\n\n\n\nταῖς καλουμέναις Μύλαις ταχεῖάν τινα γίνεσθαι\nτὴν τελείωσιν τῶν ὀψίων· τὸν τῶν ὀσπρίων μὲν\nγὰρ σπορητὸν ἓξ μῆνας, τὸν δὲ τῷ ὑστάτῳ\nσπείραντα θερίζειν ἅμα τοῖς πρώτοις· ἀγαθὴν δὲ\nδιαφερόντως εἶναι τὴν χώραν, ὥστε τριακοντάχοα\nποιεῖν, ἔχειν δὲ καὶ νομὰς θαυμαστὰς καὶ ὕλην.\nἐν Μήλῳ δέ τι θαυμασιώτερον λέγουσιν· ἐν γὰρ\nτριάκοντα ἢ τετταράκοντα ἡμέραις σπαρέντα\nθερίζουσι, δι᾿ ὃ καὶ λέγειν αὐτοὺς ὅτι μέχρι\nτούτου δεῖ σπείρειν ἕως ἂν ἴδῃ τις δράγμα·\nγίνεσθαι δὲ οὔτε ὄσπρια τοιαῦτα οὔτε πολλὰ\nπαῤ αὐτοῖς. δεινὴν δέ τινα διαδοῦναι τὴν χώραν\nτροφήν· καὶ γὰρ εἶναι σιτοφόρον μὲν καὶ ἐλαιοφόρον\nἀγαθὴν ἀμπελοφόρον δὲ μετρίαν.\nὙπερβάλλον δ᾿ ἔτι τούτου καὶ πάντων θαυμασιώτερον\nτὸ περὶ Χαλκίαν τὴν νῆσον τὴν Ῥοδίων\nγινόμενον· ἐκεῖ γάρ φασιν εἶναί τινα τόπον\nπρώϊον οὕτω καὶ εὔφορον ὡς σπαρεισῶν κριθῶν\nἅμα ταῖς ἄλλαις θερίσαντες ταύτας σπείρουσιν\nεἶτα πάλιν, εἶτα θερίζουσιν ἅμα τοῖς λοιποῖς·\nμεγίστη μὲν οὖν, εἴπερ ἀληθής, αὕτη διαφορά. τὸ\nγὰρ εἰς ἑτέραν χώραν μετενεχθέντα διαφέρειν,\nὥσπερ ἐκ Κιλικίας φασὶν εἰς Καππαδοκίαν καὶ\nὅλως τὴν ἐπέκεινα τοῦ Ταύρου, ἧττον ἄτοπον·\nφανερὰ γὰρ ἡ τῶν τόπων διάστασις.\nΤὸ δὲ τὴν αὐτὴν διφορεῖν, ἐν ᾧπερ γε ἅπαξ αἱ\nἄλλαι, σύνορον οὖσαν καὶ μίαν θαυμασιώτατον·\nαὕτη μὲν οὖν ἐν μεγίστῃ διαφορᾷ.\nΤὰ δὲ κατὰ τὰς ἄλλας χώρας οὐ πολλὴν ἢ\nοὐδεμίαν ὡς εἰπεῖν τοῦ γε χρόνου λαμβάνει\nδιάστασιν· προτερεῖ γὰρ ταῖς ὥραις τὰ Ἀθήνῃσι\nτῶν περὶ Ἑλλήσποντον ἡμέραις τριάκοντα\nμάλιστα ἢ οὐ πολλῷ πλείοσιν· εἰ μὲν οὖν καὶ\nὁ σπορητὸς πρότερον, μετάθεσις ἂν εἴη τῆς ὥρας·\nεἰ δ᾿ ἅμα, δῆλον ὅτι πλείων ἂν ὁ χρόνος.\nΟὐ μικρὶν δὲ ποιοῦσι διαφοράν οὐδὲ οἱ τόποι,\nκαίπερ ἔνιοι συνεγγὺς ὄντες· τὰ γὰρ ἐν Σαλαμῖνι\nπροτερεῖ πολὺ τῶν ἄλλων τῶν ἐν τῇ Ἀττικῇ καὶ\nὅλως τὶ ἐπιθαλάττια καὶ εἰς ταῦτα καὶ εἰς τοὺς\nἄλλους καρπούς, ὡς τὶ περὶ τὴν Ἀκτὴν καλουμένην\nτῆς Πελοποννήσου καὶ τὶ ἐν Φαλύκῳ\nτῆς Μεγαρίδος· πλὴν ἐνταῦθά γε συμβάλλεται\nκαὶ τὸ λεπτόγεων εἶναι καὶ ψαφαρὰν τὴν\nχώραν. καὶ τὶ μὲν περὶ τὴν γένεσιν καὶ τὴν\nτελείωσιν οὕτως ἔχει.\nIII. Διαφέρει δὲ καθ᾿ ὅλα τὰ γένη τὶ διήρημένα\nτῶν γενῶν, οἷον σῖτος χεδροπὰ τὰ θερινά,\nκαὶ καθ᾿ ἕκαστον γένος τὶ ὁμογενῆ. τὶ μὲν γὰρ\nσιτώδη τὸ φύλλον ἔχει καλάμου, τῶν δὲ χεδροπῶν\n\n\n\n\nτὰ μὲν περιφερές, οἷον ὁ κύαμος καὶ σχεδὸν\nτὰ πλεῖστα, τὰ δὲ προμηκέστερον, οἷον ὁ πισὸς\nκαὶ ὁ λάθυρος καὶ ὁ ὦχρος καὶ τὰ τοιαῦτα. καὶ\nτὰ μὲν ἰνώδη τὰ δ᾿ ἄφλεβα καὶ ἄϊνα. τὸ δὲ\nσήσαμον καὶ τὸ ἐρύσιμον ἰδιώτερα παρὰ ταῦτα.\nΠάλιν ὁ καυλὸς τῶν μὲν γονατώδης καὶ κοῖλος,\nδι᾿ καὶ καλεῖται κάλαμος· ὁ δὲ τοῦ κυάμου\nκοῖλος, τῶν δ᾿ ἄλλων χεδροπων ξυλωδέστερος,\nξυλωδέστατος δὲ ὁ ἐρέβινθος· τῶν δὲ θερινῶν\nκέγχρου μὲν καὶ μελίνου καλαμώδης, σησάμου δὲ\nκαὶ ἐρυσίμου ναρθηκώδης μᾶλλον. καὶ τὰ μέν\nἐστιν ὀρθόκαυλα, καθάπερ πυρὸς καὶ κριθὴ καὶ\nὅλως τὰ σιτώδη καὶ θερινά, τὰ δὲ πλαγιόκαυλα\nμᾶλλον, οἷον ἐρέβινθος ὄροβος φακός, τὰ δ᾿ ἐπιγειόκαυλα,\nκαθάπερ ὦχρος πισὸς λάθυρος· ὁ δὲ\nδόλιχος, ἐὰν παρακαταπήξῃ τις ξύλα μακρά.\nἀναβαίνει καὶ γίνεται κάρπιμος, εἰ δὲ μή, φαῦλος\nκαὶ ἐρυσιβώδης· μόνος δ᾿ ἡ μάλιστα τῶν χεδροπῶν\nὀρθόκαυλος ὁ κύαμος.\nἜχει δὲ καὶ τὰ ἄνθη διαφορὰν καὶ τῇ φύσει\nκαὶ τῇ θέσει, περὶ ὧν σχεδὸν ἐν τοῖς καθ᾿ ὅλου\nδιείλομεν, ὅτι τὰ μὲν χνοώδη, καθάπερ σίτου καὶ\nπαντὸς τοῦ σταχυώδους· τὰ δὲ φυλλώδη, καθάπερ\nτῶν χεδροπῶν, καὶ τῶν πλείστων κολοβά·\n\n\n\n\n\n\n\nτὰ γὰρ πολλὰ κολοβανθῆ· χνοῶδες δὲ καὶ τὸ\nτοῦ κέγχρου καὶ μελίνου· τοῦ δὲ σησάμου καὶ\nτοῦ ἐρυσίμου φυλλῶδες. καὶ ὅτι δὴ τὰ μὲν\nἔχει περὶ αὐτὸν τὸν καρπόν, οἷον τὰ σιτώδη καὶ\nκεγχρώδη περὶ τὸν στάχυν· τὰ δὲ χεδροπὰ ἐξ\nαὐτοῦ πως τοῦ ἄνθους ἢ ἀπό γε τῆς αὐτῆς ἀρχῆς\nγίνεται. καὶ τὴν ἄνθησιν, ὅτι τὰ μὲν ἀθρόαν τὰ δὲ\nκατὰ μέρος ποιεῖται· καὶ τἆλλα δὲ τὰ παραπλήσια\nτούτοις.\nὉμοίως δὲ καὶ τὰ κατὰ τοὺς καρπούς, ὅτι τὰ\nμὲν ἔχει στάχυν, τὰ δὲ χεδροπὰ λοβόν, τὰ δὲ\nκεγχρώδη φόβην· ἡ δὲ καλαμώδης ἀπόχυσις\nφόβη. τὸ δ᾿ ὅλον ἐναγγειόσπερμα, τὰ δὲ ἐνυμενόσπερμα,\nτὰ δὲ γυμνόσπερμα· καὶ ἔτι τὰ μὲν\nἀκρόκαρπα, τὰ δὲ πλαγιόκαρπα, καὶ ὅσα δὴ ἄλλα\nταύτης ἔχεται τῆς θεωρίας.\nὍλως δὲ πολυκαρπότερα καὶ πολυχούστερα\nτὰ χεδροπά, τούτων δ᾿ ἔτι μᾶλλον τὰ θερινὰ\nκέγχρος καὶ σήσαμον, αὐτῶν δὲ τῶν χεδρόπων\nμάλιστα φακός.\nἀπλῶς δὲ τὰ μικροσπερμότερα\nμᾶλλον ὡς εἰπεῖν, ὥσπερ καὶ τῶν λαχανωδῶν\nκύμινον ἀπάντων ὄντων πολυσπέρμων. ἰσχυρότερα\nδὲ πρὸς μὲν τὸν χειμῶνα καὶ ὅλως τὰ\nτοῦ ἀέρος τὰ σιτηρά, πρὸς δὲ τὴν τροφὴν τὰ\n\n\n\n\n\n\nχεδροπά. τάχα δὲ τοῦτό γε ἡμῖν τοῖς ἄλλοις\nἀνάπαλιν.\nIV. Τὰ μὲν οὖν ὅλα γένη τοιαύτας ἔχει διαφοράς·\nτὰ δὲ ὁμογενῆ δῆλον ὅτι κατὰ τὴν τῶν\nμερῶν ἀνωμαλίαν, οἶον τῶν σιτωδῶν πυρὸς\nκριθῆς στενοφυλλότερον καὶ λειοκαυλότερον καὶ\nπυκνότερον καὶ γλισχρότερον ἔχει τὸν καυλὸν\nκαὶ δυσθλαστότερον· ἄμα δὲ καὶ ὁ μὲν ἐν\nχιτῶσι πολλοῖς ἡ δὲ γυμνόν· μάλιστα γὰρ δὴ\nγυμνοσπέρματον ἡ κριθή. πολύλοπον δὲ καὶ ἡ\nτίφη καὶ ἡ ὀλύρα καὶ πάντα τὰ τοιαῦτα καὶ\nμάλιστα πάντων ὡς εἰπεῖν ὁ βρόμος. ἔστι δὲ\nκαὶ ὑψηλότερος ὁ κάλαμος τοῦ πυροῦ ἡ τῆς\nκριθῆς, καὶ τὸν στάχυν ἀπηρτημένον ἔχει τοῦ\nφύλλου μᾶλλον ὁ πυρὸς.\nἼδιον δὲ καὶ τὸ ἄχυρον τοῦ κριθίνου τὸ πύρινον·\nἐγχυλότερον γὰρ καὶ μαλακώτερον. διαφέρει δὲ\nἡ κριθὴ καὶ τουτῳ τῶν πυρῶν·\nἡ μὲν γὰρ στοιχειώδης,\nὁ δὲ πυρὸς ἄστοιχος καὶ πανταχόθεν\nὁμαλής τις.\nΤῷ μὲν οὖν ὅλῳ γένει πρὸς γένος τοιαῦτἄί\nτινές εἰσι διαφοραί. καθθ' ἑκάτερον δὲ τούτων\nπάλιν, οἶον πυρῶν καὶ κριθῶν, πολλ γένη καὶ\nτοῖς καρποῖς αὐτοῖς διαφέροντα καὶ τοῖς στάχυσι\nκαὶ ταῖς ἄλλαις μορφαῖς καὶ ἔτι ταῖς δυνάμεσι\n\n\n\n\n\n\n\nκαὶ τοῖς πάθεσι. τῶν μὲν κριθῶν αἱ μέν εἰσι\nδίστοιχοι αἱ δὲ τρίστοιχοι αἱ δὲ τετράστοιχοι\nκαὶ πεντάστοιχοι· πλεῖστον δ᾿ ἑξάστοιχον, καὶ\nγὰρ τοιοῦτό τι γένος ἐστί. πυκνότεραι δὲ ἀεὶ\nκατὰ τὴν θέσιν ὡς ἐπὶ πᾶν αἱ πολυστοιχότεραι.\nδιαφορὰ δὲ μεγάλη καὶ τὸ παραβλαστητικὴν\nεἶναι, καθάπερ εἴπομεν τὴν Ἰνδικήν. καὶ οἱ\nστάχυες δὲ τῶν μὲν μεγάλοι καὶ μανότεροι ταῖς\nκριθαῖς τῶν δὲ ἐλάττους καὶ πυκνότεροι, καὶ\nἀπέχοντες δὲ τοῦ φύλλου τῶν μὲν πολὺ τῶν δὲ\nμικρόν, ὥσπερ τῶν Ἀχιλλείων καλουμένων. καὶ\nαὐτῶν δὲ τῶν κριθῶν αἱ μὲν στρογγυλότεραι καὶ\nἐλάττους αἱ δὲ προμηκέστεραι καὶ μείζους καὶ\nμανότεραι κατὰ τὸν στάχυν. ἔτι δὲ αἱ μὲν λευκαί,\nαἱ δὲ μέλαιναι καὶ ἐπιπορφυρίζουσαι, αἵπερ\nκαὶ πολυάλφιτοι δοκοῦσιν εἶναι καὶ πρὸς τοὺς\nχειμῶνας δὲ καὶ τὰ πνεύματα καὶ ὅλως τὸν ἀέρα\nτῶν λευκῶν ἰσχυρότεραι.\nΠολλὰ δὲ γένη καὶ τῶν πυρῶν ἐστιν εὐθὺς\nἀπὸ τῶν χωρῶν ἔχοντα τὰς ἐπωνυμίας, οἷον\nΛιβυκοὶ Ποντικοὶ Θρᾷκες Ἀσσύριοι Αἰγύπτιοι\nΣικελοί. διαφορὰς δὲ καὶ ταῖς χροιαῖς καὶ τοῖς\nμεγέθεσι καὶ τοῖς εἴδεσι καὶ ταῖς ἰδιότησιν\nἔχουσι καὶ ἐν ταῖς δυνάμεσι ταῖς τε ἄλλαις καὶ\nμάλιστα ταῖς πρὸς τὴν σίτησιν. τινὲς καὶ ἀπ᾿\n\n\n\n\n\nἄλλων τὰς προσηγορίας, οἷον καγχρυδίας στλεγγὺς\nἈλεξάνδρειος· ὧν ἁπάντων ἐν τοῖς εἰρημένοις\nτὰς διαφορὰς ληπτέον. οὐχ ἥκιστα δ᾿ οἰκεῖαι\nεἴ τις λαμβάνοι τὰς τοιαύτας· οἷόν εἰσιν οἱ μὲν\nπρώϊοι οἱ δὲ ὄψιοι, καὶ εὐαυξεῖς καὶ πολύχοι οἱ\nδὲ μικροὶ καὶ ὀλιγόχοι, καὶ μεγαλοστάχυες οἱ δὲ\nμικροστάχυες. καὶ οἱ μὲν ἐν κάλυκι πολὺν χρόνον\nοἱ δ᾿ ὀλίγον ἔνοντες, ὥσπερ ὁ Λιβυκός. καὶ κάλαμον\nοἱ μὲν λεπτὸν οἱ δὲ παχύν· καὶ τοῦτο ὁ Λιβυκὸς\nἔχει, παχὺν δὲ καὶ ὁ καγχρυδίας. ἔτι δὲ\nχιτῶνας οἱ μὲν ὀλίγους οἱ δὲ πολλούς, ὥσπερ ὁ\nΘρᾴκιος. καὶ ὁ μὲν μονοκάλαμος ὁ δὲ πολυκάλαμος,\nκαὶ μᾶλλον δὲ καὶ ἧττον.\nὉμοίως δὲ καὶ εἴ τι παραπλήσιον τούτοις\nἢ τοῖς πρότερον εἰρημένοις κατὰ τὰς δυνάμεις.\nαἱ γὰρ τοιαῦται φυσικώταται δόξαιεν ἂν εἶναι\nτῶν διαφορῶν. ἐν αἷς καὶ τὸ τῶν τριμήνων καὶ\nτὸ τῶν διμήνων καὶ εἴ τι γένος ἐν ἐλάττοσιν\nἡμέραις τελειοῦται, καθάπερ φασὶν εἶναι περὶ\nτὴν Αἰνείαν, οἳ τετταράκοντα ἡμέραις ἀπὸ τῆς\nσπορᾶς ἁδρύνονται καὶ τέλος ἴσχουσιν· εἶναι δ᾿\nἰσχυρὸν τοῦτον καὶ βαρὺν οὐχ ὥσπερ τὸν τρίμηνον\nκοῦφον, δι᾿ ὃ καὶ τοῖς οἰκέταις παρέχειν,\nκαὶ γὰρ οὐδὲ πίτυρον ἔχειν πολύ. σπανιώτατος\nμὲν οὖν καὶ τάχιστος εἰς τελείωσιν\n\n\n\n\n\nοὗτος. εἰσὶ δὲ καὶ δίμηνοί τινες οἵπερ καὶ ἐκ\nΣικελίας ἐκομίσθησαν εἰς Ἀχαίαν· ὀλιγοχόοι δὲ\nκαὶ ὀλιγογόνοι καὶ κοῦφοι κατὰ τὴν προσφορὰν\nκαὶ ἡδεῖς. καὶ ἄλλοι δέ τινες οἱ περὶ Εὔβοιαν\nεἰσὶ καὶ μάλιστα ἐν τῇ Καρυστίᾳ. τρίμηνοι δὲ\nπολλοὶ καὶ πανταχοῦ κοῦφοι οὗτοι καὶ ὀλιγοχόοι\nκαὶ μονοκάλαμοι κατὰ τὴν ἔκφυσιν καὶ τὸ ὅλον\nἀσθενεῖς.\nκουφότατος μὲν οὖν ὡς ἁπλῶς εἰπεῖν\nπυρὸς ὁ Ποντικός· βαρύτερος δὲ τῶν εἰς τὴν\nἙλλάδα πσραγινομένων ὁ Σικελός· τούτου δ᾿\nἔτι βαρύτερος ὁ Βοιωτός· σημεῖον δὲ λέγουσιν ὅτι\nοἱ μὲν ἀθληταὶ ἐν τῇ Βοιωτίᾳ τρί᾿ ἡμιχοίνικα\nμόλις ἀναλίσκουσιν, Ἀθήναζε δὲ ὅταν ἔλθωσι\nπένθ᾿ ἡμιχοίνικα ῥᾳδίως. κοῦφος δὲ καὶ ὁ ἐν\nτῇ Λακωνικῇ. τούτων μὲν οὖν ἔν τε ταῖς χώραις\nκαὶ τῷ ἀέρι τὸ αἴτιον· ἐπεὶ καὶ περὶ τὴν\nἈσίαν οὐ πόρρω Βάκτρων ἐν μέν τινι τόπῳ\nοὕτως ἁδρὸν εἶναί φασι τὸν σῖτον ὥστε πυρῆνος\nἐλαίας μέγεθος λαμβάνειν, ἐν δὲ τοῖς Πισσάτοις\nκαλουμένοις οὕτως ἰσχυρὸν ὥστ᾿ εἰ τις πλεῖον\nπροσενέγκοιτο διαρρήγνυσθαι, καὶ τῶν Μακεδόνων\nκαὶ πολλοὺς τοῦτο παθεῖν. ἄτοπον δὲ\nκαὶ ἀνομολογούμενον πρὸς τὴν τῶν τριμήνων\nκουφότητα τὸ περὶ τοὺς Ποντικοὺς συμβαῖνον·\nεἰσὶ γὰρ οἱ μὲν σκληροὶ ἠρινοὶ οἱ δὲ μαλακοὶ\nχειμερινοί· πολὺ γὰρ διαφέρει τῇ κουφότητι ὁ\nμαλακός. ὁμοίως δὲ καὶ δύο ἀρότους ὡς ἔοικε\n\n\n\nπαντὸς τοῦ σίτου ποιοῦνται, τὸν μὲν χειμερινὸν\nτὸν δὲ ἠρινόν, ἐν ᾧ καὶ τὰ ὄσπρια\nκαταβάλλουσιν.\nΕἰσὶ δὲ καὶ οἱ μὲν καθαροὶ αἰρῶν, ὥσπερ ὁ\nΠοντικὸς καὶ ὁ Αἰγύπτιος· καθαρὸς δὲ ἐπιεικῶς\nκαὶ ὁ Σικελὸς καὶ μάλιστα ὁ Ἀκραγαντῖνος\nοὐκ αἰρώδης.\nὉ δὲ Σικελὸς ἴδιον ἔχει τὸ μελάμπυρον καλούμενον,\nὅ ἐστιν ἀβλαβὲς καὶ οὐχ ὥσπερ ἡ αἶρα\nβαρὺ καὶ κεφαλαλγές. ἀλλὰ τὰ μὲν τοιαῦτα,\nκαθάπερ ἐλέχθη, ταῖς χώραις ἀναθετέον καὶ ὅσον\nἐπιβάλλει τοῖς γένεσιν.\nV. Ἐν δὲ τοῖς ὀσπρίοις οὐχ ὁμοίως ἐστὶ\nλαβεῖν τὰς τοιαύτας διαφοράς, εἴτ᾿ οὖν διὰ τὸ\nμὴ ἐξετάζειν ὁμοίως εἴτε καὶ διὰ τὸ μονοειδέστερα\nτυγχάνειν· ἔξω γὰρ ἐρεβίνθου καὶ φακοῦ\nκαὶ ἐπ᾿ ὀλίγου κυάμου καὶ ὀρόβου, καθ᾿ ὅσον\nἡ τῶν χρωμάτων καὶ τῶν χυλῶν διαφορά, τῶν\nγ᾿ ἄλλων οὐ ποιοῦσιν ἰδέας. οἱ δὲ ἐρέβινθοι\nκαὶ τοῖς μεγέθεσι καὶ τοῖς χυλοῖς καὶ τοῖς\nχρώμασι καὶ ταῖς μορφαῖς διαφέρουσιν, οἷον\nκριοὶ ὀροβιαῖοι οἱ ἀνὰ μέσον. ἐπὶ πᾶσι δὲ τὰ\nλευκὰ γλυκύτερα· καὶ γὰρ ὁ ὄροβος καὶ φακὸς\nκαὶ ἐρέβινθος καὶ κύαμος καὶ σήσαμον· ἔστι γὰρ\nκαὶ σήσαμον λευκόν.\nἈλλὰ μᾶλλον ἐν τοῖς τοιοῖσδε ποιεῖν ἐστι τὰς\nδιαφορὰς οἷον, ἐπεὶ πάντα ταῦτ᾿ ἔλλοβα, τὰ μὲν\n\n\n\n\n\n\n\nαὐτῶν ἀδιάφρακτα καὶ ὥσπερ συμψαύοντα τυγχάνει,\nκαθάπερ ὄροβος πισὸς καὶ σχεδὸν τὰ πλεῖστα,\nτὰ δὲ διαπεφραγμένα, καθάπερ θέρμος, ἔτι δὲ\nμᾶλλον καὶ ἰδίως τὸ σήσαμον. καὶ τὰ μὲν\nμακρόλοβα τὰ δὲ καὶ στρογγυλόλοβα, καθάπερ ὁ\nἐρέβινθος. ἀνὰ λόγον δ᾿ ἀκολουθεῖ καὶ τὰ πλήθη\nτῶν σπερμάτων· ἐλάττω γὰρ ἐν τοῖς μικροῖς,\nὥσπερ ἔν τε τῷ τῶν ἐρεβίνθων καὶ ἐν τῷ τῶν\nφακῶν.\nΚαὶ παραπλήσιαι δὲ ἴσως αἱ τοιαῦται καὶ ἃς\nἐπὶ τῶν σιτηρῶν ἐλέγομεν περὶ τῶν σταχύων καὶ\nαὐτῶν τῶν καρπῶν· ἐπεὶ καὶ οἱ καλούμενοι λοβοὶ\nσχεδὸν ἀκόλουθοι τοῖς σπέρμασίν εἰσιν, οἱ μὲν\nἐπιπλατεῖς, ὥσπερ οἱ τοῦ φακοῦ καὶ τῆς ἀφάκης,\nοἱ δὲ κυλινδρώδεις μᾶλλον, ὡς οἱ τοῦ ὀρόβου καὶ\nτοῦ πισου· τὰ γὰρ σπέρματα ἑκατέρων τοιαῦτα\nτοῖς σχήμασι· ἀλλὰ τὰς μὲν τοιαύτας διαφορὰς\nπολλὰς ἄν τις εὕροι καθ᾿ ἕκαστον, ὧν αἱ μὲν\nκοιναὶ πᾶσιν αἱ δὲ ἴδιαι κατὰ γένος.\nὍτι δὲ πάντα προσπέφυκε τοῖς λοβοῖς καὶ\nἔχει καθάπερ ἀρχήν τινα, τὰ μὲν προέχουσαν.\nὥσπερ ὁ κύαμος καὶ ὁ ἐρέβινθος, τὰ δὲ καὶ\nἔγκοιλον, ὥσπερ θέρμος καὶ ἄλλ᾿ ἄττα, τὰ δὲ\nοὕτω μὲν οὐ φανερὰν ἐλάττω δὲ κσὶ ὥσπερ ἀποσημαίνουσαν\nμόνον, δῆλον μὲν ἀπὸ τῆς ὄψεως· ἐξ\nἧς καὶ ὅταν σπαρῇ βλαστάνει καὶ ῥιζοῦται,\nκαθάπερ ἐλέχθη, κατ᾿ ἀρχὰς δὲ καὶ αὐτὰ τρέφεται\nπροσηρτημένα τῷ λοβῷ, μέχρι οὗ ἂν\n\n\n\n\n\nτελειωθῇ· φανερὸν δέ ἐστι καὶ ἐκ τῶν νῦν καὶ ἐκ\nτῶν προειρημένων. περὶ μὲν οὖν τῶν κατὰ τὰς\nδιαφορὰς ἅλις.\nVI. Σπείρειν δὲ ξυμφέρει πάντα μάλιστα μὲν\nἐν τοῖς ὡραίοις ἀρότοις· οὐ μὴν ἀλλὰ καὶ ἐν ξηρᾷ\nτινες καταβάλλουσι καὶ οὐχ ἥκιστα πυροὺς καὶ\nκριθὰς ὡς μάλιστα αὐταρκεῖν δυνάμενα, ὅπου μὴ\nὄρνισιν ἢ ἄλλοις θηρίοις ἐπισινὴς ἡ χώρα. δοκεῖ\nγὰρ ὡς ἐπὶ πᾶν ὁ πρῶτος ἄροτος ἀμείνων εἶναι,\nχείριστος δὲ σπόρος ἐν ταῖς ἡμιβρόχοις· ἀπόλλυται\nγὰρ καὶ ἐκγαλακτοῦται τὰ σπέρματα, καὶ\nἅμα ξυμβαίνει πόαν ἀναφύεσθαι πολλήν. μετὰ\nδὲ τὴν σπορὰν ὕδωρ ἐπιγίνεσθαι πᾶσι ξυμφέρει.\nπλὴν ὅσα δυσβλαστῆ γίνεται μᾶλλον, ὥσπερ ὅ τε\nκύαμος δοκεῖ καὶ τῶν θερινῶν σήσαμον καὶ κύμινον\nκαὶ ἐρύσιμον.\nΠυκνοσπορεῖν δὲ καὶ μανοσπορεῖν καὶ πρὸς τὰς\nχώρας βλέποντα χρή· πλεῖον γὰρ ἡ πίειρα καὶ\nἀγαθὴ δύναται φέρειν τῆς ὑφάμμου τε καὶ λεπτῆς.\nκαίτοι λέγεταί τις λόγος ὡς ὁτὲ μὲν πλέον ὁτὲ δὲ\nἔλαττον ἡ αὐτὴ δέχεται χώρα· καὶ οἰωνίζονται\nτὸ πλέον ὡς οὐκ ἀγαθόν, πεινῆν γὰρ εὐθύς φασι\nτὴν γῆν· οὗτος μὲν οὖν ἴσως εὐηθέστερος λόγος.\nεἰ δέ τις πρὸς τὰ σπέρματα θεωροίη καὶ μάλιστά\nγε πρὸς αὐτοὺς τοὺς τόπους ἅμα τῷ ἐδάφει\nκαὶ τὴν θέσιν ἀναθεωρῶν τήν γε πρὸς τὰ πνεύματα\n\n\n\n\n\nκαὶ τὸν ἥλιον, οἰκειότερον ἂν λαμβάνοι τὰς\nδιαφοράς.\nἈνὰ λόγον δὲ ἔχει καὶ ἡ κόπρισις τοῖς σπόροις\nπρὸς τὰς χώρας· νειὸς δ᾿ ἀμείνων ἡ χειμέριος τῆς\nἐαρινῆς. ἐνιαχοῦ δὲ οὐ ξυμφέρειν βαθεῖαν ἀροτριᾶν,\nὥσπερ καὶ ἐν Συρίᾳ, δι᾿ ὃ μικροῖς ἀρότροις\nχρῶνται. παρ᾿ ἄλλοις δὲ τὸ λίαν ἐξεργάζεσθαι\nβλάπτει, καθάπερ ἐν Σικελίᾳ, δι᾿ ὃ καὶ τῶν ξένων\nὡς ἔοικε πολλοὶ διαμαρτάνουσι. πάντα μὲν οὖν\nπρὸς τὰς χώρας.\nΔιαιροῦσι δὲ καὶ τὰ σπέρματα ποίᾳ ποῖον\nπρόσφορον· ἐν γὰρ ταῖς χειμεριναῖς πυρὸν μᾶλλον\nἢ κριθήν, καὶ ὅλως σῖτον ἢ χεδροπὰ κελεύουσιν\nἐν ταῖς χέρσοις καὶ διὰ χρόνου κινουμέναις· καὶ\nγὰρ αὗται πυρὸν φέρουσι μᾶλλον ἢ κριθήν. δέχεται\nδὲ καὶ ἐπομβρίαν μᾶλλον πυρὸς τῆς κριθῆς,\nκαὶ ἐν τοῖς ἀκόπροις φέρει μᾶλλον. ὡσαύτως δὲ\nκαὶ αὐτῶν τῶν πυρῶν ποῖος τῇ ποίᾳ πρόσφορος,\nοἷον ἀγαθῇ καὶ πιείρᾳ καὶ ψαφαρᾷ καὶ λεπτῇ\nταῖς ἄλλαις ὁμοίως.\nὝδωρ δὲ ὅταν μὲν χλοηφορήσῃ καὶ κυήσῃ\nπλεῖον ἅπασι ξυμφέρει· ἀνθοῦσι δὲ πυροῖς μὲν\nκαὶ κριθαῖς καὶ τοῖς σιτώδεσι βλαβερόν· ἀπόλλυσι\n\n\n\n\n\n\n\n\nγάρ· ὀσπρίοις δ᾿ ἀβλαβὲς πλὴν ἐρεβίνθων·\nοὗτοι γὰρ ἀποκλυσθείσης τῆς ἅλμης ἀπόλλυνται\nσφακελίζοντες καὶ ὑπὸ καμπῶν κατεσθιόμενοι·\nἰσχυρότερος δὲ ὁ μέλας ἐρέβινθος καὶ ὁ πυρρὸς\nτοῦ λευκοῦ· συμφέρει δέ, φασίν, ἐν τοῖς ἐφύδροις\nτόποις ὀψὲ σπείρειν αὐτόν. κύαμος δὲ ἀνθῶν\nμάλιστα φιλεῖ βρέχεσθαι, δι᾿ ὃ καὶ οὐκ ἐθέλουσιν\nὀψισπορεῖν, ὥσπερ εἴπομεν, ὅτι πολὺν\nἀνθεῖ· μετὰ δὲ τὴν ἀπάνθησιν ὀλίγου πάμπαν\nὕδατος δεῖται· σύνεγγυς γὰρ ἡ τελείωσις. ἀλλ᾿\nὅταν ἁδρυνθῇ καὶ βλάπτειν δοκεῖ τὰ σιτώδη καὶ\nκριθὴν δὲ πυροῦ μᾶλλον.\nἘν Ἀἰγύπτῳ δὲ καὶ Βαβυλῶνι καὶ Βάκτροις.\nὅπου μὴ ὕεται ἡ χώρα σπανίως, αἱ δρόσοι τὸ\nὅλον ἐκτρέφουσιν. ἔτι καὶ οἱ περὶ Κυρήνην καὶ\nΕὐεσπερίδας τόποι. καιριώτατα δὲ πᾶσιν ὡς\nἀπλῶς εἰπεῖν τὰ ἠρινά· δι᾿ ὃ καὶ ἡ Σικελία\nπολύσιτος· πολλὰ γὰρ τοῦ ἦρος καὶ μαλακὰ\nγίνεται, τοῦ δὲ χειμῶνος ὀλίγα. ζητεῖ δὲ ἡ μὲν.\nλεπτόγεως πολλὰ κατὰ μικρόν· ἡ δὲ πίειρα καὶ\nπλῆθος μὲν ἐνεγκεῖν δύναται καὶ ἀϋδρίαν— πρὸς\nδὲ τὴν χώρας ἀϋδρίαν πόντια πνεύματα καὶ αὖραι\nδοκοῦσι ξυμφ έρειν, ἄλλα δὲ παῤ ἄλλοις τοιαῦτα,\nκαθάπερ καὶ πρότερον εἴρηται,— ὡς ἐπὶ τὸ πᾶν\nδὲ μᾶλλον αὐχμὸς ἡ ἐπομβρία ξυμφέρει τῷ σίτῳ·\nοἱ γὰρ ὄμβροι καὶ ἄλλως ἐναντίοι καὶ πολλάκις\nαὐτὰ τὰ σπέρματα διαφθείρουσιν, εἰ δὲ μὴ πλῆθός\n\n\n\n\n\n\nγε ποιοῦσι βοτάνης, ὥστε καταπνίγεσθαι καὶ\nἀτροφεῖν.\nVΙΙ. Τῶν μὲν οὖν ἄλλων σπερμάτων οὐδὲν εἰς\nἄλλο πέφυκε μεταβάλλειν φθειρόμενον, πυρὸν\nδὲ καὶ κριθὴν εἰς αἶράν φασι καὶ μᾶλλον τὸν\nπυρόν, γίνεσθαι δὲ τοῦτ᾿ ἐν ταῖς ἐπομβρίαις καὶ\nμάλιστα ἐν τοῖς εὐύδροις καὶ ὀμβρώδεσι χωρίοις.\nὅτι δ᾿ οὐκ ἔστιν ἠριιὸν ἡ αἶρα καθάπερ ἡ ἄλλη\nπόα, πειρῶνται γάρ τινες τοῦτο λέγειν, ἐκεθεν\nδῆλον· εὐθὺς γὰρ τοῦ χειμῶνος φανερὰ γίνεται\nπεφυκυῖα· καὶ διαφέρει πολλοῖς· ἔχει γὰρ τὸ\nφύλλον στενὸν καὶ δασὺ καὶ λιπαρόν, καὶ τούτων\nἰδιώτατον τὸ λιπαρόν· ἡ γὰρ δασύτης καὶ τοῖς\nτοῦ αἰγίλωπος ὑπάρχει, ἀλλ᾿ ἐκφανὴς γίνεται ἐπὶ\nτοῖς τοῦ αἰγίλωπος τοῦ ἦρος. τοῦτο μὲν οὖν ἴδιον\nτούτων, καὶ ἔτι τοῦ λίνου· καὶ γὰρ ἐκ τούτου\nφασὶ γίνεσθαι τὴν αἶραν.\nΤοῦ δὲ ἐρεβίνθου πρὸς τὰ ἄλλα χεδροπὰ τό τε\nπερὶ τὴν ἄνθησιν λεχθὲν καὶ τὸ τάχιστα τελειοκαρπεῖν\nἰσχυρότατον ὂν καὶ ξυλωδέστατον, καὶ\n\n\n\n\n\n\nτὸ ὅλον μὴ ποιεῖν νειὸν καρπιζόμενον· τὴν\nδὲ πόαν ἐξαπόλλυσι καὶ μάλιστα δὲ καὶ τάχιστα\nτὸν τρίβολον. ὅλως δὲ οὐδὲ ἡ τυχοῦσα δύναται\nφέρειν αὐτόν, ἀλλὰ μελάγγειόν τινα δεῖ καὶ πίειραν\nεἶναι. τῶν δὲ ἄλλων ἡ ἀρίστη νειὸς ἀπὸ τῶν\nκυάμων καίπερ πυκνοσπορουμένων καὶ πολὺν\nκαρπὸν φερόντων.\nTὰ δὲ ἐν τοῖς θερινοῖς ἀρότοις ὀλίγου δεῖ πάντα,\nφασὶ δὲ καὶ τὰ ναματιαῖα συμφέρειν μᾶλλον\nαὐτοῖς τῶν ἐκ διός, μέλινοι δὲ καὶ κέγχροι\nἐλάττους ὕδατος· ἐὰν γὰρ ἔχωσι πλεῖον φυλλοβολοῦσιν.\nἰσχυρότερον δὲ ὁ κέγχρος· οἱ δὲ μέλινοι\nγλυκύτεροι καὶ ἀσθενέστεροι. σήσαμον δὲ οὐδὲν\nἐσθίει χλωρὸν οὐδὲ θέρμον. εἰ δὲ μηδ᾿\nἐρύσιμον μηδὲ ὅρμινον σκεπτέον· καὶ ταῦτα\nπικρά. ἔστι δὲ τὸ μὲν ἐρύσιμον ὅμοιον σησάμῳ\nκαὶ λῖπος ἔχει· τὸ δὲ ὅρμινον κυμινῶδες μέλαν·\nσπείρεται δὲ ἅμα καὶ τὸ σήσαμον. περὶ μὲν οὖν\nτούτων σκεπτέον.\nἘν δὲ ταῖς ἀγαθαῖς χώραις πρὸς τὸ μὴ φυλλομανεῖν\nἐπινέμουσι καὶ ἐπικείρουσι τὸν σῖτον,\n\n\n\n\n\n\nὥσπερ καὶ ἐν Θετταλίᾳ. συμβαίνει δ᾿ ἂν μὲν\nἐπινέμωσιν ὁποσακισοῦν μηδὲν ἀλλοιοῦσθαι τὸν\nκαρπόν, ἂν δὲ ἐπικείρωσιν ἅπαξ μόνον ἐξίστασθαι\nτὸν πυρὸν καὶ γίνεσθαι μακρὸν καὶ οὐχ ἁδρόν, ὃν\nκαλοῦσι καμακίαν, καὶ οὐκ ἀποκαθίστασθαι\nπάλιν σπειρόμενον· τοῦτο μὲν οὖν ὡς παύροις\nσυμβαῖνον Θετταλοὶ λέγουσιν. ἐν Βαβυλῶνι δὲ\nἀεὶ καὶ ὥσπερ τεταγμένως ἐπικείρουσι μὲν δίς, τὸ\nδὲ τρίτον τὰ πρόβατα ἐπαφιᾶσιν· οὕτω γὰρ φύει\nτὸν καυλόν, εἰ δὲ μὴ φυλλομανεῖ· γίνεται δὲ μὴ\nκαλῶς ἐργασαμένοις πεντηκονταχόα, τοῖς δὲ ἐπιμελῶς\nἑκατοντάχοα. ἡ δὲ ἐργασία τὸ ὡς πλεῖστον\nχρόνον ἐμμένειν τὸ ὕδωρ, ὅπως ἰλὺν ποιήσῃ\nπολλήν· πίειραν γὰρ οὖσαν καὶ πυκνὴν τὴν γῆν\nδεῖ ποιῆσαι μανήν. λῆν δὲ οὐ φέρει καὶ πόαν\nὥσπερ ἐν Αἰγύπτῳ. τὶ μὲν οὖν τοιαῦτα χώρας\nἀρετῆς.\nΦύεται δὲ καὶ ἀπὸ ῥιζῶν πυρὸς καὶ κριθὴ\nπολλαχοῦ τῷ ὑστέρῳ ἔτει· αὐτοετὴς δὲ καὶ ἀπὸ\nτῶν εἰς κράστιν κειρομένων ἑτέρου καλάμου παραβλαστάνοντος.\nὡσαύτως δὲ κἂν ὑπὸ χειμῶνος\nἐκπαγῇ· παραβλαστάνει γὰρ ὑδάτων ἐπιγινομένων·\nὁ δὲ στάχυς ἀτελὴς καὶ μικρὸς ἀπὸ τῶν\nτοιούτων. βλαστάνουσι δὲ τῷ ὑστέρῳ ἔτει καὶ\nἀπὸ τῶν καταπονουμένων καὶ συμπατουμένων,\nὥστε μηδὲν εἶναι δῆλον ὡς εἰπεῖν, οἶον ὅταν\n\n\n\n\nδιέλθῃ στρατόπεδον, καὶ οἱ στάχυες μικροὶ καὶ\nτούτων, οὓς καλοῦσιν ἄρνας· τῶν δὲ χεδρόπων\nοὐδὲν δύναται τοιοῦτον ποιεῖν ἢ οὐχ ὁμοίως. καὶ\nαἱ βλαστήσεις τοσαυταχῶς.\nΠρὸς αὔξησιν δὲ καὶ τροφὴν μέγιστα μὲν ἡ τοῦ\nἀέρος κρᾶσις συμβάλλεται, καὶ ὅλως ἡ τοῦ ἔτους\nκατάστασις· εὐκαίρων γὰρ ὑδάτων καὶ εὐδιῶν\nκαὶ χειμώνων γινομένων ἅπαντα εὔφορα καὶ\nπολύκαρπα, κἂν ἐν ἁλμώδεσι καὶ λεπτογείοις ᾖ·\nδι᾿ ὃ καὶ παροιμιαζόμενοι λέγουσιν οὐ κακῶς ὅτι\n“ ἔτος φέρει οὐχὶ ἄρουρα.”\nΜέγα δὲ καὶ αἱ χῶραι διαφέρουσιν οὐ μόνον τῷ\nπίειραι καὶ λεπταὶ καὶ ἔπομβροι καὶ αὐχμώδεις\nἀλλὰ καὶ τῷ ἀέρι τῷ περιέχοντι καὶ τοῖς\nπνεύμασιν· ἔνιαι γὰρ οὖσαι λεπταὶ καὶ φαῦλαι\nτελεσφοροῦσι διὰ τὸ πρὸς τὰ πνεύματα τὰ πόντια\nκεῖσθαι καλῶς.\nἄλλα δὲ ἄλλαις τοιαῦτα, καθάπερ\nπολλάκις εἴρηται· ταῖς μὲν γὰρ τὰ ζεφυρικὰ ταῖς\nδὲ τὰ βόρεια ταῖς δὲ τὰ νότια.\nΣυμβάλλεται δὲ καὶ οὐ μικρὰ ἡ ἐργασία καὶ\nμάλισθ᾿ ἡ τοῦ σπόρου· κατεργασθεῖσα γὰρ\nῥᾳδίως ἐκφέρει. καὶ ἡ κόπρος δὲ μεγάλα βοηθεῖ\nτῷ διαθερμαίνειν καὶ συμπέττειν· προτρέχει γὰρ\nτὰ κοπριζόμενα τῶν ἀκόπρων καὶ εἴκοσιν ἡμέραις·\n\n\n\n\n\n\nἅπασι δὲ οὐ ξυμφέρει· καὶ χρήσιμος οὐ μόνον\nτοῖς περὶ τὸν σῖτον ἀλλὰ καὶ τοῖς ἄλλοις πλὴν\nπτερίδος, ταύτην δὲ φθείρειν φασὶν ἐπιβαλλομένην.\nἀπόλλυται δὲ ἡ πτερὶς καὶ ἐπικοιμωμένων\nτῶν προβάτων, ὡς δέ τινες λέγουσι καὶ ἡ Μηδικὴ\nδιὰ τὴν κόπρον καὶ τὸ οὖρον.\nVIII. Τῶν δὲ σπερμάτων ἕκαστα καὶ πρὸς τὴν\nτῆς χώρας φύσιν ἁρμόττει, καὶ ὅλως γένη πρὸς\nγένος καὶ ἐν αὐτοῖς τοῖς ὁμογενέσιν, ἃ δὴ πειρῶνται\nδιαιρεῖν. μεταβάλλει δὲ τὰ ξενικὰ τῶν\nσπερμάτων μάλιστα μὲν ἐν τρισὶν ἔτεσιν εἰς τὰ\nἐπιχώρια. συμφέρει δὲ ἐκ τῶν ἀλεεινῶν εἰς τὰ\nμικρὸν ἦττον ἀλεεινὰ καὶ ἐκ τῶν ψυχεινῶν ἀνὰ\nλόγον ποιεῖσθαι τὴν μεταβολήν. τὰ δ᾿ ἐκ τῶν\nδυσχειμερινῶν ἐν τοῖς πρωίοις ὀψὲ ἀποχεῖται,\nὥστ᾿ ἀπ᾿ αὐχμοῦ φθείρεται, ἐὰν μὴ ὄψιον ὕδωρ\nσώσῃ. διὰ τοῦτο καὶ εὐλαβητέον φασὶ τὸ μίσγειν\nτὰ ξενικὰ τοῖς ἐπιχωρίοις ἐὰν μὴ ἐξ ὁμοίας, ὅτι\nἀσύμφωνα τῇ χώρᾳ κατὰ τὸν σπόρον καὶ κατὰ\nτὴν γένεσιν, ὥστε καὶ ἐργασίας ἑτέρας δεῖται· τάς\nτε τῆς γῆς διαφορὰς καὶ τὰς τῶν σπερμάτων\nδυνάμεις καὶ ἔτι τὰς ἑκάστων ὥρας.\nὍταν δὲ εὐετηρία γένηται, καὶ πολυνοστότερα\nτὰ σπέρματα γίνεται. Ἀθήνῃσι γοῦν αἱ κριθαὶ\n\n\n\n\n\n\nτὰ πλεῖστα ποιοῦσιν ἄλφιτα· κριθοφόρος γὰρ\nἀρίστη· τοῦτο δ᾿ οὐχ ὅταν πλεῖσται γένωνται\nἀλλ᾿ ὅταν λάβῃ τινὰ κρᾶσιν. ἐν δὲ τῇ Φωκίδι\nπερὶ Ἐλάτειαν οἱ πυροὶ ποιοῦσιν ἡμιόλια τὰ\nἄλευρα, καὶ ἐν Σόλοις τῆς Κιλικίας καὶ οἱ πυροὶ\nκαὶ αἱ κριθαί· καὶ παρ᾿ ἄλλοις ἄλλα πρὸς ἅπερ\nεὐφυὴς ἑκάστη. βελτίω μὲν οὖν καὶ χείρω τὰ\nσπέρματα καὶ διὰ τὴν ἐργασίαν καὶ διὰ τὴν γῆν\nγίνεται· καὶ γὰρ ἀπαγριοῦται καὶ ἡμεροῦται,\nκαθάπερ τὰ δένδρα· καὶ ὅλως μεταβάλλει\nτὴν χώραν, ὥσπερ τινὰ τῶν δένδρων εὐθὺς ἕστηκε\nπρὸς τὸ χεῖρον.\nΓένος δ᾿ ὅλον ἐξαλλάττειν εἰς ἕτερον οὐδὲν\nἄλλο πέφυκε πλὴν τίφη καὶ ζειά, καθάπερ εἴπομεν\nἐν τοῖς πρώτοις λόγοις, καὶ ἡ αἶρα δ᾿ ἐκ τῶν\nπυρῶν καὶ κριθῶν διαφθειρομένων· ἢ εἰ μὴ τοῦτο\nἀλλὰ φιλεῖ γε μάλιστα ἐν τοῖς πυροῖς γίνεσθαι,\nκαθάπερ καὶ ὁ μελάμπυρος ὁ Ποντικὸς καὶ τὸ\nτῶν βολβῶν σπέρμα, καὶ ἄλλα δὲ ἐν ἄλλοις τῶν\nσπερμάτων· ἐπεὶ καὶ ὁ αἰγίλωψ δοκεῖ μᾶλλον ἐν\nταῖς κριθαῖς, ἐν δὲ τοῖς φακοῖς ἄρακος τὸ τραχὺ\nκαὶ σκληρόν, ἐν δὲ ταῖς ἀφάκαις ὁ πελεκῖνος\nὅμοιον τῇ ὄψει τῷ πελέκει· σχεδὸν δὲ καθ᾿\nἕκαστόν ἐστι τὸ συνεκτρεφόμενον καὶ συναναμιγνύμενον\n\n\n\n\n\nεἴτε διὰ τὰς χώρας, ὅπερ οὐκ ἄλογον,\nεἴτε δι᾿ ἄλλην τινὰ αἰτίαν.\nἔνια δὲ καὶ φανερῶς\nἐστι κοινὰ πλειόνων, ἀλλὰ διὰ τὸ μάλιστα ἔν\nτισιν εὐθενεῖν ἴδια τούτων φαίνεται, καθάπερ ἡ\nὀροβάγχη τῶν ὀρόβων καὶ ἡ ἀπαρίνη τῶν φακῶν·\nἀλλὰ ἡ μὲν μάλιστα ἐπικρατεῖ τῶν ὀρόβων διὰ\nτὴν ἀσθένειαν· ἡ δὲ ἀπαρίνη μάλιστα ἐν τοῖς\nφακοῖς εὐτροφεῖ· τρόπον δέ τινα καὶ παραπλήσιόν\nἐστι τῇ ὀροβάγχῃ ἐπιβάλλειν καὶ\nκατέχειν ὅλον ὥσπερ πλεκτάναις· ἀποπνίγει γὰρ\nοὕτως, ὅθεν καὶ τοὔνομα εἴληφε.\nΤὸ δ᾿ ὑποφυόμενον εὐθὺς ἐκ τῆς ῥίζης τῷ\nκυμίνῳ καὶ τῷ βουκέρῳ τὸ αἱμόδωρον καλούμενον\nμᾶλλον ἰδίᾳ. ἔστι δὲ τὸ αἱμόδωρον μονόκαυλον\nοὐκ ἀπεμφερές τῷ καυλῷ, πλὴν βραχύτερόν τε\nπολύ, καὶ ἄνωθέν τι κεφαλῶδες ἔχει ῥίζαν δὲ\nὑποστρόγγυλον· οὐθὲν δὲ ἕτερον ἀφαυαίνεται\nπαρὰ τὸ βούκερας. γίνεται δὲ ταῦτα ἐν ταῖς\nλεπταῖς οὐκ ἐν ταῖς πιείραις, ὥσπερ καὶ τῆς\nΕὐβοίας ἐν τῷ Ληλάντῳ μὲν οὐ γίνεται περὶ δὲ\nτὸν Κάνηθον καὶ εἴ τις ἄλλος τοιοῦτος τόπος.\n\n\n\n\n\n\nταῦτα μὲν οὖν κοινὰ πλειόνων ὄντα κατισχύει\nμᾶλλον ἐν τοῖς εἰρημένοις διὰ τὴν ἀσθένειαν.\nΤὸ δὲ τέραμον καὶ ἀτέραμον λέγεται μὲν ἐπὶ\nτῶν ὀσπρίων μόνον, οὐκ ἄλογον δὲ καὶ ἐπὶ τῶν\nσιτωδῶν παραπλήσιον ἢ καὶ ταὐτό τι συμβαίνειν,\nἀλλὰ διὰ τὸ μὴ τὴν αὐτὴν εἶναι χρείαν οὐχ\nὁμοίως ἐμφανές· ἐπεὶ οὐδ᾿ ἐπὶ τούτων ἀπάντων\nὁμοίως ἀλλὰ μάλιστα ἐπὶ τῶν κυάμων λέγεται\nκαὶ φακῶν, εἴτ᾿ οὖν καὶ μάλιστα πασχόντων\nεἴτε καὶ διὰ τὴν χρείαν φαινομένων. γίνεται\nγοῦν πλεοναχῶς· πολλαχοῦ γὰρ τόποι τινές\nεἰσιν οἳ αἰεὶ φέρουσι τεράμονα καὶ ἄλλλοι πάλιν\nἀτεράμονα· τὸ δὲ ὡς ἐπὶ πᾶν οἱ λεπτόγεω μᾶλλον\nτεράμονα·\nκαὶ ἀέρος κατάστασίς τις ποιεῖ τὴν\nτοιαύτην παραλλαγήν· σημεῖον δὲ ὅτι ταὐτὰ\nχωρία καὶ ὁμοίως ἐργασθέντα φέρει ποτὲ μὲν\nτεράμονα ποτὲ δὲ ἀτεράμονα. περὶ Φιλίππους\nδὲ ὁ κύαμος λικμώμενος, ἐὰν ὑπὸ πνεύματος ἐγχωρίου\nληφθῇ, τεράμων ὢν ἀτεράμων γίνεται.\nταῦτα μὲν οὖν μηνύει διότι πολλαχῶς τῶν αὐτῶν\n\n\n\n\n\n\nχωρίων ἔνια σύνορα καὶ ὁμοίως καθήμενα καὶ\nοὐδεμίαν ἔχοντα κατὰ τὴν γῆν διαφορὰν τὸ μὲν\nτεράμονα τὸ δ᾿ ἀτεράμονα φέρει, καὶ ἐνίοτε μόνον\nαὔλακος διοριζούσης.\nIX. Καρπίζεται τὴν γῆν μάλιστα πυρὸς εἶτα\nκριθή, δι᾿ ὃ καὶ ὁ μὲν ἀγαθὴν ζητεῖ χώραν ἡ δὲ\nκριθὴ δύναται καὶ ἐν ταῖς ψαφαρωτέραις ἐκφέρειν·\nτῶν δὲ χεδροπῶν μάλιστα ἐρέβινθος\nκαίπερ ἐλάχιστον χρόνον ἐν τῇ γῇ μένων, ὁ δὲ\nκύαμος, ὥσπερ ἐλέχθη, καὶ ἄλλως οὐ βαρὺ καὶ\nἔτι κοπρίζειν δοκεῖ τὴν γῆν διὰ μανότητα καὶ εὐσηψίαν·\nδι᾿ ὃ καὶ οἱ περὶ Μακεδονίαν καὶ Θετταλίαν\nὅταν ἀνθῶσιν ἀνατρέπουσι τὰς ἀρούρας.\nΤῶν δὲ ὁμοιοπύρων καὶ ὁμοιοκρίθων, οἷον ζειᾶς\nτίφης ὀλύρας βρόμου αἰγίλωπος, ἰσχυρότατον\nκαὶ μάλιστα καρπιζόμενον ἡ ζειά· καὶ γὰρ\nπολύρριζον καὶ βαθύρριζον καὶ πολυκάλαμον· ὁ\nδὲ καρπὸς κουφότατος καὶ προσφιλὴς πᾶσι τοῖς\nζώοις. τῶν δὲ ἄλλων ὁ βρόμος· πολύρριζος γὰρ\nκαὶ οὗτος καὶ πολυκάλαμος. ἡ δὲ ὀλύρα μαλακώτερον\nκαὶ ἀσθενέστερον τούτων. ἡ δὲ τίφη\nπάντων κουφότατον· καὶ γὰρ καὶ μονοκάλαμον\nκαὶ λεπτοκάλαμον, δι᾿ ὃ καὶ χώραν ζητεῖ\n\n\n\n\n\n\nλεπτήν, οὐχ ὥσπερ ἡ ζειὰ πίειραν καὶ ἀγαθήν.\nἔστι δὲ δύο ταῦτα καὶ ὁμοιότατα τοῖς πυροῖς ἥ τε\nζειὰ καὶ ἡ τίφη, ὁ δ᾿ αἰγίλωψ καὶ ὁ βρόμος\nὥσπερ ἄγρι᾿ ἄττα καὶ ἀνήμερα.\nἘπικαρπίζεται δὲ σφόδρα καὶ ὁ αἰγίλωψ τὴν\nγῆν, καί ἐστι πολύρριζον καὶ πολυκάλαμον· ἡ δὲ\nαἶρα παντελῶς ἀπηγριωμένον. τῶν δὲ ἐν τοῖς\nθερινοῖς ἀρότοις τὸ σήσαμον δοκεῖ χαλεπώτατον\nεἶναι τῇ γῇ καὶ μάλιστα καρπίζεσθαι· καίτοι\nπολυκαλαμώτερον καὶ παχυκαλαμώτερον καὶ\nπολυρριζότερον κέγχρος. διαφέρει δὲ τά τε πρὸς\nτὴν γῆν κοῦφα καὶ τὰ πρὸς τὴν ἡμετέραν τροφήν.\nἔνια γὰρ ἐναντίως, ὥσπερ τὰ χεδροπὰ καὶ οἱ\nκέγχροι· καὶ τὰ πρὸς ἡμᾶς δέ, ὥσπερ ἐλέχθη, καὶ\nτἆλλα ζῶα. καὶ περὶ μὲν τούτων ἅλις.\nΧ. Νοσήματα δὲ τῶν σπερμάτων τὰ μὲν κοινὰ\nπάντων ἐστίν, οἷον ἡ ἐρυσίβη, τὰ δ᾿ ἴδιά τινων,\nοἷον ὁ σφακελισμὸς τοῦ ἐρεβίνθου, καὶ τὸ ὑπὸ\nκαμπῶν κατεσθίεσθαι καὶ ὑπὸ ψυλλῶν, τινὰ δὲ\nκαὶ ὑπ᾿ ἄλλων θηριδίων. ἔνια δὲ καὶ ψωριᾷ καὶ\nἁλμᾷ, καθάπερ καὶ τὸ κύμινον. τὰ δ᾿ ἐπιγινόμενα\nζῶα μὴ ἐξ αὐτῶν ἀλλ᾿ ἐκ τῶν ἔξωθεν οὐχ\nὁμοίως βλάπτει. ἐπιγίνεται γὰρ ἡ μὲν κανθαρὶς\n\n\n\n\n\n\n\nἐν τοῖς πυροῖς, τὸ δὲ φαλάγγιον ἐν ὀρόβοις, ἄλλα\nδ᾿ ἐν ἄλλοις.\nἘρυσιβᾷ δ᾿ ὡς ἁπλῶς εἰπεῖν τὰ σιτώδη μᾶλλον\nτῶν ὀσπρίων· αὐτῶν δὲ τούτων κριθὴ μᾶλλον\nἢ πυρός· καὶ τῶν κριθῶν ἕτεραι ἑτέρων, μάλιστα\nδ᾿ ὡς εἰπεῖν ἡ Ἀχιλληΐς. διαφέρει δὲ καὶ ἡ τῶν\nχωρίων θέσις καὶ ἡ φύσις οὐ μικρόν· τὰ γὰρ\nπροσήνεμα καὶ μετέωρα οὐκ ἐρυσιβᾷ ἢ ἧττον,\nἀλλὰ τὰ ἔγκοιλα καὶ ἄπνοα· γίνεται δὲ ἡ ἐρυσίβη\nπανσελήνοις μάλιστα.\nἀπόλλυται δὲ καὶ ὑπὸ\nτῶν πνευμάτων καὶ πυρὸς καὶ κριθή, ὅταν ἢ\nἀνθοῦντα ληφθῇ ἢ ἄρτι ἀπηνθηκότα καὶ ἀσθενῆ·\nμᾶλλον δὲ κριθή, πολλάκις δ᾿ ἤδη ἐν τῷ ἁδρύνεσθαι\nοὖσα, ἐὰν μεγάλα καὶ πλείω χρόνον ἐπιγένηται·\nξηραίνει γὰρ καὶ ἀφαυαίνει, ὃ καλοῦσί\nτινες ἐξανεμοῦσθαι. διαπόλλυσι δὲ καὶ ἥλιος ὁ\nἐκνέφελος ἄμφω καὶ μᾶλλον πυρὸν ἢ κριθήν, ὥστε\nμηδ᾿ ἐπίδηλον εἶναι τὸν στάχυν τῇ ὄψει ὄντα\nκενόν.\nΤὴν δὲ πυρὸν ἀπολλύουσι καὶ οἱ σκώληκες οἱ\nμὲν εὐθὺς κατεσθίοντες φυόμενοι τὰς ῥίζας, οἱ δὲ\nὅταν αὐχμῶντες ἀποχυθῆναι μὴ δύνωνται· τότε\nγὰρ ἐγγινόμενος ὁ σκώληξ ἐσθίει τὸν ἀποπηνιζόμενον\nκάλαμον· ἐσθίει δὲ ἄχρι τοῦ στάχυος, εἶτ᾿\n\n\n\n\n\n\n\n\nἐξαναλώσας ἀπόλλυται· καὶ ἐὰν μὲν ὅλον ἐκφάγῃ\nτελέως αὐτὸς ὁ πυρός, ἐὰν δὲ ἐπὶ θάτερον τοῦ\nκαλάμου καὶ ἐκβιάσηται τὴν ἀπόχυσιν, τοῦτο\nμὲν αὖον τοῦ στάχυος θάτερον δὲ ὑγιές. γίνεται\nδὲ οὐ πανταχοῦ τὸ περὶ τοὺς πυρούς, οἷον ἐν\nΘετταλίᾳ, ἀλλὰ κατὰ χώρας τινάς, ὥσπερ ἐν τῇ\nΛιβύῃ καὶ τῆς Εὐβοίας ἐν τῷ Ληλάντῳ.\nΣκώληκες δὲ γίνονται καὶ ἐν τοῖς ὤχροις καὶ\nτοῖς λαθύροις καὶ τοῖς πισοῖς, ὅταν ὑγρανθῶσι\nκαὶ θερμημερίαι γένωνται, καθάπερ καὶ ἐν τοῖς\nἐρεβίνθοις αἱ κάμπαι. πάντα δὲ ἐξαναλώσαντα\nτὰς τροφὰς ἀπόλλυται καὶ ἐν τοῖς χλωροῖς καὶ ἐν\nτοῖς ξηροῖς καρποῖς, οἷον οἵ τε ἶπες καὶ οἱ ἐν τοῖς\nκυάμοις ἐγγινόμενοι καὶ ἐν τοῖς ἄλλοις, ὥσπερ καὶ\nἐν τοῖς δένδρεσι καὶ ἐν τοῖς ξύλοις ἐλέχθη, πλὴν\nτῶν κεραστῶν καλουμένων. πρὸς ἅπαντα δὴ\nταῦτα μεγάλα διαφέρουσιν αἱ χῶραι οὐκ ἀλόγως·\nὁ γὰρ ἀὴρ εὐθὺς διάφορος τῷ θερμὸς ἢ ψυχρὸς\nεἶναι ἢ ὑγρὸς ἢ ξηρός· οὗτος δ᾿ ἦν ὁ γονεύων· δι᾿\nὃ καὶ ἐν οἷς εἰώθασι γίνεσθαι οὐκ ἀεὶ γίνονται.\nXI. Τῶν δὲ σπερμάτων οὐχ ἡ αὐτὴ δύναμίς\nἐστιν εἴς τε τὴν βλάστησιν καὶ εἰς θησαυρισμόν.\n\n\n\n\n\n\n\nἔνια μὲν γὰρ βλαστάνει καὶ τελειοῦται τάχιστα\nκαὶ θησαυρίζεται κράτιστα, καθάπερ ἔλυμος καὶ\nκέγχρος· ἔνια δὲ βλαστάνει μὲν εὖ ταχέως δὲ\nσήπεται, καθάπερ ὁ κύαμος καὶ μᾶλλον ὁ τεράμων·\nταχὺ δ᾿ ἡ ἀφάκη καὶ ὁ δόλιχος· κριθὴ δὲ\nπυροῦ θᾶττον δὲ καὶ ὁ κονιορτώδης\nσῖτος καὶ ὁ ἐν οἰκήμασι κονιατοῖς ἢ ἀκονιάτοις.\nΓίνεται δὴ φθειρομένοις σπέρμασι ἴδια ζῶα,\nκαθάπερ ἐλέχθη, πλὴν ἐρεβίνθου· μόνος γὰρ οὗτος\nοὐ ζωογονεῖ. καὶ σηπομένοις μὲν πᾶσι σκώληξ\nκοπτομένοις δὲ καθ᾿ ἕκαστον ἴδιον. πάντων δὲ\nμάλιστα διαμένουσιν ἐρέβινθος καὶ ὄροβος, τούτων\nδ᾿ ἔτι μᾶλλον ὁ θέρμος· ἀλλ᾿ ἔοικέ γ᾿ οὗτος\nὥσπερ ἀγρίῳ.\nΔιαφέρει δὲ ὡς ἔοικε χώρα χώρας καὶ ἀὴρ\nἀέρος εἰς τὸ κόπτεσθαι καὶ μὴ τὰ σπέρματα· ἐν\nἈπολλωνίᾳ γοῦν τῇ περὶ τὸν Ἰόνιον οὐκ ἐσθίεσθαί\nφασιν ὅλως κύαμον, δι᾿ ὃ καὶ εἰς θησαυρισμὸν\nἀποτίθεσθαι· διαμένει δὲ καὶ περὶ Κυζικὸν\nἐπὶ πλείω. μέγα δὲ πρὸς διαμονὴν καὶ τὸ ξηρὰ\nθερίζειν· ἐλάττων γὰρ ἡ ὑγρότης· θερίζουσι δ᾿\nἐγχυλότερα τὰ μὲν χεδροπὰ πρὸς τὸ μᾶλλον καὶ\nῥᾷον συλλέξαι, ταχὺ γὰρ καταρρεῖ καὶ αὐανθέντα\n\n\n\n\n\n\nθρύπτεται, τοὺς δὲ πυροὺς καὶ γένος τι κριθῶν\nδιὰ τὸ βελτίους εἰς τὰ ἄλφιτα γίνεσθαι μὴ\nἀπεξηραμμένας.\nΔἰ ὃ καὶ εἰς θώμους συντιθέασι καὶ πυροὺς καὶ\nκριθάς, καὶ δοκοῦσιν ἁδρύνεσθαι ἐν θώμῳ μᾶλλον\nἢ λιποσαρκεῖν. οὐκ ἐσθίεται δὲ σῖτος, ὅταν ὑσθεὶς\nθερισθῇ· ἀθέριστος δὲ μάλιστα διαμένει ὁ πυρός,\nἔτι δὲ μᾶλλον ὁ θέρμος· οὐδὲ γὰρ θερίζουσι\nτοῦτον πρότερον ἢ ὕδωρ γενέσθαι, διὰ τὸ ἐκπηδᾶν\nθεριζόμενον καὶ ἀπόλλυσθαι τὸ σπέρμα.\nΠρὸς ἔκφυσιν δὲ καὶ τὴν ὅλην σπορὰν ἄριστα\nδοκεῖ τὰ ἑνάενα· τὰ δὲ δίενα χείρω καὶ τὰ τρίενα,\nτὰ δ᾿ ὑπερτείνοντα σχεδὸν ἄγονα, πρὸς δὲ τὴν\nσίτησιν ἀρκοῦντα. βίος γάρ ἐστιν ἑκάστοις ὡρισμένος\nεἰς γονήν. καίτοι καὶ ταύταις παραλλάττει\nταῖς δυνάμεσι διὰ τοὺς τόπους ἐν οἷς ἂν θησαυρίζωνται.\nτῆς γοῦν Καππαδοκίας ἐν χωρίῳ τινὶ\nτῷ καλουμένῳ Πέτρᾳ καὶ τετταράκοντα ἔτη διαμένειν\nφασὶ γόνιμα καὶ χρήσιμα πρὸς σπόρον, εἰς\nδὲ τὴν σίτησιν ἑξήκοντα ἢ ἑβδομήκοντα· τὸ γὰρ\nὅλον οὐ κόπτεσθαι· τὰ δὲ ἱμάτια καὶ τὴν ἄλλην\nγάζαν κόπτεσθαι.\nτὸ γὰρ χώριον ἄλλως τε\nὑψηλὸν εἶναι καὶ εὔπνουν καὶ ἔναυρον αἰεὶ καὶ\nἀπ᾿ ἀνατολῆς ἔχουσι καὶ δύσεως καὶ μεσημβρίας.\n\n\n\n\nφασὶ δὲ καὶ ἐν Μηδείᾳ καὶ ταῖς ἄλλαις ταῖς\nὑψηλαῖς χώραις διαμένειν θησαυριζόμενα πολὺν\nχρόνον. ἐρέβινθον δὲ δὴ καὶ θέρμον καὶ ὄροβον\nκαὶ κέγχρον καὶ τὰ τοιαῦτα δῆλον ὅτι πολλῷ\nπλείω τούτων, ὥσπερ καὶ ἐν τοῖς περὶ τὴν Ἑλλάδα\nτόποις. ἀλλὰ ταῦτα μέν, ὥσπερ εἴρηται, τῶν\nτόπων ἴδια.\nΔοκεῖ δὲ καὶ γῆ τις εἶναι παρά τισιν ἣ διαπαττομένη\nσυντηρεῖ τὸν πυρόν, ὥσπερ ἥ τε ἐν\nὈλόνθῳ καὶ ἐν Κηρίνθῳ τῆς Εὐβοίας· ποιεῖ δὲ\nχείρω μὲν εἰς τὴν σίτησιν ἁδρότερον δὲ τῇ προσόψει·\nπαραπάττουσι δὲ χοίνικα εἰς τὸν μέδιμνον.\nΠυρωθέντα πάντα τὰ σπέρματα ἀπόλλυται\nκαὶ ἀβλαστῆ γίνεται· καίτοι περί γε Βαβυλῶνά\nφασι τὰς κριθὰς καὶ τοὺς πυροὺς ἐπὶ τῆς ἅλω\nπηδᾶν, ὥσπερ τὰ φρυγόμενα· ἀλλὰ δῆλον ὅτι\nδιαφορά τίς ἐστι τῆς θερμότητος, ἢ ἁπλῶς πως\nθερμασίᾳ γίνεται καὶ ἡ πήδησις. καὶ τὰ μὲν\nτοιαῦτα σχεδὸν ὡσπερεὶ κοινὰ δόξειεν ἂν εἶναι\nπάντων ἢ τῶν πλείστων.\nἜνια δὲ ἔχει τινὰ ἰδιότητα καὶ τῶν δοκούντων\nὥσπερ ἀγρίων εἶναι καὶ κατὰ τὴν γένεσιν καὶ τὴν\nἔκφυσιν, ὥσπερ ὁ θέρμος καὶ ὁ αἰγίλωψ· ὁ μὲν\nγὰρ θέρμος καίπερ ἰσχυρότατος ὢν ὅμως, ἐὰν μὴ\nεὐθὺς ἀπὸ τῆς ἅλω καταβληθῇ, κακοφυὴς γίνεται.\nκαθάπερ ἐλέχθη, καὶ τὸ ὅλον δὲ οὐκ ἐθέλει\nκρύπτεσθαι τῇ γῇ, δι᾿ καὶ οὐχ ὑπαροῦντες\nσπείρουσι· πολλάκις δὲ κὰν εἰς ὕλην ἢ βοτάνην\nτινὰ πέσῃ, διωσάμενος ταύτην συνάπτει τὴν ῥίζαν\nτῇ γῇ καὶ βλαστάνει. χώραν δὲ ὕφαμμον ζητεῖ\nκαὶ φαύλην μᾶλλον, τὸ δὲ ὅλον οὐκ ἐθέλει\nφύεσθαι ἐν διειργασμένῃ.\nὉ δὲ αἰγίλωψ ἀνάπαλιν· ἐν γὰρ τῇ γεωργουμένῃ\nκάλλιον· καὶ ἐνιαχοῦ δὲ πρότερον ἀβλαστὴς\nὢν ἐὰν γεωργηθῇ βλαστάνει καὶ γίνεται πολύς,\nκαὶ ὅλως δὲ φιλεῖ χώραν ἀγαθήν. ἴδιον δὲ αὐτοῦ\nλέγεται πρὸς τὰ ἄλλα τὰ σιτώδη σπέρματα καὶ\nἡ παῤ ἐνιαυτὸν βλάστησις ἑκατέρου τῶν σπερμάτων.\nδι᾿ καὶ οἱ βουλόμενοι τελέως φθεῖραι,\nδύσφθαρτον γὰρ δὴ φύσει τυγχάνει, τὰς ἀρούρας\nἀνιᾶσιν ἀσπόρους ἐπὶ δύο ἔτη, καὶ ὅταν ἀναβλαστήσῃ\nτὰ πρόβατα ἐπαφιᾶσι πολλάκις, ἕως\nἂν ἐκνεμηθῶσι, καὶ αὕτη γίνεται φθορὰ παντελής·\nἅμα δὲ τοῦτο μαρτυρεῖ καὶ τὴν παρὰ μέρος\nβλάστησιν.\nΙ. Ἡ ὑγρότης οἰκεία τῶν φυτῶν, ἣν δὴ καλοῦσί\nτινες ὀπὸν ὀνόματι κοινῷ προσαγορεύοντες· δύναμιν\nδὲ ἔχει δῆλον ὅτι τὴν καθ᾿ αὑτὴν ἑκάστη. χυμὸς\nδὲ ταῖς μὲν μᾶλλον ταῖς δ᾿ ἧττον ἀκολουθεῖ, ταῖς\nδ᾿ ὅλως οὐκ ἂν δόξειεν, οὕτως ἀσθενὴς καὶ ὑδαρής\nτίς ἐστι. πλείστη μὲν οὖν ὑπάρχει πᾶσι κατὰ\nτὴν βλάστησιν, ἰσχυροτάτη δὲ καὶ μάλιστα\nἐκφαίνουσα τὴν ἑαυτῆς φύσιν ὅταν ἤδη παύσηται\nκαὶ βλαστάνοντα καὶ καρπογονοῦντα. συμβαίνει\nδέ τισι τῶν φυτῶν καὶ χρόας ἰδίας ἔχειν· τοῖς\nμὲν λευκὰς οἷον τοῖς ὀπώδεσι, τοῖς δ᾿ αἱματώδεις\nοἷον τῷ κενταυρίῳ καὶ τῇ ἀτρακτυλίδι καλουμένῃ\nἀκάνθῃ, τοῖς δὲ χλωρόν, τοῖς δ᾿ ἐν ἄλλῃ χρόᾳ.\nἔνδηλα δὲ μᾶλλον ταῦτα ἐν τοῖς ἐπετείοις καὶ\nτοῖς ἐπετειοκαύλοις ἢ τοῖς δένδροις.\nἩ δ᾿ ὑγρότης τῶν μὲν πάχος ἔχει μόνον, ὥσπερ\nτῶν ὀπωδῶν· τῶν δὲ καὶ δακρυώδης γίνεται, καθάπερ\nἐλάτης πεύκης τερεβίνθου πίτυος ἀμυγδαλῆς\nκεράσου προύμνης ἀρκεύθου κέδρου τῆς ἀκάνθης\nτῆς Αἰγυπτίας πτελέας, καὶ γὰρ αὕτη φέρει κόμμι\n\n\n\n\n\nπλὴν οὐκ ἐκ τοῦ φλοιοῦ ἀλλ᾿ ἐν τῷ κωρύκῳ, ἔτι\nδὲ ἀφ᾿ ὧν ὁ λίβανος καὶ ἡ σμύρνα, δάκρυα γὰρ\nκαὶ ταῦτα, καὶ τὸ βάλσαμον καὶ χαλβάνη\nκαὶ εἴ τι τοιοῦτον ἕτερον, οἷόν φασι τὴν ἄκανθαν\nτὴν Ἰνδικήν, ἀφ᾿ ἧς γίνεταί τι ὅμοιον τῇ σμύρνῃ·\nσυνίσταται δὲ καὶ ἐπὶ τῆς σχίνου καὶ ἐπὶ τῆς\nἀκάνθης τῆς ἰξίνης καλουμένης, ἐξ ὧν ἡ μαστίχη.\nἍπαντα δὲ ταῦτα εὔοσμα καὶ σχεδὸν ὅσα\nπιότητά τινα ἔχει καὶ λῖπος· ὅσα δ᾿ ἀλιπῆ ταῦτα\nδ᾿ ἄοσμα, καθάπερ τὸ κόμμι καὶ τὸ τῆς ἀμυγδαλῆς.\nἔχει δὲ δάκρυον καὶ ἡ ἰξία ἡ ἐν Κρήτῃ\nκαὶ ἡ τραγάκανθα καλουμένη· ταύτην δὲ πρότερον\nᾤοντο μόνον ἐν Κρήτῃ φύεσθαι, νῦν δὲ\nφανερὰ καὶ ἐν Ἀχαΐδι τῆς Πελοποννήσου καὶ\nἄλλοθι καὶ τῆς Ἀσίας περὶ τὴν Μήδειαν. καὶ\nτούτων μὲν πάντων ἔν τε τοῖς καυλοῖς καὶ τοῖς\nστελέχεσι καὶ τοῖς ἀκρεμόσι τὸ δάκρυον· ἐνίων δ᾿\nἐν ταῖς ῥίζαις, ὥσπερ τοῦ ἱπποσελίνου καὶ τῆς\nσκαμμωνίας καὶ ἄλλων πολλῶν φαρμακωδῶν.\nτῶν δὲ καὶ ἐν τῷ καυλῷ καὶ ἐν τῇ ῥίζῃ· καὶ γὰρ\nτὸν καυλὸν ὀπίζουσιν ἐνίων καὶ τὰς ῥίζας, ὥσπερ\nκαὶ τοῦ σιλφίου.\nΤὸ μὲν οὖν τοῦ ἱπποσελίνου παρόμοιον τῇ\nσμύρνῃ· καί τινες ἀκούσαντες ὡς ἐντεῦθεν ἡ\nσμύρνα ἡγοῦνται βλαστάνειν ἐξ αὐτῆς ἱπποσέλίνον·\n\n\n\nφυτεύεται γάρ, ὥσπερ ἐλέχθη, καὶ ἀπὸ\nδακρύου τὸ ἱπποσέλινον, καθάπερ ἡ κρινωνία καὶ\nἄλλα. τὸ δὲ τοῦ σιλφίου δριμύ, καθάπερ αὐτὸ τὸ\nσίλφιον· ὁ γὰρ ὀπὸς καλούμενος τοῦ σιλφίου\nδάκρυόν ἐστιν. ἡ δὲ σκαμμωνία καὶ εἴ τι ἄλλο\nτοιοῦτον, ὥσπερ ἐλέχθη, φαρμακώδεις ἔχουσι τὰς\nδυνάμεις.\nΠάντων δὲ τῶν εἰρημένων τὰ μὲν αὐτομάτως\nσυνίσταται, τὰ δ᾿ ἀπ᾿ ἐντομῆς, τὰ δ᾿ ἀμφοτέρωθεν·\nτέμνουσι δὲ δῆλον ὅτι τὰ χρήσιμα καὶ τὰ μᾶλλον\nἐπιζητούμενα. τοῦ δ᾿ ἀπὸ τῆς ἀμυγδαλῆς οὐδεμία\nχρεία δακρύου, δι᾿ ὃ κοὐκ ἀφελκοῦσι. πλὴν\nἐκεῖνό γε φανερὸν ὅτι ὧν αὐτόματος ἡ πῆξις\nτούτων πλείων ἡ ἐπιρροὴ τῆς ὑγρότητος.\nοὐ τὴν\nαὐτὴν δ᾿ ὥραν ἁπάντων αἱ ἐντομαὶ καὶ ἡ πῆξις,\nἀλλὰ τὸ μὲν τῆς ἀμπέλου μάλιστα συνίστασθαί\nφασιν ἐὰν μικρὸν πρὸ τῆς βλαστήσεως τμηθῇ,\nτοῦ δὲ μετοπώρου καὶ ἀρχομένου τοῦ χειμῶνος\nἧττον· καίτοι πρός γε καρποτοκίαν αἱ ὡραιόταται\nταῖς γε πλείσταις αὗται. τῆς δὲ τερμίνθου καὶ\nτῆς πεύκης καὶ εἰ ἔκ τινων ἄλλων ῥητίνη γίνεται\nμετὰ τὴν βλάστησιν· τὸ δ᾿ ὅλον οὐκ ἐπέτειος ἡ\nτούτων, ἀλλ᾿ εἰς πλείω χρόνον ἡ ἐντομή. τὸν δὲ\nλιβανωτὸν καὶ τὴν σμύρναν ὑπὸ Κύνα φασὶ καὶ\nταῖς θερμοτάταις ἡμέραις ἐντέμνειν· ὡσαύτως\nδὲ καὶ τὸ ἐν Συρίᾳ βάλσαμον.\nἈκριβεστέρα δὲ καὶ ἐλάττων ἡ καὶ τούτων\n\n\n\n\n\nἐντομή· καὶ γὰρ ἡ συρροὴ τῆς ὑγρότητος ἐλάττων·\nὧν δὲ καὶ ὁ καυλὸς ἐντέμνεται καὶ ἡ ῥίζα,\nτούτων ὁ καυλὸς πρότερον, ὥσπερ καὶ τοῦ σιλφίου,\nκαὶ καλοῦσι δὲ τῶν ὀπῶν τούτων τὸν μὲν\nκαυλίαν τὸν δὲ ῥιζίαν· καί ἐστι βελτίων ὁ ῥιζίας·\nκαθαρὸς γὰρ καὶ διαφανὴς καὶ ξηρότερος. ὁ δὲ\nκαυλίας ὑγρότερος· καὶ διὰ τοῦτο ἄλευρον αὐτῷ\nπεριπάττουσι πρὸς τὴν πῆξιν. τὴν ὥραν τῆς\nἐντομῆς ἴσασιν οἱ Λίβυες· οὗτοι γὰρ οἱ σίλφιον\nλέγοντες. ὡσαύτως δὲ καὶ οἱ ῥιζοτόμοι καὶ οἱ\nτοὺς φαρμακώδεις ὀποὺς συλλέγοντες· καὶ γὰρ\nοὗτοι τοὺς καυλοὺς ὀπίζουσι πρότερον. ἁπλῶς\nδὲ πάντες καὶ οἱ τὰς ῥίζας καὶ οἱ τοὺς ὀποὺς συλλέγοντες\nτὴν οἰκείαν ὥραν ἑκάστων τηροῦσι. καὶ\nτοῦτο μὲν δὴ κοινόν.\nII. Ἡ δὲ ῥητίνη γίνεται τόνδε τὸν τρόπον· ἐν\nμὲν τῇ πεύκῃ ὅταν ἀφελκωθείσης ἡ δᾷς ἐξαιρεθῇ,\nσυρρεῖ γὰρ εἰς τὸ ἕλκωμα τοῦτο πλείων ἡ ὑγρότης,\nἐν δὲ τῇ ἐλάτῃ καὶ τῇ πίτυϊ ὅταν γευσάμενοι τῶν\nξύλων ἀφελκώσωσιν· οὐ γὰρ πᾶς ἀφορισμὸς\nὁμοίως· ἀφελκοῦσι γὰρ καὶ τὰς τερμίνθους ἐν\nἀμφοῖν καὶ ἐν τῷ στελέχει καὶ ἐν τοῖς ἀκρεμόσιν·\nαἰεὶ δὲ πλείων καὶ βελτίων ἡ εἰς τὸ στέλεχος\nσυρρέουσα τῆς εἰς τοὺς ἀκρεμόνας.\nΔιαφέρουσι δὲ καὶ κατὰ τὰ δένδρα. βελτίστη\nμὲν γὰρ ἡ τερμινθίνη· καὶ γὰρ συνεστηκυῖα καὶ\nεὐωδεστάτη καὶ κουφοτάτη τῇ ὀσμῇ ἀλλ᾿ ὀλίγη.\nδευτέρα δὲ ἡ ἐλατίνη καὶ πιτυίνη, κουφότεραι\nγὰρ τῆς πευκίνης. πλείστη δὲ ἡ πευκίνη καὶ\n\n\n\n\nβαρυτάτη καὶ πιττωδεστάτη διὰ τὸ μάλιστα\nἔνδᾳδον εἶναι τὴν πεύκην. ἄγεται δὲ ἐν ἀσκοῖς\nὑγρά, κἄπειτα οὕτω συνίσταται. καίτοι φασὶ καὶ\nτὴν τέρμινθον πιττοκαυτεῖσθαι περὶ Συρίαν· ἔστι\nγὰρ ὄρος, καθάπερ ἐν τοῖς ἔμπροσθεν εἴπομεν, μέγα\nτερμίνθων μεστὸν ἅπαν μεγάλων.\nἜνιοι δέ φασι καὶ τὴν πίτυν καὶ τὴν κέδρον δὲ\nτὴν Φοινικικήν· ἀλλὰ ταῦτα μὲν ὡς ἐνδεχόμενα\nληπτέον διὰ τὸ σπάνιον· ἐπεὶ οἱ γε περὶ Μακεδονίαν\nοὐδὲ τὴν πεύκην πιττοκαυτοῦσιν ἀλλ᾿ ἢ\nτὴν ἄρρενα· καλοῦσι γὰρ ἄρρενα τὴν μὴ καρποφόρον.\nτῆς δὲ θηλείας ἐάν τινα τῶν ῥιζῶν\nλάβωσιν· ἅπασα γὰρ ἔνδᾳδος πεύκη ταῖς ῥίζαις.\nκαλλίστη δὲ πίττα γίνεται καὶ καθαρωτάτη ἡ ἐκ\nτῶν σφόδρα προσείλων καὶ προσβόρρων, ἐκ δὲ\nτῶν παλισκίων βλοσυρωτέρα καὶ βορβορώδης· ἐν\nγὰρ τοῖς σφόδρα παλισκίοις οὐδὲ φύεται πεύκη\nτὸ παράπαν.\nἜστι δὲ καὶ ἀφορία τις καὶ εὐφορία καὶ πλήθους\nκαὶ καλλονῆς· ὅταν μὲν γὰρ χειμὼν μέτριος\nγίνηται, πολλὴ γίνεται καὶ καλὴ καὶ τῷ χρώματι\nλευκοτέρα, ὅταν δὲ ἰσχυρός, ὀλίγη καὶ μοχθηροτέρα.\nκαὶ ταῦτά γέ ἐστι τὰ ὁρίζοντα πλῆθος καὶ\nκαλλονὴν πίττης, οὐχ ἡ πολυκαρπία τῶν πευκῶν.\nΟἱ δὲ περὶ τὴν Ἴδην φασί, διαιροῦντες τὰς\nπεύκας καὶ τὴν μὲν καλοῦντες Ἰδαίαν τὴν δὲ\nπαραλίαν, τὴν ἐκ τῆς Ἰδαίας πλείω καὶ μελαντέραν\nγίνεσθαι καὶ γλυκυτέραν καὶ τὸ ὅλον\nεὐωδεστέραν ὠμήν, ἑψηθεῖσαν δὲ ἐλάττω ἐκβαίνειν·\nπλείω γὰρ ἔχειν τὸν ὀρρόν, δι᾿ ὃ καὶ\nλεπτοτέραν εἶναι. τὴν δὲ τῆς παραλίας ξανθοτέραν\nκαὶ παχυτέραν ὠμήν, ὥστε καὶ τὴν ἄφεψιν\nἐλάττω γίνεσθαι, δᾳδωδεστέραν δὲ τὴν Ἰδαίαν.\nὡς δὲ ἁπλῶς εἰπεῖν ἐκ τῆς ἴσης δᾳδὸς πλείω καὶ\nὑδαρεστέραν ἐν ταῖς ἐπομβρίαις γίνεσθαι ἢ ἐν\nτοῖς αὐχμοῖς, καὶ ἐκ τῶν χειμερινῶν καὶ παλισκίων\nτόπων ἢ ἐκ τῶν εὐείλων καὶ εὐδιεινῶν.\nταῦτα μὲν οὖν οὕτως ἑκάτεροι λέγουσιν.\nἈναπληροῦσθαι δὲ συμβαίνει τὰ κοιλώματα\nπρὸς τὸ πάλιν ἐξαιρεῖν τῶν μὲν ἀγαθῶν πευκῶν\nἐνιαυτῷ, τῶν δὲ μετριωτέρων ἐν δυσὶν ἔτεσι, τῶν\nδὲ μοχθηρῶν ἐν τρισίν. ἡ δὲ ἀναπλήρωσις οὐ\nτοῦ ξύλου καὶ τῆς συμφύσεως ἀλλὰ τῆς πίττης\nἐστίν· ἐπεὶ τὸ ξύλον ἀδύνατον συμφῦναι καὶ ἓν\nγενέσθαι πάλιν, ἀλλ᾿ ἡ ἐργασία διὰ τοσούτου\nχρόνου γίνεται τῆς πίττης· ἀναγκαῖον δὲ δῆλον,\nὅτι καὶ τῷ ξύλῳ γίνεσθαί τινα πρόσφυσιν, εἴπερ\n\n\n\n\n\nἐξαιρουμένης τῆς δᾳδὸς καὶ καιομένης τῆς πίττης\nἡ ἐκροή. τοῦτο μὲν οὖν οὕτω ληπτέον.\nΟἱ δὲ περὶ τὴν Ἴδην φασίν, ὅταν λεπίσωσι\nτὸ στέλεχος,— λεπίζουσι δὲ τὸ πρὸς ἥλιον μέρος\nἐπὶ δύο ἢ τρεῖς πήχεις ἀπὸ τῆς γῆς— ἐνταῦθα\nτῆς ἐπιρροῆς γινομένης ἐνδᾳδοῦσθαι ἐνιαυτῷ μάλιστα,\nτοῦτο δ᾿ ὅταν ἐκπελεκήσωσιν ἐν ἑτέρῳ\nπάλιν ἐνδᾳδοῦσθαι καὶ τὸ τρίτον ὡσαύτως, μετὰ\nδὲ ταῦτα διὰ τὴν ὑποτομὴν ἐκπίπτειν τὸ δένδρον\nὑπὸ τῶν πνευμάτων σαπέν· τότε δ᾿ ἐξαιρεῖν\nαὐτοῦ τὴν καρδίαν, τοῦτο γὰρ μάλιστα δᾳδῶδες,\nἐξαιρεῖν δὲ ἐκ τῶν ῥιζῶν· καὶ γὰρ ταύτας, ὥσπερ\nεἴπομεν, ἐνδᾴδους πασῶν.\nΕἰκὸς δὲ δῆλον ὅτι τὰς μὲν ἀγαθάς, ὥσπερ\nἐλέχθη, συνεχῶς τοῦτο δρᾶν τὰς δὲ χείρονας διὰ\nπλείονος χρόνου· καὶ ταμιευομένων μὲν πλείω\nχρόνον ἀντέχειν, ἐὰν δὲ πᾶσαν ἐξαιρῶσιν ἐλάττω·\nδύναται δ᾿ ὡς ἔοικε τρεῖς μάλιστα τοιαύτας\nἐξαιρέσεις ὑπομένειν. οὐχ ἅμα δὲ καρποφοροῦσιν\nαἱ πεῦκαι καὶ δᾳδοφοροῦσι· καρποφοροῦσι μὲν\nγὰρ εὐθὺς νέαι, δᾳδοφοροῦσι δὲ ὕστερον πολλῷ\nπρεσβύτεραι γινόμεναι.\nIII. Τὴν δὲ πίτταν καίουσι τόνδε τὸν τρόπον·\nὅταν κατασκευάσωσιν ὁμαλῆ τόπον ὥσπερ ἅλω\n\n\n\n\nποιήσαντες ἔχουσαν εἰς τὸ μέσον συρροὴν καὶ\nταύτην ἐδαφίσωσι, κατασχίσαντες τοὺς κορμοὺς\nσυντιθέασι παραπλησίαν σύνθεσιν τῆς τῶν ἀνθρακευόντων,\nπλὴν οὐκ ἔμβοθρον· ἀλλὰ τὰς\nσχίζας ὀρθὰς πρὸς ἀλλήλας, ὥστε λαμβάνειν ὕψος\nαἰεὶ κατὰ πλῆθος· γίνεσθαι δέ φασιν, ὅταν ἡ\nσύνθεσις ᾖ κύκλῳ μὲν ὀγδοήκοντα καὶ ἑκατὸν\nπηχέων εἰς ὕψος δὲ ἑξήκοντα πλεῖστον ἢ πεντήκοντα\nἢ ἑκατὸν ἀμφοτέροις, ἐάνπερ ἡ δᾷς τυγχάνῃ\nπίειρα.\nσυνθέντες οὖν αὐτὴν οὕτως καὶ κατασκεπάσαντες\nὕλῃ γῆν ἐπιβαλόντες κατακρύπτουσιν\nὅπως μηδαμῶς διαλάμψῃ τὸ πῦρ, ἀπόλλυται\nγὰρ ἡ πίττα τούτου συμβάντος· ὑφάπτουσι δὲ\nκατὰ τὴν ὑπολειπομένην δίοδον· εἶτα δὲ καὶ\nταῦτα ἐπιφράξαντες τῇ ὕλῃ καὶ ἐπιχώσαντες\nτηροῦσιν ἀναβαίνοντες κατὰ κλίμακος, ᾗ ἂν ὁρῶσι\nτὸν καπνὸν ὠθούμενον, καὶ ἐπιβάλλουσιν αἰεὶ\nτῆς γῆς ὅπως μηδ᾿ ἀναλάμψῃ. κατεσκεύασται\nδὲ ὀχετὸς τῇ πίττῃ διὰ τῆς συνθέσεως τῆς\nἀπορροῆς εἰς βόθυνον ὅσον ἀπέχοντα πεντεκαίδεκα\nπήχεις· ἡ δ᾿ ἀπορρέουσα τῆς πίττης\nψυχρὰ γίνεται κατὰ τὴν ἁφήν.\nκαίεται δὲ μάλιστα\nδύο ἡμέρας καὶ νύκτας· τῇ γὰρ ὑστεραίᾳ\nπρὸ ἡλίου δύναντος ἐκκεκαυμένη γίνεται καὶ\nἐνδέδωκεν ἡ πυρά· τοῦτο γὰρ συμβαίνει μηκέτι\nῥεούσης. τοῦτον δὲ τὸν χρόνον ἅπαντα τηροῦσιν\n\n\n\n\n\nἀγρυπνοῦντες, ὅπως μὴ διαλάμπῃ, καὶ θύουσι\nδὲ καὶ ἑορτάζουσιν εὐχόμενοι πολλήν τε καὶ\nκαλὴν γίνεσθαι τὴν πίτταν· οἱ μὲν δὴ περὶ\nΜακεδονίαν καίουσι τὸν τρόπον τοῦτον.\nἘν δὲ τῇ Ἀσίᾳ φασὶ περὶ Συρίαν οὐκ ἐκπελεκῶντας\nτὴν δᾷδα ἀλλ᾿ ἐπ᾿ αὐτῷ τῷ δένδρῳ\nπροσκαίειν φέροντας ὄργανόν τι περιπεποιημένον\nκαὶ τούτῳ περιάπτοντας, εἶθ᾿ ὅταν ἐκτήξωσι\nταύτην πάλιν ἐπ᾿ ἄλλο καὶ ἄλλο μεταφέρειν·\nὅρος δέ ἐστιν αὐτοῖς τις καὶ σημεῖα τοῦ παύεσθαι\nκαὶ μάλιστα δῆλον ὅτι τὸ μηκέτι ῥεῖν. πιττοκαυτοῦσι\nδέ, ὥσπερ καὶ πρότερον ἐλέχθη,\nτὰς τερμίνθους· πεύκην γὰρ οὐ φέρουσιν οἱ\nτόποι. τὰ μὲν οὖν περὶ τὴν ῥητίνην καὶ τὴν\nπίτταν οὕτως ἔχει.\nIV. Περὶ δὲ λιβανωτοῦ καὶ σμύρνης καὶ βαλσάμου\nκαὶ εἴ τι τοιοῦτον ἕτερον ὅτι μὲν καὶ ἀπ᾿\nἐντομῆς γίνεται καὶ αὐτομάτως εἴρηται. ποία δὲ\nτις ἡ τῶν δένδρων φύσις καὶ εἴ τι περὶ τὴν γένεσιν\nἢ τὴν συλλογὴν ἢ τῶν ἄλλων ἴδιον αὐτοῖς\nὑπάρχει πειρατέον εἰπεῖν, ὡσαύτως δὲ καὶ περὶ\nτῶν λοιπῶν εὐόσμων· σχεδὸν γὰρ τά γε πλεῖστα\nἀπὸ τῶν τόπων ἐστὶ τῶν τε πρὸς μεσημβρίαν καὶ\nἀνατολήν.\nΓίνεται μὲν οὖν ὁ λίβανος καὶ ἡ σμύρνα καὶ ἡ\nκασία καὶ ἔτι τὸ κινάμωμον ἐν τῇ τῶν Ἀράβων\nΧερρονήσῳ περί τε Σαβὰ καὶ Ἁδραμύτα καὶ\n\n\n\n\nΚιτίβαινα καὶ Μαμάλι. φύεται δὲ τὰ τοῦ λιβανωτοῦ\nκαὶ τῆς σμύρνης δένδρα τὰ μὲν ἐν τῷ\nὄρει τὰ δ᾿ ἐν ταῖς ἰδίαις γεωργίαις ὑπὸ τὴν ὑπώρειαν,\nδι᾿ ὃ καὶ τὰ μὲν θεραπεύεται τὰ δ᾿ οὔ· τὸ δ᾿\nὄρος εἶναί φασιν ὑψηλὸν καὶ δασὺ καὶ νιφόμενον,\nῥεῖν δ᾿ ἐξ αὐτοῦ καὶ ποταμοὺς εἰς τὸ πέδιον.\nεἶναι δὲ τὸ μὲν τοῦ λιβανωτοῦ δένδρον οὐ μέγα.\nπεντάπηχυ δέ τι καὶ πολύκλαδον, φύλλον δ᾿\nἔχειν ἐμφερὲς τῇ ἀπίῳ, πλὴν ἔλαττον πολὺ καὶ\nτῷ χρώματι ποῶδες σφόδρα, καθάπερ τὸ πήγανον·\nλειόφλοιον δὲ πᾶν, ὥσπερ τὴν δάφνην.\nΤὴν δὲ σμύρναν ἔλαττον ἔτι τῷ μεγέθει καὶ\nθαμνωδέστερον δέ, τὸ δὲ στέλεχος ἔχειν σκληρὸν\nκαὶ συνεστραμμένον ἐπὶ τῆς γῆς, παχύτερον δὲ ἢ\nκνημοπαχές· φλοιὸν δὲ ἔχειν λεῖον ὅμοιον τῇ\nἀνδράχλῃ. ἕτεροι δὲ οἱ φάσκοντες τεθεωρηκέναι\nπερὶ μὲν τοῦ μεγέθους σχεδὸν συμφωνοῦσιν· οὐδέτερον\nγὰρ εἶναι μέγα τῶν δένδρων, ἔλαττον δὲ τὸ\nτῆς σμύρνης καὶ ταπεινότερον· φύλλον δὲ ἔχειν\nτὸ τοῦ λιβανωτοῦ δαφνοειδὲς καὶ λειόφλοιον δ᾿\nεἶναι· τὸ δὲ τῆς σμύρνης ἀκανθῶδες καὶ οὐ λεῖον,\nφύλλον δὲ προσεμφερὲς ἔχειν τῇ πτελέᾳ, πλὴν\nοὖλον ἐξ ἄκρου δὲ ἐπακανθίζον, ὥσπερ τὸ τῆς\nπρίνου.\nἜφασαν δὲ οὗτοι κατὰ τὸν παράπλουν ὃν ἐξ\nἩρώων ἐποιοῦντο κόλπου ζητεῖν ἐκβάντες ὕδωρ\nἐν τῷ ὄρει καὶ οὕτω θεωρῆσαι τὰ δένδρα καὶ τὴν\nσυλλογήν. εἶναι δ᾿ ἀμφοτέρων ἐντετμημένα καὶ\n\n\n\n\n\nτὰ στελέχη καὶ τοὺς κλάδους, ἀλλὰ τὰ μὲν ὥσπερ\nἀξίνῃ δοκεῖν τετμῆσθαι τοὺς δὲ λεπτοτέρας ἔχειν\nτὰς ἐντομάς· τὸ δὲ δάκρυον τὸ μὲν καταπίπτειν\nτὸ δὲ καὶ πρὸς τῷ δένδρῳ προσέχεσθαι. ἐνιαχοῦ\nμὲν ὑποβεβλῆσθαι ψιάθους ἐκ φοινίκων πεπλεγμένας,\nἐνιαχοῦ δὲ τὸ ἔδαφος μόνον ἠδαφίσθαι καὶ\nκαθαρὸν εἶναι· καὶ τὸν μὲν ἐπὶ τῶν ψιάθων\nλιβανωτὸν εἶναι καὶ καθαρὸν καὶ διαφανῆ, τὸν δ᾿\nἐπὶ τῆς γῆς ἧττον· τὸν δ᾿ ἐπὶ τοῖς δένδροις προσεχόμενον\nἀποξύειν σιδήροις, δι᾿ ὃ καὶ φλοιὸν ἐνίοις\nπροσεῖναι.\nτὸ δὲ ὄρος ἅπαν μεμερίσθαι τοῖς\nΣαβαίοις, τούτους γὰρ εἶναι κυρίους, δικαίους δὲ\nτὰ πρὸς ἀλλήλους, δι᾿ ὃ καὶ οὐδένα τηρεῖν· ὅθεν\nκαὶ αὐτοὶ δαψιλῶς εἰς τὰ πλοῖα λαβόντες ἐνθέσθαι\nτοῦ λιβανωτοῦ καὶ τῆς σμύρνης ἐρημίας\nοὔσης καὶ ἀποπλεῖν. ἔλεγον δ᾿ οὗτοι καὶ τόδε\nκαὶ ἔφασαν ἀκούειν, ὅτι συνάγεται πανταχόθεν ἡ\nσμύρνα καὶ ὁ λιβανωτὸς εἰς τὸ ἱερὸν τὸ τοῦ ἡλίου·\nτοῦτο δ᾿ εἶναι μὲν τῶν Σαβαίων ἁγιώτατον δὲ\nπολὺ τῶν περὶ τὸν τόπον, τηρεῖν δέ τινας Ἄραβας\nἐνόπλους·\nὅταν δὲ κομίσωσιν, ἕκαστον σωρεύσαντα\nτὸν αὑτοῦ καὶ τὴν σμύρναν ὁμοίως καταλιπεῖν\nτοῖς ἐπὶ τῆς φυλακῆς, τιθέναι δὲ ἐπὶ τοῦ\nσωροῦ πινάκιον γραφὴν ἔχον τοῦ τε πλήθους τῶν\nμέτρων καὶ τῆς τιμῆς ἧς δεῖ πραθῆναι τὸ μέτρον\nἕκαστον· ὅταν δὲ οἱ ἔμποροι παραγένωνται, σκοπεῖν\nτὰς γραφάς, ὅστις δ᾿ ἂν αὐτοῖς ἀρέσκῃ\n\n\n\nμετρησαμένους τιθέναι τὴν τιμὴν εἰς τοῦτο τὸ\nχωρίον ἔνθεν ἂν ἕλωνται, καὶ τὸν ἱερέα παραγενόμενον\nτὸ τρίτον μέρος λαβόντα τῆς τιμῆς τῷ θεῷ\nτὸ λοιπὸν αὐτοῦ καταλιπεῖν καὶ τοῦτο σῶν εἶναι\nτοῖς κυρίοις, ἕως ἂν ἕλωνται παραγενόμενοι.\nἌλλοι δέ τινες τὸ μὲν τοῦ λιβανωτοῦ δένδρον\nὅμοιον εἶναί φασι σχίνῳ καὶ τὸν καρπὸν ταῖς\nσχινίσι φύλλον δὲ ὑπέρυθρον· εἶναι δὲ τὸν μὲν ἐκ\nτῶν νέων λιβανωτὸν λευκότερον καὶ ἀοδμότερον,\nτὸν δ᾿ ἐκ τῶν παρηκμακότων ξανθότερον καὶ\nεὐοσμότερον· τὸ δὲ τῆς σμύρνης ὅμοιον τῇ τερμίνθῳ,\nτραχύτερον δὲ καὶ ἀκανθωδέστερον, φύλλον\nδὲ μικρῷ στρογγυλότερον, τῇ δὲ γεύσει διαμασωμένοις\nὅμοιον τῷ τῆς τερμίνθου· εἶναι δὲ καὶ\nτούτων τὰ παρηκμακότα εὐοσμότερα.\nΓίνεσθαι δὲ ἀμφότερα ἐν τῷ αὐτῷ τόπῳ· τὴν δὲ\nγῆν ὑπάργιλον καὶ πλακώδη, καὶ ὕδατα πηγαῖα\nσπάνια. ταῦτα μὲν οὖν ὑπεναντία τῷ νίφεσθαι\nκαὶ ὕεσθαι καὶ ποταμοὺς ἐξιέναι· τὸ δὲ παρόμοιον\nεἶναι τὸ δένδρον τῇ τερμίνθῳ καὶ ἄλλοι τινὲς\nλέγουσιν, οἱ δὲ καὶ ὅλως τέρμινθον εἶναι· κομισθῆναι\nγὰρ ξύλα πρὸς Ἀντίγονον ὑπὸ τῶν Ἀράβων\nτῶν τὸν λιβανωτὸν καταγόντων, ἂ οὐδὲν\nδιέφερε τῶν τῆς τερμίνθου· πλὴν οὗτοί γε μεῖζον\n\n\n\n\n\nἕτερον ἀγνόημα προσηγνόουν· ᾤοντο γὰρ ἐκ τοῦ\nαὐτοῦ δένδρου τόν τε λιβανωτὸν γίνεσθαι καὶ τὴν\nσμύρναν·\nδιόπερ ἐκεῖνος ὁ λόγος πιθανώτερος ὁ\nπαρὰ τῶν ἀναπλευσάντων ἐξ Ἡρώων πόλεως·\nἐπεὶ καὶ τὸ ὑπὲρ Σάρδεων πεφυκὸς τοῦ λιβανωτοῦ\nδένδρον ἐν ἱερῷ τινι δαφνοειδὲς ἔχει τὸ φύλλον,\nεἴ τι δεῖ σταθμᾶσθαι τοῦτο· ὁ λιβανωτὸς δ᾿\nἔχει, καὶ ὁ ἐκ τοῦ στελέχους καὶ ὁ ἐκ τῶν ἀκρεμόνων,\nὁμοίως καὶ τῇ ὄψει καὶ τῇ ὀσμῇ θυμιώμενος\nτῷ ἄλλῳ λιβανωτῷ. πέφυκε δὲ τοῦτο μόνον\nτὸ δένδρον οὐδεμιᾶς τυγχάνειν θεραπείας.\nἜνιοι δὲ λέγουσιν ὡς πλείων μὲν ὁ λιβανωτὸς\nἐν τῇ Ἀραβίᾳ γίνεται, καλλίων δὲ ἐν ταῖς ἐπικειμέναις\nνήσοις ὧν ἐπάρχουσιν· ἐνταῦθα γὰρ καὶ\nσχηματοποιεῖν ἐπὶ τῶν δένδρων οἷον ἂν θέλωσι·\nκαὶ τάχα τοῦτό γε οὐκ ἀπίθανον· ἐνδέχεται\nὁποίαν ἂν βούλωνται ποιεῖν τὴν ἐντομήν. εἰσὶ\nδέ τινες καὶ μεγάλοι σφόδρα τῶν χόνδρων, ὥστ᾿\nεἶναι τῷ μὲν ὄγκῳ χειροπληθιαίους σταθμῷ δὲ\nπλέον ἢ τρίτον μέρος μνᾶς. ἀργὸς δὲ κομίζεται\nπᾶς ὁ λιβανωτός, ὅμοιος δὲ τῇ προσόψει φλοιῷ.\nτῆς σμύρνης δὲ ἡ μὲν στακτὴ ἡ δὲ πλαστή.\nδοκιμάζεται δ᾿ ἡ μὲν ἀμείνων τῇ γεύσει, καὶ\nἀπὸ ταύτης τὴν ὁμόχρων λαμβάνουσι. περὶ\nμὲν οὖν λιβανωτοῦ καὶ σμύρνης σχεδὸν τοσαῦτα\nἀκηκόαμεν ἄχρι γε τοῦ νῦν.\nV. Περὶ δὲ κιναμώμου καὶ κασίας τάδε λέγουσι·\nθάμνους μὲν ἀμφότερα ταῦτ᾿ εἶναι οὐ\nμεγάλους ἀλλ᾿ ἡλίκους ἄγνου, πολυκλάδους δὲ\nκαὶ ξυλώδεις. ὅταν δὲ ἐκκόψωσιν, ὅλον τὸ κινάμωμον\nδιαιρεῖν εἰς πέντε μέρη· τούτων δὲ τὸ πρῶτον\nπρὸς τοῖς βλαστοῖς βέλτιστον εἶναι, ὃ τεμνεται\nσπιθαμιαῖον ἢ μικρῷ μεῖζον· ἑπόμενον δὲ\nτὸ δεύτερον, ὃ καὶ τῇ τομῇ ἔλαττον· εἶτα τὸ τρίτον\nκαὶ τέταρτον· ἔσχατον δὲ τὸ χείριστον τὸ πρὸς\nτῇ ῥίζῃ· φλοιὸν γὰρ ἐλάχιστον ἔχειν· χρήσιμος\nδὲ οὗτος, οὐ τὸ ξύλον· δι᾿ ὃ καὶ τὸ ἀκροφυὲς κράτιστον,\nπλεῖστον γὰρ ἔχειν καὶ τὸν φλοιόν. οἱ\nμὲν οὕτω λέγουσιν.\nἌλλοι δὲ θαμνῶδες μὲν καὶ ἔτι μᾶλλον φρυγανῶδες\nεἶναί φασι· δύο δ᾿ αὐτοῦ γένη, τὸ μὲν\nμέλαν τὸ δὲ λευκόν. λέγεται δέ τις καὶ μῦθος\nὑπὲρ αὐτοῦ· φύεσθαι μὲν γάρ φασιν ἐν φάραγξιν,\nἐν ταύταις δ᾿ ὄφεις εἶναι πολλοὺς δῆγμα θανάσιμον\nἔχοντας, πρὸς οὓς φραξάμενοι τὰς χεῖρας καὶ\nτοὺς πόδας καταβαίνουσι καὶ συλλέγουσιν, εἶθ᾿\nὅταν ἐξενέγκωσι διελόντες τρία μέρη διακληροῦνται\nπρὸς τὸν ἥλιον, καὶ ἣν ἂν λάχῃ ὁ ἥλιος\nκαταλείπουσιν· ἀπιόντες δ᾿ εὐθὺς ὁρᾶν φασι καιομένην\nταύτην· οὗτος μὲν οὖν τῷ ὄντι μῦθος.\nΤὴν δὲ κασίαν φασὶ τὰς μὲν ῥάβδους παχυτέρας\nἔχειν, ἰνώδεις δὲ σφόδρα καὶ οὐκ εἶναι\nπεριφλεῦσαι· χρήσιμον δὲ καὶ ταύτης τὸν φλοιόν.\n\n\n\n\nὅταν οὖν τέμνωσι τὰς ῥάβδους, κατακόπτειν ὡς\nδιδάκτυλα τὸ μῆκος ἢ μικρῷ μείζω, ταῦτα δ᾿ εἰς\nνεόδορον βύρσαν καταρράπτειν· εἶτ᾿ ἐκ ταύτης\nκαὶ τῶν ξύλων σηπομένων σκωλήκια γίνεσθαι,\nτὸ μὲν ξύλον κατεσθίει, τοῦ φλοιοῦ δ᾿ οὐχ\nἅπτεται διὰ τὴν πικρότητα καὶ δριμύτητα τῆς\nὀσμῆς. καὶ περὶ μὲν κασίας καὶ κιναμώμου\nτοσαῦτα λέγεται.\nVI. Τὸ δὲ βάλσαμον γίνεται μὲν ἐν τῷ αὐλῶνι\nτῷ περὶ Συρίαν. παραδείσους δ᾿ εἶναί φασι δύο\nμόνους, τὸν μὲν ὅσον εἴκοσι πλέθρων τὸν δ᾿ ἕτερον\nπολλῷ ἐλάττονα. τὸ δὲ δένδρον μέγεθος μὲν\nἡλίκον ῥόα μεγάλη πολύκλαδον δὲ σφόδρα·\nφύλλον δὲ ἔχειν ὅμοιον πηγάνῳ, πλὴν ἔκλευκον,\nἀείφυλλον δὲ εἶναι· καρπὸν δὲ παρόμοιον τῇ\nτερμίνθῳ καὶ μεγέθει καὶ σχήματι καὶ χρώματι·\nεὐῶδες σφόδρα καὶ τοῦτο καὶ μᾶλλον τοῦ δακρύου.\nΤὸ δὲ δάκρυον ἀπὸ ἐντομῆς συλλέγειν, ἐντέμνειν\nδὲ ὄνυξι σιδηροῖς ὑπὸ τὸ ἄστρον, ὅταν μάλιστα\nπνίγη ὦσι, καὶ τὰ στελέχη καὶ τὰ ἄνω. τὴν\nδὲ συλλογὴν ὅλον τὸ θέρος ποιεῖσθαι· οὐκ εἶναι\nδὲ πολὺ τὸ ῥέον, ἀλλ᾿ ἐν ἡμέρᾳ τὸν ἄνδρα συλλέγειν\nὅσον κόγχην· τὴν δ᾿ ὀσμὴν διαφέρουσαν καὶ\nπολλήν, ὥστε ἀπὸ μικροῦ πολὺν ἐφικνεῖσθαι τόπον.\nἀλλ᾿ οὐ φοιτᾶν ἐνταῦθα ἄκρατον ἀλλὰ τὸ\nσυνηγμένον κεκραμένον· πολλὴν γὰρ δέχεσθαι\n\n\n\n\nκρᾶσιν· καὶ τὸ ἐν τῇ Ἑλλάδι πολλάκις εἶναι\nκεκραμένον· εὔοσμα δὲ σφόδρα καὶ τὰ ῥαβδία·\nκαθαίρειν γὰρ καὶ τῶνδε ἕνεκα καί του διαφόρου·\nπωλεῖσθαι τίμια. καὶ τὴν ἐργασίαν τὴν\nπερὶ τὰ δένδρα σχεδὸν ἐν ταὐτῇ αἰτίᾳ εἶναι καὶ\nτὴν βροχήν· βρέχεσθαι γὰρ συνεχῶς. συναιτίαν\nδὲ δοκεῖν εἶναι τοῦ μὴ μεγάλα γίνεσθαι τὰ δένδρα\nκαὶ τὴν τῶν ῥαβδίων τομήν. διὰ γὰρ τὸ πολλάκις\nἐπικείρεσθαι ῥάβδους ἀφιέναι καὶ οὐκ εἰς ἓν\nἐκτείνειν τὴν ὁρμήν.\nἌγριον δὲ οὐδὲν εἶναι βάλσαμον οὐδαμοῦ· γίνεσθαι\nδὲ ἐκ μὲν τοῦ μείζονος παραδείσου ἀγγείδια\nδώδεκα ὅσον ἡμιχοαῖα, ἐκ δὲ τοῦ ἑτέρου δύο\nμόνον· πωλεῖσθαι δὲ τὸ μὲν ἄκρατον δὶς πρὸς\nἀργύριον τὸ δ᾿ ἄλλο κατὰ λόγον τῆς μίξεως· καὶ\nτοῦτο μὲν διαφέρον τι φαίνεται κατὰ τὴν\nεὐοσμίαν.\nVII. Ὁ δὲ κάλαμος γίνεται καὶ ὁ σχοῖνος ὑπερβάλλοντι\nτὸν Λίβανον μεταξὺ τοῦ τε Λιβάνου\nκαὶ ἄλλου τινὸς ὄρους μικροῦ ἐν τῷ αὐλωνίσκῳ\nτούτῳ, καὶ οὐχ ὥς τινές φασι τοῦ Ἀντιλιβάνου· ὁ\nγὰρ Ἀντιλίβανος μακρὰν ἀπέχει τοῦ Λιβάνου\nκαὶ μεταξὺ τούτων ἐστὶν ὃν αὐλῶνα καλοῦσι πεδίον\nπολὺ καὶ καλόν. ὅπου δὲ ὁ κάλαμος καὶ ὁ\nσχοῖνος φύεται λίμνη μεγάλη τυγχάνει, πρὸς\nταύτην δὲ ἐν τῷ ἕλει τῷ ἀνεξηραμμένῳ πεφύκασι·\n\n\n\nτοπον δὲ ἔχουσι πλεῖον ἢ τριάκοντα σταδίων.\nοὐκ ὄζουσι δὲ χλωροὶ ἀλλὰ ξηρανθέντες, τῇ\nπροσόψει δὲ οὐδὲν διαφέρουσι τῶν ἄλλων· εἰσβάλλοντι\nδ᾿ εἰς τὸν τόπον εὐθὺς ὀσμὴ προσβάλλει·\nοὐ μὴν πορρωτέρω γε ἡ ἀποπνοὴ γίνεται,\nκαθάπερ τινές φασι, ταῖς προσφερομέναις ναυσὶ\nπρὸς τὴν χώραν· καὶ γὰρ ὁ τόπος οὗτος ἀπὸ\nθαλάττης ἀπέχει πλείους ἢ ἑκατὸν πεντήκοντα\nσταδίους· ἀλλ᾿ ἐν τῇ Ἀραβίᾳ τὴν ἀποπνοὴν\nεἶναί φασι τὴν ἀπὸ τῆς χώρας εὔοσμον.\nἘν μὲν οὖν Συρίᾳ τὰ περιττὰ τῇ ὀσμῇ σχεδὸν\nταῦτ᾿ ἐστίν· ἡ γὰρ χαλβάνη βαρύτερον καὶ μᾶλλον\nφαρμακῶδες· ἐπεὶ καὶ αὕτη γίνεται περὶ\nΣυρίαν ἐκ τοῦ πανάκους καλουμένου. τὰ δὲ ἄλλα\nπάντα τὰ εὔοσμα οἷς πρὸς τὰ ἀρώματα χρῶνται,\nτὰ μὲν ἐξ Ἰνδῶν κομίζεται κἀκεῖθεν ἐπὶ θάλατταν\nκαταπέμπεται, τὰ δ᾿ ἐξ Ἀραβίας, οἷον πρὸς τῷ\nκιναμώμῳ καὶ τῇ κασίᾳ καὶ κώμακον· ἕτερον δ᾿\nεἶναι τὸ κώμακον καρπόν· τὸ δ᾿ ἕτερον παραμίσγουσιν\nεἰς τὰ σπουδαιότατα τῶν μύρων. τὸ δὲ\nκαρδάμωμον καὶ ἄμωμον οἱ μὲν ἐκ Μηδείας, οἱ δ᾿\nἐξ Ἰνδῶν καὶ ταῦτα καὶ τὴν νάρδον καὶ τὰ ἄλλα\nἢ τὰ πλεῖστα.\nΟἷς μὲν οὖν εἰς τὰ ἀρώματα χρῶνται σχεδὸν\nτάδς ἐστί· κασία κινάμωμον καρδάμωμον νάρδος\nναῖρον βάλσαμον ἀσπάλαθος στύραξ ἶρις νάρτη\n\n\n\n\n\n\n\nκόστος πάνακες κρόκος σμύρνα κύπειρον σχοῖνος\nκάλαμος ἀμάρακον λωτὸς ἄννητος. τούτων δὲ τὰ\nμὲν ῥίζαι τὰ δὲ φλοιοὶ τὰ δὲ κλῶνες τὰ δὲ ξύλα\nτὰ δὲ σπέρματα τὰ δὲ δάκρυα τὰ δὲ ἄνθη. καὶ\nτὰ μὲν πολλαχοῦ γίνεται, τὰ δὲ περιττότατα καὶ\nεὐοδμότατα πάντα ἐκ τῆς Ἀσίας καὶ ἐκ τῶν\nἀλεεινῶν τόπων. ἐκ γὰρ αὐτῆς Εὐρώπης οὐδέν\nἐστιν ἔξω τῆς ἴριδος.\nΑὕτη δ᾿ ἀρίστη ἐν Ἰλλυριοῖς, οὐκ ἐν τῇ πρὸς\nθάλατταν χώρᾳ, ἀλλ᾿ ἐν τῇ ἀνακεχωρηκυίᾳ κειμένῃ\nδὲ μᾶλλον πρὸς ἄρκτον. τόποι δὲ τόπων\nδιαφέρουσιν ἐν οἷς ἀμείνων· ἐργασία δὲ περὶ αὐτὴν\nοὐδεμία πλὴν τοῦ περικαθήραντα ἀναξηρᾶναι.\nΤὰ γὰρ ἐν τῇ Θράκῃ φυόμενα ῥιζία, καθάπερ\nτό τε τῇ νάρδῳ προσεμφερῆ τὴν ὀσμὴν ἔχον καὶ\nἕτερ᾿ ἄττα, μικράν τινα καὶ ἀσθενῆ τὴν εὐωδίαν\nἔχει. καὶ περὶ μὲν τῶν εὐόσμων ἐπὶ τοσοῦτον\nεἰρήσθω.\nVIII. Περὶ δὲ τῶν ὀπῶν ὅσα μὴ πρότερον εἴρηται,\nλέγω δ᾿ οἷον εἴ τινες φαρμακώδεις ἢ καὶ\nἄλλας ἔχουσι δυνάμεις, πειρατέον ὁμοίως εἰπεῖν·\nἅμα δὲ καὶ περὶ ῥιζῶν, καὶ γὰρ τῶν ὀπῶν τινες ἐκ\nτούτων καὶ χωρὶς αὐταὶ καθ᾿ αὑτὰς πολλὰς καὶ\nπαντοίας ἔχουσι δυνάμεις, ὅλως δὲ περὶ πάντων\nφαρμακωδῶν, οἷον καρποῦ χυλισμοῦ φύλλων ῥιζῶν\nπόας· καλοῦσι γὰρ καὶ πόαν ἔνια τῶν φαρμακωδῶν\nοἱ ῥιζοτόμοι.\nΤῶν δὲ ῥιζῶν πλείους μέν εἰσιν αἱ δυνάμεις καὶ\nπρὸς πλείω· ζητοῦνται δὲ μάλιστα αἱ φαρμακώδεις\nὡς χρησιμώταται, διαφέρουσαι τῷ τε μὴ\nπρὸς ταὐτὰ καὶ τῷ μὴ ἐν τοῖς αὐτοῖς ἔχειν τὴν\nδύναμιν. ὡς δ᾿ οὖν ἐπὶ πᾶν αἱ πλεῖσται μὲν ἐν\nαὑταῖς ἔχουσι καὶ τοῖς καρποῖς καὶ τοῖς ὀποῖς,\nἔνιαι δὲ καὶ ἐν τοῖς φύλλοις· τὰς δὲ φυλλώδεις\nδυνάμεις τὰς πολλὰς σχεδὸν πόας καλοῦσιν, ὥσπερ\nεἴρηται μικρῷ πρότερον, οἱ ῥιζοτόμοι.\nὉ μὲν οὖν ὀπισμὸς γίνεται τῶν ὀπιζομένων ὡς\nἐπὶ τὸ πολὺ τοῦ θέρους, τῶν μὲν ἐνισταμένου τῶν\nδὲ προεληλυθότος. ἡ δὲ ῥιζοτομία γίνεταί τινων\nκαὶ ὑπὸ πυροτομίαν καὶ μικρῷ πρότερον, οὐ μὴν\nἀλλ᾿ ἥ γε πλείων τοῦ μετοπώρου μετ᾿ Ἀρκτοῦρον,\nὅταν φυλλορροήσωσιν, ὅσων δὲ καὶ ὁ καρπὸς\nχρήσιμος, ὅταν ἀμερθῶσι τὸν καρπόν. ἔστι δὲ ὁ\nὀπισμὸς ἢ ἀπὸ τῶν καυλῶν, ὥσπερ τοῦ τιθυμάλλου\nκαὶ τῆς θριδακίνης καὶ σχεδὸν τῶν πλείστων,\nἢ ἀπὸ τῶν ῥιζῶν, ἢ τρίτον ἀπὸ τῆς κεφαλῆς, ὥσπερ\nτῆς μήκωνος· ταύτης γὰρ μόνης οὕτω καὶ τοῦτ᾿\nἴδιον αὐτῆς. τῶν μὲν οὖν καὶ αὐτόματος ὁ ὀπὸς\n\n\n\n\nσυνίσταται δακρυώδης τις, ὥσπερ καὶ τῆς τραγακάνθης·\nταύτην γὰρ οὐδὲ τέμνειν ἐστί· τῶν δὲ\nπλείστων ἀπὸ τῆς ἐντομῆς. ὧν ἐνίους μὲν εὐθὺς\nεἰς ἀγγεῖα συνάγουσιν, ὥσπερ καὶ τὸν τοῦ τιθυμαλλου\nἢ μηκωνίου, καλοῦσι γὰρ ἀμφοτέρως, καὶ\nἀπλῶς ὅσα πολύοπα τυγχάνει· τῶν δὲ μὴ πολυόπων\nἐρίῳ λαμβάνουσιν ὥσπερ καὶ τῆς θριδακίνης.\nἘνίων δ᾿ οὐδ᾿ ὀπισμὸς ἀλλ᾿ οἷον χυλισμός\nἐστιν, ὥσπερ ὅσα κόψαντες ἢ τρίψαντες καὶ ὕδωρ\nἐπιχέαντες ἀπηθοῦσι καὶ λαμβάνουσι τὴν ὑπόστασιν·\nξηρὸς δὲ δῆλον ὅτι καὶ ἐλάττων ὁ χυλὸς\nτούτων. ἔστι δὲ τῶν μὲν ἄλλων ῥιζῶν τὸ χύλισμα\nἀσθενέστερον τοῦ καρποῦ, τοῦ κωνείου δὲ\nἰσχυρότερον, καὶ τὴν ἀπαλλαγὴν ῥᾴω ποιεῖ καὶ\nθάττω μικρὸν πάνυ καταπότιον δοθέν· ἐνεργότερον\nδὲ καὶ εἰς τὰς ἄλλας χρείας. ἰσχυρὸν δὲ\nκαὶ τὸ τῆς θαψίας. τὰ δὲ ἄλλα πάντα ἀσθενέστερα.\nοἱ μὲν οὖν ὀπισμοὶ σχεδὸν τοσαυταχῶς\nγίνονται.\nΤῆς δὲ ῥιζοτομίας οὐκ ἔστι τοιαύτη διαφορὰ\nπλὴν ἐν ταῖς ὥραις οἷον θέρους ἢ μετοπώρου, καὶ\nτῷ τάσδε ἢ τάσδε τῶν ῥιζῶν· οἷον τοῦ ἐλλεβόρου\nτὰς κάτω τὰς λεπτάς· τὴν γὰρ ἄνω τὴν παχεῖαν\nτὴν κεφαλώδη φασὶν ἀχρεῖον εἶναι καὶ διδόναι\n\n\n\n\n\nταῖς κυσὶν ὅταν βούλωνται καθαίρειν. καὶ ἐφ\nἑτέρων δέ τινων τοιαύτας λέγουσι διαφοράς.\nἜτι δὲ ὅσα οἱ φαρμακοπῶλαι καὶ οἱ ῥιζοτόμοι\nτὰ μὲν ἴσως οἰκείως τὰ δὲ καὶ ἐπιτραγωδοῦντες\nλέγουσι. κελεύουσι γὰρ τὰς μὲν κατ᾿ ἄνεμον\nἱσταμένους τέμνειν, ὥσπερ ἑτέρας τέ τινας καὶ\nτὴν θαψίαν, ἀλειψάμενον λίπα· τὸ γὰρ σῶμα\nἀνοιδεῖν ἐὰν ἐξ ἐναντίας. κατ᾿ ἄνεμον δὲ καὶ τοῦ\nκυνοσβάτου τὸν καρπὸν συλλέγειν, εἰ δὲ μὴ κίνδυνον\nεἶναι τῶν ὀφθαλμῶν. τὰς δὲ νύκτωρ τὰς\nδὲ μεθ᾿ ἡμέραν, ἐνίας δὲ πρὶν τὸν ἥλιον ἐπιβάλλειν,\nοἷον καὶ τὸ καλούμενον κλύμενον.\nΚαὶ ταῦτα μὲν καὶ τὰ παραπλήσια τούτοις\nτάχ᾿ ἂν οὐκ ἀλλοτρίως δόξειεν λέγειν· ἐπισινεῖς\nγάρ τινων αἱ δυνάμεις· ἐξάπτειν γάρ φασιν ὥσπερ\nπῦρ καὶ κατακαίειν· ἐπεὶ καὶ ὁ ἐλλέβορος\nταχὺ καρηβαρεῖν ποιεῖ, καὶ οὐ δύνανται πολὺν\nχρόνον ὀρύττειν, δι᾿ καὶ προεσθίουσι σκόροδα\nκαὶ ἄκρατον ἐπιπίνουσιν. ἀλλὰ τὰ τοιαῦτα\nὥσπερ ἐπίθετα καὶ πόρρωθεν, οἷον τὴν παιωνίαν,\nοἱ δὲ γλυκυσίδην καλοῦσι, νύκτωρ κελεύουσιν\nὀρύττειν· ἐὰν γὰρ ἡμέρας καὶ ὀφθῇ τις ὑπὸ δρυοκολάπτου\nτὸν μὲν καρπὸν ἀπολέγων κινδυνεύειν\nτοῖς ὀφθαλμοῖς, τὴν δὲ ῥίζαν τέμνων ἐκπίπτειν\nτὴν ἔδραν.\nΦυλάττεσθαι δὲ καὶ τὴν κενταυρίδα τέμνοντα\nτριόρχην, ὅπως ἂν ἄτρωτος ἀπέλθῃ. καὶ ἄλλας\nδέ τινας αἰτίας. τὸ δ᾿ ἐπευχόμενον τέμνειν οὐθὲν\nἴσως ἄτοπον· ἀλλ᾿ εἴ τι καὶ ἄλλο προστιθέασιν,\nοἷον ὅταν τὸ πάνακες τὸ Ἀσκληπίειον καλούμενον·\nἀντεμβάλλειν γὰρ τῇ γῇ παγκαρπίαν καὶ\nμελιττοῦταν· ὅταν δὲ τὴν ξίριν, τριμήνου μελιττούτας\nἀντεμβάλλειν μισθόν· τέμνειν δὲ ἀμφήκει\nξίφει περιγράψαντα εἰς τρίς· καὶ ὅτι ἂν πρῶτον\nτμηθῇ μετέωρον ἔχειν εἶθ᾿ οὕτω τὸ ἕτερον τέμνειν.\nΚαὶ ἄλλα δὲ τοιαῦτα πλείω. περιγράφειν δὲ\nκαὶ τὸν μανδραγόραν εἰς τρὶς ξίφει, τέμνειν δὲ\nπρὸς ἑσπέραν βλέποντα. τὸν δ᾿ ἕτερον κύκλῳ\nπεριορχεῖσθαι καὶ λέγειν ὡς πλεῖστα περὶ ἀφροδισίων.\nτοῦτο δ᾿ ὅμοιον ἔοικε τῷ περὶ τοῦ\nκυμίνου λεγομένῳ κατὰ τὴν βλασφημίαν ὅταν\nσπείρωσι. περιγράφειν δὲ καὶ τὸν ἐλλέβορον\nτὸν μέλανα καὶ τέμνειν ἱστάμενον πρὸς ἕω καὶ\nκατευχόμενον· ἀετὸν δὲ φυλάττεσθαι καὶ ἐκ\nδεξιᾶς καὶ ἐξ ἀριστερᾶς· κίνδυνον γὰρ εἶναι τοῖς\nτέμνουσιν, ἐάνπερ ἐγγὺς ἐπιγένηται ὁ ἀετός, ἀποθνήσκειν\n\n\n\n\n\nἐνιαυτῷ. ταῦτα μὲν οὖν ἐπιθέτοις\nἔοικεν, ὥσπερ εἴρηται. τρόποι δ᾿ οὐκ εἰσὶ τῶν\nῥιζοτομιῶν πλὴν οὓς εἴπομεν.\nIX. Ἕστι δέ, ὥσπερ ἐλέχθη, τῶν μὲν πάντα\nχρήσιμα καὶ ἡ ῥίζα καὶ ὁ καρπὸς καὶ ὁ ὀπός,\nὥσπερ ἄλλων τε καὶ τοῦ πανάκους· τῶν δὲ ἡ\nῥίζα καὶ ὁ ὀπός, οἷον τῆς σκαμμωνίας καὶ τοῦ\nκυκλαμίνου καὶ τῆς θαψίας καὶ ἑτέρων, καθάπερ\nκαὶ τοῦ μανδραγόρου· τοῦ γὰρ μανδραγόρου τὸ\nφύλλον χρήσιμον εἶναί φασι πρὸς τὰ ἕλκη μετ᾿\nἀλφίτου, τὴν δὲ ῥίζαν πρὸς ἐρυσίπελας ξυσθεῖσάν\nτε καὶ ὄξει δευθεῖσαν καὶ πρὸς τὰ ποδαγρικὰ καὶ\nπρὸς ὕπνον καὶ πρὸς φίλτρα· διδόασι δ᾿ ἐν οἴνῳ\nἢ ὄξει· τέμνουσι δὲ τροχίσκους ὥσπερ ῥαφανῖδος\nκαὶ ἐνείραντες ὑπὲρ γλεύκους ἐκρέμασαν ἐπὶ\nκαπνῷ.\nὉ δὲ ἐλλέβορος ἐπὶ ταὐτὰ τῇ τε ῥίζῃ καὶ τῷ\nκαρπῷ χρήσιμος, εἴπερ οἱ ἐν Ἀντικύρᾳ, καθάπερ\nφασί, τῷ καρπῷ καθαίρουσιν· ἔχει δὲ τὸν\nσησαμώδη τοῦτον.\nΠλείω δὲ καὶ τοῦ πανάκους τὰ χρήσιμα καὶ οὐ\nπάντα πρὸς τὰ αὐτά· ἀλλ᾿ ὁ μὲν καρπὸς πρὸς τὰς\nἐξαμβλώσεις καὶ τὰς δυσουρίας, ὁ δὲ ὀπὸς ἡ\nχαλβάνη καλουμένη πρός τε τὰς ἐξαμβλώσεις\nκαὶ πρὸς τὰ σπάσματα καὶ τοὺς τοιούτους\nπόνους, ἔτι δὲ πρὸς τὰ ὦτα καὶ τὰς φωνασκίας·\n\n\n\n\n\nἡ δὲ ῥίζα πρός τε τοὺς τόκους καὶ τὰ γυναικεῖα\nκαὶ πρὸς ὑποζυγίων φύσας· χρησίμη δὲ καὶ πρὸς\nτὸ ἴρινον μύρον διὰ τὴν εὐωδίαν· ἰσχυρότερον δὲ\nτὸ σπέρμα τῆς ῥίζης. γίνεται δὲ περὶ Συρίαν\nκαὶ τέμνεται περὶ πυραμητόν.\nΤοῦ δὲ κυκλαμίνου ἡ μὲν ῥίζα πρός τε τὰς\nἐκπυήσεις τῶν φλεγμονῶν καὶ πρόσθετον γυναιξὶ\nκαὶ πρὸς τὰ ἕλκη ἐν μέλιτι· ὁ δὲ ὀπὸς πρὸς τὰς\nἀπὸ κεφαλῆς καθάρσεις ἐν μέλιτι ἐγχεόμενος, καὶ\nπρὸς τὸ μεθύσκειν, ἐὰν ἐν οἴνῳ διαβρέχων διδῷ\nτις πίνειν. ἀγαθὴν δὲ τὴν ῥίζαν καὶ ὠκυτόκιον\nπερίαπτον καὶ εἰς φίλτρα· ὅταν δὲ ὀρύξωσι, κατακαίουσιν\nεἶτ᾿ οἴνῳ δεύσαντες τροχίσκους ποιοῦσιν,\nὥσπερ τῆς τρυγὸς ᾗ ῥυπτόμεθα.\nΚαὶ τοῦ σικύου δὲ τοῦ ἀγρίου τὴν μὲν ῥίζαν\nπρὸς ἀλφοὺς καὶ ψώρας βοσκημάτων· τὸ δὲ\nσπέρμα χυλισθὲν ποιεῖ τὸ ἐλατήριον. συλλέγεται\nδὲ τοῦ φθινοπώρου· τότε γὰρ βέλτιστον.\nΤῆς δὲ χαμαίδρυος τὰ μὲν φύλλα πρὸς τὰ\nῥήγματα καὶ πρὸς τὰ τραύματα ἐν ἐλαίῳ τριβόμενα\nκαὶ πρὸς τὰ νεμόμενα ἕλκη· τὸν δὲ καρπὸν\nκαθαίρειν χολήν· ἀγαθὸν δὲ καὶ ὀφθαλμοῖς· πρὸς\nδὲ τὰ ἄργεμα προσάγειν τὸ φύλλον τρίψαντα ἐν\nἐλαίῳ. ἔχει δὲ φύλλα μὲν οἶάπερ δρῦς, τὸ δὲ\nἀνάστημα τῆς ὅλης ὅσον σπιθαμιαῖον· εὔοσμον\nδὲ καὶ ἡδύ.\nΤὸ μὲν οὖν μὴ πρὸς ταὐτὸ πάντα τὰ μέρη\nχρήσιμα τυγχάνειν οὐκ ἴσως ἄτοπον· τὸ δὲ τῆς\n\n\n\n\n\nαὐτῆς ῥίζης τὸ μὲν ἄνω τὸ δὲ κάτω καθαίρειν\nθαυμασιώτερον, οἷον καὶ τῆς θαψίας καὶ τῆς\nἰσχάδος, οἱ δ᾿ ἄπιον καλοῦσι, καὶ τῆς λιβανωτίδος·\nὅτι γὰρ αὖ καὶ κάτω καὶ ἄνω ταὐτὰ δύναται\nκαθαίρειν, καθάπερ τὸ ἐλατήριον, οὐθὲν ἄτοπον.\nἜχει δὲ ἡ θαψία φύλλον μὲν ὅμοιον τῷ\nμαράθῳ πλὴν πλατύτερον καυλὸν δὲ ναρθηκώδη\nῥίζαν δὲ λευκήν.\nἩ δ᾿ ἰσχὰς ἢ ἄπιος φύλλον μὲν ἔχει πηγανῶδες\nβραχὺ καυλοὺς δ᾿ ἐπιγείους τρεῖς ἢ\nτέτταρας ῥίζαν δὲ οἵανπερ ὁ ἀσφόδελος πλὴν\nλεπυριώδη· φιλεῖ δὲ ὀρεινὰ χωρία καὶ κοχλακώδη.\nσυλλέγεται δὲ τοῦ ἦρος. τοῦτο μὲν\nοὖν ἴδιον τῶν εἰρημένων.\nX. Ὁ δὲ ἐλλέβορος ὅ τε μέλας καὶ ὁ λευκὸς\nὥσπερ ὁμώνυμοι φαίνονται· περὶ δὲ τῆς ὄψεως\nδιαφωνοῦσιν· οἱ μὲν γὰρ ὁμοίους εἶναι, πλὴν τῷ\nχρώματι μόνον διαφέρειν τὴν ῥίζαν τοῦ μὲν\nλευκὴν τοῦ δὲ μέλαιναν· οἱ δὲ τοῦ μὲν μέλανος\nτὸ φύλλον δαφνῶδες τοῦ δὲ λευκοῦ πρασῶδες,\nτὰς δὲ ῥίζας ὁμοίας πλὴν τῶν χρωμάτων. οἱ δ᾿\nοὖν ὁμοίους λέγοντες τοιάνδε φασὶν εἶναι τὴν\nμορφήν· καυλὸν μὲν ἀνθερικώδη βραχὺν σφόδρα·\nφύλλον δὲ πλατύσχιστον, παρόμοιον σφόδρα τῷ\nτοῦ νάρθηκος, μῆκος δ᾿ ἔχον· εὐθὺ δ᾿ ἐκ τῆς ῥίζης\n\n\n\n\nἠρτημένον καὶ ἐπιγειόφυλλον· πολύρριζον δ᾿ εὖ\nμάλα ταῖς λεπταῖς καὶ χρησίμοις.\nἈναιρεῖν δὲ τὸν μὲν μέλανα καὶ ἵππους καὶ\nβοῦς καὶ ὗς, δι᾿ ὃ καὶ οὐδὲν νέμεσθαι τούτων· τὸν\nδὲ λευκὸν νέμεσθαι τὰ πρόβατα καὶ ἐκ τούτου\nπρῶτον συνοφθῆναι τὴν δύναμιν καθαιρομένων\nἐκείνων· ὡραῖος δὲ μετοπώρου, τοῦ δ᾿ ἦρος ἄωρος·\nἀλλὰ πρὸς τὴν πυλαίαν οἱ ἐκ τῆς Οἴτης συλλέγουσι·\nπλεῖστος γὰρ ἐνταῦθα φύεται καὶ ἄριστος·\nμοναχοῦ δὲ φύεται τῆς Οἴτης περὶ τὴν Πυράν.\nΜίσγεται δὲ πρὸς τὴν πόσιν, ὅπως εὐεμὲς ᾖ, τὸ\nτῆς ἐλλεβορίνης σπέρμα· τοῦτο δ᾿ ἐστὶ ποάριον.\nΦύεται δὲ ὁ μὲν μέλας πανταχοῦ· καὶ γὰρ ἐν\nτῇ Βοιωτίᾳ καὶ ἐν Εὐβοίᾳ καὶ παρ᾿ ἄλλοις πολλοῖς·\nἄριστος δὲ ὁ ἐκ τοῦ Ἑλικῶνος, καὶ ὅλως τὸ\nὄρος εὐφάρμακον. ὁ δὲ λευκὸς ὀλιγαχοῦ· βέλτιστοι\nδὲ καὶ οἶς χρῶνται μάλιστα τέτταρες ὁ\nΟἰταῖος ὁ Ποντικὸς ὁ Ἐλεάτης ὁ Μαλιώτης. φασὶ\nδὲ τὸν Ἐλεάτην ἐν τοῖς ἀμπελῶσι φύεσθαι καὶ\nποιεῖν τὸν οἶνον οὕτω διουρητικὸν ὥστε λαγαροὺς\nεἶναι πάνυ τοὺς πίνοντας.\nἌριστος δὲ πάντων καὶ τούτων καὶ τῶν ἄλλων\nὁ Οἰταῖος. ὁ δὲ Παρνάσιος καὶ ὁ Αἰτωλικός,\nγίνεται γὰρ καὶ ἐνταῦθα καὶ πολλοὶ καὶ ὠνοῦνται\nκαὶ πωλοῦσιν οὐκ εἰδότες, οὐχ ὅτε σκληροὶ καὶ\n\n\n\nἄγαν περισκελεῖς. ταῦτα μὲν οὖν ὅμοια ταῖς\nμορφαῖς ὄντα ταῖς δυνάμεσι διαφέροντα.\nΚαλοῦσι δὲ τὸν μέλανά τινες ἔκτομον Μελαμπόδιον,\nὡς ἐκείνου πρῶτον τεμόντος καὶ ἀνευρόντος.\nκαθαίρουσι δὲ καὶ οἰκίας αὐτῷ καὶ\nπρόβατα συνεπᾴδοντές τινα ἐπῳδὴν καὶ εἰς ἄλλα\nδὲ πλείω χρῶνται.\nXI. Πολλὰ δέ ἐστι καὶ τὰ πανάκη καὶ οἱ τιθύμαλλοι\nκαὶ ἕτερ᾿ ἄττα. πάνακες γὰρ καλοῦσι\nπρῶτον μὲν τὸ ἐν Συρίᾳ, περὶ οὗ μικρῷ πρότερον\nεἴρηται. ἄλλα δὲ τὰ τρία, τὸ μὲν Χειρώνειον\nκαλούμενον τὸ δ᾿ Ἀσκληπίειον τὸ δ᾿ Ἡράκλειον.\nἔχει δὲ τὸ μὲν Χειρώνειον φύλλον μὲν ὅμοιον.\nλαπάθῳ μεῖζον δὲ καὶ δασύτερον, ἄνθος δὲ χρυσοειδές,\nῥίζαν δὲ μικράν· φιλεῖ δὲ μάλιστα τὰ\nχωρία τὰ πίονα· χρῶνται δὲ πρός τε τοὺς ἔχεις\nκαὶ τὰ φαλάγγια καὶ τοὺς σῆπας καὶ τὰ ἄλλα\nἑρπετὰ διδόντες ἐν οἴνῳ καὶ ἀλείφοντες μετ᾿\nἐλαίου· τοῦ δ᾿ ἔχεως τὸ δῆγμα καὶ καταπλάττοντες\nκαὶ ἐν ὀξίνῃ πιεῖν διδόντες· ἀγαθὴν δέ φασι\nκαὶ ἑλκῶν ἐν οἴνῳ καὶ ἐλαίῳ καὶ φυμάτων ἐν\nμέλιτι.\nΤὸ δ᾿ Ἀσκληπίειον τὴν ῥίζαν μῆκος μὲν ὡς\nσπιθαμὴν λευκὴν δὲ καὶ παχεῖαν σφόδρα, καὶ\nφλοιὸν παχὺν καὶ ἁλυκώδη· καυλὸν δὲ ἔχει γονατώδη\nπανταχόθεν, φύλλον δὲ οἷόνπερ ἡ θαψία\nπλὴν παχύτερον· ἀγαθὸν δὲ εἶναί φασι ἑρπετῶν\n\n\n\n\n\nτε ξύοντα πίνειν, καὶ σπληνὸς ὅταν αἷμα περὶ\nαὐτὸν ἐν μελικράτῳ, καὶ κεφαλαίας τρίβοντα ἐν\nἐλαίῳ ἀλείφειν καὶ ἄλλο τι ἐὰν πονῇ τις ἀφανές,\nκαὶ γαστρὸς ὀδύνης ἐν οἴνῳ ξύοντα. δύνασθαι δὲ\nκαὶ τὰς μακρὰς ἀρρωστίας ἐκκλίνειν. ἔπειτα τῶν\nἑλκῶν τῶν μὲν ὑγρῶν ξηρὸν ἐπιπάττοντα προκατακλύζοντα\nἐν οἴνῳ θερμῷ, τῶν δὲ ξηρῶν ἐν\nοἴνῳ δεῦσαι καὶ καταπλάττειν.\nΤὸ δ᾿ Ἡράκλειον φύλλον μὲν ἔχει μέγα καὶ\nπλατὺ καὶ τρισπίθαμον πανταχῆ, ῥίζαν δὲ ὡς\nδακτύλου τὸ πάχος δίκραν ἢ τρίκραν, τῇ γεύσει\nμὲν ὑπόπικρον τῇ δ᾿ ὀσμῇ καθάπερ λιβανωτοῦ\nκαθαροῦ· ἀγαθὴν δὲ τῆς ἱερᾶς νόσου μιγνυμένην\nφώκης πιτύᾳ ὅσον τεταρτημόριον πίνειν, καὶ ὀδύνῆς\nκατὰ γαστέρα ἐν οἴνῳ γλυκεῖ, καὶ ἑλκῶν τῶν\nμὲν ὑγρῶν ξηρὰν τῶν δὲ ξηρῶν ἐν μέλιτι. αὗται\nμὲν οὖν ταύτας ἔχουσι διαφοράς τε καὶ δυνάμεις.\nἌλλα δὲ πανάκη τὸ μὲν λεπτόφυλλον τὸ δὲ\nοὔ· αἱ δὲ δυνάμεις ἀμφοῖν αἱ αὐταί, πρόσθετόν τε\nγυναιξὶ καὶ κατάπλασμα μετ᾿ ἀλφίτου καὶ πρὸς\nτὰ ἕλκη τὰ ἄλλα καὶ πρὸς τὰ νεμόμενα.\nΣυνώνυμοι δὲ καὶ οἱ στρύχνοι καὶ οἱ τιθύμαλλοι.\n\n\n\n\n\n\nτῶν γὰρ στρύχνων ὁ μὲν ὑπνώδης ὁ δὲ\nμανικός. καὶ ὁ μὲν ὑπνώδης ἐρυθρὰν ἔχων τὴν\nῥίον ὥσπερ αἷμα ξηραινομένην, ὀρυττομένην δὲ\nλευκήν, καὶ καρπὸν ἐρυθρότερον κρόκου, φύλλον\nδὲ τιθυμάλλῳ ὅμοιον ἢ μηλέᾳ τῇ γλυκείᾳ καὶ\nαὐτὸ δασὺ καὶ πυγμὴν μέγα. τούτου τῆς ῥίζης\nτὸν φλοιὸν κόπτοντες λίαν καὶ βρέχοντες ἐν οἴνῳ\nἀκράτῳ διδόασι πιεῖν καὶ ποιεῖ καθεύδειν. φύεται\nδὲ ἐν χαράδραις καὶ τοῖς μνήμασιν.\nὉ δὲ μανικός, οἱ δὲ θρύορον καλοῦσιν αὐτὸν οἱ\nδὲ περιττόν, λευκὴν ἔχει τὴν ῥίζαν καὶ μακρὰν\nὡς πήχεως καὶ κοίλην. δίδοται δ᾿ αὐτῆς, ἐὰν μὲν\nὥστε παίζειν καὶ δοκεῖν ἑαυτῷ κάλλιστον εἶναι,\nδραχμὴ σταθμῷ· ἐὰν δὲ μᾶλλον μαίνεσθαι καὶ\nφαντασίας τινὰς φαίνεσθαι, δύο δραχμαί· ἐὰν δ᾿\nὥστε μὴ παύεσθαι μαινόμενον τρεῖς, καὶ συμπαραμιγνύναι\nφασὶν ὀπὸν κενταυρίου· ἐὰν δὲ\nὥστε ἀποκτεῖναι, τέτταρες. ἔχει δὲ τὸ μὲν φύλλον\nὅμοιον εὐζώμῳ πλὴν μεῖζον, τὸν δὲ καυλὸν ὥσπερ\nὀργυίας, κεφαλὴν δὲ ὥσπερ γηθύου μείζω δὲ καὶ\nδασυτέραν· ἔοικε δὲ καὶ πλατάνου καρπῷ.\nΤῶν δὲ τιθυμάλλων ὁ μὲν παράλιος καλούμενος\nκόκκινον φύλλον ἔχει περιφερές, καυλὸν δὲ\nκαὶ τὸ ὅλον μέγεθος ὡς σπιθαμῆς τὸν δὲ καρπὸν\nλευκόν. ἀμᾶται δὲ ὅταν ἄρτι περκάζῃ σταφυλή,\nκαὶ ξηρανθεὶς ὁ καρπὸς δίδοται πίνειν τριφθεὶς\nὅσον τρίτον μέρος ὀξυβάφου.\nὉ δ᾿ ἄρρην καλούμενος τὸ μὲν φύλλον ἐλαιῶδες\nἔχει, τὸ δὲ ὅλον μέγεθος πηχυαῖον. τοῦτον\nὀπίζουσιν ἄμα τρυγήτῳ καὶ θεραπεύσαντες οὕτως\nὡς δεῖ χρῶνται· καθαίρει δὲ κάτω μᾶλλον.\nὉ δὲ μυρτίτης καλούμενος τιθύμαλλος λευκός·\nτὸ μὲν φύλλον ἔχει καθάπερ ὁ μύρρινος, πλὴν\nἀκανθῶδες ἀπ᾿ ἄκρου· κλήματα δ᾿ ἀφίησιν ἐπὶ\nτὴν γῆν ὡς σπιθαμιαῖα, ταῦτα δ᾿ οὐχ ἄμα φέρει\nτὸν καρπὸν ἀλλὰ παρ᾿ ἔτος, τὰ μὲν νῦν τὰ δ᾿ εἰς\nνέωτα, πεφυκότα ἀπὸ τῆς αὐτῆς ῥίζης. φιλεῖ δὲ\nὀρεινὰ χωρία. ὁ δὲ καρπὸς αὐτοῦ καλεῖται\nκάρυον. ἀμῶσι δ᾿ ὅταν ἀδρύνωνται αἱ κριθαὶ καὶ\nξηραίνοντες καὶ ἀποκαθαίροντες· αὐτὸν τὸν καρπὸν\nπλύναντες ἐν ὕδατι καὶ πάλιν ξηράναντες\nδιδόασι πιεῖν συμμιγνύντες δύο μέρη τῆς μελαίνης\nμήκωνος, τὸ δὲ συναμφότερον ὅσον ὀξύβαφον·\nκαθαίρει δὲ φλέγμα κάτω· ἐὰν δὲ τὸ κάρυον αὐτὸ\nδιδῶσι, τρίψαντες ἐν οἴνῳ γλυκεῖ διδόασιν ἢ ἐν\nσησάμῳ πεφρυγμένῳ κατατραγεῖν. ταῦτα μὲν\nοὖν τοῖς τε φύλλοις καὶ τοῖς ὀποῖς καὶ τοῖς καρποῖς\nχρήσιμα.\nΤῶν δὲ λιβανωτίδων, δύο γάρ εἰσιν, ἡ μὲν\nἄκαρπος ἡ δὲ κάρπιμος, ἡ μὲν καὶ τῷ καρπῷ καὶ\nτῷ φύλλῳ χρησίμη ἡ δὲ μόνον τῇ ῥίζῃ. καλεῖται\nδὲ ὁ καρπὸς κάχρυ. ἔχει δὲ αὕτη τὸ μὲν φύλλον\nἐοικὸς σελίνῳ ἑλείῳ μεῖζον δὲ πολύ, καυλὸν δὲ\nμέγεθος πήχεως ἢ μείζω, ῥίζαν δὲ μεγάλην καὶ\nπαχεῖαν λευκὴν ὄζουσαν ὥσπερ λιβανωτοῦ, καρπὸν\nδὲ λευκὸν τραχὺν προμήκη· φύεται δὲ μάλιστα\nὅπου ἂν αὐχμηρὰ χωρία ᾖ καὶ πετρώδη·\nχρησίμη δὲ ἡ μὲν ῥίζα πρός τε τὰ ἕλκη καὶ πρὸς\nτὰ γυναικεῖα πινομένη ἐν οἴνῳ αὐστηρῷ μέλανι·\nὁ δὲ καρπὸς πρός τε τὰς στραγγουρίας καὶ πρὸς\nτὰ ὦτα καὶ ἄργεμα καὶ πρὸς ὀφθαλμίας καὶ ὥστε\nγάλα γυναιξὶν ἐμποιεῖν.\nἩ δὲ ἄκαρπος ἔχει τὸ φύλλον ὅμοιον θριδακίνης\nτῆς πικρᾶς τραχύτερον δὲ καὶ λευκότερον.\nῥίζαν δὲ βραχεῖαν. φύεται δὲ ὅπουπερ ἐρείκη\nπλείστη. δύναται δὲ ἡ ῥίζα καθαίρειν καὶ ἄνω\nκαὶ κάτω· τὸ μὲν γὰρ πρὸς τὴν βλάστην ἄνω, τὸ\nδὲ πρὸς τὴν γῆν κάτω· κωλύει δὲ καὶ εἰς ἱμάτια\nτιθεμένη τοὺς σῆτας. συλλέγεται δὲ περὶ\nπυροτομίας.\nXII. Χαμαιλέων δὲ ὁ μὲν λευκὸς ὁ δὲ μέλας·\nαἱ δὲ δυνάμεις τῶν ῥιζῶν καὶ αὐταὶ δὲ αἱ ῥίζαι\nτοῖς εἴδεσι διάφοροι. τοῦ μὲν γὰρ λευκὴ καὶ\nπαχεῖα καὶ γλυκεῖα καὶ ὀσμὴν ἔχουσα βαρεῖαν·\nχρήσιμον δέ φασι πρός τε τοὺς ῥοῦς, ὅταν ἑψηθῇ\n\n\n\n\n\n\nκατατμηθεῖσα καθάπερ ῥαφανὶς ἐνειρομένη ἐφ\nὁλοσχοίνου, καὶ πρὸς τὴν ἕλμινθα τὴν πλατεῖαν,\nὅταν ἀσταφίδα προφάγῃ πίνειν ἐπιξύοντα ταύτην\nὅσον ὀξύβαφον ἐν οἴνῳ αὐστηρῷ. ἀναιρεῖ δὲ καὶ\nκύνα καὶ σῦν· κύνα μὲν ἐν ἀλφίτοις ἀναφυραθεῖσα\nμετὰ ἐλαίου καὶ ὕδατος, σῦν δὲ μετὰ ῥαφάνων\nμεμιγμένη τῶν ὀρείων. γυναικὶ δὲ δίδοται ἐν\nτρυγὶ γλυκείᾳ ἢ ἐν οἴνῳ γλυκεῖ. καὶ ἐὰν βούληταί\nτις ἀσθενοῦντος ἀνθρώπου διαπειρᾶσθαι εἰ\nβιώσιμος, λούειν κελεύουσι τρεῖς ἡμέρας, κἂν\nπεριενέγκῃ βιώσιμος. φύεται δὲ ὁμοίως πανταχοῦ,\nκαὶ ἔχει τὸ φύλλον ὅμοιον σκολύμῳ μεῖζον\nδέ· αὐτὸ δὲ πρὸς τῇ γῇ τινα κεφαλὴν ἔχει ἀκανοειδῆ\nμεγάλην, οἱ δὲ καὶ ἄκανον καλοῦσιν.\nὉ δὲ μέλας τῷ μὲν φύλλῳ παρόμοιος, σκολυμῶδες\nγὰρ ἔχει πλὴν ἔλαττον καὶ λειότερον,\nαὐτὸς δ᾿ ὅλος ἐστὶν ὥσπερ σκιάδιον, ἡ δὲ ῥίζα\nπαχεῖα καὶ μέλαινα διαρραγεῖσα δὲ ὑπόξανθος.\nχωρία δὲ φιλεῖ ψυχρὰ καὶ ἀργά· δύναται δὲ\nλέπραν τε ἐξελαύνειν ἐν ὄξει τριβόμενος καὶ ξυσθεὶς\nἐπαλειφόμενος καὶ ἀλφὸν ὡσαύτως· ἀναιρεῖ\nδὲ καὶ τοὺς κύνας.\nΜήκωνες δ᾿ εἰσὶν ἄγριαι πλείους· ἡ μὲν κερατῖτις\nκαλουμένη μέλαινα· ταύτης τὸ φύλλον ὥσπερ\n\n\n\n\n\n\nφλόμου τῆς μελαίνης ἧττον δὲ μέλαν, τοῦ δὲ\nκαυλοῦ τὸ ὕψος ὡς πηχυαῖον, ῥίζα δὲ παχεῖα καὶ\nἐπιπόλαιος, ὁ δὲ καρπὸς καμπύλος ὥσπερ κεράτιον·\nσυλλέγεται δὲ περὶ πυροτομίας. δύναται\nδὲ καθαίρειν κοιλίαν, τὸ δὲ φύλλον ἄργεμα προβάτοις\nἀφαιρεῖν. φύεται δὲ παρὰ θάλατταν, οὗ\nἂν ᾖ πετρώδη χωρία.\nἙτέρα δὲ μήκων ῥοιὰς καλουμένη παρομοία\nκιχορίῳ τῷ ἀγρίῳ, δι᾿ ὃ καὶ ἐσθίεται· ἐν τοῖς\nἀρουραίοις δὲ φύεται, μάλιστα ἐν ταῖς κριθαῖς·\nἄνθος δ᾿ ἔχει ἐρυθρὸν κωδύαν δ᾿ ὅσην ὄνυχα τοῦ\nδακτύλου. συλλέγεται δὲ πρὸ τοῦ θερισμοῦ τῶν\nκριθῶν, ἐγχλωροτέρα δὲ μᾶλλον. καθαίρει δὲ\nκάτω.\nἙτέρα δὲ μήκων Ἡρακλεία καλεῖται τὸ μὲν\nφύλλον ἔχουσα οἶον στρουθός, ᾧ τὰ ὀθόνια λευκαίνουσι,\nῥίζαν δὲ λεπτὴν ἐπιπόλαιον, τὸν δὲ\nκαρπὸν λευκόν. ταύτης ἡ ῥίζα καθαίρει ἄνω·\nχρῶνται δέ τινες πρὸς τοὺς ἐπιλήπτους ἐν μελικράτῳ.\nταῦτα μὲν οὖν ὥσπερ ὁμωνυμίᾳ τινὶ\nσυνείληπται.\nXIII. Τῶν δὲ ῥιζῶν καὶ ἐν τοῖς χυμοῖς αἱ\nδιαφοραὶ καὶ ἐν ταῖς ὀσμαῖς· αἱ μὲν γάρ εἰσι\nδριμεῖαι αἱ δὲ πικραὶ αἱ δὲ γλυκεῖαι, καὶ αἱ μὲν\nεὔοδμοι αἱ δὲ βαρεῖαι. γλυκεῖα μὲν ἥ τε νυμφαία\nκαλουμένη· φύεται δ᾿ ἐν ταῖς λίμναις καὶ ἐν τοῖς\nἑλώδεσιν, οἶον ἔν τε τῇ Ὀρχομενίᾳ καὶ Μαραθῶνι\n\n\n\n\n\nκαὶ περὶ Κρήτην· καλοῦσι δ᾿ αὐτὴν οἱ Βοιωτοὶ\nμαδωνάϊν καὶ τὸν καρπὸν ἐσθίουσιν. ἔχει δὲ τὸ\nφύλλον μέγα ἐπὶ τοῦ ὕδατος· εἶναι δέ φασιν\nἴσχαιμον, ἐὰν τρίψας τις ἐπὶ τὴν πληγὴν ἐπιθῇ·\nχρησίμη δὲ καὶ πρὸς δυσεντερίαν πινομένη.\nΓλυκεῖα δὲ καὶ ἡ Σκυθική· καὶ ἔνιοι δὲ καλοῦσιν\nεὐθὺς γλυκεῖαν αὐτήν· γίνεται δὲ περὶ τὴν\nΜαιῶτιν· χρησίμη δὲ πρός τε τὰ ἄσθματα καὶ\nπρὸς τὴν βῆχα ξηρὰν καὶ ὅλως τοὺς περὶ τὸν\nθώρακα πόνους· ἔτι δὲ πρὸς τὰ ἕλκη ἐν μέλιτι·\nδύναται δὲ καὶ τὴν δίψαν παύειν, ἐάν τις ἐν τῷ\nστόματι ἔχῃ· δι᾿ ὃ ταύτῃ τε καὶ τῇ ἱππάκῇ\nδιάγειν φασὶ τοὺς Σκύθας ἡμέρας καὶ ἕνδεκα καὶ\nδώδεκα.\nἩ δὲ ἀριστολοχία τῇ ὀσφρήσει μὲν εὔοδμος τῇ\nδὲ γεύσει πικρὰ σφόδρα τῇ χροιᾷ δὲ μέλαινα.\nφύεται δὲ ἐν τοῖς ὄρεσιν ἡ βελτίστη· φύλλον δὲ\nἔχει προσεμφερὲς τῇ ἀλσίνῃ πλὴν στρογγυλότερον·\nχρησίμη δὲ πρὸς πολλά, καὶ ἀρίστη πρὸς\nκεφαλῆς ἀγαθὴ δὲ καὶ πρὸς τὰ ἄλλα ἕλκη, καὶ\nπρὸς τὰ ἑρπετὰ καὶ πρὸς ὕπνον καὶ πρὸς ὑστέραν.\nτὰ μὲν οὖν προσάγειν κελεύουσιν ἐν ὕδατι ἀναδεύσαντα\nκαὶ καταπλάττοντα, τὰ δὲ ἄλλα εἰς\nμέλι ἐνξύσαντα καὶ ἔλαιον· πρὸς δὲ τὰ τῶν\nἑρπετῶν ἐν οἴνῳ ὀξίνῃ πίνειν καὶ ἐπὶ τὸ δῆγμα\nἐπιπλάττειν· εἰς ὕπνον δὲ ἐν οἴνῳ μέλανι αὐστηρῷ\nκνίσαι· ἐὰν δὲ αἱ μῆτραι προπέσωσι, τῷ ὕδατι\nἀποκλύζειν.\nΑὗται μὲν οὖν γλυκεῖαι. ἄλλαι δὲ πικραί, αἱ\nδὲ βαρεῖαι τῇ γεύσει. γίνονται δέ τινες τῶν\nγλυκειῶν αἱ μὲν ἐκστατικαί, καθάπερ ἡ ὁμοία τῷ\nσκολύμῳ περὶ Τεγέαν, ἣν καὶ Πάνδειος ὁ ἀνδριαντοποιὸς\nφαγὼν ἐργαζόμενος ἐν τῷ ἱερῷ ἐξέστη.\nαἱ δὲ θανατηφόροι, καθάπερ ἡ περὶ τὰ μέταλλα\nἐν τοῖς ἔργοις τοῖς ἐν Θράκῃ· κούφη δὲ καὶ ἡδεῖα\nπάνυ τῇ γεύσει καὶ τὸν θάνατον ὑπνώδη τινὰ\nποιοῦσα καὶ ἐλαφρόν. ἔχουσι δὲ καὶ τοῖς χρώμασι\nδιαφορὰς οὐ τῷ λευκῷ καὶ μέλανι καὶ ξανθῷ\nμόνον, ἀλλ᾿ ἔνιαι καὶ οἰνοχρῶτες, αἱ δ᾿ ἐρυθραί,\nκαθάπερ ἡ τοῦ ἐρευθεδανοῦ.\nἩ δὲ τοῦ πενταφύλλου ἢ πενταπετοῦς, καλοῦσι\nγὰρ ἀμφοτέρως, ὀρυττομένη ἐρυθρὰ ξηραινομένη\nδὲ μέλαινα γίνεται καὶ τετράγωνος· ἔχει δὲ τὸ\nφύλλον ὥσπερ οἴναρον μικρὸν δὲ καὶ τὴν χροιὰν\nὅμοιον· καὶ αὐξάνεται καὶ φθίνει ἅμα τῇ ἀμπέλῳ·\nπάντα δὲ πέντε τὰ φύλλα, δι᾿ ὃ καὶ ἡ προσηγορία·\nκαυλοὺς δὲ ἐπὶ γῆν ἵησι λεπτοὺς καὶ κνήμας ἔχει.\nΤὸ δὲ ἐρευθεδαιὸν φύλλον ὅμοιον κιττῷ πλὴν\nστρογγυλότερον· φύεται δ᾿ ἐπὶ γῆς ὥσπερ ἄγρωστις,\nφιλεῖ δὲ παλίσκια χωρία. οὐρητικὴ δέ, δι᾿\nὃ καὶ χρῶνται πρὸς τὰ τῆς ὀσφύος ἀλγήματα καὶ\nπρὸς τὰς ἰσχιάδας.\nἜνιαι δὲ ἰδιόμορφοί τινες, ὥσπερ ἥ τε τοῦ\nσκορπίου καλουμένου καὶ ἡ τοῦ πολυποδίου. ἡ\n\n\n\n\n\n\n\nμέν γὰρ ὁμοία σκορπίῳ καὶ χρησίμη δὲ πρὸς τὴν\nπληγὴν αὐτοῦ καὶ πρὸς ἄλλ᾿ ἄττα. ἡ δὲ τοῦ\nπολυποδίου δασεῖα καὶ ἔχουσα κοτυληδόνας, ὥσπερ\nαἱ τοῦ πολύποδος πλεκτάναι. καθαίρει δὲ\nκάτω· κὰν περιάψηταί τις οὔ φασιν ἐμφύεσθαι\nπολύπουν. ἔχει δὲ φύλλον ὅμοιον τῇ πτερίδι τῇ\nμεγάλῃ καὶ φύεται ἐν ταῖς πέτραις.\nXIV. Πασῶν δὲ τῶν ῥιζῶν αἱ μὲν πλείω\nχρόνον αἱ δὲ ἐλάττω διαμένουσιν. ὁ μὲν γὰρ\nἐλλέβορος καὶ τριάκοντα ἔτη χρήσιμος, ἡ δὲ\nἀριστολοχία πέντε ἢ ἕξ, χαμαιλέων δὲ ὁ μέλας\nτετταράκοντα, κενταυρὶς δὲ δέκα ἢ δώδεκα·\nπίειρα δὲ ἡ ῥίζα καὶ πυκνή· πευκέδανον δὲ πέντε\nἢ ἕξ, ἀμπέλου δὲ ἀγρίας ἐνιαυτόν, ἐὰν ἐν σκιᾷ ᾖ\nκαὶ ἄπληκτος, εἰ δὲ μή, σαπρὰ καὶ σομφώδης·\nἄλλαι δὲ ἄλλους ἔχουσαι χρόνους. πάντων δὲ\nὅλως τῶν φαρμάκων πλεῖστον διαμένει χρόνον τὸ\nἐλατήριον, καὶ τὸ παλαιότατον ἄριστον. ἰατρὸς\nδ᾿ οὖν τις ἔλεγεν οὐκ ἀλαζὼν οὐδὲ ψεύστης ὡς εἴη\nπαρ᾿ αὐτῷ καὶ διακοσίων ἐτῶν θαυμαστὸν δὲ τῇ\nἀρετῇ, δοῦναι δὲ αὐτῷ τινα δῶρον.\nαἰτία δὲ τῆς\nχρονιότητος ἡ ὑγρότης· διὰ γὰρ ταύτην καὶ ὅταν\nκόψωσι τιθέασι εἰς τέφραν ὑγρόν, καὶ οὐδ᾿ ὣς\nγίνεται ξηρόν, ἀλλ᾿ ἄχρι πεντήκοντα ἐτῶν σβέννυσι\nπροσαγομενον τοὺς λύχνους. φασὶ δὲ μόνον\n\n\n\n\n\n\n\nἢ μάλιστα ὑπέρινον ἄνω ποιεῖν τῶν φαρμάκων·\nαὕτη μὲν οὖν ἰδιότης τις δυνάμεως.\nΤῶν δὲ ῥιζῶν ὅσαι μὲν γλυκύτητά τινα ἔχουσι\nξυμβαίνει θριπηδέστους γίνεσθαι χρονιζομένας,\nὅσαι δὲ δριμεῖαι, τοῦτο μὲν μὴ πάσχειν ἀμαυροῦσθαι\nδ᾿ αὐτῶν τὰς δυνάμεις μανουμένων καὶ\nκενουμένων. τῶν δ᾿ ἔξω θηρίων ἄλλο μὲν οὐδὲν\nἅπτεται ῥίζης δριμείας, ἡ δὲ σφονδύλη πασῶν·\nτοῦτο μὲν οὖν ἴδιον τῆς τοῦ ζώου φύσεως.\nΠᾶσαν δὲ χείρω γίνεσθαι ῥίζαν, ἐὰν ἐάσῃ τις\nτελειωθῆναι καὶ ἁδρυνθῆναι τὸν καρπόν· ὡσαύτως\nδὲ καὶ τὸν καρπόν, ἐὰν ὀπίσῃς τὴν ῥίζαν· ὡς\nἐπὶ τὸ πολὺ δὲ αἱ φαρμακώδεις οὐκ ὀπίζονται,\nὧν δ᾿ ἂν τὰ σπέρματα φαρμακώδη, αὗται δὴ\nὀπίζονται· χρῆσθαι δέ τινές φασι μᾶλλον ταῖς\nῥίζαις, ὅτι ἰσχυρότερος ὁ καρπὸς ὥσθ᾿ ὑπενεγκεῖν\nτὸ σῶμα. φαίνεται δὲ οὐ καθ᾿ ὅλου τοῦτο ἀληθές·\nἐπεὶ καὶ οἱ ἐν Ἀντικύρᾳ τοῦ σησαμώδους\nἐλλεβόρου διδόασιν, ὅτι ὁ καρπὸς ὅμοιος\nσησάμῳ.\nXV. Φαρμακώδεις δὲ δοκοῦσιν εἶναι τόποι\nμάλιστα τῶν μὲν ἔξω τῆς Ἑλλάδος οἱ περὶ τὴν\nΤυρρηνίαν καὶ τὴν Λατίνην, ἐν ᾗ καὶ τὴν Κίρκην\nεἶναι λέγουσιν· καὶ ἔτι μᾶλλόν γε, ὡς Ὅμηρός\n\n\n\n\n\n\nφησι, τὰ περὶ Αἴγυπτον· ἐκεῖθεν γὰρ τὴν Ἑλένην\nφησὶ λαβεῖν “ἐσθλὰ τά οἱ Πολύδαμνα πόρεν\nΘῶνος παράκοιτις Αἰγυπτίη· τόθι πλεῖστα φύει\nζείδωρος ἄρουρα φάρμακα, πολλὰ μὲν ἐσθλὰ\nτετυγμένα πολλὰ δὲ λυγρά.” ᾧν δὴ καὶ τὸ\nνηπενθὲς ἐκεῖνό φησιν εἶναι καὶ ἄχολον, ὥστε\nλήθην ποιεῖν καὶ ἀπάθειαν τῶν κακῶν. καὶ\nσχεδὸν αὗται μὲν ἐοίκασιν ὥσπερ ὑπὸ τῶν ποιητῶν\nὑποδεδεῖχθαι. καὶ γὰρ Αἰσχύλος ἐν ταῖς\nἐλεγείαις ὡς πολυφάρμακον λέγει τὴν Τυρρηνίαν·\n“Τυρρηνὸν γενεάν, φαρμακοποιὸν ἔθνος.”\nΟἱ δὲ τόποι πάντες πως φαίνονται μετέχειν\nτῶν φαρμάκων, ἀλλὰ τῷ μᾶλλον καὶ ἧττον διαφέρειν·\nκαὶ γὰρ οἱ πρὸς ἄρκτον καὶ μεσημβρίαν\nκαὶ οἱ πρὸς ἀνατολὰς ἔχουσι θαυμαστὰς δυνάμεις.\nἐν Αἰθιοπίᾳ γὰρ ᾗ τοὺς ὀιστοὺς χρίουσι ῥίζα τίς\nἐστι θανατηφόρος. ἐν δὲ Σκύθαις αὕτη τε καὶ\nἕτεραι πλείους, αἱ μὲν παραχρῆμα ἀπαλλάττουσαι\nτοὺς προσενεγκαμένους, αἱ δ᾿ ἐν χρόιοις αἱ μὲν\nἐλάττοσιν αἱ δ᾿ ἐν πλείοσιν, ὥστ ἐνίους καταφθίνειν.\nἐν Ἰνδοῖς δὲ καὶ ἕτερα γένη πλείω,\nπεριττότατα δέ, εἴπερ ἀληθῆ λέγουσιν, ἥ τε δυναμένη\nτὸ αἷμα διαχεῖν καὶ οἶον ὑποφεύγειν, καὶ\nπάλιν ἡ συνάγουσα καὶ πρὸς ἑαυτὴν ἐπισπωμένη,\nἃ δή φασιν εὑρῆσθαι πρὸς τὰ τῶν ὀφιδίων τῶν\nθανατηφόρων δήγματα.\nΠερὶ δὲ τὴν Θρᾴκην εἶναι μὲν καὶ ἑτέρας οὐκ\nὀλίγας, ἰσχυροτάτην δὲ ὡς εἰπεῖν τὴν ἴσχαιμον,\nἣν δὴ λέγουσιν οἱ μὲν κεντηθείσης τῆς φλεβὸς\n\n\n\n\nοἱ δὲ καὶ σφοδροτέρως διατμηθείσης ἴσχειν καὶ\nκωλύειν τὴν χύσιν. ταῦτα μὲν οὖν, ὥσπερ εἴπομεν,\nἔοικε δηλοῦν τὸ κοινόν. τῶν μὲν οὖν ἔξω\nτόπων οἱ φαρμακωδέστατοι οὗτοι.\nΤῶν δὲ περὶ τὴν Ἑλλάδα τόπων φαρμακωδέστατον\nτό τε Πήλιον τὸ ἐν Θετταλίᾳ καὶ τὸ\nΤελέθριον τὸ ἐν Εὐβοίᾳ καὶ ὁ Παρνασός, ἔτι δὲ\nκαὶ ἡ Ἀρκαδία καὶ ἡ Λακωνική· καὶ γὰρ αὗται\nφαρμακώδεις ἀμφότεραι· δι᾿ ὃ καὶ οἵ γε Ἀρκάδες\nεἰώθασιν ἀντὶ τοῦ φαρμακοποτεῖν γαλακτοποτεῖν\nπερὶ τὸ ἔαρ, ὅταν οἱ ὀποὶ μάλιστα τῶν τοιούτων\nφύλλων ἀκμάζωσι· τότε γὰρ φαρμακωδέστατον\nτὸ γάλα· πίνουσι δὲ βόειον· δοκεῖ γὰρ πολυνομώτατον\nκαὶ παμφαγώτατον εἶναι πάντων ὁ\nβοῦς.\nΦύεται δὲ παρ᾿ αὐτοῖς ὅ τε ἐλλέβορος ἀμφότερος\nκαὶ ὁ λευκὸς καὶ ὁ μέλας· ἔτι δὲ δαῦκον\nδαφνοειδὲς κροκόεν, καὶ ἣν ἐκεῖνοι μὲν ῥάφανον\nἀγρίαν καλοῦσι τῶν δ᾿ ἰατρῶν τινες κεράϊν, καὶ\nἣν οἱ μὲν ἀλθαίαν ἐκεῖνοι δὲ μαλάχην ἀγρίαν, καὶ\nἡ ἀριστολοχία καὶ τὸ σέσελι καὶ τὸ ἱπποσέλινον\nκαὶ τὸ πευκέδανον καὶ ἡ Ἡράκλεια καὶ ὁ στρύχνος\nἀμφότερος ὅ τε φοινικοῦν ἔχων τὸν καρπὸν καὶ ὁ\nμέλανα.\nΦύεται δὲ καὶ ὁ σίκυος ὁ ἄγριος, ἐξ οὗ τὸ\nἐλατήριον συντίθεται· καὶ ὁ τιθύμαλλος, ἐξ οὗ τὸ\nἱπποφάες· ἄριστον δὲ τοῦτο περὶ Τεγέαν κἀκεῖνο\nμάλιστα σπουδάζεται· φύεται δ᾿ ἐκεῖ ἐπὶ πλέον·\n\n\n\n\nπλεῖστον δὲ καὶ κάλλιστον φύεται περὶ τὴν\nΚλειτορίαν.\nἩ δὲ πανάκεια γίνεται κατὰ τὸ πετραῖον περὶ\nΨωφίδα καὶ πλείστη καὶ ἀρίστη. τὸ δὲ μῶλυ\nπερὶ Φενεὸν καὶ ἐν τῇ Κυλλήνῃ. φασὶ δ᾿ εἶναι\nκαὶ ὅμοιον ᾧ ὁ Ὅμηρος εἴρηκε, τὴν μὲν ῥίζαν\nἔχον στρογγύλην προσεμφερῆ κρομύῳ τὸ δὲ φύλλον\nὅμοιον σκίλλῃ· χρῆσθαι δὲ αὐτῷ πρός τε τὰ\nἀλεξιφάρμακα καὶ τὰς μαγείας· οὐ μὴν ὀρύττειν\nγ᾿ εἶναι χαλεπόν, ὡς Ὅμηρός φησι.\nΤὸ δὲ κώνειον ἄριστον περὶ Σοῦσα καὶ ἐν τοῖς\nψυχροτάτοις τόποις. γίνεται δὲ καὶ ἐν τῇ Λακωνικῇ\nτὰ πολλὰ τούτων· καὶ γὰρ αὕτη πολυφάρμακος.\nἐν Ἀχαίᾳ δὲ ἥ τε τραγάκανθα πολλὴ\nκαὶ οὐδὲν χείρων ὡς οἴονται τῆς Κρητικῆς ἀλλὰ\nκαὶ τῇ ὄψει καλλίων· καὶ δαῦκον περὶ τὴν Πατραϊκὴν\nδιαφέρον· τοῦτο δὲ θερμαντικὸν φύσει,\nῥίζαν δὲ ἔχει μέλαιναν. φύεται δὲ τὰ πολλὰ\nτούτων καὶ ἐν τῷ Παρνασῷ καὶ περὶ τὸ Τελέθριον.\nκαὶ ταῦτα μὲν κοινὰ πλειόνων χώρων.\nXVI. Τὸ δὲ δίκταμνον ἴδιον τῆς Κρήτης, θαυμαστὸν\nδὲ τῇ δυνάμει καὶ πρὸς πλείω χρήσιμον\nμάλιστα δὲ πρὸς τοὺς τόκους τῶν γυναικῶν. ἔστι\nδὲ τὸ μὲν φύλλον παρόμοιον τῇ βληχοῖ, ἔχει δέ\nτι καὶ κατὰ τὸν χυλὸν ἐμφερὲς τὰ δὲ κλωνία\nλεπτότερα. χρῶνται δὲ τοῖς φύλλοις, οὐ τοῖς\nκλωσὶν οὐδὲ τῷ καρπῷ· χρήσιμον δὲ πρὸς πολλὰ\nμὲν καὶ ἄλλα, μάλιστα δέ, ὥσπερ ἐλέχθη, πρὸς\n\n\n\n\n\nτὰς δυστοκίας τῶν γυναικῶν· ἢ γὰρ εὐτοκεῖν φασι\nποιεῖν ἢ παύειν γε τοὺς πόνους ὁμολογουμένως·\nδίδοται δὲ πίνειν ἐν ὅδατι. σπάνιον δέ ἐστι· καὶ\nγὰρ ὀλίγος ὁ τόπος ὁ φέρων, καὶ τοῦτον αἱ αἶγες\nἐκνέμονται διὰ τὸ φιληδεῖν. ἀληθὲς δέ φασιν\nεἶναι καὶ τὸ περὶ τῶν βελῶν, ὅτι φαγούσαις ὅταν\nτοξευθῶσι ἐκβάλλει. τὸ μὲν οὖν δίκταμνον\nτοιοῦτόν τε καὶ τοιαύτας ἔχει τὰς δυνάμεις.\nΤὸ δὲ ψευδοδίκταμνον τῷ μὲν φύλλῳ ὅμοιον\nτοῖς κλωνίοις δ᾿ ἔλαττον τῇ δυνάμει δὲ πολὺ\nλειπόμενον. βοηθεῖ μὲν γὰρ καὶ ταὐτά, χεῖρον δὲ\nπολλῷ καὶ ἀσθενέστερον. ἔστι δὲ εὐθὺς ἐν τῷ\nστόματι φανερὰ τοῦ δικτάμνου ἡ δύναμις· διαθερμαίνει\nγὰρ ἀπὸ μικροῦ σφόδρα. τιθέασι δὲ\nτὰς δεσμίδας ἐν νάρθηκι ἢ καλάμῳ πρὸς τὸ μὴ\nἀποπνεῖν· ἀσθενέστερον γὰρ ἀποπνεῦσαν. λέγουσι\nδέ τινες ὡς ἡ μὲν φύσις μία ἡ τοῦ δικτάμνου\nκαὶ ἡ τοῦ ψευδοδικτάμνου, διὰ δὲ τὸ\nἐν εὐγειοτέροις φύεσθαι τόποις χεῖρον γίνεσθαι,\nκαθάπερ καὶ ἄλλα πολλὰ πλείω τούτων κατὰ\nτὰς δυνάμεις. τὸ γὰρ δίκταμνον φιλεῖ χώραν\nτραχεῖαν.\nἜστι δὲ καὶ ἕτερον δίκταμνον ὥσπερ ὁμώνυμον,\nοὔτε τὴν ὄψιν οὔτε τὴν δύναμιν ἔχον τὴν αὐτήν·\nφύλλον γὰρ ἔχει ὅμοιον σισυμβρίῳ τοὺς δὲ κλῶνας\nμείζους· ἔτι δὲ τὴν χρείαν καὶ τὴν δύναμιν\nοὐκ ἐν τοῖς αὐτοῖς. τοῦτο μὲν οὖν, ὥσπερ ἐλέχθη,\nθαυμαστὸν ἅμα καὶ ἴδιον τῆς νήσου. φασὶ δέ\n\n\n\n\n\nτινες ὅλως τῶν φύλλων καὶ τῶν ὀροδάμνων καὶ\nἁπλῶς τῶν ὑπὲρ γῆς τὰ ἐν Κρήτῃ διαφέρειν, τῶν\nδὲ ἄλλων τῶν γε πλείστων τὰ ἐν τῷ Παρνασῷ.\nΤὸ δ᾿ ἀκόνιτον γίνεται μὲν καὶ ἐν Κρήτῃ καὶ ἐν\nΖακύνθῳ, πλεῖστον δὲ καὶ ἄριστον ἐν Ἡρακλείᾳ\nτῇ ἐν Πόντῳ. ἔχει δὲ φύλλον μὲν κιχοριῶδες,\nῥίζαν δὲ ὁμοίαν τῷ σχήματι καὶ τῷ χρώματι\nκαρίδι, τὴν δὲ δύναμιν τὴν θανατηφόρον ἐν ταύτῃ·\nτὸ δὲ φύλλον καὶ τὸν καρπὸν οὐθέν φασι ποιεῖν·\nκαρπὸς δέ ἐστι πόας οὐχ ὑλήματος. βραχεῖα δὲ\nἡ πόα καὶ οὐδὲν ἔχουσα περιττόν, ἀλλὰ παρομοία\nτῷ σίτῳ τὸ δὲ σπέρμα οὐ σταχυηρόν. φύεται δὲ\nπανταχοῦ καὶ οὐκ ἐν ταῖς Ἀκόναις μόνον, ἀφ᾿ ὧν\nἔχει τὴν προσηγορίαν· αὕτη δέ ἐστι κώμη τις τῶν\nΜαριανδυνῶν· φιλεῖ δὲ μάλιστα τοὺς πετρώδεις\nτόπους· οὐ νέμεται δὲ οὔτε πρόβατον οὔτ᾿ ἄλλο\nζῶον οὐδέν.\nσυντίθεσθαι δὲ τρόπον τινὰ πρὸς τὸ\nἐργάζεσθαι καὶ οὐ παντὸς εἶναι· δι᾿ ὃ καὶ τοὺς\nἰατροὺς οὐκ ἐπισταμένους συντιθέναι σηπτικῷ τε\nχρῆσθαι καὶ πρὸς ἄλλα ἄττα· πινόμενον δ᾿\nοὐδεμίαν αἴσθησιν ποιεῖν οὔτ᾿ ἐν οἴνῳ οὔτ᾿ ἐν\nμελικράτῳ· συντίθεσθαι δὲ ὥστε κατὰ χρόνους\nτακτοὺς ἀναιρεῖν, οἶον δίμηνον τρίμηνον ἑξάμηνον\nἐνιαυτόν, τοὺς δὲ καὶ δύο ἔτη· χείριστα δὲ ἀπαλλάττειν\n\n\n\n\n\n\n\nτοὺς ἐν πλείστῳ χρόνῳ καταφθίνοντος\nτοῦ σώματος, ῥᾷστα δὲ τοὺς παραχρῆμα. λυτικὸν\nδὲ φάρμακον οὐχ εὑρῆσθαι, καθάπερ ἀκούομεν\nἑτέρων τι φύεσθαι. ἀλλὰ τοὺς ἐγχωρίους ἀνασώζειν\nτινὰς μέλιτι καὶ οἴνῳ καὶ τοιούτοις τισί,\nσπανίως δὲ καὶ τούτους καὶ ἐργωδῶς.\nἈλλὰ τοῦ ἐφημέρου τὸ φάρμακον εὑρῆσθαι·\nἕτερον γάρ τι ῥίζιον εἶναι ὃ ἐφήμερον ἀπαλλάττει·\nτοῦτο δὲ φύλλον ὅμοιον ἔχειν τῷ ἐλλεβόρῳ ἢ τῷ\nλειρίῳ· καὶ τοῦτο πάντας εἰδέναι· δι᾿ καὶ τὰ\nἀνδράποδά φασι πολλάκις παοργισθέντα χρῆσθαι,\nκἄπειτα ἰατρεύειν αὐτὰ πρὸς τοῦτο ὁρμῶντα,\nκαὶ γὰρ οὐδὲ ταχεῖαν ποιεῖσθαι τὴν ἀπαλλαγὴν\nοὐδὲ ἐλαφρὰν ἀλλὰ δυσχερῆ καὶ χρόνιον· εἰ μὴ\nἄρα διὰ τὸ εὐθεράπευτον εἶναι καὶ ἀκατασκεύαστον\nὡς δεῖ. φασὶ γοῦν καὶ παραχρῆμα ἀπαλλάττεσθαι\nκαὶ ὕστερον χρόνῳ τοὺς δὲ καὶ εἰς\nἐνιαυτὸν ἄγειν, καὶ τὰς δόσεις ἀβοηθήτους εἶναι.\n\n\n\n\n\n\nταῦτα δὲ ἐξακριβωθῆναι μάλιστα παρὰ τοῖς Τυρρηνοῖς\nτοῖς ἐν Ἡρακλείᾳ.\nτοῦτο μὲν οὐδὲν\nἄτοπον, εἰ τρόπον μέν τινα ἀβοήθητον ἄλλως δὲ\nβοηθήσιμον, ὥσπερ καὶ ἕτερα τῶν θανατηφόρων.\nΤὸ δὲ ἀκόνιτον ἄχρηστον, ὥσπερ εἴρηται, τοῖς\nμὴ ἐπισταμένοις· οὐδὲ κεκτῆσθαι δὲ ἐξεῖναι, ἀλλὰ\nθάνατον τὴν ζημίαν· τὴν δὲ τῶν χρόνων διαφορὰν\nἀκολουθεῖν κατὰ τὰς συλλογάς· ἰσοχρόνους γὰρ\nτοὺς θανάτους γίνεσθαι τοῖς ἀπὸ τῆς συλλογῆς\nχρόνοις.\nΘρασύας δ᾿ ὁ Μαντινεὺς εὑρήκει τι τοιοῦτον,\nὥσπερ ἔλεγεν, ὥστε ῥᾳδίαν ποιεῖν καὶ ἄπονον τὴν\nἀπόλυσιν τοῖς ὀποῖς χρώμενος κωνείου τε καὶ\nμήκωνος καὶ ἑτέρων τοιούτων, ὥστε εὔογκον εἶναι\nσφόδρα καὶ μικρὸν ὅσον εἰς δραχμῆς ὁλκήν.\nἀβοήθητον δὲ πάντη καὶ δυνάμενον διαμένειν\nὁποσονοῦν χρόνον καὶ οὐδὲν ἀλλοιούμενον. ἐλάμβανε\nδὲ τὸ κώνειον οὐχ ὅθεν ἐτύγχανεν ἀλλ᾿ ἐκ\nΣούσων καὶ εἴ τις ἄλλος τόπος ψυχρὸς καὶ παλίσκιος·\nὡσαύτως δὲ καὶ τἆλλα. συνετίθει δὲ\nκαὶ ἕτερα φάρμακα πολλὰ καὶ ἐκ πολλῶν. δεινὸς\nδὲ καὶ Ἀλεξίας ὁ μαθητὴς αὐτοῦ καὶ οὐχ ἧττον\nἔντεχνος ἐκείνου· καὶ γὰρ τῆς ἄλλης ἰατρικῆς\nἔμπειρος.\nΤαῦτα μὲν οὖν εὑρῆσθαι δοκεῖ πολλῷ μᾶλλον\nνῦν ἢ πρότερον. ὅτι δὲ διαφέρει τὸ χρῆσθαί\nπως ἑκάστῳ φανερὸν ἐκ πολλῶν· ἐπεὶ καὶ Κεῖοι\nτῷ κωνείῳ πρότερον οὐχ οὕτω ἀλλὰ τρίβοντες\nἐχρῶντο, καθάπερ οἱ ἄλλοι· νῦν δ᾿ οὐδ᾿ ἂν εῖς\nτρίψειεν, ἀλλὰ περιπτίσαντες καὶ ἀφελόντες τὸ\nκέλυφος, τοῦτο γὰρ τὸ τὴν δυσχέρειαν παρέχον\nδυσκατέργαστον ὄν, μετὰ ταῦτα κόπτουσιν ἐν τῷ\nὅλμῳ καὶ διαττήσαντες λεπτὰ ἐπιπάττοντες ἐφ᾿\nὕδωρ πίνουσιν, ὥστε ταχεῖαν καὶ ἐλαφρὰν γίνεσθαι\nτὴν ἀπαλλαγήν.\nXVII. Ἀπάντων δὲ τῶν φαρμάκων αἱ δυνάμεις\nἀσθενέστεραι τοῖς συνειθισμένοις τοῖς δὲ καὶ ἀνενεργεῖς\nτὸ ὅλον. ἔνιοι γὰρ ἐλλέβορον ἐσθίοντες\nπολὺν ὥστε ἀναλίσκειν δέσμας ὅλας οὐδὲν πάσχουσιν·\nὅπερ ἐποίει καὶ Θρασύας δεινότατος ὢν\nὡς ἐδόκει περὶ τὰς ῥίζας. ποιοῦσι δὲ τοῦθ᾿ ὡς\nἔοικε καὶ τῶν νομέων τινές· δι᾿ ὃ καὶ πρὸς τὸν\nφαρμακοπώλην τὸν θαυμαζόμενον ὡς κατήσθιε\nῥίζαν μίαν ἢ δύο παραγενόμενος ὁ ποιμὴν καὶ\nἀναλώσας ὅλην τὴν δέσμην ἐποίησεν ἀδόκιμον·\nἐλέγετο δ᾿ ὅτι καθ᾿ ἑκάστην ἡμέραν τοῦτο ποιεῖ\nκαὶ αὐτὸς καὶ ἕτεροι.\nΚινδυνεύει γὰρ ἔνια τῶν φαρμάκων τῇ ἀσυνηθείᾳ\nφάρμακα γίνεσθαι, τάχα δὲ ἀληθέστερον\n\n\n\n\nεἰπεῖν ὡς τῇ συνηθείᾳ οὐ φάρμακα· προσδεξαμένης\nγὰρ τῆς φύσεως καὶ κατακρατούσης οὐκέτι\nφάρμακα, καθάπερ καὶ Θρασ ύας ἔλεγεν· ἐκεῖνος\nγὰρ ἔφη τὸ αὐτὸ τοῖς μὲν φάρμακον εἶναι τοῖς δ᾿\nοὐ φάρμακον, διαιρῶν τὰς φύσεις ἑκάστων· ᾤετο\nγὰρ δεῖν καὶ ἦν δεινὸς διαγνῶναι. ποιεῖ δέ τι\nδῆλον ὅτι πρὸς τῇ φύσει καὶ τὸ ἔθος. Εὔδημος\nγοῦν ὁ φαρμακοπώλης εὐδοκιμῶν σφόδρα κατὰ\nτὴν τέχνην συνθέμενος μηδὲν πείσεσθαι πρὸ\nἡλίου δύναντος κατέφαγε μέτριον πάνυ καὶ οὐ\nκατέσχεν οὐδ᾿ ἐκράτησεν.\nὁ δὲ Χῖος Εὔδημος\nπίνων ἐλλέβορον οὐκ ἐκαθαίρετο. καί ποτε ἔφη\nπιεῖν ἐν μιᾷ ἡμέρᾳ δύο καὶ εἴκοσι πόσεις ἐν τῇ\nἀγορᾷ καθήμενος ἐπὶ τῶν σκευῶν καὶ οὐκ ἐξαναστῆναι\nπρὸ τοῦ δείλην γενέσθαι· τότε δ᾿ ἐλθὼν\nκαὶ λούσασθαι καὶ δειπνεῖν ὥσπερ εἰώθει καὶ οὐκ\nἐξεμέσαι· πλὴν οὗτός γε βοήθειάν τινα παρασκευασάμενος\nκατέσχε· κίσσηριν γὰρ ἐπιπάττων\nἐπ᾿ ὄξος δριμὺ πιεῖν ἔφη μετὰ τὴν ἑβδόμην πόσιν.\nκαὶ πάλιν ὕστερον ἐν οἴνῳ τὸν αὐτὸν τρόπον· τὴν\nδὲ τῆς κισσήριδος οὕτως ἰσχυρὰν εἶναι δύναμιν\nὥστ᾿ ἐάν τις εἰς πίθον ζέοντα οἴνου ἐμβάλῃ\nπαύειν τὴν ζέσιν οὐ παραχρῆμα μόνον ἀλλὰ καὶ\nὅλως καταξηραίνουσάν τε δῆλον ὅτι καὶ ἀναδεχομένην\nτὸ πνεῦμα καὶ τοῦτο διιεῖσαν. οὗτος μὲν\nοὖν τό γε πλῆθος ταύτῃ τῇ βοηθείᾳ κατέσχεν.\nὍτι δὲ καὶ τὸ ἔθος ἰσχυρὸν φανερὸν ἐκ πολλῶν·\n\n\n\nἐπεὶ καὶ τὸ ἀψίνθιον τὰ μὲν ἐνταῦθα πρόβατα οὔ\nφασί τινες νέμεσθαι, τὰ δ᾿ ἐν τῷ Πόντῳ νέμεται\nκαὶ γίνεται πιότερα καὶ καλλίω καί, ὡς δή τινες\nλέγουσιν, οὐκ ἔχοντα χολήν. ἀλλὰ γὰρ ταῦτα\nμὲν ἑτέρας ἄν τινος εἴη θεωρίας.\nXVIII. Αἱ δὲ ῥίζαι καὶ τὰ ὑλήματα, καθάπερ\nεἴρηται, πολλὰς ἔχουσι δυνάμεις οὐ πρὸς τὰ ἔμψυχα\nσώματα μόνον ἀλλὰ καὶ πρὸς τὰ ἄψυχα.\nλέγουσι γὰρ ἄκανθάν τινα εἶναι ἢ πήγνυσι τὸ\nὕδωρ ἐμβαλλομένη· πηγνύναι δὲ καὶ τὴν τῆς\nἀλθαίας ῥίζαν, ἐάν τις τρίψας ἐμβάλῃ καὶ θῇ\nὑπαίθριον· ἔχει δὲ ἡ ἀλθαία φύλλον μὲν ὅμοιον\nτῇ μαλάχῃ πλὴν μεῖζον καὶ δασύτερον, τοὺς δὲ\nκαυλοὺς μαλακούς, ἄνθος δὲ μήλινον, καρπὸν δ᾿\nὅμοιον τῇ μαλάχῃ. ῥίζαν δὲ ἰνώδη λευκὴν τῇ\nγεύσει δὲ ὥσπερ τῆς μαλάχης ὁ καυλός· χρῶνται\nδὲ αὐτῇ πρός τε τὰ ῥήγματα καὶ τὰς βῆχας ἐν\nοἴνῳ γλυκεῖ καὶ ἐπὶ τὰ ἕλκη ἐν ἐλαίῳ.\nἙτέραν δέ τινα συνεψομένην τοῖς κρέασι συνάπτειν\nεἰς ταὐτὸ καὶ οἶον πηγνύναι· τὰς δὲ καὶ\nἕλκειν, ὥσπερ ἡ λίθος καὶ τὸ ἤλεκτρον. καὶ\nταῦτα μὲν ἐν τοῖς ἀψύχοις.\nΤὸ δὲ θηλύφονον, οἱ δὲ σκορπίον καλοῦσι διὰ\nτὸ τὴν ῥίζαν ὁμοίαν ἔχειν τῷ σκορπίῳ, ἐπιξυόμενον\n\n\n\n\n\nἀποκτείνει τὸν σκορπίον· ἐὰν δέ τις ἐλλέβορον\nλευκὸν καταπάσῃ, πάλιν ἀνίστασθαί\nφασιν· ἀπόλλυσι δὲ καὶ βοῦς καὶ πρόβατα καὶ\nὑποζύγια καὶ ἀπλῶς πᾶν τετράπουν ἐὰν εἰς τὰ\nαἰδοῖα τεθῇ ἡ ῥίζα ἡ τὰ φύλλα αὐθήμερον·\nχρήσιμον δὲ πρὸς σκορπίου πληγὴν πινόμενον.\nἔχει δὲ τὸ μὲν φύλλον ὅμοιον κυκλαμίνῳ τὴν δὲ\nῥίζαν, ὥσπερ ἐλέχθη, σκορπίῳ. φύεται δὲ ὥσπερ\nἡ ἄγρωστις καὶ γόνατα ἔχει· φιλεῖ δὲ χωρία\nσκιώδη. εἰ δὲ ἀληθῆ τὰ περὶ τὸν σκορπίον ἤδη\nκαὶ τἆλλα, οὐκ ἀπίθανα τὰ τοιαῦτα. καὶ τὰ\nμυθώδη δὲ οὐκ ἀλόγως συγκεῖται.\nἐν δὲ τοῖς\nἡμετέροις σώμασι χωρὶς τῶν πρὸς ὑγείαν καὶ\nνόσον καὶ θάνατον καὶ πρὸς ἄλλα δυνάμεις ἔχειν\nφασὶν οὐ μόνον τῶν σωματικῶν ἀλλὰ καὶ τῶν\nτῆς ψυχῆς.\nXIX. Πρὸς δὲ τὴν ψυχὴν τὸν μὲν στρύχνον\nὥστε παρακινεῖν καὶ ἐξιστάναι, καθάπερ ἐλέχθη\nπρότερον, ἡ δὲ τοῦ ὀνοθήρα ῥίζα δοθεῖσα ἐν οἴνῳ\nπρᾳότερον καὶ ἱλαρώτερον ποιεῖ τὸ ἦθος. ἔχει\nδὲ ὁ μὲν ὀνοθήρας τὸ μὲν φύλλον ὅμοιον ἀμυγδαλῇ\nμικρότερον δέ, τὸ δὲ ἄνθος ἐρυθρὸν ὥσπερ ῥόδον·\nαὐτὸς δὲ μέγας θάμνος· ῥίζα δὲ ἐρυθρὰ καὶ\nμεγάλη, ὄζει δὲ αὐανθείσης ὥσπερ οἴνου· φιλεῖ\nδὲ ὀρεινὰ χωρία. φαίνεται δὲ οὐ τοῦτο ἄτοπον·\nοἷον γὰρ προσφορά τις γίνεται δύναμιν ἔχοντος\nοἰνώδη.\nἈλλὰ τάδε εὐηθέστερα καὶ ἀπιθανώτερα τά\nτε τῶν περιάπτων καὶ ὅλως τῶν ἀλεξιφαρμάκων\nλεγομένων τοῖς τε σώμασι καὶ ταῖς οἰκίαις. καὶ\nὡς δή φασι τὸ τριπόλιον καθ᾿ Ἡσίοδον καὶ\nΜουσαῖον εἰς πᾶν πρᾶγμα σπουδαῖον χρήσιμον\nεἶναι, φι᾿ ὃ καὶ ὀρύττουσιν αὐτὸ νύκτωρ σκηνὴν\nπηξάμενοι. καὶ τὰ περὶ τῆς εὐκλείας δὲ καὶ\nεὐδοξίας ὁμοίως ἡ καὶ μᾶλλον· εὔκλειαν γάρ φασι\nποιεῖν τὸ ἀντίρρινον καλούμενον· τοῦτο δ᾿ ὅμοιόν\nἐστι τῇ ἀπαρίνῃ· ῥίζα δὲ οὐχ ὕπεστιν· ὁ δὲ\nκαρπὸς ὥσπερ μόσχου ῥῖνας ἔχει. τὸν δ᾿ ἀπὸ\nτούτου ἀλειφόμενον εὐδοξεῖν.\nεὐδοξεῖν δὲ καὶ\nἐάν τις τοῦ ἐλειοχ ρύσου τῷ ἄνθει στεφανῶται\nμύρῳ ῥαίνων ἐκ χρυσίου ἀπύρου. ἔχει δὲ ὁ\nἐλειόχρυσ ος τὸ μὲν ἄνθος χρυσοειδές, φύλλον\nδὲ λευκὸν καὶ τὸν καυλὸν δὲ λεπτὸν καὶ σκληρὸν\nῥίζαν δὲ ἐπιπόλαιον καὶ λεπτήν. χρῶνται δὲ αὐτῷ\nπρὸς τὰ δακετὰ ἐν οἴνῳ καὶ πρὸς τὰ πυρίκαυστα\nκατακαύσαντες καὶ μίξαντες μέλιτι. τὰ μὲν\nοὖν τοιαῦτα, καθάπερ καὶ πρότερον ἐλέχθη,\nσυναύξειν βουλομένων ἐστὶ τὰς ἑαυτῶν τέχνας.\nΑἱ δὲ τῶν ῥιζῶν καὶ τῶν καρπῶν καὶ τῶν ὀπῶν\nφύσεις ἐπεὶ πολλὰς ἔχουσι καὶ παντοίας δυνάμεις,\nὅσαι ταὐτὸ δύνανται καὶ τῶν αὐτῶν αἰτίαι,\n\n\n\n\nκαὶ πάλιν ὅσαι τὰ ἐναντία, διαπορήσευεν ἄν τις\nκοινὸν ἴσως ἀπόρημα καὶ ἐφ᾿ ἑτέρων ἀπόρων,\nπότερον ὅσα τῶν αὐτῶν αἴτια κατὰ μίαν τινὰ\nδύναμίν ἐστιν, ἢ καὶ ἀφ᾿ ἑτέρων ἐνδέχεται ταὐτὸ\nγίνεσθαι. τοῦτο μὲν οὖν ταύτῃ ἠπορήσθω· εἰ δέ\nτινων καὶ ἄλλων τὰς φύσεις ἢ τὰς δυνάμεις\nἔχομεν εἰπεῖν, ταῦτα ῥητέον.\nXX. Τὸ δὴ πέπερι καρπὸς μέν ἐστι διττὸν δὲ\nαὐτοῦ τὸ γένος· τὸ μὲν γὰρ στρογγύλον ὥσπερ\nὄροβος, κέλυφος ἔχον καὶ σάρκα καθάπερ αἱ\nδαφνίδες, ὑπέρυθρον· τὸ δὲ πρόμηκες μέλαν\nσπερμάτια μηκωνικὰ ἔχον· ἰσχυρότερον δὲ πολὺ\nτοῦτο θατέρου· θερμαντικὰ δὲ ἄμφω· δι᾿ ὃ καὶ\nπρὸς τὸ κώνειον βοηθεῖ ταῦτά τε καὶ ὁ λιβανωτός.\nὉ δὲ Κνίδιος κόκκος στρογγύλον ἐρυθρὸν τῇ\nχροιᾷ μεῖζον δὲ τοῦ πεπέριος ἰσχυρότερον δὲ πολὺ\nτῇ θερμότητι, δι᾿ καὶ ὅταν δίδωσι κατάποτον,\nδιδόασι γὰρ πρὸς κοιλίας λύσιν, ἐν ἄρτῳ ἢ\nστέατι περιπλάττοντες· κάει γὰρ ἄλλως τὸν\nφάρυγγα.\nΘερμαντικὸν δὲ καὶ ἡ τοῦ πευκεδάνου ῥίζα,\nδι᾿ ὃ καὶ ἄλειμμά τι ποιοῦσιν ἐξ αὐτῆς ἱδρωτικὸν\nὥσπερ καὶ ἐξ ἄλλων. δίδοται δὲ ἡ τοῦ πευκεδάνου\n\n\n\n\n\nῥίζα καὶ πρὸς τοὺς σπλῆνας· τὸ δὲ σπέρμα\nοὐ χρήσιμον οὐδὲ ὁ ὀπὸς αὐτῆς· γίνεται δὲ ἐν\nἈρκαδίᾳ.\nΔαῦκον δὲ περὶ Πατραϊκὴν τῆς Ἀχαΐας διαφέρον,\nθερμαντικὸν φύσει· ῥίζαν δὲ ἔχει μέλαιναν.\nΘερμαντικὸν δὲ καὶ δριμὺ καὶ τῆς ἀμπέλου τῆς\nἀγρίας ῥίζα· δι᾿ ὃ καὶ εἰς ψίλωθρον χρήσιμον καὶ\nἐφηλίδας ἀπάγειν· τῷ δὲ καρπῷ ψιλοῦσι τὰ\nδέρματα. τέμνεται δὲ πᾶσαν ὥραν ὀπώρας δὲ\nμάλιστα.\nΔρακοντίου δὲ ῥίζα βῆχας ἐν μέλιτι διδομένη\nπαύειν χρησίμη. καυλὸν δὲ ἔχει ποικίλον ὀφιώδη·\nσπέρματι δ᾿ οὐ χρῶνται.\nἩ δὲ τῆς θαψίας ἐμετική· ἐὰν δέ τις κατάσχῃ,\nκαθαίρει καὶ ἄνω καὶ κάτω· δύναται δὲ καὶ τὰ\nπελιώματα ἐξαιρεῖν· ὑπώπια δὲ ποιεῖ ἄλλα ἔκλευκα.\nὁ δὲ ὀπὸς ἰσχυρότερος αὐτῆς καθαίρει\nκαὶ ἄνω καὶ κάτω· σπέρματι δ᾿ οὐ χρῶνται·\nγίνεται δὲ καὶ ἄλλοθι μὲν ἀτὰρ καὶ ἐν τῇ Ἀττικῇ·\nκαὶ τὰ βοσκήματα ταύτης οὐχ ἅπτεται τὰ\nἐγχώρια, τὰ δὲ ξενικὰ βόσκεται καὶ διαρροίᾳ\nδιαφθείρεται.\nΤὸ δὲ πολυπόδιον μετὰ τὰ ὕδατα ἀναβλαστεῖ\nσπέρμα δὲ οὐ φύει.\nΤὸ δὲ τῆς ἐβένου ξύλον κατὰ μὲν τὴν πρόσοψιν\nὅμοιον πύξῳ φλοϊσθὲν δὲ μέλαν γίνεται· χρήσιμον\nδὲ πρὸς ὀφθαλμίας ἀκόνῃ τριβόμενον.\nἩ δὲ ἀριστολοχία παχεῖα καὶ ἐσθιομένη πικρὰ\nτῷ χρώματι μέλαινα καὶ εὔοσμος, τὸ δὲ φύλλον\nστρογγύλον, οὐ πολὺ δὲ τὸ ὑπὲρ τῆς γῆς. φύεται\nδὲ καὶ μάλιστα ἐν τοῖς ὄρεσι· καὶ αὕτη βελτίστη.\nτὴν δὲ χρείαν αὐτῆς εἰς πολλὰ καταριθμοῦσιν·\nἀρίστη μὲν πρὸς τὰ κεφαλόθλαστα, ἀγαθὴ δὲ καὶ\nπρὸς τὰ ἄλλα ἕλκη καὶ πρὸς τὰ ἑρπετὰ καὶ πρὸς\nὕπνον καὶ πρὸς ὕστέραν ὡς πεσσός, τὰ μὲν σὺν\nὕδατι ἀναδευομένη καὶ καταπλαττομένη, τὰ δ᾿\nἄλλα εἰς μέλι ξυομένη καὶ ἔλαιον· τῶν δὲ ἑρπετῶν\nἐν οἴνῳ ὀξίνῃ πινομένη καὶ ἐπὶ τὸ δῆγμα ἐπιπαττομένη·\nεἰς ὕπνον δὲ ἐν οἴνῳ μέλανι αὐστηρῷ\nκνισθεῖσα· ἐὰν δὲ αἱ μῆτραι προπέσωσι, τῷ ὕδατι\nἀποκλύζειν. αὕτη μὲν οὖν ἔοικε διαφέρειν τῇ\nπολυχρηστίᾳ.\nΤῆς δὲ σκαμμωνίας ὥσπερ ἐξ ἐναντίας ὁ ὀπὸς\nμόνον χρήσιμος ἄλλο δ᾿ οὐδέν.\nἩ δὲ τῆς πτερίδος ῥίζα μόνον τῷ χυλῷ γλυκύστρυφνος·\nἕλμινθα δὲ πλατεῖαν ἐκβάλλει· σπέρμα\nδὲ οὐκ ἔχει οὐδὲ ὀπόν· τέμνεσθαι δὲ ὡραίαν μετοπώρου\nφασίν.\nδ᾿ ἕλμις σύμφυτον ἐνίοις ἔθνεσιν· ἔχουσι\nγὰρ ὡς ἐπὶ πᾶν Αἰγύπτιοι Ἄραβες Ἀρμένιοι\nΜαταδίδες Σύροι Κίλικες· Θρᾷκες δ᾿ οὐκ ἔχουσιν\nοὐδὲ Φρύγες· τῶν δὲ Ἑλλήνων Θηβαῖοί τε οἱ\nπερὶ τὰ γυμνάσια καὶ ὅλως Βοιωτοί· Ἀθηναῖοι\nδ᾿ οὔ.\nΠάντων δὲ τῶν φαρμάκων ὡς ἀπλῶς εἰπεῖν\nβελτίω τὰ ἐκ τῶν χειμερινῶν καὶ προσβόρρων\n\n\n\n\nκαὶ ξηρῶν· δι᾿ ὃ καὶ τῶν ἐν Εὐβοίᾳ τὰ ἐν ταῖς\nΑἰγαῖς ἡ τὰ ἐν τῷ Τελεθρίῳ φασί· ξηρότερα γάρ·\nτὸ δὲ Τελέθριον σύσκιον.\nΠερὶ μὲν οὖν τῶν ῥιζῶν ὅσαι φαρμακώδεις καὶ\nὁποιασοῦν ἔχουσι δυνάμεις εἴτε ἐν αὐταῖς εἴτε ἐν\nτοῖς ὀποῖς ἡ καὶ ἄλλῳ τινὶ τῶν μορίων, καὶ τὸ\nὅλον εἴ τι φρυγανικὸν ἡ ποῶδες ἔχει τοιαύτας\nδυνάμεις, καὶ περὶ τῶν χυλῶν τῶν τε εὐόσμων\nκαὶ τῶν ἀόσμων καὶ ὅσας ἔχουσι διαφοράς,\nαἴπερ οὐθὲν ἦττον φυσικαί εἰσιν, εἴρηται.\n"};
