var sequence = {"name":"Aesop. Fabulae","data":"1. Ἀγαθὰ καὶ Κακά. (F. 347. C. 402.)Ἀγαθὰ πάντα ὑπὸ τῶν κακῶν ἐδιώχθη, ὡς ἀσθενῆ\nὄντα· εἰς οὐρανὸν δὲ ἀνῆλθον. Καὶ τἀγαθὰ ἠρώτησαν\nτὸν Δία, πῶς εἶναι δεῖ μετὰ ἀνθρώπων. Ὁ δὲ εἶπε, μὴ\nμετʼ ἀλλήλων πάντα, ἓν δὲ καθʼ ἓν τοῖς ἀνθρώποις\nἐπέρχεσθαι. Διὰ τοῦτο τὰ μὲν κακὰ συνεχῆ τοῖς\nἀνθρώποις, ὡς πλησίον ὄντα, ἐπέρχεται, τὰ δὲ ἀγαθὰ\nβράδιον ἐξ οὐρανοῦ κάτεισι.\nὉ λόγος δηλοῖ, ὅτι ἀγαθῷ μὲν οὐδεὶς ταχέως\nἐπιτυγχάνει, ὑπὸ δὲ τῶν κακῶν ἕκαστος καθʼ ἑκάστην\nπλήττεται.\n2. Ἀγαλματοπώλης. (F. 128. C. 148 et p. 345. S.99.)Ξύλινόν τις Ἑρμῆν κατασκευάσας, προσενεγκὼν\nἐπώλει. Μηδενὸς δὲ ὠνητοῦ προσιόντος, ἐκκαλέσασθαί\nτινας βουλόμενος ἐβόα, ὡς ἀγαθοποιὸν δαίμονα καὶ\nκέρδους τηρητικὸν πιπράσκει. Τῶν δὲ παρατυχόντων\nτινὸς εἰπόντος πρὸς αὐτόν· ,,ὦ οὗτος, καὶ τί τοῦτον\nὄντα τοιοῦτον πωλεῖς, δέον τῶν παρʼ αὐτοῦ ὠφελειῶν\nἀπολαύειν ; \"ἀπεκρίνατο· ,, ὅτι ἐγὼ μὲν ταχείας\nὠφελείας τινὸς ἐπιδέομαι, αὐτὸς δὲ βραδέως εἴωθε τὰ\nκέρδη περιποιεῖν.\"\nΠρὸς ἄνδρα αἰσχροκερδῆ καὶ τὸ θεῖον\nπεριφρονοῦντα.\n3. Ἀγροῖκος καὶ Ὀνάρια. (F. 413. C. 346.)Γεωργός τις ἐπʼ ἀγροῦ γεγηρακὼς, ἐπεὶ μηδέποτε\nεἰσῆλθεν εἰς ἄστυ, παρεκάλει τοὺς οἰκείους τοῦτο\nθεάσασθαι. Οἱ δὲ ζεύξαντες ὀνάρια καὶ ἐπὶ τῆς ἀπήνης\nαὐτὸν ἀναβιβασάμενοι, μόνον ἐκέλευσαν ἐλαύνειν.\nὉδεύοντι δὲ χειμῶνος καὶ θυέλλης τὸν ἀέρα καταλαβόντων\n\n\nκαὶ ζόφου γενομένου, τὰ ὀνάρια τῆς ὁδοῦ πλανηθέντα\nεἴς τινα κρημνὸν ἐξετόπισαν τὸν πρεσβύτην. Ὁ δὲ\nμέλλων ἤδη κατακρημνίζεσθαι ,,ὦ Ζεῦ,“ εἶπε ,,τί ποτέ σε\nἠδίκησα, ὅτι οὕτω παρὰ λόγον ἀπόλλυμαι, καὶ ταῦτα\nοὔθ ὐφʼ ἵππων γενναίων οὔθ’ ἡμιόνων ἀγαθῶν, ἀλλ’\nὀναρίων εὐτελεστάτων;“\n4. Ἀετός. (C. 133.)Ὑπεράνωθεν πέτρας ἀετὸς ἐκαθέζετο, λαγωὸν\nθηρεῦσαι ζητῶν. Τοῦτον δέ τις ἔβαλε τοξεύσας· καὶ τὸ\nμὲν βέλος ἐντὸς αὐτοῦ εἰσῆλθεν, ἡ δὲ γλυφὶς σὺν τοῖς\nπτεροῖς πρὸ τῶν ὀφθαλμῶν εἱστήκει. Ὁ δὲ ἰδὼν ἔφη·\n„καὶ τοῦτό μοι ἑτέρα λύπη, τὸ τοῖς ἰδίοις πτεροῖς\nἐναποθνήσκειν.“\nὉ μῦθος δηλοῖ, ὅτι δεινόν ἐστιν, ὅταν τις ἐκ τῶν\nἰδίων κινδυνεύσῃ.\n4b. Ἄλλως. Τοξότης καὶ Ἀετός. (C. 133. F.218.)Τοξότης ἀετοῦ κατεστοχάζετο, καὶ βέλος ἀφεὶς\nεἷλε τὸν ἀετόν. Ἐπιστραφεὶς δὲ ὁ ἀετὸς, καὶ τὸ βέλος\nἰδὼν ἐπτερωμένον τοῖς οἰκείοις πτεροῖς, ἔφη· „τὰ παρʼ\nαὐτῶν τοῖς πολλοῖς πραγμάτων οἰκείων ἐπιβουλή.“\n5. Ἀετὸς καὶ Ἀλώπηξ. (S. 1. C. 1 et p.279 sq. F. 1.)Ἀετὸς καὶ ἀλώπηξ φιλεῖν ἀλλήλους συνθέμενοι,\nπλησίον ἑαυτῶν οἰκεῖν διέγνωσαν, βεβαίωσιν φιλίας\nτὴν συνήθειαν ποιούμενοι. Καὶ δὴ ὁ μὲν ἀναβὰς ἐπί τι\nπερίμηκες δένδρον ἐνεοττοποιήσατο· ἡ δὲ εἰσελθοῦσα\nεἰς τὸν ὑποκείμενον θάμνον ἔτεκεν. Ἐξελθούσης δέ\nποτε αὐτῆς ἐπὶ νομὴν, ὁ ἀετὸς ἀπορῶν τροφῆς,\nκαταπτὰς εἰς τὸν θάμνον καὶ τὰ γεννήματα ἀναρπάσας, μετὰ\nτῶν αὑτοῦ νεοττῶν κατεθοινήσατο. Ἡ δʼἀλώπηξ\nἐπανελθοῦσα ὡς ἔγνω τὸ πραχθὲν, οὐ μᾶλλον ἐπὶ τῷ τῶν\nνεοττῶν θανάτῳ ἐλυπήθη, ὅσον ἐπὶ τῷ τῆς ἀμύνης ἀπόρῳ·\n\n\nχερσαία γὰρ οὖσα πτηνὸν διώκειν ἠδυνάτει. Διὸ\nπόῤῥωθεν στᾶσα, ὃ μόνον τοῖς ἀσθενέσι καὶ ἀδυνάτοις\nὑπολείπεται, τῷ ἐχθρῷ κατηρᾶτο. Συνέβη δʼ αὐτῷ τῆς\nεἰς τὴν φιλίαν ἀσεβείας οὐκ εἰς μακρὰν δίκην ὑπελθεῖν·\nθυόντων γάρ τινων αἶγα ἐπʼ ἀγροῦ, καταπτὰς ἀπὸ τοῦ\nβωμοῦ σπλάγχνον ἔμπυρον ἀνήνεγκεν· οὐ ὗ κομισθέντος\nεἰς τὴν καλιὰν, σφοδρὸς ἐμπεσὼν ἄνεμος ἐκ λεπτοῦ καὶ\nπαλαιοῦ κάρφους λαμπρὰν φλόγα ἀνῆψε· καὶ διὰ τοῦτο\nκαταφλεχθέντες οἱ νεοττοὶ (καὶ γὰρ ἦσαν ἔτι ἀπτῆνες\nοἱ ἀετιδεῖς) ἐπὶ τὴν γῆν κατέπεσον. Καὶ ἡ ἀλώπηξ\nπροσδραμοῦσα ἐν ὄψει τοῦ ἀετοῦ πάντας αὐτοὺς\nκατέφαγεν.\nὉ λόγος δηλοῖ, ὅτι οἱ φιλίαν παρασπονδοῦντες,\nκἄν τὴν τῶν ἠδικημένων ἐκφύγωσι κόλασιν διʼ ἀσθένειαν,\nἀλλ’ οὖν γε τὴν ἐκ θεοῦ τιμωρίαν διακρούονται\nοὐδʼ ὅλως.\n6. Ἀετὸς καὶ Ἄνθρωπος. (F. 23. (C. 147 et p. 345.)Ἀετός ποτε ἑάλω ὑπʼ ἀνθρώπου, ὅστις τὰ πτερὰ\nαὐτοῦ εὐθέως τίλας, εἴασεν αὐτὸν ἐν οἴκῳ σὺν ὄρνισιν·\nὁ δὲ κατηφὴς ἐκ τῆς λύπης ὑπῆρχεν. Ἕτερος δέ τις τοῦτον\nἐξαγοράσας, ἀνεπτέρωσε τὸν ἀετὸν αὐτίκα. Ὁ δὲ\nπετασθεὶς καὶ λαγωὸν ἁρπάσας, ἤνεγκεν εὐθὺς δῶρον\nτῷ εὐ εργέτῃ. Τοῦτο ἀλώπηξ κατιδοῦσα ἐβόα· „μὴ τοῦτον\nσὺ ξένιζε, ἀλλὰ τὸν πρῶτον, μήπως ὁ αὐτός σε\nπάλιν κυνηγήσῃ, καὶ αὖθις τὰ πτερὰ τὰ σὰ κατερημώσῃ.“\nὉ μῦθος δηλοῖ, ὅτι δεῖ χρηστὰς ἀμοιβὰς τοῖς\nεὐεργἐταις παρέχειν, τοὺς δὲ κακοὺς ἐκκλίνειν.\n7. Ἀετὸς καὶ Κάνθαρος. (S.3. C. 2. F. 223.)Ἀετὸς λαγωὸν ἐδίωκεν· ὁ δὲ ἐν ἐρημίᾳ τῶν βοηθηόντων\nὑπάρχων, ὃν μόνον ὁ καιρὸς παρέσχε κάνθαρον\nἰδὼν, τοῦτον ἱκέτευεν. Ὁ δὲ παραθαῤῥύνας αὐτὸν,\n\n\nὡς ἐγγὺς ἐλθόντα τὸν ἀετὸν ἐθεάσατο, παρεκάλει μὴ\nἀπάγειν αὐτοῦ τὸν ἱκέτην· κἀκεῖνος ὑπεριδὼν τὴν\nσμικρότητα, ἐν ὄψει κανθάρου τὸν λαγωὸν κατεθοινήσατο.\nὉ δὲ ἀπʼ ἐκείνου μνησικακῶν διετέλει, παρατηρούμενος\nτοῦ ἀετοῦ τὰς καλιὰς, καὶ εἴ ποτε ἐκεῖνος ἔτικτε,\nμετάρσιος διαιρόμενος ἐκύλιε τὰ ὠὰ καὶ κατέασσε, μέχρις\nοὗ πανταχόθεν ἐλαυνόμενος ὁ ἀετὸς ἐπὶ τὸν Δία\nκατέφυγεν (ἐστὶ δὲ τοῦ Διὸς ἱερὸς ὁ ὄρνις), καὶ αὐτοῦ\nἐδεήθη, τόπον αὐτῷ πρὸς νεοττοποιίαν ἀσφαλῆ\nπαρασχεῖν. Τοῦ δὲ Διὸς ἐν τοῖς κόλποις αὐτοῦ τίκτειν\nἐπιτρέψαντος αὐτῷ, ὁ κάνθαρος τοῦτο ἑωρακὼς, κόπρου\nσφαῖραν ποιήσας ἀνέπτη, καὶ γενόμενος κατὰ τοὺς τοῦ\nΔιὸς κόλπους, ἐνταῦθα καθῆκεν. Ὁ δὲ Ζεὺς\nἀποδύσασθαι τὴν κόπρον βουλόμενος, ὡς διανέστη, ἔλαθεν\nἀποῤῥίψας τὰ ὠά· ἀπʼ ἐκείνου τε φασὶ, περὶ ὃν καιρὸν\nοἱ κάνθαροι γίνονται, τοὺς ἀετούς μὴ νεοττεύειν.\nὉ λόγος δηλοῖ, μηδενὸς καταφρονεῖν, λογιζομένους,\nὅτι οὐδεὶς οὕτω ἐστὶν ἀδύνατος, ὡς προπηλακισθεὶς μὴ\nδύνασθαι ἑαυτὸν ἐκδικῆσαι.\n8. Ἀετὸς καὶ Κολοιὸς καὶ Ποιμήν. (S. 2. C. 203 et p. 370. F.3.)Ἀετὸς καταπτὰς ἀπό τινος ὑψηλῆς πέτρας ἂργα\nἥρπασε· κολοιὸς δὲ τοῦτο θεασάμενος διὰ ζῆλον τοῦτον\nμιμήσασθαι ἤθελε. Καὶ δὴ καθεὶς ἑαυτὸν μετὰ πολλοῦ\nτοῦ ῥοίζου ἐπὶ κριὸν ἠνέχθη· ἐμπαρέντων δʼ αὐτοῦ τῶν\nὀνύχων τοῖς μαλλοῖς, ἐξαρθὴναι μὴ δυνάμενος ἐπτερύσσετο,\nἕως ὁ ποιμὴν, τὸ γεγονὸς αἰσθόμενος, προσδραμὼν\nσυνέλαβεν αὐτόν. Καὶ περικόψας αὐτοῦ τὰ ὀξύπτερα,\nὡς ἑσπέρα κατέλαβε, τοῖς αὐτοῦ παισὶν ἐκόμισε.\nΤῶν δὲ πυνθανομένων, τί ἄν εἴη τὸ ὄρνεον, ἔφη· „ὡς\nμὲν ἐγὼ σαφῶς οἶδα, κολοιός, ὡς δὲ αὐτὸς βούλεται,\nἀετός.“\nΟὕτως ἡ πρὸς τοὺς ὑπερέχοντας ἅμιλλα πρὸς τῷ\nμηδὲν ἀνύειν καὶ ἐπὶ συμφοραῖς προσκτᾶται γέλωτα.\n9. Ἀηδὼν καὶ Ἱέραξ. (S. 4. C. 3 et p. 281. F. 2.)Ἀηδὼν ἐπί τινος ὑψηλῆς δρυὸς καθημένη κατὰ τὸ\nσύνηθες ᾖδεν· ἱέραξ δὲ αὐτὴν θεασάμενος, ὡς ἠπόρει\nτροφῆς, ἐπιπτὰς συνέλαβεν· ἡ δὲ μέλλουσα ἀναιρεῖσθαι\nἐδέετο μεθεῖναι αὐτὴν, λέγουσα, ὡς οὐχ ἱκανή ἐστιν\nἱἐρακος γαστέρα αὐτὴ πληρῶσαι· δεῖν δὲ αὐτὸν, εἰ\nτροφῆς ἀπορεῖ, ἐπὶ τὰ μείζονα τῶν ὀρνέων τρέπεσθαι. Καὶ\nὃς ὑποτυχὼν εἶπεν· ,,ἀλλ’ ἔγωγε ἀπόπληκτος ἄν εἴην,\nεἰ τὴν ἐν χερσὶν ἑτοίμην βορὰν ἀφεὶς τὰ μηδέπω\nφαινόμενα διώκοιμι.“\nὉ λόγος δηλοῖ, ὡς οὕτω καὶ τῶν ἀνθρώπων\nἀλόγιστοί εἰσιν οἳ δι’ ἐλπίδα μειζόνων [πραγμάτων] τὰ ἐν\nχερσὶν ὄντα προΐενται.\n10. Ἀηδὼν καὶ Χελιδών. (C. 149.F. 260. B. 12.)Ἀηδόνι συνεβούλευε χελιδὼν τοῖς ἀνθρώποις εἶναι\nὁμόροφον καὶ σύνοικον, ὡς αὐτή. Ἡ δὲ εἶπεν· ,,οὐ θέλω\nτὴν λύπην τῶν παλαιῶν μου συμφορῶν μεμνῆσθαι,\nκαὶ διὰ τοῦτο τὰς ἐρήμους οἰκῶ.“\nΤὸν λυπηθέντα ἔκ τινος τύχης καὶ τὸν τόπον\nφεύγειν θέλειν, ἔνθα ἡ λύπη συνέβη.\n11. Ἀθηναῖος χρεωφειλέτης. (S. 5. C. 289. F. 328.)Ἀθήνῃσιν ἀνὴρ χρεωφειλέτης ἀπαιτούμενος ὑπὸ\nτοῦ δανειστοῦ τὸ χρέος, τὸ μὲν πρῶτον παρεκάλει\nἀναβολὴν αὐτῷ παρασχέσθαι, ἀπορεῖν φάσκων· ὡς δʼ οὐκ\nἔπειθε, προσαγαγὼν ὗν, ἣν μόνην εἶχε, παρόντος\nαὐτοῦ ἐπώλει. Ὠνητοῦ δὲ προσελθόντος καὶ διερωτῶντος,\nεἰ τοκὰς ἡ ὗς εἴη, ἐκεῖνος ἔφη, μὴ μόνον αὐτὴν\nτίκτειν, ἀλλὰ καὶ παραδόξως· τοῖς μὲν γὰρ μυστηρίοις\n\n\nθήλεα ἀποκύειν, τοῖς δὲ Παναθηναίοις ἄρσενα. Τοῦ δὲ\nἐκπλαγέντος πρὸς τὸν λόγον, ὁ δανειστὴς εἶπεν· ,,ἀλλὰ\nμὴ θαύμαζε· αὕτη γάρ σοι καὶ Διονυσίοις ἐρίφους\nτέξεται.\nὉ λόγος δηλοῖ, ὅτι πολλοὶ διὰ τὸ ἱδιον κέρδος οὐκ\nὀκνοῦσιν οὐδὲ τοῖς ἀδυνάτοις ψευδομαρτυρεῖν.\n12. Αἰγοβοσκὸς καὶ Αἶγες. (S. 6. B. 45.)Αἰπόλος τὰς αἶγας αὑτοῦ ἐπὶ νομὴν ἀπελάσας ὡς\nἐθεᾶτο ἀγρίαις αὐτὰς ἀναμιγείσας, ἑσπέρας ἐπιλαβούσης\nπάσας εἰς τὸ ἑαυτοῦ σπήλαιον εἰσήλασε. Τῇ δʼ\nὑστεραίᾳ χειμῶνος πολλοῦ γενομένου, μὴ δυνάμενος\nἐπὶ τὴν συνήθη νομὴν αὐτὰς παραγαγεῖν, ἔνδον ἔστησε\nμένειν, ταῖς μὲν ἰδίαις μετρίαν τροφὴν παραβάλλων\nπρὸς μόνον τὸ μὴ λιμώττειν, ταῖς δὲ ὀθνείαις πλείονα\nπερισωρεύων πρὸς τὸ καὶ αὐτὰς ἐξιδιοποιήσασθαι.\nΠαυσαμένου δὲ τοῦ χειμῶνος ἐπειδὴ πάσας ἐπὶ νομὴν\nἐξήγαγεν, αἱ ἄγριαι ἐπιλαβόμεναι τῶν ὀρῶν ἔφευγον.\nΤοῦ δὲ ποιμένος ἀχαριστίαν αὐτῶν κατηγοροῦντος, εἰ\nπεριττοτέρας αὐταὶ ἐπιμελείας ἐπιτυχοῦσαι καταλείπουσιν\nαὐτὸν, ἔφασαν ἐπιστραφεῖσαι· ,,ἀλλὰ καὶ διʼ αὐτὸ\nτοῦτο μᾶλλον φυλαττόμεθα· εἰ γὰρ ἡμᾶς τὰς χθές σοι\nπροσεληλυθυίας μειζόνως τῶν πάλαι σὺ προετίμησας,\nδῆλον ὅτι, εἰ καὶ ἕτεραί σοι μετὰ ταῦτα προσπελάσουσιν,\nἐκείνας ἡμῶν προκρινεῖς.“\nὉ λόγος δηλοῖ μὴ δεῖν τούτων προσεταιρίζεσθαι\nτὰς φιλίας, οἳ τῶν παλαιῶν φίλων ἡμᾶς τοὺς προσφάτους\nπροτιμῶσι, λογιζομένους, ὅτι καὶ, κἂν ἡμῶν\nἐγχρονιζόντων ἑτέροις φιλιάσωσιν, ἐκείνους προκρινοῦσιν.\n12b. Ἄλλως. (F. 261. C. 150.)Ἐν σπηλαίῳ ἀοικήτῳ αἰγοβοσκὸς ἐν χειμῶνι αἶγα,\nἤγαγεν. Εὗρεν δὲ ἐλεῖ ἀγρίας αἶγας καὶ τράγους, πλείονας\n\n\nὧν εἶχεν αὐτὸς καὶ μείζους. Τὰς ἰδίας δὲ ἀφεὶς ἐπὶ\nταῖς ἀγρίαις, ταύτας ἔτρεφε τοῖς φύλλοις. Ὅτε δὲ\nεὐδία γέγονε, τὰς μὲν ἰδίας εὗρε τεθνεώσας ἐκ τοῦ λιμοῦ,\nαἱ δὲ ἄγριαι πρὸς τὸ ὄρος ἔφυγον. Ὁ δὲ αἰπόλος\nγελαστὸς εἰς τὸν οἶκον ἦλθε κενός.\nὍτι οὐδαμῶς ἡμᾶς πρέπει ἀμελεῖν τῶν οἰκείων, ἐπʼ\nἐλπίδι κέρδους ἐξ ἀλλοτρίων γενησομένου.\n13. Αἰθίοψ (F.204. C.75.)Αἰθίοπά τις ὠνήσατο, τοιοῦτον εἶναι τὸ χρῶμα δοκῶν\nἀμελείᾳ τοῦ πρότερον ἔχοντος. Καὶ παραλαβὼν\nοἴκαδε, πάντα μὲν αὐτῷ προσῆγε τὰ ῥύμματα, πᾶσι δὲ\nλουτροῖς ἐπειρᾶτο φαιδρύνειν· καὶ τὸ μὲν χρῶμα\nμεταβαλεῖν οὐκ ἔσχε, νοσεῖν δὲ τῷ πονεῖν παρεσκεύασεν.\nΜένουσιν αἱ φύσεις, ὡς προῆλθον τὸ πρότερον.\n14. Αἴλουρος καὶ Ἀλεκτρυών. (C.6. F. 15 S.16 B.17.)Αἴλουρος συλλαβὼν ἀλεκτρυόνα, μετʼ εὐλόγου τοῦτον\nαἰτίας ἠβουλήθη καταφαγεῖν. Καὶ δὴ κατηγόρει\nαὐτοῦ, ὡς ὀχληρὸς εἴη τοῖς ἀνθρώποις, νύκτωρ κεκραγὼς\nκαὶ μὴ συγχωρῶν ὕπνου τυγχάνειν. Τοῦ δʼ\nἀπολογουμένου, ἐπὶ τῇ ἐκείνων ὠφελείᾳ τοῦτο ποιεῖν, ὡς\nἐπὶ τὰ συνήθη τῶν ἔργων ἐγείρεσθαι, πάλιν ὁ αἴλουρος\nαἰτίαν ἐπέφερεν, ὡς ἀσεβὴς εἴη περὶ τὴν φύσιν, μητρὶ\nκαὶ ἀδελφαῖς συμμιγνύμενος. Τοῦ δὲ καὶ τοῦτο πρὸς\nὠφέλειαν τῶν δεσποτῶν πράττειν φήσαντος, πολλῶν\nαὐτοῖς ἐντεῦθεν ὠῶν τικτομένων, ὁ αἴλουρος εἰπών·\n„ἀλλ’ εἰ σύ γε πολλῶν εὐπορεῖς εὐπροσώπων ἀπολογιῶν,\nἔγωγε μέντοι ἄτροφος οὐ μενῶ, \"τοῦτον κατεθοινήσατο.\nὉ μῦθος δηλοῖ, ὅτι ἡ πονηρὰ φύσις πλημμελεῖν\nαἱρουμένη, εἰ μὴ μετʼ εὐλόγου δυνηθείη προσχήματος,\nἀπαρακαλύπτως γε μὴν πονηρεύεται.\n15. Αἴλουρος καὶ Μύες. (S.80. C.28 et p. 294. F. 67.)Ἔν τινι οἰκίᾳ πολλοὶ μύες ἦσαν. Αἴλουρος δὲ τοῦτο\nγνοὺς ἧκεν ἐνταῦθα, καὶ συλλαμβάνων ἕνα ἕκαστον\nκατήσθιεν. Οἱ δὲ μύες συνεχῶς ἀναλισκόμενοι κατὰ\nτῶν ὀπῶν ἔδυνον, καὶ ὁ αἴλουρος μηκέτι αὐτῶν ἐφικέσθαι\nδυνάμενος, δεῖν ἔγνω διʼ ἐπινοίας αὐτοὺς ἐκκαλεῖσθαι.\nΔιόπερ ἀναβὰς ἐπί τινα πάσσαλον καὶ ἑαυτὸν\nἐνθένδε ἀποκρεμάσας προσεποιεῖτο νεκρόν. Τῶν δὲ\nμυῶν τις παρακύψας ὡς ἐθεάσατο αὐτὸν, εἶπεν· „ἀλλʼ,\nὦ οὗτος, σοί γε, κἄν θύλαξ γένῃ, οὐ προσελευσόμεθα.“\nὉ λόγος δηλοῖ, ὅτι οἱ φρόνιμοι τῶν ἀνθρώπων,\nὅταν τῆς ἐνίων μοχθηρίας πειραθῶσιν, οὐκέτι αὐτῶν\nταῖς ὑποκρίσεσιν ἐξαπατῶνται.\n16. Αἴλουρος καὶ Ὄρνιθες. (S. 7. C. 150. F. 14.)Αἴλουρος ἀκούσας ὅτι ἔν τινι ἐπαύλει ὄρνιθες\nνοσοῦσι, σχηματίσας ἑαυτὸν εἰς ἰατρὸν, καὶ τὰ τῆς\nἐπιστήμης πρόσφορα ἀναλαβὼν ἐργαλεῖα, παρεγένετο, καὶ\nστὰς πρὸ τῆς ἐπαύλεως, ἐπυνθάνετο αὐτῶν πῶς ἔχοιεν·\nαἱ δὲ ὑποτυχοῦσαι ,,καλῶς,“ ἔφασαν, „ἐὰν σὺ ἐντεῦθεν\nἀπαλλαγῇς.“\nΟὕτω καὶ τῶν ἀνθρώπων οἱ πονηροὶ τοὺς φρονίμους\nοὐ λανθάνουσι, κἄν τὰ μάλιστα χρηστότητα\nὑποκρίνωνται.\n16b. Ἄλλως. Ὄρνις καὶ Αἴλουρος. (F. 157. C. p. 347. B. 121.)Ὄρνις δήποτε κατακλιθεὶς ἠῤῥώστει· εἰς ὃν αἴλουρος\nπροκύψας ἔφη ταῦτα· „πῶς ἔχεις, φίλε; τί δέ σοι;\nἐάν τι χρήζῃς, ἀνάγγειλόν μοι, καὶ πάντα σοι παρέξω·\nὅμως ἔγειρε, καὶ τεύξῃ τῆς ὑγιείας.“ δὲ ἀπεκρίθη\nπρὸς τὸν αἴλουρον ταῦτα· „ἐὰν σὺ παρέλθῃς, ἐγὼ οὐκ\nἀποθνήσκω· ζωὴν γὰρ ζήσω δορκάδος ὑπερτέραν.“\nΤοὺς δολίους ὑποκριτὰς, τοὺς λέγοντας φιλεῖν, ὁ\nμῦθος ἐλέγχει.\n17. Αἲξ καὶ Αἰπόλος. (F. 203. C. 151. B. 3.)Αἶγα ἀποστᾶσαν ἀγέλης ἐπανάγειν αἰπόλος ἐπειρᾶτο\nπρὸς τὰς λοιπάς. Ὠς δὲ φωναῖς καὶ συριγμοῖς\nχρώμενος οὐδὲν μᾶλλον ἤνυεν, λίθον ἀφεὶς καὶ τοῦ κέρως\nτυχὼν, ἐδεῖτο τῷ δεσπότῃ μὴ κατειπεῖν. Ἡ δὲ\n,,ἀνούστατε“ εἶπεν ,,αἰπόλων, τὸ κέρας κεκράξεται,\nκἂν ἐγὼ σιωπήσω.\nΟὕτως λίαν εὐήθεις οἱ τὰ πρόδηλα κρύπτειν\nἐθέλοντες.\n18. Αἴξ καὶ Ὄνος. (F. 262. C. 153.)Αἶγα καὶ ὄνον ἔτρεφέ τις. δὲ αἴξ φθονήσασα τῷ\nὄνῳ διὰ τὸ περισσὸν τῆς τροφῆς, ἔλεγεν, ὡς ἄπειρα\nκολάζῃ, ποτὲ μὲν ἀλήθων, ποτὲ δὲ ἀχθοφορῶν· καὶ\nσυνεβούλευεν ἐπίληπτον ἑαυτὸν ποιῆσαι καὶ καταπεσεῖν ἔν\nτινι βόθρῳ, καὶ ἀναπαύσεως τυχεῖν. Ὁ δὲ πιστεύσας\nκαὶ πεσὼν συνετρίβη. Ὁ δὲ δεσπότης τὸν ἰατρὸν καλέσας\nᾔτει βοηθεῖν. Ὁ δὲ αἰγὸς πνεύμονα ἐγχυματίσαι\nἔλεγεν αὐτῷ, καὶ τῆς ὑγείας τυχεῖν. Τὴν δὲ αἶγα\nθύσαντες τὸν ὄνον ἰάτρευον.\nὍτι ὅστις καθʼ ἑτέρου δόλια μηχανᾶται, ἑαυτοῦ\nγίνεται τῶν κακῶν ἀρχηγός.\n19. Αἴσωπος ἐν ναυπηγίῳ. (S.8. C. 311 et p. 404. F.375.)Αἴσωπός ποτε ὁ λογοποιὸς σχολὴν ἄγων εἰς ναυπήγιον\nεἰσῆλθε· τῶν δὲ ναυπηγῶν σκωπτόντων τε αὐτὸν\nκαὶ ἐκκαλουμένων εἰς ἀπόκρισιν, ὁ Αἴσωπος ἔλεγε·,,Τὸ\nπαλαιὸν χάος καὶ ὕδωρ γενέσθαι· τὸν δὲ Δία βουλόμενον\nκαὶ τὸ τῆς γῆς στοιχεῖον ἀναδεῖξαι, παραινέσαι αὐτῇ,\nὅπως ἐπὶ τρὶς ἐκροφήσῃ τὴν θάλασσαν. Κἀκείνη\nἀρξαμένη τὸ μὲν πρῶτον τὰ ὄρη ἐξέφηνεν, ἐκ δευτέρου\n\n\nδὲ ἐκροφήσασα καὶ τὰ πεδία ἀπεγύμνωσεν· ἐὰν δὲ δόξῃ\nαὐτῇ καὶ τὸ τρίτον ἐκπιεῖν τὸ ὕδωρ, ἄχρηστος ὑμῖν ἡ\nτέχνη γενήσεται.“\nὉ λόγος δηλοῖ, ὅτι οἱ τοὺς κρείττονας χλευάζοντες\nλανθάνουσι μείζονας ἑαυτοῖς τὰς ἀνίας ἐξ αὐτῶν\nἐπισπώμενοι.\n20. Αἴσωπος καὶ Κύων.\n(C. 426. ex Aristophanis Vespis v. 1402 sqq.)Αἴσωπον ἀπὸ δείπνου βαδίζονθʼ ἐσπέρας\nθρασεῖα καὶ μεθύση τις ὑλάκτει κύων.\nκἄπειτ’ ἐκεῖνος εἶπεν· ,,ὦ κύον, κύον,\nεἰ νὴ Δίʼ ἀντὶ τῆς κακῆς γλώττης ποθὲν\nπυροὺς πρίαιο, σωφρονεῖν ἄν μοι δοκοῖς.“\n21. Ἀλέκτορες. (C. 145. B.5.)Ἀλεκτόρων δύο μαχομένων περὶ θηλειῶν ὀρνίθων,\nὁ εἷς τὸν ἕτερον κατετροπώσατο. Καὶ ὁ μὲν ἡττηθεὶς\nεἰς τόπον κατάσκιον ἀπιὼν ἐκρύβη· ὁ δὲ νικήσας, εἰς\nὕψος ἀρθεὶς καὶ ἐφʼ ὑψηλοῦ τοίχου στὰς, μεγαλοφώνως\nἐβόησε. Καὶ παρευθὺς ἀετὸς καταπτὰς ἥρπασεν\nαὐτόν. Ὁ δʼ ἐν σκότῳ κεκρυμμένος ἀδεῶς ἔκτοτε ταῖς\nθηλείαις ἐπέβαινεν.\nὉ μῦθος δηλοῖ, ὅτι κύριος ὑπερηφάνοις\nἀντιτάσσεται, ταπεινοῖς δὲ δίδωσι χάριν.\n21b. Ἄλλως. (C. p. 87.)Ἀλεκτρυόνες συμπεσόντες ἀλλήλοις, ὡς νόμος\nεἶχεν, ἐμάχοντο. Καὶ ὁ μὲν νικηθεὶς κλίνῃ ὑποδὺς ἀπεκρύπτετο,\nὁ δὲ νενικηκὼς ἐπὶ στέγους ἀρθεὶς ἀνέκραγε\nμέγιστον, τὴν νίκην κατάδηλον ἐξ ᾠδῆς ἐργαζόμενος.\nΚαὶ καταπτὰς ἀετὸς τοῦτον ἁρπάζει λαβών.\nΝίκῃς ἀσφάλεια μετριότης φρονήματος.\n21c. Ἄλλως. Ἀλέκτορες καὶ Ἀετος. (F. 119. C. p. 343.)Μαχομένων δήποτε τῶν ἀλεκτόρων διὰ τὴν ὄρνιν,\nτὸ τίς αὐτὴν ἐγγήμῃ, ὁ εἷς ἡττηθεὶς ἐκρύπτετο ἔν τινι\nγωνίᾳ, ὡς δειλιάσας καὶ εἰς τροπὴν χωρήσας· ὁ δὲ ἕτερος\nσφοδρῶς μέγα κοκκύσας, ἀνεπέτασεν ἐπάνω τῶν δωμάτων,\nὡς τροπαιοῦχος κατὰ τοῦ πολεμίου, φωνῶν·\n„ἥττησα τὸν ἴδιον ἐχθρόν μου, τροπωσάμενος ἀντίπαλον\nεἰς κράτος. Ὡς οὖν ἐβόα τοιαῦτα ὁ ἀλέκτωρ, ἧκεν\nἀετὸς καταπτὰς ἐκ τῶν ἄνω, καὶ καταλαβὼν τὸν νικητὴν\nἐκεῖνον, ἢγαγεν αὐτὸν τοῖς τέκνοις παραυτίκα, βρῶμα\nποιήσας τοῖς νεοττοῖς καὶ πόμα. Ὁ δὲ ἕτερος\nἐλευθερίως ζήσας, ἢγετο οὕτως ἐν ἀδείᾳ τυγχάνων, λαβὼν\nκλειαν κατὰ τοῦ πολεμίου τοῦ ἐκπορθοῦντος καὶ τρο-\nεὔπώσαντος τοῦτον καὶ καυχωμένου, ὡς ὄντος νικηφόρου.\nὉ λόγος πρὸς ἄνδρας θεομάχους.\n22. Ἀλεκτρυόνες καὶ Πέρδιξ. (S. 23. (C. 10 et p. 286. P.16.)Ἀλεκτρυόνας τις ἐπὶ τῆς οἰκίας ἔχων, ὡς περιέτυχε\nπέρδικι τιθασσῷ πωλουμένῳ, τοῦτον ἀγοράσας ἐκόμι-\nσεν οἴκαδε ὡς συντραφησόμενον. Τῶν δὲ τυπτόντων\nαὐτὸν καὶ ἐκδιωκόντων, ὁ πέρδιξ ἐβαρυθύμει, νομίζων\nδιὰ τοῦτο αὐτὸν καταφρονεῖσθαι, ὅτι ἀλλόφυλός ἐστι·\nμικρὸν δὲ ὕστερον ὡς ἐθεάσατο τοὺς ἀλεκτρυόνας πρὸς\nἑαυτοὺς μαχομένους, καὶ οὐ πρότερον ἀποστάντας, πρὶν\nἢ ἀλλήλους πατάξαι, ἔφη πρὸς ἑαυτόν· ,,ἀλλʼ ἔγωγε οὐκ\nἄχθομαι ὑπὸ τούτων τυπτόμενος· ὁρῶ γὰρ αὐτοὺς οὐδὲ\nαὐτῶν. ἀπεχομένους.“\nὉ λόγος δηλοῖ, ὅτι ῥᾳδίως τὰς ἐκ τῶν πέλας ὕβρεις\nοἱ φρόνιμοι δέχονται, ὅταν ἴδωσιν αὐτοὺς μηδὲ τῶν\nοἰκείων ἀπεχομένους.\n23. Ἀλιεῖς. (S. 13. C. 13 et p. 287. F. 28.)Ἁλιεῖς σαγήνην εἷλκον· βαρείας δʼ αὐτῆς οὔσης,\nἔχαιρον καὶ ὠρχοῦντο, πολλὴν εἶναι νομίζοντες τὴν\n\n\nἄγραν· ὡς δὲ ἑλκύσαντες ἐπὶ τὴν ᾐόνα τὸν μὲν ἰχθὺν\nὀλίγον εὗρον, λίθων δὲ καὶ ἄμμων μεστὴν τὴν σαγήνην,\nοὐ μετρίως ἐβαρυθύμουν, οὐχ οὕτω μᾶλλον ἐπὶ τῷ\nσυμβεβηκότι δυσφοροῦντες, ὅσον ὅτι καὶ τὰ ἐναντία\nπροσειλήφασιν. Εἷς δέ τις ἐν αὐτοῖς γηραιὸς ὤν εἶπεν\n,,ἀλλὰ παυσώμεθα, ὦ ἑταῖροι· χαρᾶς γὰρ ὡς ἔοικεν\nἀδελφή ἐστιν ἡ λύπη· καὶ ἡμᾶς ἔδει τοσαῦτα προησθέντας\nπάντως τι καὶ λυπηθῆναι.“\nἈτὰρ οὖν καὶ ἡμᾶς δεῖ τοῦ βίου τὸ εὐμετάβλητον\nὁρῶντας μὴ τοῖς αὐτοῖς ἀεὶ πράγμασιν ἐπαγάλλεσθαι,\nλογιζομένους, ὅτι ἐκ πολλῆς εὐδίας ἀνάγκη καὶ χειμῶνα\nγενέσθαι.\n24. Ἁλιεῖς. (C. 17 et p.289. F. 35. S. 21.)Ἁλιεῖς, ἐξελθόντες ἐπʼ ἄγραν, ἐπειδὴ πολὺν χρόνον\nταλαιπωρήσαντες οὐδὲν εἷλον, σφόδρα τε ἠθύμουν καὶ\nἀναχωρῆσαι παρεσκευάζοντο. Εὐθὺς δὲ θύννος, ὑπό\nτου τῶν μεγίστων διωκόμενος ἰχθύων, εἰς τὸ πλοῖον\nαὐτῶν εἰσήλατο. Οἱ δὲ τοῦτον λαβόντες μεθʼ ἡδονῆς\nἀνεχώρησαν.\nὉ μῦθος δηλοῖ, ὅτι πολλάκις, ἃ μὴ τέχνη παρέσχε,\nταῦτα τύχη ἐδωρήσατο.\n25. Ἁλιεύς. (S. 26. C.87. F. 241.)Ἁλιεὺς ἔν τινι ποταμῷ ἡλίευε. Καὶ δὴ κατατείνας\nτὰ δίκτυα ὡς περιέλαβεν ἑκατέρωθεν τὸ ῥεῦμα,\nπροσδήσας κάλῳ λίθον, ἔτυπτε τὸ ὕδωρ, ὅπως οἱ ἰχθύες\nφεύγοντες ἀπαραφυλάκτως τοῖς βρόχοις ἐμπέσωσι. Τῶν\nδὲ περὶ τὸν τόπον οἰκούντων τις θεασάμενος αὐτὸν\nτοῦτο ποιοῦντα, ἐμέμφετο, ὡς τὸν ποταμὸν θολοῦντα\nκαὶ μὴ ἐῶντα αὐτοὺς διαυγὲς ὕδωρ πίνειν· ὁ δὲ\nἀπεκρίνατο· ,,ἀλλʼ ἐὰν μὴ οὕτως ὁ ποταμὸς ταράσσηται,\nἐμὲ δεήσει λιμώττοντα ἀποθανεῖν.“\nΟὕτω καὶ τῶν πόλεων οἱ δημαγωγοὶ τότε μάλιστα\nἐργάζονται, ὅταν τὰς πατρίδας εἰς στάσεις περιάγωσιν.\n26. Ἁλιεύς. (C. 154. P. 263. B. 4.)Ἁλιεὺς, τὸ πρὸς ἄγραν δίκτυον ἐκ τῆς θαλάσσης\nἐκβαλὼν, τῶν μὲν μεγάλων ἰχθύων ἐγκρατὴς γέγονε,\nκαὶ τούτους ἐν τῇ γῇ ἥπλωσεν· οἱ δὲ βραχύτεροι τῶν\nἰχθύων διὰ τῶν τρυμαλιῶν διέδρασαν ἐν τῇ θαλάσσῃ.\nὍτι εὔκολος ἡ σωτηρία τοῖς μὴ μεγάλως εὐτυχοῦσιν,\nτοὺς δὲ μεγάλους ὄντας τῇ δόξῃ σπανίως ἴδοις ἂν\nἐκφεύγειν τὴν δίκην.\n27. Ἁλιεὺς αὐλῶν. (S. 11. C. 130 e p.332. F. 34. B.9.)Ἁλιεὺς αὐλητικῆς ἔμπειρος, ἀναλαβὼν τοὺς\nαὐλοὺς καὶ τὰ δίκτυα παρεγένετο εἰς τὴν θάλασσαν, καὶ\nστὰς ἐπί τινος προβλήματος πέτρας τὸ μὲν πρῶτον ᾖδε,\nνομίζων αὐτομάτους πρὸς τὴν ἡδυφωνίαν τοὺς ἰχθύας\nοὐἐξελεύσεσθαι· ὡς δʼ αὐτοῦ ἐπὶ πολὺ διατεινομένου\nδὲν πέρας ἠνύετο, ἀποθέμενος τοὺς αὐλοὺς ἀνείλετο τὸ\nἀμφίβληστρον, καὶ βαλὼν κατὰ τοῦ ὕδατος πολλοὺς\nἰχθύας ἤγρευσεν. Ἐκβαλὼν δʼ αὐτοὺς ἀπὸ τῶν δικτύων\nἐπὶ τὴν ᾐόνα, ὡς ἐθεάσατο ἀσπαίροντας, ἔφη· ,,ὦ\nκάκιστα ζῶα, ὑμεῖς, ὅτε μὲν ηὔλουν, οὐκ ὠρχεῖσθε· νῦν\nδὲ, ὅτε πέπαυμαι, τοῦτο πράττετε.\nΠρὸς τοὺς παρὰ καιρόν τι πράττοντας ὁ λόγος\nεὔκαιρος.\n27b. Ἄλλως. (ex Herodoto l, c. 141.)Ἴωνες καὶ Αἰολέες, ὡς οἱ Λυδοὶ τάχιστα κατεστράφατο\nὑπὸ Περσέων, ἔπεμπον ἀγγέλους ἐς Σάρδις παρὰ\nΚῦρον, ἐθέλοντες ἐπὶ τοῖσι αὐτοῖσι εἶναι τοῖσι καὶ\nΚροίσῳ ἔσαν κατήκοοι. Ὁ δὲ ἀκούσας αὐτέων τὰ προΐσχοντο\nἔλεξέ σφι λόγον, ἄνδρα φὰς αὐλητὴν, ἰδόντα\n\n\nἰχθῦς ἐν τῇ θαλάσσῃ, αὐλέειν, δοκέοντά σφεας ἐξελεύ-\nσεσθαι ἐς γῆν· ὡς δὲ ψευσθῆναι τῆς ἐλπίδος, λαβεῖν\nἀμφίβληστρον καὶ περιβαλεῖν τε πλῆθος πολλὸν τῶν\nἰχθύων καὶ ἐξειρύσαι· ἰδόντα δὲ παλλομένους, εἰπεῖν\nἄρα αὐτὸν πρὸς τοὺς ἰχθῦς· „παύεσθέ μοι ὀρχεόμενοι,\nἐπεὶ οὐδʼ ἐμέο αὐλέοντος ἠθέλετε ἐκβαίνειν ὀρχεόμενοι.\n“Κῦρος μὲν τοῦτον τὸν λόγον τοῖσι Ἴωσι καὶ τοῖσι\nΑἰολεῦσι τῶνδε εἵνεκα ἔλεξε, ὅτι δὴ οἱ Ἴωνες πρότερον,\nαὐτοῦ Κύρου δεηθέντος διʼ ἀγγέλων ἀπίστασθαί σφεας\nἀπὸ Κροίσου, οὐκ ἐπείθοντο, τότε δὲ, κατεργασμένων\nτῶν πρηγμάτων, ἔσαν ἕτοιμοι πείθεσθαι Κύρῳ.\n28. Ἁλιεὺς καὶ Μαινίς. (S. 18. C. 124 et p. 326. F.20. B. 6.)Ἁλιεὺς καθεὶς τὸ δίκτυον ἀνήνεγκε μαινίδα. Τῆς\nδὲ ἱκετευούσης αὐτὸν πρὸς τὸ παρὸν μεθεῖναι αὐτὴν,\nἐπειδὴ μικρὰ τυγχάνει, ὕστερον δὲ αὐξυνθεἔσαν συλλαβεῖν\nεἰς μείζονα ὠφέλειαν, ὁ ἁλιεὺς εἶπεν· „ἀλλʼ ἔγωγε\nεὐηθέστατος ἄν εἴην, εἰ τὸ παρὸν κέρδος ἀφεὶς ἄδηλον\nἐλπίδα διώκοιμι.“\nὉ λόγος δηλοῖ, ὅτι αἱρετώτερόν ἐστι κέρδος τὸ\nπαρὸν, κἄν μικρὸν ᾖ, τοῦ προσδοκωμένου κἂν μέγα\nὑπάρχῃ·\n29. Ἀλκυών. (S. 25. C. 86. F. 240.)Ἀλκυὼν ὄρνεόν ἐστι φιλέρημον διὰ παντὸς ἐν\nθαλάττῃ διαιτώμενον. Ταύτην λέγεται τὰς τῶν ἀνθρώπων\nθήρας φυλαττομένην ἐν σκοπέλοις παραθαλαττίοις\nνεοττοποιεῖσθαι. Καὶ δή ποτε τίκτειν μέλλουσα παρεγένετο\nεἲς τι ἀκρωτήριον, καὶ θεασαμένη πέτραν ἐπὶ\nθαλάσσῃ ἐνεοττοποιεῖτο ἐνταῦθα. Ἐξελθούσης δʼ αὐτῆς\nποτε ἐπὶ νομὴν, συνέβη τὴν θάλασσαν ὑπὸ λάβρων\nπνευμάτων κυματωθεῖσαν ἐξαρθῆναι μέχρι τῆς καλιᾶς,\nκαὶ ταύτην ἐπικλύσασαν τοὺς νεοττοὺς διαφθεῖραι. Καὶ\n\n\nἡ ἀλκυὼν ἐπανελθοῦσα ὡς ἔγνω τὸ γεγονὸς, εἶπεν·\n„ἀλλ’ ἔγωγε δειλαία, ἥτις τὴν γῆν ὡς ἐπίβουλον\nφυλαττομένη ἐπὶ ταύτην κατέφυγον, ἣ πολλῷ μοι γέγονεν\nἀπιστοτέρα.“\nΟὕτω καὶ τῶν ἀνθρώπων ἔνιοι τοὺς ἐχθροὺς\nφυλαττόμενοι λανθάνουσι πολλῷ χαλεπωτέροις τῶν ἐχθρῶν\nφίλοις ἐμπίπτοντες.\n30. Ἀλώπεκες. (C. 155. F. 264.)Ποτὲ ἀλώπεκες ἐπὶ τὸν Μαίανδρον ποταμὸν\nσυνηθροίσθησαν, πιεῖν ἐξ αὐτοῦ θέλουσαι· διὰ δὲ τὸ\nῥοιζηδὸν φέρεσθαι τὸ ὕδωρ, ἀλλήλας προτρεπόμεναι οὐκ\nἐτόλμων εἰσελθεῖν. Μιᾶς δὲ αὐτῶν διεξιούσης, ἐπὶ τῷ\nεὐτελίζειν τὰς λοιπὰς, καὶ δειλίαν καταγελώσης, ἑαυτὴν\nὡς γενναιοτέραν προκρίνασα θαρσαλέως εἰς τὸ\nὕδωρ ἐπήδησεν. Τοῦ δὲ ῥεύματος ταύτην εἰς μέσον\nκατασύραντος, καὶ τῶν λοιπῶν, παρὰ τὴν ὄχθην τοῦ\nποταμοῦ ἑστηκυιῶν, πρὸς αὐτὴν εἰπουσῶν „μὴ ἐάσῃς\nἡμᾶς, ἀλλὰ στραφεῖσα ὑπόδειξον τὴν εἴσοδον, διʼ ἧς\nἀκινδύνως δυνησόμεθα πιεῖν,“ ἐκείνη ἀπαγομένη\nἔλεγεν· ,,ἀπόκρισιν ἔχω εἰς Μίλητον, καὶ ταύτην ἐκεῖσε\nἀποκομίσαι βούλομαι· ἐν δὲ τῷ ἐπανιέναι με, ὑποδείξω\nὑμῖν.“\nΠρὸς τοὺς κατὰ ἀλαζονείαν ἑαυτοῖς κίνδυνον\nἐπιφέροντας.\n31. Ἀλώπηξ ἐξογκωθεῖσα τὴν γαστέρα. (S. 24. C. 158.)Ἀλώπηξ λιμώττουσα ὡς ἐθεάσατο ἔν τινι δρυὸς\nκοιλώματι ἄρτους καὶ κρέα ὑπό τινων ποιμένων\nκαταλελειμμένα, ταῦτα εἰσελθοῦσα κατέφαγεν· ἐξογκωθεῖσα\nδὲ τὴν γαστέρα, ἐπειδὴ οὐκ ἠδύνατο ἐξελθεῖν, ἐστέναζε\nκαὶ ὠδύρετο. Ἑτέρα δὲ ἀλώπηξ τῇδε παριοῦσα εἰσήκουσε\nαὐτῆς τῶν στεναγμῶν, καὶ προσελθοῦσα ἐπυνθάνετο\n\n\nτὴν αἰτίαν. Μαθοῦσα δὲ τὰ γεγενημένα, ἔφη\nπρὸς αὐτήν· ,,ἀλλὰ μενετέον σοι ἐνταῦθα, ἕως ἄν\nτοιαύτη γένῃ, ὁποία οὖσα εἰσῆλθες, καὶ οὕτω ῥᾳδίως\nἐξελεύσῃ.“\nὉ λόγος δηλοῖ, ὅτι τὰ χαλεπὰ τῶν πραγμάτων ὁ\nχρόνος διαλύει.\n31b. Ἄλλως. (F. 12. C. p. 350. B.86.)Ἀλώπηξ λιμώττουσα ἐν πήρᾳ ἐθεάσατο ἐπί τινα\nκαλύβην βοσκοῦ κρέα καὶ ἄρτον ὑπʼ αὐτοῦ καταλειφθέντα,\nκαὶ εἰσελθοῦσα ἔφαγεν αὐτὰ ἡδέως. Ἐξογκωθείσης\nδὲ αὐτῆς τῆς γαστρὸς, καὶ διὰ τοῦτο μὴ δυναμένης\nἐξελθεῖν τῆς καλύβης, ἔστενε καὶ ἐπωδύρετο.\nἙτέρα δὲ ἀλώπηξ διερχομένη ἤκουσεν αὐτῆς τῶν στε-\nναγμῶν, καὶ προσελθοῦσα ἐπυνθάνετο, διʼ ἣν αἰτίαν\nτοῦτο ποιεῖς; Μαθοῦσα δὲ τὸ γεγονὸς ἡ ἀλώπηξ ἔφη·\n,,ἀλλὰ μένε τέως ἐνταῦθα σὺ, ἕως ἂν τοιαύτη γένῃ,\nὁποία οὖσα εἰσῆλθες.“\nὉ μῦθος δηλοῖ, ὅτι τὰ χαλεπὰ τῶν πραγμάτων ὁ\nχρόνος διαλύει.\n32. Ἀλώπηξ καὶ Βάτος. (S. 19. C. 8 e p.285. F. 8.)Ἀλώπηξ φραγμὸν ἀναβαίνουσα, ἐπειδὴ ὀλισθαίνειν\nἔμελλε, βάτου ἐπελάβετο. Ξυσθεῖσα δὲ τὸ πέλμα\nκαὶ δεινῶς διατεθεῖσα, ᾐτιᾶτο αὐτὴν, εἴ γε καταφυ-\nγοῦσα ἐπʼ αὐτὴν ὡς ἐπὶ βοηθὸν χείρονι αὐτῇ ἐχρήσατο\nκαὶ τοῦ προκειμένου. Καὶ ἡ βάτος ὑποτυχοῦσα εἶπεν·\n,,ἀλλʼ ἐσφάλης τῶν φρενῶν, ὦ αὕτη, ἐμοῦ ἐπιλαβέσθαι\nβουληθεῖσα, ἥτις πάντων ἐπιλαμβάνεσθαι εἴωθα.“\nΟὕτω καὶ τῶν ἀνθρώπων μάταιοί εἰσιν ὅσοι τούτοις\nὡς βοηθοῖς προσφεύγουσιν, οἷς τὸ ἀδικεῖν μᾶλλόν\nἐστιν ἔμφυτον.\n33. Ἀλώπηξ καὶ Βότρυς. (S. 15. C. 156. F. 5.170. B. 19.)Ἀλώπηξ λιμώττουσα ὡς ἐθεάσατο ἐπί τινος\nἀναδενδράδος βότρυας κρεμαμένους, ἠβουλήθη αὐτῶν\nπεριγενέσθαι, καὶ οὐκ ἡδύνατο· ἀπαλλαττομένη δὲ πρὸς\nἑαυτὴν εἶπεν· ,,ὄμφακές εἰσιν.“\nΟὕτω καὶ τῶν ἀνθρώπων ἔνιοι, τῶν πραγμάτων\nἐφικέσθαι μὴ δυνάμενοι διʼ ἀσθένειαν, τοὺς καιροὺς\nαἰτιῶνται.\n33b. Ἄλλως. (C. 156.)Κερδὼ βότρυν βλέπουσα μακρᾶς ἀμπέλου,\nπρὸς ὕψος ἦρτο, καὶ καμοῦσα πολλάκις\nἑλεῖν ἀπεῖπε· πρὸς ἑαυτὴν ταῦτʼ ἔφη·\n„μὴ κάμνε· ῥᾶγες ὀμφακίζουσιν μάλα.“\nΠρὸς τοὺς ποιοῦντας τὴν ἀνάγκην φιλοτιμίαν.\n34. Ἀλώπηξ καὶ Γέρανος.\n(C. 326. F. 397. ex Plut:. Symp. Disput. l, c. 5. p. 614, E.)Οἱ τοιαῦτα προβλήματα καθιέντες οὐδὲν ἂν τῆς\nΑἰσωπείου γεράνου καὶ ἀλώπεκος ἐπιεικέστεροι πρὸς\nκοινωνίαν φανεῖεν· ὧν ἡ μὲν ἔτνος τι λιπαρὸν κατὰ\nλίθου πλατείας καταχεαμένη, ἠνία ἅμα γέλωτα\nπαρέχουσαν· ἐξέφευγε γὰρ ὑγρότητι τὸ ἔτνος τὴν λεπτότητα\nτοῦ στόματος αὐτῆς. Ἐν μέρει τοίνυν ἡ γέρανος αὐτῇ\nκαταγγείλασα δεῖπνον, ἐν λαγυνίδι προὔθηκε λεπτὸν\nἐχούσῃ καὶ μακρὸν τράχηλον, ὥστε αὐτὴν μὲν καθιέναι\nτὸ στόμα ῥᾳδίως καὶ ἀπολαύειν, τὴν δὲ ἀλώπεκα, μὴ\nδυναμένην, κομίζεσθαι συμβολὰς πρεπούσας.\nΟὕτω τοίνυν, ὅταν οἱ φιλόσοφοι παρὰ πότον εἰς\nλεπτὰ καὶ διαλεκτικὰ προβλήματα καταδύντες, ἐνοχλῶσι\nτοῖς πολλοῖς ἕπεσθαι μὴ δυναμένοις, ἐκεῖνοι δὲ πάλιν\nἐπʼ ᾠδάς τινας καὶ διηγήματα φλυαρώδη καὶ λόγους\nβαναύσους καὶ ἀγοραίους ἐμβάλωσιν ἑαυτοὺς, οἴχεται\n\n\nτῆς συμποτικῆς κοινωνίας τὸ τέλος καὶ καθύβρισται\nΔιόνυσος.\n35. Ἀλώπηξ καὶ Δρυτόμος.\n(S. 22. C. 127 e p.329. F.10. B.50.)Ἀλώπηξ κυνηγοὺς φεύγουσα ὡς ἐθεάσατό τινα\nδρυτόμον, τοῦτον ἱκέτευε κατακρύψαι αὐτήν· ὁ δʼαὐτῃ\nπαρῄνεσεν, εἰς τὴν ἑαυτοῦ καλύβην εἰσελθοῦσαν κρυβῆναι.\nΜετʼ οὐ πολὺ δὲ παραγενομένων τῶν κυνηγῶν\nκαὶ τοῦ δρυτόμου πυνθανομένων, εἰ τεθέατα\nἀλώπεκα τῇδε παριοῦσαν, ἐκεῖνος τῇ μὲν φωνῇ ἡρνεῖτο\nἑωρακέναι, τῇ δὲ χειρὶ νεύων ἐσήμαινεν ὅπου κατεκέκρυπτο.\nΤῶν δὲ οὐχ οἷς ἔνευε προςσχόντων, ἀλλʼ οἷς\nἔλεγε πιστευσάντων, ἡ ἀλώπηξ ἰδοῦσα αὐτοὺς ἁπαλλαγέντας,\nἐξελθοῦσα ἀπροσφωνητὶ ἐπορεύετο· μεμφομένου\nδʼ αὐτὴν τοῦ δρυτόμου, εἴγε διασωθεῖσα ὑπ᾽\nαὐτοῦ οὐδὲ φωνῆς αὐτὸν ἠξίωσεν, ἔφη· „ἀλλʼ ἔγωγε\nηὐχαρίστησα ἄν σοι, εἰ τοῖς λόγοις ὅμοια τὰ ἔργα τῶν\nχειρῶν καὶ τοὺς τρόπους εἶχες.\nΤούτῳ τῷ λόγῳ χρήσαιτʼ ἄν τις πρὸς ἐκείνους τῶν\nἀνθρώπων, οἵτινες τὰ μὲν χρηστὰ σαφῶς ἐπαγγέλλονται,\nἔργα δὲ φαῦλα δρῶσιν.\n35b. Ἄλλως. Ἀλώπηξ καὶ Ποιμήν. (C. p.70.)Ἔλαφον διώκει λέων. δὲ φεύγουσα ὑπεξάγει\nκαὶ καταδύεται εἰς δρυμῶνα βαθύν. Ὁ δὲ λέων, ἐπιστὰς\nτῷ δρυμῷ, ἐρωτᾷ τὸν ποιμένα, εἴ που εἶδε πτήξασαν\nτὴν ἔλαφον. Ὁ δὲ ποιμὴν οὐκ ἔφη εἰδέναι, καὶ\nὁμοῦ λέγων τὴν χεῖρα ἀνατείνας ἔδειξε τὸ χωρίον.\nὬιχετο ὁ λέων ἐπὶ τὴν δειλαίαν ἔλαφον· ἡ δὲ ἀλώπηξ\nπρὸς τὸν ποιμένα λέγει· ,,ὡς δειλὸς ἄρα καὶ πονηρὸς\nἦσθα, δειλὸς μὲν πρὸς λέοντας, πονηρὸς δὲ εἰς\nἐλάφους.“\n36. Ἀλώπηξ καὶ Ἐχῖνος.\n(C. 314. F.384. ex Aristot. Phetor. II, c.20.)Αἴσωπος ἐν Σάμῳ δημηγορῶν, κρινομένου\nδημαγωγοῦ περὶ θανάτου, ἔφη· Ἀλώπεκα διαβαίνουσαν\nποταμὸν ἀπωσθῆναι εἰς φάραγγα· οὐ δυναμένην δʼ\nἐκβῆναι πολὺν χρόνον κακοπαθεῖν, καὶ κυνοραϊστὰς\nπολλοὺς ἔχεσθαι αὐτῆς· ἐχῖνον δὲ πλανώμενον, ὡς εἶδεν\nαὐτὴν, κατοικτείραντα εἰπεῖν, εἰ ἀφέλοι αὐτῆς\nτοὺς κυνοραῖστάς· τὴν δὲ οὐκ ἐᾶν. Ἐρομένου δὲ, διὰ\nτί, ,,ὅτι οὗτοι μὲν“ φάναι ,,ἤδη μου πλήρεις εἰσὶ καὶ\nὀλίγον ἕλκουσιν αἷμα, ἐὰν δὲ τούτους ἀφέλῃ, ἕτεροι\nἐλθόντες πεινῶντες ἐκπιοῦνταί μου τὸ λοιπὸν οἷμα.“ —\n„Ἀτὰρ καὶ ὑμᾶς,“ ἔφη ,,ὦ ἄνδρες Σάμιοι, οὗτος μὲν\nοὐδὲν ἔτι βλάψει· πλούσιος γάρ ἐστιν· ἐὰν δὲ ἀποκτεί-\nνητε, ἕτεροι ἥξουσι πένητες, οἳ ὑμῖν ἀναλώσουσι τὰ\nκοινὰ κλέπτοντες.“\n37. Ἀλώπηξ καὶ Κροκόδειλος. (S. 20. C.9 et p.285. F. 9.)Ἀλώπηξ καὶ κροκόδειλος περὶ εὐγενείας ἢριζον.\nΠολλὰ δὲ τοῦ κροκοδείλου διεξιόντος περὶ τῆς τῶν\nπρογόνων λαμπρότητος, καὶ τὸ τελευταῖον λέγοντος, ὅτι\nγεγυμνασιαρχηκότων ἐστὶ πατέρων, ἡ ἀλώπηξ ὑποτυχοῦσα\nἔφη· ,,ἀλλὰ κἂν σὺ μὴ εἴπῃς, ἀπὸ τοῦ δέρματος\nφαίνῃ, ὅτι ἀπὸ πολλῶν ἐτῶν εἶ γεγυμνασμένος.“\nΟὕτω καὶ τῶν ψευδολόγων ἀνθρώπων ἔλεγχός ἐστι\nτὰ πράγματα.\n38. Ἀλώπηξ καὶ Κύων. (S. 41. C. 157 et p.350. F. 18.)Ἀλώπηξ εἰς ἀγέλην προβάτων εἰσελθοῦσα\nθηλαζόντων, τῶν ἀρνίων ἓν ἀναλαβομένη προσεποιεῖτο\nκαταφιλεῖν· ἐρωτηθεῖσα δὲ ὑπὸ κυνὸς ,,τί τοῦτο ποιεῖς;“\n„τιθηνοῦμαι αὐτὸ, ἔφη, καὶ προσπαίζω.“ Καὶ ὁ κύων\n\n\nἔφη· ,,καὶ νῦν, ἄν μὴ ἀφῇς τὸ ἀρνίον, τὰ κυνῶν σοι\nπροσοίσιω.\nΠρὸς ἄνδρα ῥᾳδιουργὸν καὶ μωροκλέπτην ὁ λόγος\nεὔκαιρος.\n39. Ἀλώπηξ καὶ Λέων. (F. 7. C. 5 c p.284. S. 10.)Ἀλώπηξ μηδέποτε θεασαμένη λέοντα, ἐπειδὴ κατά\nτινα τύχην ὑπήντησεν αὐτῷ, τὸ μὲν πρῶτον ἰδοῦσα\nαὐτὸν οὕτως ἐφοβήθη, ὡς μικροῦ καὶ ἀποθανεῖν. Ἐκ\nδευτέρου δὲ αὐτῷ περιτυχοῦσα, ἐφοβήθη μὲν, ἀλλʼ\nοὐχ ὡς τὸ πρότερον. Ἐκ τρίτου δὲ θεασαμένη αὐτὸν\nοὕτως κατεθάρσησεν, ὡς καὶ προσελθοῦσα αὐτῷ\nδιαλεχθῆναι.\nὉ μῦθος δηλοῖ, ὅτι καὶ τὰ φοβερὰ τῶν πραγμάτων\nἡ συνήθεια καταπραΰνει.\n40. Ἀλώπηξ καὶ Λέων. (C. 375. F. 335.)Ἀλώπηξ θεασαμένη ἐγκάθειρκτον λέοντα, καὶ τούτου\nστᾶσα ἐγγὺς, δεινῶς αὐτὸν ὕβριζεν. Ὁ δὲ λέων\nἔφη πρὸς αὐτήν· ,,οὐ σύ με καθυβρίζεις, ἀλλʼ ἡ\nπροσπεσοῦσά μοι ἀτυχία.“\nὉ μῦθος οὗτος δηλοῖ, ὡς πολλοὶ τῶν ἐνδόξων,\nδυσπραγίαις περιπίπτοντες, ὑπ εὐτελῶν ἐξουθενοῦνται.\n41. Ἀλώπηξ καὶ Λέων. (C. 298. F. 210.)Ἀλώπηξ λέοντι συνῆν ἐν ὑπηρέτου προσχήματι·\nκαὶ ἡ μὲν ἄγρας ἐμήνυεν, ὁ δὲ ἐμπίπτων ἐλάμβανεν.\nἙκατέρῳ τοίνυν πρὸς τὴν ἀξίαν διῃρεῖτο μερίς.\nΖηλοτυπήσασα δὲ ἡ ἀλώπηξ τῶν πλεόνων τὸν λέοντα,\nθηρᾶν ἀντὶ τοῦ μηνύειν ᾑρεῖτο. Καὶ πειρωμένη\nποίμνης τι λαβεῖν, κατέστη πρώτη τοῖς θηρῶσιν εἰς\nθήραμα.\nἌρχεσθαι μᾶλλον ἀσφαλῶς ἄμεινον, ἤ κρατεῖν\nσφαλερῶς.\n42. Ἀλώπης καὶ Πάρδαλις. (S. 12. C. 159 et p. 351. F. 13.)Ἀλώπηξ καὶ πάρδαλις περὶ κάλλους ἤριζον. Τῆς δὲ\nπαρδάλεως παρʼ ἕκαστα τὴν τοῦ σώματος ποικιλίαν\nπροβαλλομένης, ἡ ἀλώπηξ ὑποτυχοῦσα ἔφη· ,,καὶ πόσον\nἐγώ σου καλλίων ὑπάρχω, ἥτις οὐ τὸ σῶμα, τὴν δὲ\nψυχὴν πεποίκιλμαι;“\nὉ λόγος δηλοῖ, ὅτι τοῦ σωματικοῦ κάλλους ἀμείνων\nἐστὶν ὁ τῆς διανοίας κόσμος.\n42b. Ἄλλως. (C.159. B.133.)Στικτή ποτε πάρδαλις ἐκαυχᾶτο φορεῖν ἀπάντων\nζώων ποικιλωτέραν δέῤῥιν. Πρὸς ἥν ἡ ἀλώπηξ εἶπεν\n,,ἐγώ σου τῆς δορᾶς κρείττονα καὶ ποικιλωτέραν\nγνώμην ἔχω.“\n43. Ἀλώπηξ καὶ Πίθηκος. (S.14. C. 374. B.81.)Ἀλώπηξ καὶ πίθηκος ἐν ταὐτῷ ὁδοιποροῦντες περὶ\nεὐγενείας ἤριζον. Πολλὰ δὲ ἑκατέρων διεξιόντων, ἐπειδὴ\nἐγένοντο κατά τινα τόπον, ἐνταῦθα ἀποβλέψας ἀνεστέναξεν\nὁ πίθηκος· τῆς δʼ ἀλώπεκος ἐρομένης τὴν αἰτίαν,\nὁ πίθηκος ἐπιδείξας αὐτῇ τὰ μνήματα, ἔφη· ,,ἀλλʼ οὐ\nμέλλω κλαίειν, ὁρῶν τὰς στήλας τῶν πατρικῶν μου\nἀπελευθέρων καὶ δούλων;“ Κἀκείνη πρὸς αὐτὸν ἔφη·\n,,ἀλλὰ ψεύδου ὅσα βούλει· οὐδεὶς γὰρ τούτων ἀναστάς\nσε ἐλέγξει.“\nΟὕτω καὶ τῶν ἀνθρώπων οἱ ψευδολόγοι τότε μάλιστα\nκαταλαζονεύονται, ὅταν τοὺς ἐλέγχοντας μὴ ἔχωσι.\n43. Ἄλλως. (C. 334. F. 334.)Ἀλώπηξ καὶ πίθηξ ἐπὶ τὸ αὐτὸ ὡδοιπόρουν.\nΠαρερχόμενοι δὲ διὰ τινῶν μνημείων, ἔφη ὁ πίθηξ τῇ\nἀλώπεκι, ὡς πάντες οἱ νεκροὶ οὗτοι ἀπελεύθεροι τῶν ἐμῶν\nγεννητόρων ὑπάρχουσιν. δὲ ἀλώπηξ λέγει τῷ\n\n\nπίθηκι· „εὐκαίρως ἐψεύσω· οὐδεὶς γὰρ τῶν ἐνταῦθα\nταφέντων ἀπελέγξαι σε δύναται.“\nΟὗτος ὁ μῦθος παριστᾷ τὸν τοὺς ψευδολόγους\nὀρθῶς διελέγχοντα, καὶ τοὺς προδήλως τὸ ψεῦδος ἀντὶ\nἀληθείας προσφέροντας.\n44. Ἀλώπηξ καὶ Πίθηκος. (S.82. C. 29 et p. 295. F. 69.)Ἐν συνόδῳ τῶν ἀλόγων ζώων πίθηκος ὀρχησάμενος\nκαὶ εὐδοκιμήσας βασιλεὺς ὑπʼ αὐτῶν ἐχειροτονήθη·\nἀλώπηξ δὲ αὐτῷ φθονήσασα ὡς ἐθεάσατο ἔν τινι παγίδι\nκρέας κείμενον, ἀγαγοῦσα αὐτὸν ἐνταῦθα ἔλεγεν, ὡς\nεὑροῦσα θησαυρὸν αὐτὴ μὲν οὐκ ἐχρήσατο, γέρας δὲ\nαὐτῷ τῆς βασιλείας τετήρηκε, καὶ παρῄνει αὐτῷ\nλαβεῖν. Τοῦ δὲ ἀτημελήτως ἐπελθόντος, καὶ ὑπὸ τῆς\nπαγίδος συλληφθέντος, αἰτιωμένου τε τὴν ἀλώπεκα ὡς\nἐνεδρεύσασαν αὐτῷ, ἐκείνη ἔφη· ,,ὦ πίθηκε, σὺ δὲ\nτοιαύτην ψυχὴν ἔχων τῶν ἀλόγων ζώων βασιλεύσεις;“\nΟὕτως οἱ τοῖς πράγμασιν ἀπερισκέπτως\nἐπιχειροῦντες σὺν τῷ δυστυχεῖς εἶναι καὶ γέλωτα\nὁφλισκάνουσι.\n45. Ἀλώπηξ καὶ Τράγος. (S.9. C. 4 et p. 281. F. 4.)Ἀλώπηξ πεσοῦσα εἰς φρέαρ, ἐπάναγκες ἔμενε, πρὸς\nιὴν ἀνάβασιν ἀμηχανοῦσα· τράγος δὲ δίψῃ συνεχόμενος\nὡς ἐγένετο κατὰ τὸ αὐτὸ φρέαρ, θεασάμενος αὐτὴν,\nἐπυνθάνετο, εἰ καλὸν εἴη τὸ ὕδωρ· ἡ δὲ, τὴν\nδυστυχίαν ἀσμενισαμένη, πολὺν ἔπαινον τοῦ ὕδατος\nκατέτεινε, λέγουσα, ὡς χρηστὸν εἴη, καὶ καταβῆναι\nαὐτῷ παρῄνει. Ὁ δὲ ἀμελετήτως κατῆλθε διὰ μόνην\nἐπιθυμίαν, καὶ ἅμα τῷ τὴν δίψαν σβέσαι, μετὰ τῆς\nἀλώπεκος ἐσκόπει τὴν ἄνοδον· καὶ ἡ ἀλώπηξ χρήσιμον.\nτι ἔφη ἐπινενοηκέναι εἰς τὴν ἀμφοτέρων σωτηρίαν·\n„ εἰ γὰρ θελήσεις τοὺς ἐμπροσθίους πόδας τῷ τοίχῷ\n\n\nπροσερεῖσαι, ἐγκλίνας τὰ κέρατα, ἀναδραμοῦσα αὐτὴ\nδιὰ τοῦ σοῦ νώτου καὶ σὲ ἀναβιβάσω.“ Τοῦ δὲ καὶ\nπρὸς τὴν δευτέραν παραίνεσιν ἑτοίμως ὑπηρετήσαντος,\nἡ ἀλώπηξ ἁλομένη διὰ τῶν σκελῶν αὐτοῦ ἐπὶ τὸν νῶτον\nἀνέβη, καὶ ἀπʼ ἐκείνου ἐπὶ τὰ κέρατα διερεισαμένη,\nἐπὶ τὸ στόμα τοῦ φρέατος ἀνελθοῦσα ἀπηλλάττετο. Τοῦ\nδὲ τράγου μεμφομένου αὐτὴν, ὡς τὰς ὁμολογίας\nπαραβαίνουσαν, ἐπιστραφεῖσα εἶπεν· ,,ὦ οὗτος, ἀλλʼ εἰ\nτοσαύτας φρένας εἶχες, ὅσας ἐν τῷ πώγωνι τρίχας, οὐ\nπρότερον δὴ κατεβεβήκεις, πρὶν ἢ τὴν ἄνοδον ἐσκέψω.“\nΟὕτω καὶ τῶν ἀνθρώπων τοὺς φρονίμους δεῖ πρότερον\nτὰ τέλη τῶν πραγμάτων σκοπεῖν, εἶθʼ οὕτως αὐτοῖς\nἐπιχειρεῖν.\n45b. Ἄλλως. (C. p.6.)Τράγος, ἐν θέρει σφοδρῶς διψήσας, κατῆλθεν εἰς\nβαθύκρημνον ὕδωρ πιεῖν. Πιών δὲ καὶ χορτασθεὶς οὐκ\nἡδύνατο ἀνελθεῖν καὶ μετενόει καὶ βοηθὸν ἐζήτει. Ἀλώπηξ\nδὲ τοῦτον ἰδοῦσα ἔφη· ,,ὦ ἀνόητε, εἰ τόσας φρένας\nεἶχες, ὅσας ἐν τῷ πώγωνι τρίχας, πρότερον οὐκ\nἂν κατέβης, ἢ μὴ τὴν ἄνοδον ἐσκέεψω.“\nὍτι δεῖ πρότερον προσκοποῦντα τὰ τέλη τῶν πραγμάτων,\nοὕτω ποιεῖσθαι (ποιεῖν ?).\n46. Ἀλώπηξ κόλουρος. (S.17. C.7 et p.284. F. 6.)Ἀλώπηξ ὑπό τινος παγίδος τὴν οὐρὰν ἀποκοπεῖσα,\nἐπειδὴ διʼ αἰσχύνην ἀβίωτον ἡγεῖτο τὸν βίον ἔχειν,\nἔγνω δεῖν καὶ τὰς ἄλλας ἀλώπεκας εἰς τὸ αὐτὸ προσαγαγεῖν,\nἵνα τῷ κοινῷ πάθει τὸ ἴδιον ἐλάττωμα συγκρύψη.\nΚαὶ δὴ ἁπάσας ἀθροίσασα παρῄνει αὐταῖς τὰς οὐρὰς\nἀποκόπτειν, λέγουσα, ὡς οὐκ ἀπρεπὲς μόνον τοῦτο,\nἀλλὰ καὶ περισσόν τι αὐταῖς βάρος προσήρτηται. Τού-\nτων δέ τις ὑποτυχοῦσα ἔφη· ,,ὦ αὕτη, ἀλλʼ εἰ μή σοι\nτοῦτο συνέφερεν, οὐκ ἂν ἡμῖν αὐτὸ συνεβούλευσας.“\nὉ λόγος πρὸς ἐκείνους, οἳ τὰς συμβουλίας ποιοῦνται\nτοῖς πέλας οὐ διʼ εὔνοιαν, ἀλλὰ διὰ τὸ ἑαυτοῖς\nσυμφέρον.\n47. Ἀλώπηξ πρὸς μορμολύκειον. (S.27.)Ἀλώπηξ εἰσελθοῦσα εἰς πλάστου ἐργαστήριον, καὶ\nἕκαστον τῶν ἐνόντων διερευνῶσα ὡς περιέτυχε τραγῳδῶν\nπροσώπῳ, τοῦτο ἐπάρασα εἶπεν· ,,οἵα κεφαλὴ\nἐγκέφαλον οὐκ ἔχει.“\nὉ λόγος εὔκαιρος πρὸς ἄνδρα μεγαλοπρεπῆ μὲν\nσώματι, κατὰ ψυχὴν δὲ ἀλόγιστον.\n47b. Ἄλλως. (C. 11 et pp.286. F. 11)Ἀλώπηξ εἰς οἰκίαν ἐλθοῦσα ὑποκριτοῦ, καὶ ἕκαστα\nτῶν αὐτοῦ σκευῶν διερευνωμένη, εὗρε καὶ κεφαλὴν\nμορμολυκείου εὐφυῶς κατεσκευασμένην, ἣν καὶ ἀνα-\nλαβοῦσα ταῖς χερσὶν ἔφη· ,,ὦ οἵα κεφαλὴ, καὶ ἐγκέ-\nφαλον οὐκ ἔχει.“\nὉ μῦθος πρὸς ἄνδρας μεγαλοπρεπεῖς μὲν τῷ σώ-\nματι, κατὰ δὲ ψυχὴν ἀλογίστους.\n48. Ἀνδροφόνος. (S. 32. C. 160 et p. 351. F. 29.)Ἄνθρωπόν τις ἀποκτείνας ὑπὸ τῶν αὐτοῦ συγγενῶν\nἐδιώκετο. Γενόμενος δὲ κατὰ τὸν Νεῖλον ποταμὸν,\nλύκου αὐτῷ ἀπαντήσαντος, φοβηθεὶς ἀνέβη ἐπί τι δένδρον\nτῷ ποταμῷ παρακείμενον, κἀκεῖ ἐκρύπτετο. Θεασάμενος\nδὲ ἐνταῦθα ἔχιν κατʼ αὐτοῦ ἐρχόμενον, ἑαυτὸν\nεἰς τὸν ποταμὸν καθῆκεν· ἐν δὲ τούτῳ ὑποδεξάμενος\nαὐτὸν κροκόδειλος κατεθοινήσατο.\nὉ λόγος δηλοῖ, ὅτι τοῖς ἐναγέσι τῶν ἀνθρώπων οὔτε\nγῆς οὔτε ἀέρος οὔτε ὕδατος στοιχεῖον ἀσφαλές ἐστιν.\n49. Ἀνὴρ ἀδύνατα ἐπαγγελλόμενος. (S.34.C. 15 et p.288 F.31)Ἀνὴρ πένης νοσῶν καὶ κακῶς διακείμενος, ἐπειδὴ\nπαρὰ τῶν ἰατρῶν ἀπηλπίσθη, τοῖς θεοῖς ηὔχετο\n\n\nἑκατόμβην ποιῆσαι, ἐπαγγειλάμενος καὶ ἀναθήματα καθιερώσειν,\nἐὰν ἐξαναστῇ. Τῆς δὲ γυναικὸς, ἐτύγχανε γὰρ\nαὐτὴ παρεστῶσα, πυνθανομένης ,,καὶ πόθεν αὐτὰ\nἀποδώσεις ;“ ἔφη· ,, νομίζεις γάρ με ἐξαναστήσεσθαι,\nἵνα καὶ ταῦτα οἱ θεοὶ ἀπαιτήσωσι;“\nὉ λόγος δηλοῖ, ὅτι ταῦτα ῥᾳδίως οἱ ἄνθρωποι\nκατεπαγγέλλονται, ἃ τελέσειν ἔργῳ οὐ προσδοκῶσι.\n50. Ἀνὴρ Ἀθηναῖος καὶ Θηβαῖος. (B. 15)Ἀνὴρ Ἀθηναῖός τις ἀνδρὶ Θηβαίῳ\nκοινῶς ὁδεύων, ὥσπερ εἰκὸς, ὡμίλει·\nῥέων δʼ ὁ μῦθος ἦλθε μέχρις ἡρώων,\nμακρὴ μὲν ἄλλως ῥῆσις οὐδʼ ἀναγκαίη.\nτέλος δʼ ὁ μὲν Θηβαῖος υίὸν Ἀλκμήνης\nμέγιστον ἀνδρῶν, νῦν δὲ καὶ θεῶν ὕμνει·\nὁ δʼ ἐξ Ἀθηνῶν ἔλεγεν ὡς πολὺ κρείσσων\nΘησεὺς γένοιτο, καὶ τύχης ὁ μὲν θείης\nὄντως λέλογχεν, Ἡρακλῆς δὲ δουλείης.\nλέγων δʼ ἐνίκα· στωμύλος γὰρ ἦν ῥήτωρ·\nὁ δʼ ἄλλος, ὡς Βοιωτὸς, οὐκ ἔχων ἴσην\nλόγοις ἅμιλλαν, εἶπεν ἀγρίῃ μούσῃ·\n,,πέπαυσο· νικᾷς. τοιγαροῦν χολωθείη\nΘησεὺς μὲν ἡμῖν, Ἡρακλῆς δʼ Ἀθηναίοις·“\nὍτι οὐ δεῖ τοὺς μεγιστᾶνας κινεῖν εἰς ὀργὴν κατὰ\nτῶν ὑπεξουσίων. [Είς ματαιολογίας καὶ ἔριδας.]\n51. Ἀνὴρ, Ἵππος καὶ Πῶλος. (C.383. F. 343.)Ἀνήρ τις ἐπωχεῖτο θηλείᾳ τινὶ ἵππῳ ἐγκύῳ ὑπαρχούσῃ,\nκαὶ ὁδοιποροῦντος αὐτοῦ πῶλον ἡ ἵππος ἀπέτεκεν.\nὉ δὲ πῶλος κατόπιν αὐτῆς εὐθὺς πορευόμενος,\nκαὶ ταχέως ἰλιγγιάσας, πρὸς τὸν τῆς ἰδίας μητρὸς\nἐπιβάτην ἔλεγεν· ,,ἰδοὺ, ὁρᾷς με βραχύτατον καὶ πρὸς\nπορείαν ἀδύνατον· γίνωσκε τοίνυν, ὡς εἰ ἐνταῦθα\n\n\nἐγκαταλίπῃς με, αὐθωρὸν διαφθείρομαι. Εἰ δὲ ἐντεῦθεν\nἄρῃς με, καὶ ἀπαγάγῃς ἐν τόπῳ, καὶ ἀνατραφῆναι\nπαρασκευάσῃς, οὕτως αὐξυνθεὶς ἐν ὑστέρῳ ἐποχεῖσθαί\nμοι ποιήσω σε.“\nὉ μῦθος δηλοῖ, ὡς ἐκείνους χρὴ εὐεργετεῖν, ὑφʼ\nὧν καὶ ἡ ἀντάμειψις τῆς εὐποιίας ἐλπίζεται.\n52. Ἀνὴρ καὶ Γυνή. (S. 96. C.93. P.246.)Ἔχων τις γυναῖκα πρὸς πάντας τοὺς κατʼ οἶκον\nλίαν τὸ ἦθος ἀργαλέαν ἠβουλήθη γνῶναι, εἰ καὶ πρὸς\nτοὺς πατρῴους οἰκέτας ὁμοίως διάκειται· ὅθεν μετὰ\nπροφάσεως εὐλόγου πρὸς τὸν πατέρα αὐτὴν ἔπεμψε.\nΜετὰ δὲ ὀλίγας ἡμέρας ἀνελθούσης αὐτῆς ἐπυνθάνετο,\nπῶς αὐτὴν οἱ οἰκεῖοι προσεδέξαντο; Τῆς δὲ εἰπούσης·\n,,οἱ βουκόλοι καὶ οἱ ποιμένες με ὑπεβλέποντο,“ ἔφη\nπρὸς αὐτήν· ,,ἀλλʼ ὦ γύναι, εἰ τούτοις ἀπήχθου, οἵ\nὄρθρου μὲν τὰς ποίμνας ἐξελαύνουσιν, ὀψὲ δὲ εἰσίασι,\nτί χρὴ προσδοκᾶν περὶ τούτων, οἷς πᾶσαν τὴν ἡμέραν\nσυνδιέτριβες;“\nΟὕτω πολλάκις ἐκ τῶν μικρῶν τὰ μεγάλα καὶ ἐκ\nτῶν προδήλων τὰ ἄδηλα γνωρίζονται.\n53. Ἀνὴρ καὶ Κύκλωψ. (C. 384. P.344.)Ἀνήρ τις τῶν εὐλαβῶν τυγχάνων [τάχα], καὶ τοῖς\nπρακτέοις σεμνὸς, ἐπὶ χρόνον ἱκανὸν εὐμαρῶς τοῖς\nἰδίοις παισὶ συμβιοτεύων, μετὰ ταῦτα ἐνδείᾳ περιπίπτει\nἐσχάτῃ, καὶ τὴν ψυχὴν καιρίως ἀλγῶν, ἐβλασφήμει\nτὸ θεῖον, καὶ ἑαυτὸν ἀνελεῖν ἀπηναγκάζετο.\nΛαβὼν οὖν σπάθην, ἐπί τινα τῶν ἐρημικῶν τόπων ἐξῄει,\nθανεῖν μᾶλλον αἱρετισάμενος, ἤπερ κακῶς ζῆν.\nΠορευόμενος δὲ λάκκον τινὰ βαθύτατον ἔτυχεν εὑρηκὼς,\nἐν ᾧ χρυσίον οὐκ ὀλίγον παρά τινος τῶν γιγανταίων\nἀπετέθειτο, ᾧ Κύκλωψ τὸ ὄνομα. Ἰδὼν δὲ ὁ [δῆθεν]\n\n\nεὐλαβὴς ἀνὴρ τὸ χρυσίον, φόβου εὐθὺς καὶ χαρᾶς ἀνάπλεως\nγίνεται, καὶ ῥίπτει μὲν τῆς χειρὸς τὸ ξίφος, αἴρει\nδὲ τὸ χρυσίον ἐκεῖθεν, καὶ ἄσμενος ἐπὶ τὴν οἰκίαν\nκαὶ τοὺς παῖδας αὐτοῦ ἐπανέρχεται. Εἶτα ὁ Κύκλωψ ἐπὶ\nτὸν λάκκον ἐλθών, καὶ τὸ μὲν χρυσίον μὴ εὑρηκὼς,\nἀντʼ αὐτοῦ δὲ κείμενον ἐκεῖσε τὸ ξίφος ἐωρακὼς, αὐτίκα\nτοῦτο σπασάμενος ἑαυτὸν διεχειρίσατο.\nμῦθος οὗτος δηλοῖ, ὡς τοῖς σκαιοῖς ἀνδράσιν\nἀκολούθως ἐπισυμβαίνει τὰ φαῦλα· τοῖς δὲ ἀγαθοῖς\nκαὶ εὐλαβέσι τὰ ἀγαθὰ ταμιεύεται.\n54. Ἀνὴρ καὶ Μοιχός. (B. 116.)Νυκτὸς μεσούσης ᾖδε παῖς τις εὐφώνως·\nγυνὴ δʼ ἀκούει τοῦδε, κἀξαναστᾶσα\nθυρίδων προκύπτει, καὶ βλέπουσα τὸν παῖδα\nλαμπρᾶς σελήνης ἐν φάει καλὸν λίην,\nτὸν ἄνδρʼ ἑαυτῆς καταλιποῦσα κοιμᾶσθαι,\nκάτω μελάθρων ἦλθε, καὶ θύρης ἔξω\nἐλθοῦσ’ ἐποίει τὴν προθυμίην πλήρη.\nἁνὴρ δὲ ταύτης ἐξανίστατʼ ἐξαίφνης,\nζητῶν ὅποὐστί, κοὐκ ἰδὼν δόμων εἴσω\nἀμηχανῶν τε καὐτὸς ἦλθεν εἰς οἶμον·\nκαὶ τῇ συνεύνῳ φησί· ,,μηδὲν ἐκπλήσσου,\nτὸν παῖδα δʼ ἡμῶν πεῖσον εἰς δόμους εὕδειν.“\nὃν καὶ λαβὼν παρῆγεν. εἶτα κἀκεῖνος,\nἄμφω θελόντων δρᾶν τι, χἥδʼ ἐρᾳθύμει.\nΤουτὶ μὲν οὕτως· ἔμφασις δὲ τοῦ μύθου,\nκακόν ἐστι χαίρειν, ὅταν ἔχῃ τις ἐκτῖσαι.\n55. Ἀνὴρ κακοπράγμων. (S. 36. C. 16 et p.288. F.32.)Ἀνὴρ κακοπράγμων συνορισάμενος πρός τινα\nψεθδὲς ἐπιδείξειν τὸ ἐν Δελφοῖς μαντεῖον, ὡς ἐνέστη ἡ\nπροθεσμία, λαβὼν στρουθίον εἰς τὴν χεῖρα, καὶ τοῦτο\n\n\nτῷ ίματίῳ σκεπάσας, ἧκεν εἰς τὸ ίερὸν, καὶ στὰς ἄντικρυς\nἐπηρώτα, πότερόν τι ἔμπνουν ἔχει μετὰ χεῖρας ἢ\nἄπνουν; βουλόμενος, ἐὰν μὲν ἄψυχον εἴπῃ, ζῶν τὸ\nστρουθίον ἐπιδεῖξαι, ἐὰν δὲ ἔμπνουν, ἀποπνίξας προενεγκεῖν.\nΚαὶ ὁ θεὸς συνεὶς αὐτοῦ τὴν κακοτεχνίαν\nεἶπεν· ,,ἀλλʼ ὦ οὗτος, πέπαυσο· ἐν σοὶ γὰρ ἔστι, τοῦτο\nὃ ἔχεις ἢ νεκρὸν εἶναι ἢ ἔμψυχον.“\nὉ λόγος δηλοῖ, ὅτι τὸ θεῖον ἀπαρεγχείρητόν ἐστι.\n56. Ἀνὴρ μεσαιπόλιος καὶ ἑταῖραι.\n(S. 31. C. 162 et p.352. F. 199. B. 22.)Ἀνὴρ μεσαιπόλιος δύο ἐρωμένας εἶχεν, ὧν ἡ μὲν\nνέα, ἡ δὲ πρεσβῦτις. Καὶ ἡ μὲν προβεβηκυῖα αἰδουμένη\nνεωτέρῳ αὐτῆς πλησιάζειν, διετέλει, εἴ ποτε πρὸς\nαὐτὴν παρεγένετο, τὰς μελαίνας αὐτοῦ τρίχας\nπεριαιρουμένη· ἡ δὲ νεωτέρα ὑποστελλομένη γέροντα\nἐραστὴν ἔχειν, τὰς πολιὰς αὐτοῦ ἀπέσπα. Καὶ οὕτω\nσυνέβη ὑπὸ ἀμφοτέρων αὐτὸν περιτιλλόμενον φαλακρὸν\nγενέσθαι.\nΟὕτω πανταχοῦ τὸ ἀνώμαλον ἐπιβλαβές ἐστι.\n56b. Ἄλλως. (C. 162.)Ἀνήρ τις, μέσην ἔχων ἥβην, δύο ἔσχεν ἑταίρας,\nμίαν μὲν γραῦν, τὴν δὲ ἑτέραν νέαν. Τούτῳ ἡ μὲν\nγραῦς τὰς μελαίνας τρίχας ἔτιλλεν, ὡς γέροντα τοῦτον\nθέλουσα, ἡ δὲ νέα τὰς πολιάς· ἕως αὐτὸν φαλακρὸν\nἐποίησαν καὶ ὄνειδος ἀπάντων.\nὍτι ἐλεεινός ἐστιν ὃς εἰς γυναῖκας ἐμπίπτει.\n57. Ἀνὴρ πηρός. (S.37. C. 161 e p.351. F. 17.)Ἀνὴρ πηρὸς εἰώθει πᾶν τὸ ἐπιτιθέμενον εἰς τὰς\nχεῖρας αὐτῷ ζῶον ἐφαπτόμενος λέγειν, ὁποῖόν τι ἐστι.\nΚαὶ δή ποτε λυκιδίου αὐτῷ ἐπιδοθέντος, ψηλαφήσας\n\n\nκαὶ ἀμφιγνοῶν εἶπεν· ,,οὐκ οἶδα, πότερον λύκου εἴη\nἢ ἀλώπεκος ἢ τοιούτου τινὸς ζώου γέννημα· τοῦτο\nμέντοι σαφῶς ἐπίσταμαι, ὅτι οὐκ ἐπιτήδειον τοῦτο τὸ\nζῶον προβάτων ποίμνῃ συνιέναι.\nΟὕτω τῶν πονηρῶν ἡ διάθεσις πολλάκις καὶ ἀπὸ\nτοῦ σώματος καταφαίνεται.\n58. Ἀνὴρ φέναξ. (S.28. C. 18 et p. 289. F.36.)Ἀνὴρ πένης νοσῶν καὶ κακῶς διακείμενος ηὔξατο\nτοῖς θεοῖς ἑκατόμβην τελέσαι, εἰ περισώσειαν αὐτόν·\nοἱ δὲ ἀπόπειραν αὐτοῦ ποιήσασθαι βουλόμενοι, ῥαΐσαι\nτάχιστα αὐτὸν παρεσκεύασαν. Κἀκεῖνος ἐξαναστὰς\nἐπειδὴ ἀληθινῶν βοῶν ἠπόρει, στεατίνους ἑκατὸν πλάσας\nἐπί τινος βωμοῦ κατέκαυσεν εἰπών· ,,ἀπέχετε τὴν\nεὐχὴν, ὦ δαίμονες.“ Οἰ δὲ θεοὶ βουλόμενοι αὐτὸν ἐν\nμέρει ἀντιβουκολῆσαι, ὄναρ αὐτῷ ἔπεμψαν, παραινοῦντες\nἐλθεῖν εἰς τὸν αἰγιαλόν· ἐκεῖ γὰρ εὑρήσειν ἀττικὰς\nχιλίας. Καὶ ὃς περιχαρὴς γενόμενος, δρομαῖος\nἧκεν ἐπὶ τὴν ᾐόνα, ἔνθα δὴ λῃσταῖς περιτυχὼν ἀπήχθη,\nκαὶ ὑπʼ αὐτῶν πωλούμενος εὗρε δραχμὰς χιλίας.\nὉ λόγος εὔκαιρος πρὸς ἄνδρα ψευδολόγον.\n59. Ἀνθρακεὺς καὶ Γναφεύς. (S. 29. C. 12 et p. 286. F.27.)Ἀνθρακεὺς ἐπί τινος οἰκίας ἐργαζόμενος καὶ θεασάμενος\nγναφέα αὐτῷ παροικισθέντα, προσελθὼν παρεκάλει\nαὐτὸν, ὅπως σύνοικος αὐτῷ γένηται, διεξιὼν\nὡς οἰκειότεροι ἀλλήλοις ἔσονται καὶ λυσιτελέστεροι [διὰ]\nμίαν ἔπαυλιν οἰκοῦντες. Καὶ ὁ γναφεὺς ὑποτυχών ἔφη\nπρὸς αὐτόν· ,,ἀλλʼ ἔμοιγε παντελῶς τοῦτό ἐστιν\nἀδύνατον· ὃ γὰρ ἐγὼ λευκανῶ, σὺ ἀσβολήσεις.“\nὉ λόγος δηλοῖ, ὅτι πᾶν τὸ ἀνόμοιον ἀκοινώνητόν\nἐστι.\n60. Ἄνθρωπος ἀριθμῶν τὰ κύματα.\n(C. 333. F. 403. ex Luc. Hermot. c.84.)Αἴσωπος ἔφη, ἄνθρωπόν τινα ἐπὶ τῇ ἠϊόνι καθεζόμενον\nἐπὶ τὴν κυματωγὴν ἀριθμεῖν τὰ κύματα, σφαλέντα\nδὲ ἄχθεσθαι καὶ ἀνιᾶσθαι, ἄχρι δὴ τὴν κερδὼ\nπαραστᾶσαν εἰπεῖν αὐτῷ· ,,τί, ὦ γενναῖε, ἀνιᾷ τῶν\nπαρελθόντων ἕνεκα, δέον τὰ ἐντεῦθεν ἀρξάμενον\nἀριθμεῖν, ἀμελήσαντα ἐκείνων;“\n61. Ἄνθρωπος καὶ Ἀλώπηξ. (F. 265. C.163. B. 11.)Ἀλώπεκά τις ἐχθρὰν ἔχων, ὡς βλάπτουσαν αὐτὸν\nκρατήσας, καὶ θέλων ἐπὶ πολὺ τιμωρήσασθαι, στυππεῖα\nἐλαίῳ βεβρεγμένα τῇ οὐρᾷ προσδήσας ὑφῆψε.\nΤαύτην δὲ δαίμων εἰς τὰς ἀρούρας τοῦ λαβόντος ὡδήγει·\nἦν δὲ καιρὸς ἀμητοῦ. δὲ ἠκολούθει θρηνῶν\nμηδὲν θερίσας.\nὍτι πρᾷον εἶναι χρὴ, καὶ μὴ ἀμέτρως θυμοῦσθαι·\nἐξ ὀργῆς γὰρ πολλάκις τυγχάνει βλάβην γίνεσθαι μεγάλην\nτοῖς δυσοργήτοις.\n61b. Ἄλλίως. Γεωργὸς καὶ Ἀλώπηξ. (C. 304. P. 221.)Γεωργῷ πονηρῷ φθόνον ἐνεποίει τὸ τοῦ γείτονος\nαὐξανόμενον λήϊον, καὶ διαφθείρειν τοὺς ἐκείνου πόνους\nἐζήτει. Καὶ θηράσας ἀλώπεκα, προσάψας δαλὸν,\nπρὸς τὸ τοῦ γείτονος ἀφίησι λήϊον. Ἡ δὲ καθʼ ἧς ἀφεῖτο\nμὴ παριοῦσα, βουλομένου τοῦ δαίμονος τὸ τοῦ πέμψανττος\nἐνέπρησεν λήϊον.\nΠονηροὶ γείτονες πρῶτοι τῆς ἑτέρων μετέχουσι\nβλάβης.\n62. Ἄνθρωπος καὶ Κύων. (C. 129 et p.331 sq. F.22. B. 42.)Ἄνθρωπός τις ἡτοίμαζε δεῖπνον, ἑστιάσων τινα\nτῶν φίλων αὐτῷ καὶ οἰκείων. Ὁ δὲ κύων αὐτοῦ ἄλλον\n\n\nκύνα ἐκάλει, λέγων· ,,ὠ φίλε, δεῦρο συνδείπνησόν\nμοι.“ Ὁ δὲ προσελθὼν χαίρων ἵστατο, βλέπων τὸ\nμέγα δεῖπνον, βοῶν ἐν τῇ καρδίᾳ· ,,βαβαὶ, πόση μοι\nχαρὰ ἄρτι ἐξαπιναίως ἐφάνη· τραφήσομαί τε γὰρ, καὶ\nεἰς κόρον δειπνήσω, ὥστε με αὔριον μηδαμῆ γε\nπεινᾶσαι.“ Ταῦτα καθʼ ἑαυτὸν λέγοντος τοῦ κυνὸς, καὶ\nἅμα σείοντος τὴν κέρκον, ὡς δὴ εἰς τὸν φίλον θαβῥοῦντος,\nὁ μάγειρος, ὡς εἶδε τοῦτον ὧδε κἀκεῖσε τὴν κέρκον\nπεριστρέφοντα, κατασχών τὰ σκέλη αὐτοῦ, ἔῤῥιψε\nπαραχρῆμα ἔξωθεν τῶν θυρίδων. Ὁ δὲ κατιὼν ἀπῄει\nμεγάλως κράζων. Τῶν τις δὲ κυνῶν, τῶν καθʼ ὁδὸν αὐτῷ\nσυναντώντων, ἐπηρώτα· ,,πῶς ἐδείπνησας, φίλος;“\nὉ δὲ πρὸς αὐτὸν ὑπολαβὼν ἔφη· ,,ἐκ τῆς πολλῆς πόσεως\nμεθυσθεὶς ὑπὲρ κόρον, οὐδὲ τὴν ὁδὸν αὐτὴν, ὅθεν\nἐξῆλθον, οἶδα.“\nὉ μῦθος δηλοῖ, ὅτι οὐ δεῖ θαῤῥεῖν τοῖς ἐξ ἀλλοτρίων\nεὖ ποιεῖν ἐπαγγελλομένοις.\n63. Ἄνθρωπος καὶ Λέων συνοδεύοντες.\n(F. 169. C. 219 et p.374.)Ποτὲ συνώδευσε λέων ἀνθρώπῳ. Ἐκαυχῶντο οὖν\nπρὸς ἀλλήλους τοῖς λόγοις. Εὖρον δὲ ἐν τῇ ὁδῷ πετρίνην\nστήλην ὁμοίαν ἀνδρὶ, ἑτέραν στήλην λέοντος\nσυμπνίγουσαν. Καὶ ὁ ἄνθρωπος ὑποδείξας πρὸς αὐτὴν,\nταῦτα ἔφη· ,,ἴδε πῶς ἐσμεν κρείττονες ὑμῶν πάντων,\nκαὶ ῥωμαλέοι ὑπὲρ ἅπαν θηρίον.“ Ὑπολαβὼν δὲ ὁ λέων\nἔφη· ,,ὑφʼ ὑμῶν εἰσιν οὕτω ταῦτα γινόμενα καὶ\nπραττόμενα· εἰ γὰρ ᾔδεσαν λέοντες γλύφειν λίθους,\nπολλοὺς ἂν εἶδες ὑποκάτω λεόντων.“\nὉ μῦθος δηλοῖ, ὅτι πολλοὶ καυχώμενοι πειρῶνται\nἐν λόγοις ἑαυτοὺς ἐπιφημίζειν, καίπερ μὴ ὄντες\nτοιοῦτοι.\n63b. Ἄλλως. (C. 219.)Εἰς ἔριν ἀλλήλοις ἀνήρ τε καὶ λέων προῆλθον· καὶ\nὁ μὲν ἀνὴρ τὸ τῶν ἀνθρώπων κρεῖττον ἀπέφηνε γένος,\nὁ δὲ τοῖς λέουσιν ἐδίδου τὸ πλέον. Ἁμιλλωμένων δὲ\nπερὶ τοῦ κρείττονος, πίστιν ὁ ἀνὴρ ἐξ εἰκόνος ἐλάμβανεν,\nἐν ᾗ λέων ἐγέγλυπτο ἐξ ἀνδρὸς ἁλισκόμενος. Καὶ\nπρὸς ἐκεῖνον ὁ λέων· ,,εἰ καὶ παρʼ ἡμῖν ἦσαν οἱ γλύ-\nφοντες, πλείους ἂν εἶδες ἑαλωκότας ἐκ λεόντων ἀν-\nθρώπους ἢ παρʼ ἀνθρώπων λέοντας.“\nὉ τοῖς ἴσοις δικαίως χρώμενος οὐκ ἀπορήσει τῆς\nνίκης.\n64. Ἄνθρωπος καὶ Σάτυρος. (S. 35. C. 126. F. 26.)Ἄνθρωπόν ποτε λέγεται πρὸς Σάτυρον φιλίαν\nσπείσασθαι. Καὶ δὴ χειμῶνος καταλαβόντος καὶ ψύ-\nχους γενομένου ὁ ἄνθρωπος τὰς χεῖρας τῷ στόματι ἐπέ-\nπνει. Τοῦ δὲ Σατύρου τὴν αἰτίαν ἐρομένου, διʼ ἣν\nτοῦτο πράττει, ἔλεγεν, ὅτι θερμαίνει τὰς χεῖρας διὰ\nτὸ κρύος. Ὕστερον δὲ παρατεθείσης αὐτοῖς τραπέζης\nκαὶ προσφαγήματος θερμοῦ σφόδρα ὄντος, ὁ ἄνθρωπος\nἀναιρούμενος κατὰ μικρὸν τῷ στόματι προσέφερε καὶ\nἐφύσα· πυνθανομένου δὲ πάλιν τοῦ Σατύρου, τί τοῦτο\nποιεῖ; ἔφασκε καταψύχειν τὸ ἔδεσμα, ἐπεὶ λίαν θερμόν\nἐστι. Κἀκεῖνος ἔφη πρὸς αὐτόν· ,,ἀλλʼ ἀποτάσσομαί\nσου τῇ φιλίᾳ, ὦ οὗτος, ὅτι ἐκ τοῦ αὐτοῦ στόματος\nτὸ θερμὸν καὶ τὸ ψυχρὸν ἐξιεῖς.“\nἈτὰρ οὖν καὶ ἡμᾶς περιφεύγειν δεῖ τὴν φιλίαν ὧν\nἀμφίβολός ἐστιν ἡ διάθεσις.\n65. Ἄνθρωπος καὶ Τέττιξ. (C. 344. F. 411.)Ἀνήρ τις, ἀκρίδας συλλέγων καὶ ἀποκτιννὺς, εἷλε\nκαὶ τέττιγα. Ἐπεὶ δὲ κἀκεῖνον ἠβούλετο κτεῖναι, φησὶν\nὁ τέττιξ· ,, ἄνθρωπε, μή με μάτην ἀνέλῃς· ἐγὼ\n\n\nγὰρ οὔτε στάχυν βλάπτω, οὔτʼ ἄλλο τι τῶν ἀπάντων\nσε ἀδικῶ· τῇ κινήσει δὲ τῶν ἐν ἐμοὶ ὑμένων ἡδὺ φθέγγομεαι,\nτέρπων τοὺς ὁδοιπόρους· φωνῆς οὖν παρʼ ἐμοὶ\nπλέον οὐδὲν εὑρήσεις.“ Κἀκεῖνος, ταῦτα ἀκούσας,\nἀφῆκεν ἀπιέναι.\n65b. Ἄλλως. Τέττιξ καὶ ἀνήρ. (C. 385.)Τέττιξ, ἄνδρα τινὰ θεασάμενος κατασχεῖν αὐτὸν\nμηχανώμενον, ἔφη πρὸς αὐτόν· „ἐκείνοις τοῖς ὀρνέοις\nἐπέρχου, παρʼ ὧν σοι καὶ ὄφελός τι προσγενήσεται·\nἐμὲ γὰρ εἰ κατάσχῃς, οὐδὲν ἐξ ἐμοῦ τὸ παράπαν\nκερδανεῖς.“\nὉ μῦθος δηλοῖ, ὡς οὐ χρή τινα τῶν ἀχρήστων καὶ\nἀνονήτων ἐφίεσθαι.\n66. Ἄνθρωπος καταθραύσας ἄγαλμα.\n(C. 128 et p.330. F.21. B. 119.)Ἄνθρωπός τις, ξύλινον ἔχων θεὸν, πένης ὢν καθικέτευε\nτοῦ ἀγαθοποιῆσαι. Ὡς οὖν ταῦτʼ ἔπραττε, καὶ\nμᾶλλον ἐν πενίᾳ διῆγε, θυμωθεὶς ἐκ τοῦ σκέλους ἂρας\nαὐτὸν τῷ τοίχῳ προσέκρουσε. Τῆς δὲ κεφαλῆς αὐτοῦ\nπαραχρῆμα κλασθείσης, ἔῤῥευσε χρυσὸς ἐξ αὐτῆς, ὃν\nσυναγαγὼν ὁ ἄνθρωπος ἐβόα· ,,στρεβλὸς τυγχάνεις,\nὡς οἶμαι, καὶ ἀγνώμων· τιμῶντά σε γὰρ οὐδὲν\nὠφέλησάς με· τυπτήσαντα δὲ πολλοῖς καλοῖς ἠμείψω.“\nὉ μῦθος δηλοῖ, ὅτι οὐδὲν ὠφελήσεις σαυτὸν, πονηρὸν\nἄνδρα τιμῶν, αὐτὸν δὲ τύπτων πλέον ὠφελήσεις.\n67. Ἄνθρωπος λέοντα χρυσοῦν εὑρών. (S. 71. C. 26. P. 295.)Δειλὸς φιλάργυρος λέοντα χρυσοῦν εὑρὼν ἔλεγεν·\nΟὐκ οἶδα τίς γένωμαι ἐν τοῖς παροῦσιν· ἐγὼ ἐκβέβλημαι\nτῶν φρενῶν, καὶ τί πράττειν οὐκ ἔχω· μερίζει με\nφιλοχρηματία καὶ τῆς φύσεως ἡ δειλία. Ποία γὰρ τύχη\nἢ ποῖος δαίμων εἰργάσατο χρυσοῦν λέοντα; Ἡ μὲν γὰρ\n\n\nἐμὴ ψυχὴ πρὸς τὰ παρόντα ἑαυτῇ πολεμεῖ· ἀγαπᾷ μὲν\nτὸν χρυσὸν, δέδοικε δὲ τοῦ χρυσοῦ τὴν ἐργασίαν·\nἅπτεσθαι μὲν ἐλαύνει ὁ πόθος, ἀπέχεσθαι δὲ ὁ τρόπος. Ὤ\nτύχης διδούσης καὶ μὴ λαμβάνεσθαι συγχωρούσης! ὤ\nθησαυρὸς ἡδονὴν μὴ ἔχων! ὤ χάρις δαίμονος ἄχαρις\nγενομένη! Τί οὖν; ποίῳ τρόπῳ χρήσωμαι; ἐπὶ ποίαν\nἔλθω μηχανὴν; ἂπειμι τοὺς οἰκέτας δεῦρο κομίσων,\nλαβεῖν ὀφείλοντας τῇ πολυπληθεῖ συμμαχίᾳ· κἀγὼ\nπόῤῥω ἔσομαι θεατής.\nὉ λόγος ἁρμόζει πρός τινα πλούσιον, μὴ τολμῶντα\nπροσψαῦσαι καὶ χρήσασθαι τῷ πλούτῳ.\n68. Ἄραψ καὶ Κάμηλος. (B.8.)Ἄραψ κάμηλον ἀχθίσας ἐπηρώτα,\nπότερʼ ἀναβαίνειν μᾶλλον ἢ κάτω βαίνειν\nαἱροῖτο. χὡ κάμηλος, οὐκ ἄτερ μούσης,\nεἶφ’. „ἡ γὰρ ὀρθὴ τῶν ὁδῶν ἀπεκλείσθη;“\nὉ λόγος εὔθετος πρὸς ἄνδρας διεστραμμένους τῆς\nεὐθείας ὁδοῦ ἐκκλίνοντας.\n69. Ἄρκτος καὶ Ἀλώπηξ. (C. 165. F. 25. B. 14.)Ἄρκτος τίς ποτε μεγάλως ἐκαυχᾶτο, ὡς φιλανθρωπότατον\nπάντων ἐστὶ τῶν ζώων· φασὶ γὰρ ἄρκτον νεκρὸν\nμηδὲν βιβρώσκειν. Ἡ δὲ ἀλώπηξ ἀκούουσα ταῦτα\nἐμειδίασε, καὶ πρὸς αὐτὴν ἀντέφη· „εἴθε τοὺς νεκροὺς\nἤσθιες καὶ μὴ τοὺς ζῶντας.“\nὉ μῦθος τοὺς πλεονέκτας καὶ ἐν ὑποκρίσει\nβιοῦντας ἐλέγχει.\n70. Ἀρότης καὶ Λύκος. (S. 38.)Ἀρότης λύσας τὸ ζεῦγος ἐπὶ πότον ἀπήγαγε· λύκος\nδὲ λιμώττων καὶ τροφὴν ζητῶν ὡς περιέτυχε τῷ\nἀρότρῳ, τὸ μὲν πρῶτον τὰς τῶν ταύρων ζεύγλας\nπεριέλειχε, λαθὼν δὲ κατὰ μικρὸν, ἐπεὶ καθῆκε τὸν αὐχένα,\n\n\nἀνασπᾶν μὴ δυνάμενος, ἐπὶ τὴν ἄρουραν τὸ ἄροτρον\nἔσυρεν. Ὁ δὲ ἀρότης ἐπανελθὼν καὶ θεασάμενος αὐτὸν\nἔλεγεν· „εἴθε γὰρ, ὦ κακὴ κεφαλὴ, καταλιπὼν τὰς\nἁρπαγὰς καὶ τὸ ἀδικεῖν ἐπὶ τὸ γεωπονεῖν τραπείης.“\nΟὕτως οἱ πονηροὶ τῶν ἀνθρώπων κἂν χρηστότητα\nἐπαγγέλλωνται, ψεύδονται.\n71. Ἀσπτάλαξ. (C.51.)Ὁ ἀσπάλαξ τυφλὸν ζῶόν ἐστι. Φησὶν οὖν ποτε τῇ\nμητρί· ,,συκαμινέαν, μῆτερ, ὁρῶ.“ Εἶτα αὖθίς φησι·\n„λιβάνου ὀσμῆς πεπλήρωμαι.“ Κἀκ τρίτου πάλιν\n„χαλκῆς“ φησὶ „ψηφῖδος κτύπον ἀκούω. δὲ μήτηρ\nὑπολαβούσα εἶπεν· ,,ὦ τέκνον, ὡς ἤδη μανθάνω, οὐ\nμόνον ὄψεως ἐστέρησαι, ἀλλὰ καὶ ἀκοῆς καὶ ὀσφρήσεως.\nὉ μῦθος δηλοῖ, ὅτι ἔνιοι τῶν ἀλαζόνων τὰ\nἀδύνατα κατεπαγγέλλονται καὶ ἐν τοῖς ἐλαχίστοις\nἐλέγχονται.\n71b. Ἀλλως. Σπάλαξ καὶ Μήτηρ. (S. 210. C. 307. F. 177.)Σπάλαξ (ἔστι δὲ τοῦτο τὸ ζῶον τυφλὸν) λέγει τῇ\nμητρὶ αὐτοῦ, ὅτι βλέπω· κἀκείνη πειράζουσα αὐτὸν\nχόνδρον λιβανωτοῦ δοῦσα αὐτῷ ἐπηρώτα, τί τοῦτο εἴη.\nΤοῦ δὲ εἰπόντος ψηφῖδα, ἡ μήτηρ εἶπεν· ,,ὦ τέκνον,\nοὐ μόνον τοῦ βλέπειν ἐστέρησαι, ἀλλὰ καὶ τὰς ὀσφρήσεις\nἀπώλεσας.“\nΟὕτως ἔνιοι τῶν ἀλαζόνων, μέχρις οὗ τὰ ἀδύνατα\nκατεπαγγέλλονται, καὶ ἐν τοῖς ἐλαχίστοις ἐλέγχονται.\n72. Ἀστρολόγος. (S. 40. C. 166 e p.354. F. 19.)Ἀστρολόγος ἐξιὼν ἑκάστοτε ἑσπέρας ἔθος εἶχε τοὺς\nἀστέρας ἐπισκοπῆσαι· καὶ δή ποτε περιιὼν εἰς τὸ\nπροάστειον, καὶ τὸν νοῦν ὅλον ἔχων ἐν τῷ οὐρανῷ, ἔλαθε\nκαταπεσὼν εἰς φρέαρ. Ὀδυρομένου δὲ αὐτοῦ καὶ βοῶντος,\n\n\nπαριων τις ὡς ἢκουσε τῶν στεναγμῶν, προσελθὼν\nκαὶ μαθὼν τὰ συμβεβηκότα, ἔφη πρὸς αὐτόν· ,,ὦ οὗτος,\nσὺ τὰ ἐν οὐρανῷ βλέπειν πειρώμενος τὰ ἐπὶ τῆς\nγῆς οὐχ ὁρᾷς;“\nΤῷ λόγῳ τούτῳ χρήσαιτο ἄν τις πρὸς ἐκείνους τῶν\nἀνθρώπων, οἳ παραδόξως ἀλαζονεύοντες οὐδὲ τὰ κοινὰ\nτοῖς ἀνθρώποις ἐπιτελεῖν δύνανται.\n73. Ἀφροδίτη καὶ Δούλη. (B.10.)Αίσχρᾶς τις ἢρα καὶ κακοῤῥύπου δούλης\nἰδίας ἑαυτοῦ, καὶ παρεῖχεν αἰτούσῃ\nἅπανθʼ ἑτοίμως. ἡ δὲ χρυσίου πλήρης,\nσύρουσα λεπτὴν πορφύραν ἐπὶ κνήμας,\nπάσῃ μάχην συνῆπτεν οἰκοδεσποίνῃ·\nτὴν δʼ Ἀφροδίτην, ὥσπερ αἰτίην τούτων,\nλύχνοις ἐτίμα καὶ καθʼ ἡμέραν πᾶσαν\nἔθυεν, ηὔχεθ’, ἱκέτευεν, ἠρώτα·\nἕως πότʼ αὐτῶν ἡ θεὸς καθευδόντων\nἦλθεν καθʼ ὕπνους, καὶ φανεῖσα τῇ δούλῃ\n„μή μοι χάριν σχῇς ὡς καλήν σε ποιούσῃ·\nτούτῳ χολοῦμαι“ φησὶν, ,,ᾧ καλὴ φαίνῃ.“\nἍπας ὁ τοῖς αἰσχροῖσιν ὡς καλοῖς χαίρων\nθεοβλαβής τίς ἐστι καὶ φρένας πηρός.\n74. Βάτραχοι. (C. 19. F. 38. S. 43.)Βάτραχοι δύο ἐν λίμνῃ ἐνέμοντο· θέρους δὲ ξηρανθείσης\nτῆς λίμνης, ἐκείνην καταλιπόντες ἐπεζήτουν ἑτέραν.\nΚαὶ δὴ βαθεῖ περιέτυχον φρέατι, ὅπερ ἰδὼν\nἅτερος θατέρῳ φησί· ,,συγκατέλθωμεν, ὦ οὗτος, εἰς\nτόδε τὸ φρέαρ.“ Ὁ δὲ ὑπολαβών εἶπεν· „ἂν οὖν καὶ τὸ\nἐνθάθε ὕδωρ ξηρανθῇ, πῶς ἀναβησόμεθα;“\nὉ μῦθος δηλοῖ, ὅτι οὐ δεῖ ἀπερισκέπτως προσιέναι\nτοῖς πράγμασιν.\n75. Βάτραχοι. (S.69. C.84.F.238.)Δύο βάτραχοι ἀλλήλοις ἐγειτνίαζον· ἐνέμοντο δὲ ὁ\nμὲν βαθεῖαν καὶ τῆς ὁδοῦ πόῤῥω λίμνην, ὁ δὲ ἐν ὁδῷ\nμικρὸν ὕδωρ ἔχων. Καὶ δὴ τοῦ ἐν τῇ λίμνῃ παραινοῦντος\nθατέρῳ μεταβῆναι πρὸς αὐτὸν, ἵνα καὶ ἀμείνονος\nκαὶ ἀσφαλεστέρας διαίτης ἀπολαύῃ, ἐκεῖνος οὐκ\nἐπείθετο λέγων, δυσαποσπάστως ἔχειν τῆς τοῦ τόπου\nσυνηθείας· ἕως οὗ συνέβη ἅμαξαν τῇδε παριοῦσαν\nὀλέσαι αὐτόν.\nΟὕτω καὶ τῶν ἀνθρώπων οἱ τοῖς φαύλοις ἐπιτηδεύμασιν\nἐνδιατρίβοντες φθάνουσιν ἀπολλύμενοι, πρὶν\nἢ ἐπὶ τὰ καλλίονα τραπέσθαι.\n76. Βάτραχοι αἰτοῦντες βασιλέα. (S. 44. C. 167.)Βάτραχοι λυπούμενοι ἐπὶ τῇ ἑαυτῶν ἀναρχίᾳ πρέσβεις\nἔπεμιψαν ἐπὶ τὸν Δία, δεόμενοι βασιλέα αὐτοῖς\nπαρασχεῖν. Ὁ δὲ συνιδὼν τὴν εὐήθειαν, ξύλον εἰς\nτὴν λίμνην καθῆκε. Καὶ οἱ βάτραχοι τὸ μὲν πρῶτον\nκαταπλαγέντες τὸν ψόφον, ἑαυτοὺς εἰς τὰ βάθη τῆς\nλίμνης ἐδίδοσαν· ὕστερον δὲ, ὡς ἀκίνητον ἦν τὸ ξύλον,\nἀναδύναντες εἰς τοσοῦτον καταφρονήσεως ἦλθον, ὡς\nἐπιβαίνοντας αὐτῷ ἐπικαθέζεσθαι. Ἀναξιοπαθοῦντες\nδὲ τοιοῦτον ἔχειν βασιλέα, ἧκον ἐκ δευτέρου πρὸς τὸν\nΔία, καὶ τοῦτον παρεκάλουν ἀλλάξαι αὐτοῖς τὸν\nἄρχοντα· τὸν γὰρ πρῶτον λίαν εἶναι νωχελῆ. Καὶ ὁ Ζεὺς\nἀγανακτήσας κατʼ αὐτῶν, ὕδραν αὐτοῖς ἐπέπεμψεν, ὑφʼ\nἧς συλλαμβανόμενοι κατησθίοντο.\nὉ λόγος δηλοῖ, ὅτι ἄμεινόν ἐστι νωθεῖς καὶ μὴ\nπονηροὺς ἔχειν ἄρχοντας, ἢ ταρακτικοὺς καὶ κακούργους.\n76b. Ἄλλως. (C. 167 et p.355. F. 37.)Βάτραχοι λυπούμενοι ἐπὶ τῇ αὑτῶν ἀναρχίᾳ,\nπρέσβεις ἔπεμψαν, ἱκετεύοντες τὸν Δία, ὅπως αὐτοῖς\n\n\nβασιλέα παράσχῃ. Ὁ δὲ συνιδών αὐτῶν τὴν εὐήθειαν,\nξύλον ἔπηξε μέσον τῆς λίμνης. Συστελλόμενοι δὲ τῷ\nφόβῳ οἱ βάτραχοι, εἰς τὰ βάθη ἑαυτούς κατέδυον. Χρόωου\nδὲ πολλοῦ παρωχηκότος, ὡς ἑώρων τὸ ξύλον ἀκίνητον,\nἀπεβάλοντο τὸν φόβον, καὶ τοσοῦτον κατεφρόνησαν\nαὐτοῦ, ὥστε ἐπιβαίνειν καὶ ἐπικαθέζεσθαι\nτούτῳ. Μὴ ἀξιοῦντες δὲ αὐτὸν ἔχειν βασιλέα, ἐκ\nδευτέρου ἦλθον πρὸς τὸν Δία, καὶ παρεκάλουν ἀλλάξαι\nαὐτόν. Τότε δʼ ἔδωκεν αὐτοῖς βασιλέα ἔγχελυν. Ἰδόντες\nδὲ αὐτοῦ τὴν εὐήθειαν, οὐκ ἀπεδέξαντο αὐτόν.\nἮλθον οὖν ἐκ τρίτου πρὸς τὸν Δία, ὅπως καὶ τοῦτον\nἀλλάξῃ. Καὶ ὁ Ζεὺς ἀγανακτήσας κατʼ αὐτῶν, ὕδραν\nἔπεμψεν, ἥτις ἕνα καθʼ ἕνα τῶν βατράχων ἤσθιεν.\nὉ μῦθος δηλοῖ, ὅτι ἄμεινόν ἐστι θεῷ πείθεσθαι,\nκαὶ μὴ πονηροὺς ἔχειν ἄρχοντας καὶ ταραχοποιούς.\n77. Βάτραχοι καὶ Ἥλιος. (C. 350 cl p. 407. F.350. B.24.)Γάμοις ἔχαιρον βάτραχοι τοῖς Ἡλίου.\nΚαί τις πρὸς αὐτούς εἶπεν· ,,ὦ δειλὸν γένος·\nεἰ γὰρ μόνου τρέμοιμεν αὐγὰς ἡλίου,\nτίς, εἴγε τεκνώσειε, τοῦτον βαστάσει; “\nΠρὸς τούς ἐπʼ ἰδίᾳ βλάβῃ ἀγνωσίᾳ χαίροντας.\n77b. Ἄλλως. (C. 350.)Γάμοι τοῦ Ἡλίου θέρους ἐγίνοντο· πάντα δὲ τὰ\nζῶα ἔχαιρον ἐπὶ τούτῳ, ἠγάλλοντο δὲ καὶ βάτραχοι.\nΕἷς δὲ τούτων εἶπεν· ,,ὦ μῶροι, εἰς τί ἀγάλλεσθε; εἰ\nγὰρ μόνος ὤν ὁ Ἥλιος πᾶσαν ὕλην ἀποξηραίνει, ἐὰν\nγήμας ὅμοιον αὐτῷ γεννήσῃ, τί οὐ πάθωμεν κακῶν;“\n78. Βάτραχος ἰατρός. (F. 154. C. p. 401.)Ὄντος ποτὲ βατράχου ἐν τῇ λίμνῃ, καὶ τοῖς ζώοις\nπᾶσιν ἀναβοήσαντος, ,,ἔγὼ ἰατρός εἰμι φαρμάκων\n\n\nἐπιστήμων,“ ἀλώπηξ ἀκούσασα ἔφη· ,,πῶς σὺ ἄλλους\nσώσεις, σαυτὸν χωλὸν ὄντα μὴ θεραπεύων;“\nὉ μῦθος δηλοῖ, ὅτι ὁ παιδείας ἀμύητος ὑπάρχων,\nπῶς ἄλλους παιδεῦσαι δυνήσεται;\n78b. Ἄλλως. Σκώληξ καὶ Ἀλώπηξ. (C. 135. B. 120.)Ὁ τῷ πηλῷ κρυπτόμενος σκώληξ, εἰς γῆν ἐξελθὼν,\nἔλεγε πᾶσι τοῖς ζώοις· ,,ἰατρός εἰμι φαρμάκων ἐπιστήμων,\nοἷός ἐστιν ὁ τῶν θεῶν ἰατρὸς Παιών.“ Καὶ\n,,πῶς“ εἶπεν ἀλώπηξ ,,ἄλλους ἰώμενος σαυτὸν χωλὸν\nὄντα οὐκ ἰάσω;“\nὉ μῦθος δηλοῖ, ὅτι, ἐὰν μὴ πρόχειρος ᾖ ἡ πεῖρα,\nπᾶς λόγος ἀργὸς ὑπάρχει.\n78c. Ἄλλως. Βάτραχος καὶ Ἀλώπηξ. (C. 300. F. 213.)Ὁ βάτραχος τῆς τῶν ἰατρῶν κατηλαζονεύετο τέχνης,\nπάντα μὲν εἰδέναι φάρμακα γῆς ὑπισχνούμενος, πᾶσι\nδὲ μόνος εἰς ὑγίειαν ἀρκέσειν. Καὶ παρεστῶσα τοῖς λόγοις\nἀλώπηξ τὸ ψεῦδος ἀπὸ τοῦ χρώματος ἤλεγχεν, ,,τί\nδῆτα “ λέγουσα ,,νόσου μὲν τούς ἄλλους ἐλευθεροῖς,\nνόσου δὲ φέρεις ἐπὶ τῆς ὄψεως σύμβολον;“\nἈλαζονεία τὸν ἔλεγχον οἴκοθεν εὕρατο.\n79. Βόες καὶ Ἄξονες. (S. 45. C. 168 et p. 355. F. 39. B. 52.)Βόες ἅμαξαν εἷλκον· τοῦ δὲ ἄξονος τρίζοντος,\nἐπιστραφέντες ἔφασαν οὕτως πρὸς αὐτόν· ,,ὦ οὗτος, ἡμῶν\nτὸ ὅλον βάρος φερόντων, σὺ τί κράζεις;“\nΟὕτω καὶ ἔνιοι ἑτέρων μοχθούντων αὐτοὶ\nπροσποιοῦνται κάμνειν.\n80. Βόες καὶ Μάγειροι. (Β.21.)Βόες μαγείρους ἀπολέσαι πότʼ ἐζήτουν,\nἔχοντας αὐτοῖς πολεμίαν ἐπιστήμη.\nκαὶ δὴ συνηθροίζοντο, πρὸς μάχην ἤδη\n\n\nκέρατʼ ἀποξύνοντες· εἷς δέ τις λίην\nγέρων ἐν αὐτοῖς (πολλὰ δʼ ἦν ἀροτρεύσας),\n,,οὗτοι μὲν ἡμᾶς“ εἶπε ,,χερσὶν ἐμπείροις\nσφάζουσι καὶ κτείνουσι χωρὶς αἰκίης·\nἢν δʼ εἰς ἀτέχνους ἐμπέσωμεν ἀνθρώπους,\nδιπλοῦς τότʼ ἔσται θάνατος· οὐ γὰρ ἐλλείψει\nτὸν βοῦν ὁ θύσων, κἂν μάγειρος ἐλλείψῃ.“\n[Ὁ τὴν παροῦσαν πημονὴν φεύγειν σπεύδων\nὁρᾶν ὀφείλει, μή τι χεῖρον ἐξεύρῃ.]\nὉ μῦθος τοῦτο δηλοῖ, ὅτι ἅμεινον δουλεύειν σοφοῖς\nκαὶ ἐπιεικέσιν ἢ δεσπόζεσθαι ὑπὸ σκαιῶν τε καὶ\nἀπαιδεύτων.\n81. Βοηλάτης καὶ Ἡρακλῆς. (C. 335. B. 20.)Βοηλάτης ἐκ κώμης ἅμαξαν ἄγων, καὶ ταύτης\nἐμπεσούσης εἰς φάραγγα κοιλώδη, δέον βοηθεῖν, ἀργὸς\nἵστατο τῷ Ἡρακλεῖ προσευχόμενος· ἐκεῖνον γὰρ ἐκ πάντων\nἀσπαζόμενος ἐτίμα. Ὁ δὲ θεὸς ἐπιστας εἶπε· ,,τῶν\nτροχῶν ἅπτου, καὶ τοὺς βόας νύττε, καὶ τότε τῷ θεῷ\nεὔχου, ὅταν καὐτός τι ποιῇς· μὴ μέντοιγε μάτην\nεὔχου.“\n82. Βορέας καὶ Ἥλιος. (S. 46. C. 306. B. 18.)Βορέας καὶ Ἥλιος περὶ δυνάμεως ἤριζον· ἔδοξε δὲ\nαὐτοῖς ἐκείνῳ τὴν νίκην ἀπονεῖμαι, ὃς ἂν αὐτῶν\nἄνθρωπον ὁδοιπόρον ἐκδύσῃ. Καὶ ὁ Βορέας ἀρξάμενος\nσφοδρὸς ἦν· τοῦ δὲ ἀνθρώπου ἀντεχομένου τῆς ἐσθῆτος,\nμᾶλλον ἐπέκειτο. Ὁ δὲ, ὑπὸ τοῦ ψύχους καταπονούμενος\nἔτι μᾶλλον, καὶ περιττοτέραν ἐσθῆτα προσελάμβανεν,\nἕως ἀποκαμών ὁ Βορέας τῷ Ἡλίῳ μετὰ τοῦτο\nπαρέδωκε. Κἀκεῖνος τὸ μὲν πρῶτον μετρίως προσέλαμψε·\nτοῦ δὲ ἀνθρώπου τὰ περισσὰ τῶν ἱματίων ἀποτιθεμένου,\nσφοδρότερον τὸ καῦμα ἐπέτεινε, μέχρις οὐ\n\n\nπρὸς τὴν ἀλέαν ἀντέχειν μὴ δυνάμενος, ἀποδυσάμενος\nποταμοῦ ῥέοντος ἐπὶ λουτρὸν ἀπῄει.\nὉ λόγος δηλοῖ, ὅτι πολλάκις τὸ πείθειν τοῦ βιάζεσθαι\nἀνυτικώτερόν ἐστι.\n82b. Ἄλλως. (C. p. 201. F. 391. cx Plut. Praec. coniug. c. 12.)Ὁ ἥλιος τὸν βορέαν ἐνίκησεν. Ὁ γὰρ ἄνθρωπος,\nτοῦ μὲν ἀνέμου βιαζομένου τὸ ίμάτιον ἀφελέσθαι καὶ\nλαμπρὸν καταπνέοντος, μᾶλλον ἔσφιγγε καὶ συνεῖχε\nτὴν περιβολήν. Τοῦ δὲ ἡλίου μετὰ τὸ πνεῦμα θερμοῦ\nγενομένου θαλπόμενος, εἶτα καυματιζόμενος, καὶ τὸν\nχιτῶνα τῷ ἱματίῳ προσαπεδύσατο.\nΤοῦτο ποιοῦσιν αἱ πλεῖσται γυναῖκες. Ἀφαιρουμένοις\nτοῖς ἀνδράσι βίᾳ τὴν τρυφὴν καὶ πολυτέλειαν\nδιαμάχονται καὶ χαλεπαίνουσιν· ἂν δὲ πείθωνται μετὰ\nλόγου, πρᾴως ἀποτίθενται καὶ μετριάζουσιν.\n83. Βουκόλος. (S. 49. C. 131 e p. 333. F.41. B.23.)Βουκόλος βόσκων ἀγέλην ταύρων ἀπώλεσε μόσχον·\nπεριελθών δὲ καὶ μὴ εὑρὼν ηὔξατο τῷ Διὶ, ἐὰν τὸν\nκλέπτην εὕρῃ, ἔριφον αὐτῷ θῦσαι. Ἐλθών δὲ εἴς τινα\nδρυμῶνα, καὶ θεασάμενος λέοντα κατεσθίοντα τὸν μό-\nσχον, περίφοβος γενόμενος, ἐπάρας εἰς τὸν οὐρανὸν τὰς\nχεῖρας εἶπε· δέσποτα λεῦ, πάλαι μέν σοι ηὐξάμην ἔρι-\nφον θῦσαι, ἐὰν τὸν κλέπτην εὕρω· νῦν δὲ ταῦρον\nθύσω, ἐὰν τὰς τοῦ κλέπτου χεῖρας ἐκφύγω.“\nΟὗτος ὁ λόγος λεχθείη ἂν κατʼ ἀνδρῶν δυστυχούντων,\nοἵτινες ἀπορούμενοι εὔχονται εὑρεῖν, εὑρόντες δὲ\nζητοῦσιν ἀποφυγεῖν.\n84. Βοῦς καὶ Φρῦνος. (F. 378. C. p.273. B.28.)Γέννημα φρύνου συνεπάτησε βοῦς πίνων·\nἐλθοῦσα δʼ αὐτόσʼ (οὐ παρῆν γὰρ) ἡ μήτηρ\n\n\nπαρὰ τῶν ἀδελφῶν, ποῦ ποτʼ ἦν, ἐπεζήτει.\n,,τέθνηκε, μῆτερ· ἄρτι γὰρ πρὸ τῆς ὥρης\nἦλθεν πάχιστον τετράπουν, ὑφʼ οὐ κεῖται\nχηλῇ μαλαχθείς.“ ἡ δὲ φρῦνος ἠρώτα,\nφυσῶσʼ ἑαυτὴν, εἰ τοιοῦτον ἦν ὄγκῳ\nτὸ ζῶον. οἱ δὲ μητρὶ ,,παῦε, μὴ πρίου·\nθᾶσσον σεαυτὴν·“ εἶπον ,,ἐκ μέσου ῥήξεις,\nἢ τὴν ἐκείνου ποιότητα μιμήσῃ.“\nὍτι ἐπικίνδυνον τοῖς ἐλάττοσι παρατείνεσθαι τοῖς\nμείζοσι.\n85. Βωταλὶς καὶ Νυκτερίς. (S. 48. C. 77.F.235.)Βωταλὶς ἀπό τινος θυρίδος κρεμαμένη νυκτὸς ᾖδε·\nνυκτερὶς δὲ προσελθοῦσα ἐπυνθάνετο αὐτῆς τὴν αἰτίαν,\nδιʼ ἣν ἡμέρας μὲν ἡσυχάζει, νύκτωρ δὲ ᾄδει. Τῆς δὲ\nλεγούσης, ὡς οὐ μάτην τοῦτο πράττει· ,,ἡμέρας γάρ\nποτε ᾄδουσα συνελήφθην, διὸ ἀπʼ ἐκείνου ἐσωφρονίσθην·\nἡ νυκτερὶς εἶπεν· ,ἀλλ’ οὐ νῦν σε δεῖ φυλάττεσθαι,\nὅτε οὐδὲν ὄφελός ἐστι, τότε δὲ πρὶν ἢ\nσυλληφθῆναι.“\nλόγος δηλοῖ, ὅτι ἐπὶ τοῖς ἀτυχήμασι μετάνοια\nἀνωφελὴς καθέστηκε.\n86. Γαλῆ. (F. 49. C.81. S. 59.)Γαλῆ εἰσελθοῦσα εἰς χαλκέως ἐργαστήριον, τὴν\nἐκεῖ κειμένην ῥίνην περιέλειχε. Συνέβη δὲ ἐκτριβομένης\nτῆς γλώσσης πολὺ αἷμα φέρεσθαι. Ἡ δὲ ἐτέρπετο,\nὑπονοοῦσά τι τοῦ σιδήρου ἀφαιρεῖσθαι, μέχρι παντελῶς\nἀπέβαλε τὴν γλῶσσαν.\nὉ λόγος εἴρηται πρὸς τούς ἐν φιλονεικίαις ἑαυτούς\nκαταβλάπτοντας.\n87. Γαλῆ μέλαινα.\n(Εκ Niceplori Gregorae hist. Byzant. VII, 1. p. 216. cd. Schop.)Ἦν τις ἀνὴρ τὴν τέχνην σκυτεύς γαλῆν ἔχων τὸ\nχρῶμα λευκὴν, ἣ τῶν κατʼ οἶκον μυῶν καθʼ ἡμέραν\nἐθήρευεν ἕνα. Αὕτη λαθοῦσά ποτε κατὰ μέσην κρημνίζεται\nτὴν λεκάνην, ἐν ᾗ τὸ τὰ σκύτη μελαῖνον ὁ σκυτεύς\nἐκεῖνος εἶχεν ὑγρὸν, καὶ μόλις ἐκεῖθεν ἄνεισι μέλαν\nἔχουσα χρῶμα. Ἔδοξεν οὖν τοῖς μυσὶν, ἐκείνην\nἴσως μηκέτι κρεωφαγεῖν ἐθελήσειν εἰς μοναδικὸν ἑαυτὴν\nμεταμείψασαν σχῆμα. Ὅθεν καὶ ἀδεῶς ἑαυτοὺς ἐς\nτὸ ἕδος ἐφήπλωσαν, ῥινηλατοῦντες ἄνω καὶ κάτω οἷς\nτραφήσονται. ἀλλʼ ἐκείνη πρὸς τοσοῦτον ἄγρας παρελθοῦσα\nθέατρον, πάντας μὲν ὁμοῦ σαγηνεύειν οὐκ εἶχε\nκαὶ μάλα ἐθέλουσα· δύο δʼ οὖν ὅμως συλλαβοῦσα\nκατεθοινήσατο. Οἱ δʼ ἕτεροι πάντες ᾤχοντο φεύγοντές\nτε ἅμα καὶ θαυμάζοντες, ὅπως ἀπηνεστέρα γέγονεν,\nἀφʼ οὐ τὸ μοναδικὸν περιέθετο σχῆμα.\n88. Γαλῆ καὶ Ἀφροδίτη.\n(S. 50. C. 169 cl p. 356. F. 48. B. 32.)Γαλῆ ἐρασθεῖσα νεανίσκου εὐπρεποῦς ηὔξατο τῇ\nἈφροδίτῃ, ὅπως αὐτὴν μεταμορφώσῃ εἰς γυναῖκα. Καὶ\nἡ θεὸς ἐλεήσασα αὐτῆς τὸ πάθος μετετύπωσεν αὐτὴν\nεἰς κόρην εὐειδῆ· καὶ οὕτως ὁ νεανίσκος θεασάμενος\nαὐτὴν καὶ ἐρασθεὶς οἴκαδε ὡς ἑαυτὸν ἀπήγαγε. Καθημένων\nδὲ αὐτῶν ἐν τῷ θαλάμῳ, ἡ Ἀφροδίτη γνῶναι\nβουλομένη, εἰ μεταβαλοῦσα τὸ σῶμα ἡ γαλῆ καὶ τὸν\nτρόπον κατήλλαξε, μῦν εἰς τὸ μέσον καθῆκεν· ἡ δὲ\nἐπιλαθομένη τῶν παρόντων, ἐξαναστᾶσα ἀπὸ τῆς κοίτης\nτὸν μῦν ἐδίωκε, καταφαγεῖν θέλουσα. Καὶ ἡ θεὸς\nἀγανακτήσασα κατʼ αὐτῆς, πάλιν αὐτὴν εἰς τὴν ἀρχαίαν\nφύσιν ἀποκατέστησεν.\nΟὕτως καὶ τῶν ἀνθρώπων οἱ φύσει πονηροὶ κατὰ\n\n\nπάντα, κἂν τὴν φύσιν ἀλλάξωσι, τὸν γοῦν τρόπον οὐ\nμεταλλάσσουσι.\n89. Γαλῆ συλληφθεῖσα. (F. 355. C. p.265. B.27.)Γάλην δόλῳ τις συλλαβών τε καὶ δήσας\nἔπνιγε βάλλων ὑδάτων συναγκείᾳ.\nτῆς δʼ αὖ λεγούσης ,, ὡς κακὴν χάριν τίνεις\nὧν σʼ ὠφέλουν, θηρῶσα μῦς τε καὶ σαύρας,\n,,ἐπιμαρτυρῶ σοι“ φησίν· ,,ἀλλὰ καὶ πάσας\nἔπνιγες ὄρνεις, πάντα δʼ οἶκον ἠρήμους,\nκρεῶν (δʼ) ἀνέῳγες ἄγγος, ὥστε τεθνήξῃ,\nβλάπτουσα μᾶλλον ἤπερ ὠφελοῦσ’ ἡμᾶς.“\nΠρὸς τοὺς μετρίως μὲν ὠφελοῦντας, βλάπτοντας\nδὲ τὰ μεγάλα, εὔκαιρός ἐστιν ὁ λόγος.\n90. Γέρων καὶ Θάνατος. (S.60. C. p. 14 cl p.290. F. 50.)Γέρων ποτὲ ξύλα κόψας [καὶ] ταῦτα φέρων πολλὴν\nὀδὸν ἐβάδιζε. Διὰ δὲ τὸν κόπον τῆς ὁδοῦ ἀποθέμενος\nτὸ φορτίον τὸν Θάνατον ἐπεκαλεῖτο. Τοῦ δὲ Θανάτου\nφανέντος καὶ πυθομένου, διʼ ἣν αἰτίαν αὐτὸν παρακαλεῖται,\nὁ γέρων ἔφη· ,,ἵνα τὸ φορτίον ἄρῃς.“ [θανεῖν\nδὲ οὐ θέλω.]\nὉ λόγος δηλοῖ, ὅτι πᾶς ἄνθρωπος φιλόζωος ἐν τῷ\nβίῳ, κἂν δυστυχῇ.\n90b. Ἄλλως. (C. 20.)Γέρων ποτὲ ξύλα τεμών ἐξ ὄρους κἀπὶ τῶν ὤμων\nἀράμενος, ἐπειδὴ πολλὴν ὁδὸν ἐπηχθισμένος ἐβάδισεν,\nἀπειρηκὼς ἀπέθετό τε τὰ ξύλα, καὶ τὸν Θάνατον ἐλ-\nθεῖν ἐπεκαλεῖτο. Τοῦ δὲ Θανάτου εὐθὺς ἐπιστάντος,\nκαὶ τὴν αἰτίαν πυνθανομένου, διʼ ἥν αὐτὸν καλοίη, ὁ\nγέρων ἔφη· ,,ἵνα τὸν φόρτον τοῦτον ἄρας ἐπιθῇς μοι.“\nὉ μῦθος δηλοῖ, ὅτι πᾶς ἄνθρωπος, φιλόζωος ὢν,\n\n\nκἂν μυρίοις κινδύνοις περιπεσὼν δοκῇ θανάτου ἐπιθυμεῖν,\nὅμως τὸ ζῆν πολὺ πρὸ τοῦ θανάτου αἱρεῖται.\n91. Γεωργὸς δίκελλαν ἀπολέσας. (B.2.)Ἀνὴρ γεωργὸς ἀμπελῶνα ταφρεύων\nκαὶ τὴν δίκελλαν ἀπολέσας ἀνεζήτει,\nμὴ τῶν παρόντων τήνδʼ ἔκλεψεν ἄγροικος.\nἠρνεῖθ’ ἕκαστος· οὐκ ἔχων δʼ ὃ ποιήσει,\nεἰς τὴν πόλιν κατῆγε πάντας ὁρκώσων·\nτῶν γὰρ θεῶν δοκοῦσι τοὺς μὲν εὐήθεις\nἀγροὺς κατοικεῖν, τοὺς δʼ ἐσωτέρω τείχους\nεἶναί τʼ ἀληθεῖς καὶ τὰ πάντʼ ἐποπτεύειν.\nὡς δʼ εἰσιόντες τὰς πύλας ἐπὶ κρήνης\nτοὺς πόδας ἔνιζον κἀπέθεντο τὰς πήρας,\nκῆρυξ ἐφώνει χιλίας ἀριθμήσειν\nμήνυτρα σύλων, ὧν ὁ θεὸς ἐσυλήθη.\nὁ δὲ τοῦτʼ ἀκούσας εἶπεν· ,,ὡς μάτην ἥκω!\nκλέπτας γὰρ ἄλλους πῶς θεός γʼ ἂν εἰδείη,\nὃς τοὺς ἑαυτοῦ φῶρας οὐχὶ γιγνώσκει,\nζητεῖ δὲ μισθοῦ, μή τις οἶδεν ἀνθρώπων;“\nὍτι χρὴ ἀπιστεῖν τοῖς ὑπισχνουμένοις ὧν οὐκ εἰσὶ\nδεσπόται.\n92. Γεωργὸς καὶ Ἀετός. (C. 307. F. 418.)Γεωργὸς ἀετὸν εὑρὼν ἀγρευόμενον, τὸ κάλλος αὐτοῦ\nθαυμάσας, ἀπέλυσεν αὐτὸν ἐλεύθερον. Ὁ δὲ οὐκ\nἄμοιρος αὐτῷ χάριτος κατεφάνη, ἀλλʼ ὑπὸ τεῖχος\nσαθρὸν καθήμενον ἰδὼν, προσπετάσας τοῖς ποσὶν ἦρε\nτὸν ἐπὶ τῆς κεφαλῆς αὐτοῦ φάκελον. Ὁ δὲ ἐξαναστὰς\nἐδίωκε· τοῦτον δὲ ὁ ἀετὸς ἔῤῥιψε. Καὶ ἀναλαβόμενος\nαὐτὸν καὶ ὑποστρέψας, εὗρε τὸ τεῖχος συμπεπτωκὸς,\nἔνθα ἐκάθητο, καὶ τὴν ἀμοιβὴν ἐθαυμάσατο.\nὍτι τοὺς ἀγαθόν τι πεπονθότας ἀντευεργετεῖν χρή.\n93. Γωργὸς καὶ Γέρανοι. (B.26.)Γέρανοι γεωργοῦ κατενέμοντο τὴν χώρην,\nἐσπαρμένην νεωστὶ πυρίνῳ σίτῳ.\nὁ δʼ ἄχρι πολλοῦ σφενδόνην κενὴν σείων,\nἐδίωκεν αὐτὰς τῷ φόβῳ καταπλήσσων.\nαἱ δʼ ὡς ἐπέσχον σφενδονῶντα τὰς αὔρας,\nκατεφρόνησαν λοιπὸν, ὥστε μὴ φεύγειν,\nἕως ἐκεῖνος οὐκέθʼ, ὡς πρὶν εἰώθει,\nλίθους δὲ βάλλων, ἠλόησε τὰς πλείους.\nαἱ δʼ ἐκλιποῦσαι τὴν ἄρουραν, ἀλλήλαις\n,,φεύγωμεν “ ἐκραύγαζον ,,εἰς τὰς Πυγμαίων·\nἅνθρωπος οὗτος οὐκέτʼ ἐκφοβεῖν ἡμᾶς\nἔοικεν· ἤδη δʼ ἄρχεταί τι καὶ πράσσειν.“\nΠαραίνεσιν ὁ λόγος ἔχει, δεῖν ταῖς ἐκ λόγων\nπαραινέσεσι πταίοντας εἴκειν, ἵνα μὴ ταῖς ἐξ ἔργων ὀψέ\nποτε πειραθεῖεν ὀδύναις.\n94. Γεωργὸς καὶ Θάλασσα. (F. 348. C. p. 385. B. 71.)Γεωργός τις ἰδὼν ναῦν ἐν θαλάσσῃ κυμαινομένην\nκαὶ βυθῷ πεμπομένην, κατηρᾶτο τὴν θάλασσαν\nδακρύων. δὲ πρὸς αὐτὸν ἀνεβόα τοιαῦτα· ,,ἵνα τι,\nἄνθρωπε, μέμφῃ με μάτην; οὐ γὰρ ἔγωγε τῶν κινδύνων\nαἰτία, ἀλλʼ οἱ ἄνεμοι οἱ ἐκταράττοντές με. Εἰ δὲ βουληθῇς\nχωρὶς τούτων πλεῦσαι, ἡμερωτέραν δή με τῆς\nγῆς εὑρήσεις.\nὍτι γαληνοὺς δεσπότας οί χαιρέκακοι παραφυσῶντες\nἐπεγείρουσι πρὸς ὀργάς τε καὶ ζάλας.\n94b. Ἄλλως. Ναυαγὸς καὶ Θάλασσα. (S. 166. C. 247. F.309.)Ναυαγὸς ἐκβρασθεὶς εἴς τινα αἰγιαλὸν διὰ τὸν κόπον\nἐκοιμᾶτο μετὰ δὲ μικρὸν ἐξαναστὰς, ὡς ἐθεάσατο\nπρὸς τὴν θάλασσαν, ἐμέμφετο αὐτὴν, ὅτι δελεάζουσα\nτοὺς ἀνθρώπους τῇ τῆς ὄψεως λαμπρότητι, ἡνίκα ἂν\n\n\nαὐτοὺς προσδέξηται, ἐξαγριουμένη διαφθείρει. Ἡ δὲ\nγυναικὶ ὁμοιωθεῖσα πρὸς αὐτὸν ἔφη· ,,ἀλλʼ ὦ οὗτος,\nμὴ μέμφου ἐμὲ, ἀλλὰ τοὺς ἀνέμους· ἐγὼ γὰρ φύσει\nτοιαύτη εἰμὶ, ὁποία ἡ γῆ· οἱ δὲ αἰφνίδιοι ἐμπίπτοντες\nκυματοῦσι καὶ ἐξαγριαίνουσιν.“\nἈτὰρ οὖν καὶ ἡμᾶς ἐπὶ τῶν ἀδικημάτων οὐ δεῖ τοὺς\nδρῶντας αἰτιᾶσθαι, ὅταν ἑτέροις ὑποτεταγμένοι ὦσι\nτοὺς δὲ τούτοις ἐπιστατοῦντας.\n95. Γεωργὸς καὶ Κύνες. (S. 52. C.23 ct p.292. F. 43.)Γεωργὸς ὑπὸ χειμῶνος ἐναποληφθεὶς ἐν τῇ ἐπαύλει,\nἐπειδὴ οὐκ ἠδύνατο προελθὼν τροφὴν ἑαυτῷ\nπορίσασθαι, τὸ μὲν πρῶτον τὰ πρόβατα κατέφαγεν· ἐπειδὴ\nδὲ ὁ χειμών ἐπέμενε, καὶ τὰς αἶγας κατεθοινήσατο·\nἐκ τρίτου δὲ, ὡς οὐδεμία ἄνεσις ἐγίνετο, καὶ ἐπὶ τούς\nἀροτῆρας βοῦς ἐχώρησεν. Οἱ δὲ κύνες θεασάμενοι τὰ\nπραττόμενα, ἔφασαν πρὸς ἀλλήλους· ,,ἀπιτέον ἡμῖν\nἐντεῦθεν· ὁ δεσπότης γὰρ εἰ οὐδὲ τῶν συνεργαζομένων\nβοῶν ἀπέσχετο, ἡμῶν πῶς φείσεται;“\nὉ λόγος δηλοῖ, ὅτι δεῖ τούτους φυλάττεσθαι μάλιστα,\nοἳ οὐδὲ τῆς τῶν οἰκείων ἀδικίας ἀπέχονται.\n96. Γωργὸς καὶ Ὄφις. (S. 51. F. 42. C. p.339.)Γεωργοῦ παῖδα ὄφις ἑρπύσας ἀπέκτεινεν. Ὁ δὲ\nἐπὶ τούτῳ δεινοπαθήσας πέλεκυν ἀνέλαβε, καὶ παραγενόμενος\nεἰς τὸν φωλεὸν αὐτοῦ εἱστήκει, παρατηρούμενος,\nὅπως, ἄν ἐξίῃ, εὐθέως αὐτὸν πατάξῃ. Παρακύψαντος\nδὲ τοῦ ὄφεως κατενεγκών τὸν πέλεκυν τοῦ\nμὲν διήμαρτε, τὴν δὲ παρακειμένην πέτραν διέκοψεν.\nΕὐλαβηθεὶς δὲ ὕστερον παρεκάλει αὐτὸν, ὅπως αὐτῷ\nδιαλλαγῇ· ὁ δὲ εἶπεν· ,,ἀλλ’ οὕτε ἐγώ δύναμαί σοι\nεὐνοῆσαι, ὁρῶν τὴν κεχαραγμένην πέτραν, οὔτε σὺ ἐμοὶ,\nἀποβλέπων εἰς τὸν τοῦ παιδὸς τάφον.“\nὉ λόγος δηλοῖ, ὅτι αἱ μεγάλαι ἔχθραι οὐ ῥαδίως\nτὰς μεταλλαγὰς ἔχουσι.\n96b. Ἄλλως. (C. 141 et p.338. F. 155.)Ὄφις, ἐν γεωργοῦ προθύροις φωλεύων, ἀνεῖλεν\nαὐτοῦ τὸ νήπιον παιδίον. Πένθος δὲ τοῖς γονεῦσιν\nἐγένετο μέγα. Καὶ ὁ πατὴρ, ὑπὸ τῆς λύπης πέλεκυν\nλαβὼν, ἔμελλε τὸν ὄφιν ἐξελθόντα φονεύσειν. Ὡς δὲ\nἔκυψε μικρὸν, σπεύσας ὁ γεωργὸς τοῦ πατάξαι αὐτὸν.\nἠστόχησε, μόνον κρούσας τὴν τῆς τρώγλης ὀπήν.\nἈπελθόντος δὲ τοῦ ὄφεως, ὁ γεωργὸς, νομίσας τὸν ὄφιν\nμηκέτι μνησικακεῖν, λαβών ἄρτον καὶ ἅλας, ἔθηκεν ἐν\nτῇ τρώγλῃ. Ὁ δὲ ὄφις, λεπτὸν συρίξας, εἶπεν· ,,οὐκ\nἔσται ἡμῖν ἀπάρτι πίστις ἢ φιλία, ἕως ἂν ἐγὼ τὴν\nπέτραν ὁρῶ, σύ δὲ τὸν τύμβον τοῦ τέκνου.“\nὉ μῦθος δηλοῖ, ὅτι οὐδεὶς μίσους ἢ ἀμύνῃς\nἐπιλανθάνεται, ἐφʼ ὅσον βλέπει μνημόσυνον, διʼ οὗ\nἐλυπήθη.\n97. Γωργὸς καὶ Ὄφις. (S. 62. C. 170)Γέρων τις γεωργὸς χειμῶνος ὥρᾳ ὄφιν εὑρὼν ὑπὸ\nκρύους πεπηγότα, τοῦτον ἐλεήσας καὶ λαβὼν ὑπὸ κόλπον\nἔθετο. Θερμανθεὶς δὲ ἐκεῖνος καὶ ἀναλαβών τὴν\nἰδίαν φύσιν, ἔπληξε τὸν εὐεργέτην καὶ ἀνεῖλε· θνήσκων\nδὲ ἔλεγε· ,,δίκαια πάσχω, τὸν πονηρὸν οἰκτείρας.“\nὉ λόγος δηλοῖ, ὅτι ἀμετάθετοί εἰσιν αἱ πονηρίαι, κἂν\nτὰ μέγιστα φιλανθρωπεύωνται.\n97b. Ἄλλως. Ὁδοιπόρος καὶ Ἔχις. (S. 171.F. 130. C. p.357.)Ὁδοιπόρος χειμῶνος ὁδεύων, ὡς ἐθεάσατο ἔχιν ὑπὸ\nτοῦ κρύους διαφθειρόμενον, τοῦτον ἐλεήσας ἀνείλετο,\nκαὶ βαλὼν εἰς τὸν ἑαυτοῦ κόλπον, θερμαίνειν ἐπειρᾶτο.\nὉ δὲ, μέχρι μὲν ὑπὸ τοῦ ψύχους συνείχετο, ἠρέμει·\nἐπειδὴ δὲ ἐθερμάνθη, καὶ ἀνεζωώθη, τὴν αὐτοῦ\n\n\nγαστέρα ἔδακε. Καὶ ὃς ἀποθνήσκειν μέλλων ἔφη· ,,ἀλλʼ\nἔγωγε δίκαια πέπονθα· τί γὰρ τοῦτον ἀπολλύμενον\nἔσωζον, ὃν ἔδει καὶ ἐρρωμένον ἀναιρεῖν;“\nὉ λόγος δηλοῖ, ὅτι πονηρία εὐεργετουμένη πρὸς\nτῷ ἀμοιβὰς οὐκ ἀποδιδόναι καὶ κατὰ τῶν εὐεργετῶν\nἀναπτεροῦται.\n98. Γεωργὸς καὶ Παῖδες αὐτοῦ. (C. 22 el p.291. F. 33 .)Γεωργός τις, μέλλων καταλύειν τὸν βίον, καὶ\nβουλόμενος τούς ἑαυτοῦ παῖδας πεῖραν λαβεῖν τῆς γεωργίας,\nπροσκαλεσάμενος αὐτούς ἔφη· ,,παῖδες ἐμοὶ, ἐγὼ\nμὲν ἤδη τοῦ βίου ὑπέξειμι, ὑμεῖς δʼ, ἅπερ ἐν τῇ\nἀμπέλῳ μοι κέκρυπται, ζητήσαντες, εὑρήσετε πάντα.· Οἱ\nμὲν οὖν οἰηθέντες θησαυρὸν ἐκεῖ που κατορωρύχθαι,\nπᾶσαν τὴν τῆς ἀμπέλου γῆν μετὰ τὴν ἀποβίωσιν τοῦ\nπατρὸς κατέσκαψαν· καὶ θησαυρῷ μὲν οὐ περιέτυχον,\nἡ δὲ ἄμπελος, καλῶς σκαφεῖσα, πολλαπλασίονα τὸν\nκαρπὸν ἀνέδωκεν.\nὉ μῦθος δηλοῖ, ὅτι ὁ κάματος θησαυρός ἐστι τοῖς\nἀνθρώποις.\n98b. Ἄλλως. (S. 42.)Ἀνὴρ γεωργὸς μέλλων τελευτᾶν καὶ βουλόμενος\nτοὺς αὐτοῦ παῖδας ἐμπείρους ποιῆσαι τῆς γεωργίας,\nμετακαλεσάμενος αὐτοὺς ἔφη· ,,τεκνία μου, ἐν ἐνί μου\nτῶν ἀμπελώνων θησαυρὸς ἀπόκειται.“ Οἱ δὲ μετὰ τὴν\nαὐτοῦ τελευτὴν ὕννας τε καὶ δικέλλας λαβόντες πᾶσαν\nαὐτῶν τὴν γεωργίαν ὤρυξαν, καὶ τὸν μὲν θησαυρὸν\nοὐχ εὗρον, ἡ δʼ ἄμπελος πολλαπλασίονα τὴν φορὰν\nαὐτοῖς ἀντεδίδου.\nὉ λόγος δηλοῖ, ὅτι ὁ κάματος θησαυρός ἐστι τοῖς\nἀνθρώποις\n99. Γωργὸς καὶ Παῖς καὶ Κολοιοί. (F.374. C. p.271. B. 33.)Δυσμαὶ μὲν ἦσαν Πλειάδων, σπόρου δʼ ὥρη·\nκαί τις γεωργὸς πυρὸν εἰς νεὸν ῥίψας\nἐφύλασσεν ἑστώς· καὶ γὰρ ἄκριτον πλήθει\nμέλαν κολοιῶν ἔθνος ἦλθε δυσφώνων,\nψᾶρές τʼ ὀρύκται σπερμάτων ἀρουραίων.\nτῷ δʼ ἠκολούθει σφενδόνην ἔχων κοίλην\nπαιδίσκος. οἱ δὲ ψᾶρες ἐκ συνηθείης\nἤκουον, εἰ τὴν σφενδόνην πότʼ ᾐτήκει,\nκαὶ πρὶν λαβεῖν ἔφευγον. εὗρε δὴ τέχνην\nὁ γεωργὸς ἄλλην, τόν τε παῖδα φωνήσας\nἐδίδασκεν· ,, ὦ παῖ, χρὴ γὰρ ὀρνέων ἡμᾶς\nσοφὸν δολῶσαι φῦλον· ἡνίκʼ ἂν τοίνυν\nἔλθωσ’, ἐγὼ μὲν“ εἶπεν ,,ἄρτον αἰτήσω,\nσὺ δʼ οὐ τὸν ἄρτον, σφενδόνην δέ μοι δώσεις.“\nοἱ ψᾶρες ἦλθον κἀνέμοντο τὴν χώρην.\nὁ δʼ ἄρτον ᾔτει, καθάπερ εἶχε συνθήκην·\nοἱ δʼ οὐκ ἔφευγον. τῷ δʼ ὁ παῖς λίθων πλήρη\nτὴν σφενδόνην ἔδωκεν· ὁ δὲ γέρων ῥίψας\nτοῦ μὲν τὸ βρέγμα, τοῦ δʼ ἔτυψε τὴν κνήμην,\nἑτέρου τὸν ὦμον· οἱ δʼ ἔφευγον ἐκ χώρης.\nγέρανοι συνήντων καὶ τὸ συμβὰν ἠρώτων.\nκαί τις κολοιῶν εἶπε· ,,φεύγετʼ ἀνθρώπων\nγένος πονηρὸν, ἄλλα μὲν πρὸς ἀλλήλους\nλαλεῖν μαθόντων, ἄλλα δʼ ἔργα ποιούντων.“\nΔεινὸν τὸ φῦλον τῶν δόλῳ τι πραττόντων.]\n100. Γεωργὸς καὶ Πελαργός. (C. 172 et p.358. F. 76. B. 13.)Ἐν ἀρούρᾳ παγίδας γεωργὸς ἔστησε. Θηρεύσας δὲ\nγεράνους, τούς τὸν σπόρον φθείροντας, σὺν αὐτοῖς\nκαὶ πελαργὸν εἰλήφει. Ὁ δὲ χωλεύων ἱκέτευεν ἀφεθῆναι\nλέγων· ,,οὐ γάρ εἰμι γέρανος· πελαργός εἰμι,\n\n\nεὐσεβέστατον ζῶον, ὃς τιμῶ τὸν πατέρα καὶ δουλεύω·\nἴδε καὶ τὴν χροιὰν, ὡς οὐχ ὁμοία.“ Ὁ δʼ ἔφη· ,,οὐκ\nοἶδα τί λέγεις· ἐγὼ σὺν οἷς εἴληφά σε, μετʼ αὐτῶν καὶ\nἀπολέσω.“\nὍτι καλόν ἐστι φεύγειν, καὶ μὴ συγκοινωνεῖν\nἀνδράσι κακοῖς, μή πως κινδύνοις σύν αὐτοῖς ἐμπέσῃς.\n100b. Ἄλλως. Ὀρνιθοθήρας καὶ Πελαργός.\n(F. 147. C. p.359. S. 190.)Ὀρνιθοθήρας δίκτυα γεράνοις ἀναπετάσας, πύῥῥωθεν\nἐθεώρει τὴν ἄγραν. Πελαργοῦ δὲ σύν τοῖς γεράνοις\nἐπικαθίσαντος, ἐπιδραμὼν μετʼ ἐκείνων καὶ αὐτὸν\nσυνέλαβε. Τοῦ δὲ δεομένου μὴ θῦσαι αὐτὸν καὶ\nλέγοντος, ὡς οὐ μόνον [αὐτὸς] ἀβλαβής ἐστι τοῖς\nἀνθρώποις, ἀλλὰ καὶ ὠφελιμώτατος· τοὺς γὰρ ὄφεις καὶ\nτὰ λοιπὰ ἑρπετὰ συλλαμβάνων ἀναιρεῖν, ὁ ὀρνιθοθήρας\nἔφη· ,,ἀλλʼ εἰ τὰ μάλιστα οὐ φαῦλος εἶ, διὰ τοῦτο\nκολάσεως ἄξιος, ὅτι μετὰ πονηρῶν κεκάθικας.“\nἈτὰρ οὖν καὶ ἡμᾶς δεῖ τὰς τῶν πονηρῶν συνουσίας\nφεύγειν, ἵνα μὴ καὶ αὐτοὶ ἐκείνων τῆς κακίας\nκοινωνεῖν δόξωμεν.\n101> Γτωργὸς καὶ Τύχη. (C. 82. F. 51. S. 61.)Γεωργός τις σκάπτων χρυσίῳ περιέτυχε. Καθʼ ἑκάστην\nοὖν τὴν Γῆν, ὡς ὑπʼ αὐτῆς εὐεργετηθεὶς, ἔστεφε.\nΤῷ δὲ ἡ Τύχη ἐπιστᾶσά φησιν· ,,ὦ οὗτος, τί τῇ Γῇ τὰ\nἐμὰ δῶρα προσανατίθης, ἅπερ ἐγώ σοι δέδωκα, πλουτίσαι\nσε βουλομένη; Κἰ γὰρ ὁ καιρὸς μεταβάλοι, καὶ\nπρὸς ἑτέρας χεῖρας τοῦτό σοι τὸ χρυσίον ἔλθοι, οἶδʼ\nὅτι τηνικαῦτα ἐμὲ, τὴν Τύχην, μέμψῃ.“\nὉ μῦθος δηλοῖ, ὅτι χρὴ τὸν εὐεργέτην ἐπιγινωσκειν\nκαὶ τούτῳ χάριτας ἀποδιδόναι.\n102. Γεωργὸς καὶ Θυτόν. (C. 173. F.266.)Φυτὸν ἦν εἰς γεωργοῦ χώραν, καρπὸν μὴ φέρον,\nἀλλὰ μόνον στρουθῶν καὶ τεττίγων κελαδούντων ἠν\nκαταφυγή. Ὁ δὲ γεωργὸς ὡς ἄκαρπον ἐκτέμνειν ἤμελλε·\nκαὶ δὴ τὸν πέλεκυν λαβών ἐπέφερε τὴν πληγήν. Οἱ\nδὲ τέττιγες καὶ οἱ στρουθοὶ ἱκέτευον τὴν καταφυγὴν\nαὐτῶν μὴ ἐκκόψαι, ἀλλʼ ἐᾶσαι, ὥστε ᾄδειν ἐν αὐτῷ,\nκαὶ αὐτὸν τὸν γεωργὸν τέρπειν. Ὁ δὲ μηδὲν αὐτῶν\nφροντίσας, καὶ δευτέραν πληγὴν καὶ τρίτην ἐπέφερε.\n῾Ως δὲ ἐκοίλανε τὸ δένδρον, σμῆνος μελισσῶν καὶ μέλι\nεὗρε. Γευσάμενος δὲ τὸν πέλεκυν ἔῤῥιψε, καὶ τὸ φῦ\nτὸν ἐτίμα ὡς ἱερὸν, καὶ ἐπεμελεῖτο.\nὍτι οὐ τοσοῦτον οἱ ἄνθρωποι φύσει τὸ δίκαιον\nἀγαπῶσι καὶ τιμῶσιν, ὅσον τὸ κερδαλέον ἐπιδιώκουσιν.\n103. Γωργοῦ Παῖδες. (S. 53. C. 171 ct p.358. F. 52. B. 47.)Γεωργοῦ παῖδες ἐστασίαζον· ὁ δʼ, ὡς πολλὰ\nπαραινῶν οὐκ ἡδύνατο πεῖσαι αὐτούς λόγοις μεταβάλλεσθαι,\nἔγνω δεῖν πρᾶγμα τοῦτο πρᾶξαι. Καὶ παρηῄνεσεν\nαὐτοῖς ῥάβδων δέσμην κομίσαι. Τῶν δὲ τὸ προσταχθὲν\nποιησάντων, τὸ μὲν πρῶτον δοὺς αὐτοῖς ἀθρόας τὰς\nῥάβδους ἐκέλευσε κατεάσσειν· ἐπειδὴ δὲ καὶ\nπεριβιαζόμενοι οὐκ ἠδύναντο, ἐκ δευτέρου λύσας τὴν δέσμην\nἀνὰ μίαν αὐτοῖς ῥάβδον ἐδίδου· τῶν δὲ ῥᾳδίως\nκατακλώντων, ἔφη· ,,ἀτὰρ οὖν καὶ ὑμεῖς, ὦ παῖδες, ἐὰν μὲν\nὁμοφρονῆτε, ἀχείρωτοι τοῖς ἐχθροῖς ἔσεσθε· ἐὰν δὲ\nστασιάζητε, εὐάλωτοι.“\nὉ λόγος δηλοῖ, ὅτι τοσοῦτον ἰσχυρότερόν ἐστιν ἡ\nὁμόνοια, ὅσον εὐκαταγώνιστος ἡ στάσις.\n104. Γηπόνος, Ὄνος καὶ Βοῦς (F. 371. C. p. 270. ex B. 55.)ὄνον τις ἔχων καὶ τῷ βοῒ συζεύξας ἠροτρία, πτωχῶς\nμὲν, ἀλλʼ ἀναγκαίως. Ἐπεὶ δὲ τὸ ἔργον ἐπληρώθη,\n\n\nκαὶ λύειν ἔμελλεν αὐτοὺς, ἡ ὄνος διηρώτα τὸν βοῦν·\n,,τίς ἄξει τῷ γηπόνῳ τὰ σκεύη;“ Ὁ δὲ πρὸς αὐτὴν\nεἶπε· ,,πάντως ὅσπερ εἴωθεν.“\n105. Γλαὺξ καὶ Ὄρνεα.\n(C. 331. ex Dione Chrysost. XIl, §.7 sq.)Γλαύξ, σοφὴ οὖσα, ξυνεβούλευε τοῖς ὀρνέοις, τῆς\nδρυὸς ἐν ἀρχῇ φυομένης, μὴ ἐᾶσαι, ἀλλʼ ἀνελεῖν πάντα\nτρόπον· ἔσεσθαι γὰρ φάρμακον ἀπʼ αὐτῆς ἄφυκτον,\nὑφʼ οὗ ἁλώσονται, τὸν ἰξόν. Πάλιν δὲ τὸ λίνον τῶν\nἀνθρώπων σπειρόντων, ἐκέλευε καὶ τοῦτο ἐκλέγειν τὸ\nσπέρμα· μὴ γὰρ ἐπʼ ἀγαθῷ φυήσεσθαι. Τρίτον δὲ,\nἰδοῦσα τοξευτήν τινα ἄνδρα, προέλεγεν, ὅτι οὗτος ὁ\nἀνὴρ φθάσει ὑμᾶς τοῖς ὑμετέροις πτεροῖς, πεζὸς ὢν\nαὐτὸς πτηνὰ ἐπιπέμπων βέλη. Τὰ δὲ ἠπίστει τοῖς λόγοις\nκαὶ ἀνόητον αὐτὴν ἡγοῦντο καὶ μαίνεσθαι ἔφασκον·\nὕστερον δὲ πειρώμενα ἐθαύμαζε καὶ τῷ ὄντι\nσοφωτάτην ἐνόμιζεν. Καὶ διὰ τοῦτο, ἐπὰν φανῇ,\nπρόσεισιν ὡς πρὸς ἅπόντα ἐπισταμένην· ἡ δὲ ξυμβουλεύει\nμὲν οὐδὲν ἔτι αὐτοῖς, ὀδύρεται δὲ μόνον.\n106. Ιλαὺξ καὶ Ὄρνεα.\n(C. 330. F. 385. ex Dione Chrysost. LlXXII, §. 14 sq.)Αἴσωπος ξυνετίθει λόγον τοιοῦτον· ὡς τὰ ὄρνεα\nξυνῆλθε πρὸς τὴν γλαῦκα καὶ ἐδεῖτο, τῆς μὲν ἀπὸ τῶν\nοἰκοδομημάτων σκέπης ἀπανίστασθαι, πρὸς δὲ τὰ δένδρα\nτὴν καλιὰν, ὥσπερ καὶ αὐτὰ, καὶ τούς τούτων\nμεταπήγνυσθαι κλῶνας, ἀφʼ ὧν καὶ ᾄδειν ἔστιν εὐσημότερον·\nκαὶ δὴ καὶ πρὸς δρῦν ἄρτι ταυτηνὶ φυομένην,\nἐπειδὰν πρὸς ὥραν ἀφίκηται, ἑτοίμως ἔχειν ἱζάνειν καὶ\nτῆς χλοερὰς κόμης ἀπόνασθαι. Ἀλλʼ οὖν τήν γε γλαῦκα\nμὴ τοῦτο τοῖς ὀρνέοις ποιεῖν παραινεῖν μηδὲ φυτοῦ\nβλάστῃ ἐφήδεσθαι ἰξὸν πεφυκότος φέρειν, πτηνοῖς\nὄλεθρον. Τὰ δὲ μὴ τῆς ξυμβουλῆς ἀποδέχεσθαι τὴν\n\n\nγλαῦκα· τοὐναντίον δὲ ἔχαιρε τῇ δρυὶ φυομένῃ· ἐπειδὴ\nδὲ ἱκανὴ ἦν, καθίσαντα ἐπʼ αὐτὴν ᾖδεν. Γενομένου\nδὲ τοῦ ἰξοῦ ῥᾳδίως ἤδη ὑπὸ τῶν ἀνθρώπων ἁλισκόμενα\nμετενόουν καὶ τὴν γλαῦκα ἐθαύμαζον ἐπὶ τῇ ξυμβουλῇ.\nΚαὶ νῦν ἔτι οὕτως ἔχουσιν, ὡς δεινῆς καὶ σοφῆς οὔσῃς\nαὐτῆς, καὶ διὰ τοῦτο ἐθέλουσι πλησιάζειν, ἡγούμενα\nἀγαθόν τι ἀπολαύειν τῆς ξυνουσίας. Προσίασι δὲ μάτην\nἐπὶ κακῷ. Ἡ μὲν γὰρ ἀρχαία γλαύξ τῷ ὄντι φρονίμη\nτε ἦν καὶ ξυμβουλεύειν ἐδύνατο· αἱ δὲ νῦν μόνον\nτὰ πτερὰ ἔχουσιν ἐκείνης καὶ τούς ὀφθαλμούς καὶ τὸ\nῥάμφος, τὰ δὲ ἄλλα ἀφρονέστεραί εἰσι τῶν ἄλλων ὸρνέων.\n107. Γραῦς καὶ Ἰατρός. (S.57.)Γυνὴ πρεσβῦτις τοὺς ὀφθαλμούς νοσοῦσα ἰατρὸν\nἐπὶ μισθῷ παρεκάλεσεν· ὁ δὲ εἰσιὼν, ὁπότε αὐτὴν ἔχριε,\nδιετέλει ἐκείνης συμμυούσης καθʼ ἕν ἕκαστον τῶν σκευῶν\nὑφαιρούμενος. Ἐπεὶ δὲ πάντα ἐκφορήσας κὰκείνην\nἐθεράπευσεν, ἀπῄτει τὸν συνταχθέντα μισθόν. Μὴ\nβουλομένης δʼαὐτῆς ἐπιδοῦναι, ἤγαγεν αὐτὴν ἐπὶ τοὺς\nἄρχοντας. Ἠ δʼ ἔλεγε, τὸν μὲν μισθὸν ὑπισχνεῖσθαι, ἐὰν\nθεραπεύσῃ αὐτῆς τὰς ὁράσεις· νῦν δὲ χεῖρον διατεθῆναιναι·\n,,τότε μὲν γὰρ ἔβλεπον“ ἔφη ,,πάντα τὰ ἐπὶ τῆς\nοἰκίας μου σκεύη, νῦν δὲ οὐδὲν ἰδεῖν δύναμαι.“\nΟὕτως οἱ πονηροὶ τῶν ἀνθρώπων διὰ πλεονεξίαν\nλανθάνουσι καθʼ ἑαυτῶν τὸν ἔλεγχον ἐπισπώμενοι.\n107b. Ἄλλως. (F. 46. C.21 et p.291.)Γυνὴ πρεσβῦτις τοὺς ὀφθαλμούς νοσοῦσα, ἰατρόν\nτινα ἐπὶ μισθῷ ἰατρεῦσαι αὑτὴν παρεκάλει, στοιχήσασα\nἐνώπιον μαρτύρων, ὅτι ἐὰν θεραπεύσῃ αὐτῆς τοὺς\nὀφθαλμοὺς, πολὺν λήψεται παρʼ αὐτῆς τὸν μισθόν·\nἐὰν δὲ μὴ θεραπευθῇ, ἐπιμείνῃ δὲ ἡ ἀῤῥωστία, μηδὲν\nαὐτῷ παράσχῃ. Καὶ οὕτω γενομένου, ὅσον ὅσον ὁ\n\n\nἰατρὸς ἐπετίθει τοῖς ὀφθαλμοῖς αὐτῆς τὴν ἰατρείαν, κατʼ\nὀλίγον ὀλίγον τὰ προσόντα αὐτῇ ἔκλεπτε. Μετʼ οὐ\nπολύ δὲ θεραπεύσας αὐτὴν, ἐζήτει τὸν στοιχηθέντα\nμισθόν. Ἀναβλέψασα τοίνυν ἡ γραῦς, ὡς οὐδὲν τῶν\nπροσόντων αὐτῇ ἐθεάσατο ἐν τῇ οἰκίᾳ αὐτῆς, οὐδὲν\nἐδίδου αὐτῷ. Ὡς οὖν ἐπέμενεν ὁ ἰατρὸς ἐκβιάζων αὐτὴν,\nἐκείνη δὲ ἀνεβάλλετο, ἀπήγαγεν αὐτὴν πρὸς τοὺς\nἄρχοντας. Στᾶσα οὖν ἐνώπιον αὐτῶν ἔφη· ,,ὁ\nἄνθρωπος οὗτος, καθὼς λέγει, ἀλήθειαν λέγει·\nἐπηγγειλάμην γὰρ δοῦναι αὐτῷ τὸν μισθὸν, ἐὰν καλῶς\nἀναβλέψω· ἐὰν δὲ ἐπιμείνω τῇ ἀῤῥωστίᾳ, ἵνα μηδὲν\nπαρέξω αὐτῷ. Νῦν οὖν φάσκει, ὅτι ἐθεραπεύθην·\nἐγὼ δὲ τοὐναντίον λέγω παθεῖν με· ὅτε γὰρ τοὺς\nὀφθαλμούς ἐνόσουν, τότε καὶ σκεύη διάφορα καὶ\nχρήματα ἔβλεπον ἐν τῇ οἰκίᾳ μου· νυνὶ δὲ, ὅτε αὐτὸς\nφάσκει βλέπειν με, οὐδὲν δύναμαι ἄρτι θεάσασθαι.\nὉ μῦθος δηλοῖ, ὅτι οὕτω καὶ οἱ πονηροὶ τῶν ἀνθρώπων\nδιὰ πλεονεξίαν λανθάνουσι καθʼ ἑαυτῶν τὸν\nἔλεγχον ἐπισπώμενοι.\n108. Γυνή. (C.73. F. 234.)Γυνή τις ἄνδρα μέθυσον εἶχε· τοῦ δὲ πάθους αὐτὸν\nἀπαλλάξαι θέλουσα, τοιόνδε τι σοφίζεται. Κεκαρωμένον\nγὰρ αὐτὸν ὑπὸ τῆς μέθης παρατηρήσασα καὶ\nνεκροῦ δίκην ἀναισθητοῦντα, ἐπʼ ὤμων ἄρασα, ἐπὶ\nτὸ πολυάνδριον ἀπενεγκοῦσα κατέθετο καὶ ἀπῆλθεν.\nἩνίκα δʼ αὐτὸν ἤδη ἀνανήφειν ἐστοχάσατο, προσελθοῦσα\nτὴν θύραν ἔκοπτε τοῦ πολυανδρίου. Ἐκείνου\nδὲ φήσαντος ,,τίς ὁ τὴν θύραν κόπτων;“ ἡ γυνὴ\nἀπεκρίνατο· ,,ὁ τοῖς νεκροῖς τὰ σιτία κομίζων ἐγὼ\nπάρειμι·“ Κἀκεῖνος· ,,μή μοι φαγεῖν, ἀλλὰ πιεῖν, ὦ βέλτιστε,\nμᾶλλον προσένεγκε· λυπεῖς γάρ με βρώσεως, ἀλλὰ\n\n\nμὴ πόσεως μνημονεύων.“ Ἡ δὲ τὸ στῆθος πατάξασα\n,,οἴμοι τῇ δυστήνῳ “ φησίν· ,,οὐδὲν γὰρ οὐδὲ\nσοφισαμένη ὤνησα· σὺ γὰρ, ἄνερ, οὐ μόνον οὐκ\nἐπαιδεύθης, ἀλλὰ καὶ χείρων σαυτοῦ γέγονας, εἰς ἕξιν σοι\nκαταστάντος τοῦ πάθους.“\nὉ μῦθος δηλοῖ, ὅτι οὐ δεῖ ταῖς κακαῖς πράξεσιν\nἐγχρονίζειν. Ἔστι γὰρ ὅτε καὶ μὴ θέλοντι τῷ ἀνθρώπῳ\nτὸ ἔθος ἐπιτίθεται.\n109. Γυνὴ καὶ Γεωργός. (C. 343. F. 412.)Γυνή τις, προσφάτως τὸν ἑαυτῆς ἄνδρα θάψασα,\nκαθʼ ἡμέραν ἀπιοῦσα πρὸς τὸ μνημεῖον ἐθρήνει.\nἈροτριῶν δέ τις οὐ πόῤῥω τοῦ μνήματος εἰς ἐπιθυμίαν ἧκε\nτῆς γυναικὸς, καὶ καταλιπών τοὺς βόας ἦλθε καὶ\nαὐτὸς πρὸς τὸ μνῆμα, καὶ καθίσας συνεθρήνει τῇ\nγυναικί. Τῆς δὲ πυθομένης, τί δήποτε καὶ αὐτὸς οὕτως\nὀδύρεται; ,,ὅτι κἀγὼ “ φησὶν ,,εὐπρεπῆ γυναῖκα\nκατώρυξα, καὶ, ἐπειδὰν κλαύσω, τῆς λύπης κουφίζομαι.“\nἩ δὲ ,,κἀμοὶ τοῦτʼ αὐτὸ προσγίνεται.“ Κἀκεῖνος· ,,εἰ\nτοίνυν τοῖς αὐτοῖς περιπεπτώκαμεν πάθεσι, τί δήποτε\nἀλλήλοις μὴ σύνέσμεν; ἐγώ τε γὰρ φιλήσω σε ὡς\nἐκείνην, κἀμὲ σὺ πάλιν ὡς τὸν σαυτῆς ἄνδρα.“ Ταῦτα\nἔπεισε τὴν γυναῖκα, καὶ δὴ συνῆλθον. Ἐν τούτῳ δὲ\nκλέπτης ἐλθών καὶ τοὺς βόας λύσας ἀπήλασεν. Ὁ δὲ\nἐπανελθών καὶ τοὺς βόας μὴ εὑρηκὡς, κόπτεσθαί τε\nκαὶ οἰμώζειν ἰσχυρῶς ἐνεστήσατο. Ἐλθοῦσα δὲ καὶ ἡ\nγυνὴ καὶ ὀλοφυρόμενον εὑροῦσα, φησί ,,πάλιν\nκλαίεις ;“ κἀκεῖνος ,,νῦν·“ εἶπεν ,,ἐπʼ ἀληθείας κλαίω.“\n110. Γυνὴ καὶ Θεράπαιναι (C. 79. F. 44. S 55.)Γυνὴ χήρα φιλεργὸς, θεραπαινίδας ἔχουσα, ταύτας\nεἰώθει νυκτὸς ἐγείρειν ἐπὶ τὰ ἔργα πρὸς τὰς τῶν\nἀλεκτρυόνων ᾠδάς. Αἱ δὲ, συνεχῶς τῷ πόνῳ\n\n\nταλαιπωρούμειναι, ἔγνωσαν δεῖν τὸν ἐπὶ τῆς οἰκίας\nἀποκτεῖναι ἀλεκτρυόνα, ὡς ἐκείνου νύκτωρ ἐξανιστάντος τὴν\nδέσποιναν. Συνέβη δʼ αὐταῖς τοῦτο διαπραξαμέναις\nχαλεπωτέροις περιπεσεῖν τοῖς δεινοῖς. Ἡ γὰρ δεσπότις,\nἀγνοοῦσα τὴν τῶν ἀλεκτρυόνων ὥραν, ἐννυχωτερον\nταύτας ἀνίστη.\nὉ μῦθος δηλοῖ, ὅτι πολλοῖς ἀνθρώποις τὰ\nβουλεύματα κακῶν αἴτια γίνεται.\n111. Γυνὴ καὶ Ὄρνις (C. 24. F. 47. S. 58.)Γυνή τις χήρα ὄρνιν εἶχε καθʼ ἑκάστην ἡμέραν ὠὸν\nαὐτῇ τίκτουσαν. Νομίσασα δὲ, ὡς, εἰ πλείους τῇ\nὄρνιθι κριθὰς παραβάλοι, δὶς τέξεται τῆς ἡμέρας, τοῦτο\nπεποίηκεν. Ἡ δʼ ὄρνις, κιμελὴς γενομένη, οὐδʼ ἅπαξ\nτῆς ἡμέρας τεκεῖν ἡδύνατο.\nὉ μῦθος δηλοῖ, ὅτι οἱ διὰ πλεονεξίαν τῶν πλειόνων\nἐπιθυμοῦντες καὶ τὰ παρόντα ἀποβάλλουσι.\n112. Γυνὴ μάγος. (S. 46.)Γυνὴ μάγος ἐπῳδὰς θείων μηνιμάτων ἐπαγγελλομένη\nδιετέλει πολλὰ ποιοῦσα, κἀκ τούτου οὐ μικρὸν\nβίον πορίζουσα. Ἐπὶ τούτῳ γραψάμενοί τινες αὐτὴν\nὡς καινοτομοῦσαν περὶ τὰ θεῖα εἰς δίκην ὑπήγαγον,\nκαὶ κατηγορήσαντες κατεδίκασαν αὐτὴν ἐπὶ θανάτῳ.\nΘεασάμενος δέ τις αὐτὴν ἐκ τῶν δικαστηρίων, ἔφη\nαὐτῇ· ,,ἡ τὰς δαιμόνων ὀργὰς τρέπειν ἐπαγγελλομένη\nπῶς οὐδὲ ἀνθρώπους πεῖσαι ἠδυνήθης;“\nΤούτῳ τῷ λόγῳ χρήσαιτο ἄν τις πρὸς γυναῖκα πλάνον,\nἥτις τὰ μείζονα κατεπαγγελλομένη τοῖς μετρίοις\nἀδύνατος ἀπελέγχεται.\n112b. Ἄλλως. (C.80. F. 45.)Γυνὴ μάγος, θείων μηνιμάτων ἀποτροπιασμοὺς\nἐπαγγελλομένη, πολλὰ διετέλει ποιοῦσα, καὶ κέρδος\n\n\nἐντεῦθεν ἔχουσα. Γραψάμενοι δέ τινες αὐτὴν ἀσεβείας,\nεἷλον, καὶ καταδικασθεῖσαν ἀπῆγον εἰς θάνατον. Ἰδὼν\nδέ τις ἀπαγομένην αὐτὴν, ἔφη· ,,ἡ τὰς τῶν θεῶν\nὀργὰς ἀποτρέπειν ἐπαγγελλομένη, πῶς οὐδὲ ἀνθρώπων\nβουλὴν μεταπεῖσαι ἠδυνήθης;“\nὉ μῦθος δηλοῖ, ὅτι πολλοὶ μεγάλα ἐπαγγέλλονται,\nμηδὲ μικρὰ ποιῆσαι δυνάμενοι.\n113. Δάμαλις καὶ Βοῦς. (F. 61. C. 174 et p.360. B.37.)Δάμαλις βοῦν ὁρῶσα ἐργαζόμενον, ἐταλάνιζεν αὐτὸν\nἐπὶ τῷ κόπῳ. Ἐπειδὴ δὲ ἑορτὴ κατέλαβε, τὸν βοῦν\nἀπολύσαντες, τὴν δάμαλιν ἐκράτησαν τοῦ σφάξαι.\nἸδῶν δὲ ὁ βοῦς ἐμειδίασε καὶ πρὸς αὐτὴν εἶπεν· ,, ὦ\nδάμαλις, διὰ τοῦτο ἤργεις, διότι ἔμελλες ἀρτίως\nτυθῆναι.“\nὉ μῦθος δηλοῖ, ὅτι τὸν ἀργοῦντα κίνδυνος μένει.\n114. Δειλὸς κυνηγὸς καὶ Δρυοτόμος. (C. 175. F.267. B. 92.)Λέοντός τινος ἴχνη ἐζήτει κυνηγός· δρυοτόμον δὲ\nἐρωτήσας, εἰ εἶδεν ἴχνη λέοντος, καὶ ποῦ κοιτάζει, ἔφη·\n,,καὶ αὐτὸν τὸν λέοντα ἤδη σοι δείξω.“ Ὁ δὲ ὠχριάσας\nἐκ τοῦ φόβου, καὶ τούς ὀδόντας συγκρούων εἶπεν·\n,,ἴχνη μόνα ζητῶ, οὐχὶ αὐτὸν τὸν λέοντα.“\nὍτι τούς θρασεῖς καὶ δειλούς ὁ λόγος ἐλέγχει, τούς\nτολμηροὺς ἐν τοῖς λόγοις μόνοις καὶ οὐκ ἐν τοῖς ἔργοις.\n115. Δέλφαξ καὶ Πρόβατα. (S. 86. C. p. 362. F. 72.)Ἔν τινι ποίμνῃ δέλφαξ εἰσελθών ἐνέμετο. Καὶ δή\nποτε τοῦ ποιμένος συλλαμβάνοντος αὐτὸν, ἐκεκράγει\nτε καὶ ἀντέτεινε· τῶν δὲ προβάτων αὐτὸν αἰτιωμένων\nἐπὶ τῷ βοᾶν, καὶ λεγόντων, ,,ἡμᾶς μὲν συνεχῶς\nσυλλαμβάνει, καὶ οὐ κράζομεν,· ἔφη πρὸς ταῦτα· ,,ἀλλʼ\nοὐχ ὁμοία τῇ ὑμετέρᾳ ἡ ἐμὴ σύλληψις· ὑμᾶς γὰρ ἢ διὰ.\nτὰ ἔρια ἀγρεύει ἢ διὰ τὸ γάλα· ἐμὲ δὲ διὰ τὸ κρέας.“\nὉ λόγος δηλοῖ, ὅτι εἰκότως ἐκεῖνοι ἀνοιμώζουσιν,\nοἷς ὁ κίνδυνος οὐ περὶ χρημάτων ἐστὶν, ἀλλὰ περὶ\nαὐτῆς τῆς σωτηρίας.\n115b. Ἄλλῶς. Δέλφαξ καὶ Ἀλώπηξ. (S.174. C. 176. F. 131.)Ὄνῳ τις ἐπιθεὶς αἶγα καὶ πρόβατον καὶ δέλφακα,\nἤλαυνεν εἰς ἄστυ. Τοῦ δὲ δέλφακος παρʼ ὅλην τὴν\nὁδὸν κεκραγότος, ἀλώπηξ ἀκούσασα ἐπυνθάνετο αὐτοῦ\nτὴν αἰτίαν, διʼ ἣν, τῶν λοιπῶν μεθʼ ἡσυχίας φερομένων,\nμόνος αὐτὸς βοᾷ. Ὁ δὲ ὑποτυχών ἔφη· ,,ἀλλʼ\nἔγωγε οὐ μάτην ὀδύρομαι· εὖ γὰρ οἶδα, ὅτι τοῦ μὲν\nπροβάτου ἔριά τε καὶ ἄρνας παρεχομένου ὁ δεσπότης\nἀφέξεται· ὁμοίως δὲ καὶ τῆς αἰγὸς διὰ τοὺς τυροὺς καὶ\nτούς ἐρίφους· ἐμοὶ δὲ οὐκ ἔχων εἰς ἄλλο τι χρήσασθαι,\nπάντως με θύσει.“\nΟὕτω καὶ τῶν ἀνθρώπων οὐ μεμπτέοι εἰσὶν, ὅσοι\nτὰς μελλούσας προορώμενοι συμφορὰς ἀποκλαίονται.\n116. Δελφῖνες καὶ Κωβιός. (F. 53. C. p. 362. S. 72.)Δελφῖνες καὶ φάλαιναι πρὸς ἀλλήλους ἐμάχοντο.\nἘπὶ πολὺ δὲ τῆς μάχης κορυφουμένης, κωβιὸς ἀνέδυ\n(ἔστι δὲ οὗτος μικρὸς ἰχθὺς), καὶ ἐπειρᾶτο αὐτούς\nδιαλλάττειν. Εἷς δέ τις τῶν δελφίνων ὑπολαβών ἔφη πρὸς\nαὐτόν· ,,ἀλλʼ ἡμῖν ἀνεκτότερόν ἐστι μαχομένοις ὑπʼ\nἀλλήλων διαφθαρῆναι, ἢ σοῦ διαλλακτοῦ τυχεῖν.“\nΟὕτως ἔνιοι τῶν ἀνθρώπων οὐδενὸς ἄξιοι ὄντες,\nὅταν ταραχῆς λάβωνται, δοκοῦσί τινες εἶναι.\n116b. Ἄλλως. Δελφῖνες καὶ Καρίς. (C. 177. B.39.)Δελφῖνες καὶ φάλαιναι πρὸς ἀλλήλους ἐμάχοντο.\nἘπὶ πολύ δὲ τῆς στάσεως αὐτῶν σφοδρυνομένης, καρὶς\nἀναδῦσα ἐπειρᾶτο αὐτοὺς διαλύειν. Κἷς δέ τις τῶν\nδελφίνων ὑποτυχὼν ἔφη πρὸς αὐτήν· ,,ἀλλʼ ἡμῖν\n\n\nαἱρετώτερόν ἐστιν ὑπʼ ἀλλήλων διαφθαρῆναι ἢσοῦ\nδιαλλακτοῦ τυχεῖν.“\nΟὕτως ἔνιοι τῶν ἀνθρώπων, οὐδενὸς ἄξιοι ὄντες,\nἂν ταραχῆς λάβωνται, δοκοῦσί τινες εἶναι.\n117. Δημάδης ὁ ῥήτωρ. (S. 63. C. 178 et p.363. F. 54.)Δημάδης ὁ ῥήτωρ δημηγορῶν ποτε ἐν Ἀθήναις,\nἐκείνων οὐ πάνυ αὐτῷ προσεχόντων, ἐδεήθη αὐτῶν,\nὅπως ἐπιτρέψωσιν αὐτῷ Αἰσώπειον μῦθον εἰπεῖν. Τῶν\nδὲ προτρεψαμένων, αὐτὸς ἀρξάμενος ἔλεγε· ,,\nΔήμητρα καὶ χελιδών καὶ ἔγχελυς τὴν αὐτὴν ἐβάδιξον ὁδόν·\nγενομένων δὲ αὐτῶν κατά τινα ποταμὸν, ἡ μὲν χελιδνων\nἀνέπτη, ἡ δὲ ἔγχελυς κατέδυ·“ καὶ ταῦτα εἰπών\nἐσιώπησεν. Ἐρομένων δʼ αὐτῶν ,,τί οὖν ἡ Δήμητρα\nἔπαθεν ;“ ἔφη· ,,κεχόλωται ὑμῖν, οἵτινες τὰ τῆς πόλεως\nπράγματα ἐάσαντες Αἰσωπείων μύθων ἀντέχεσθε.“\nΟὕτω καὶ τῶν ἀνθρώπων ἀλόγιστοί εἰσιν, ὅσοι\nτῶν μὲν ἀναγκαίων ὀλιγωροῦσι, τὰ δὲ πρὸς ἡδονὴν\nμᾶλλον αἱροῦνται.\n118. Δηχθεὶς ὑπὸ μύρμηκος καὶ Ἑρμῆς.\n(C. 364 et p. 411. F.363. B. 117.)Ναῦν ποτε μετὰ τῶν ἀνδρῶν βυθισθεῖσαν ἰδών\nτις, ἀδίκως ἔλεγε τούς θεούς κρίνειν· ,,διʼ ἕνα γὰρ\nἀσεβῆ συναπώλοντο καὶ ἀναίτιοι.· Ταῦτα αὐτοῦ\nλέγοντος, μυρμήκων πολλῶν ὄντων ἐν τῷ τόπῳ, ἐν ᾧ\nἔτυχεν ἱστάμενος, συνέβη ὑφʼ ἑνὸς δηχθῆναι τούτων.\nὉ δὲ ὑφ’ ἑνὸς δηχθεὶς συνεπάτησε τοὺς πάντας. Ἑρμῆς\nδʼ ἐπιστὰς αὐτῷ καὶ τῇ ῥάβδῳ παίων, εἶπεν· ,,εἶτα\nοὐκ ἀνέχῃ σὺ τούς θεούς δικαστὰς εἶναι, οἷος εἶ σὺ\nτῶν μυρμήκων;“\nὉ λόγος διδάσκει ἡμᾶς, μηδὲν ψέγειν τὰς τοῦ θεοῦ\nπερὶ τοὺς ἀνθρώπους ἀκαταλήπτους οἰκονομίας, κἂν\nἄδικοι τοῖς ἀπαιδεύτοις δοκοῖεν εἶναι.\n119. Διογένης ὁδοιπορῶν. (F. 56. C. 398.)Διογένης ὁ κυνικὸς ὁδοιπορῶν, ὡς ἐγένετο κατά\nτινα ποταμὸν πλημμυροῦντα, εἰστήκει ἀμηχανῶν. Εἷς\nδέ τις τῶν διαβιβάζειν εἰθισμένων θεασάμενος αὐτὸν\nδιαποροῦντα, προσελθὼν, καὶ ἀράμενος αὐτὸν σὺν\nφιλοφροσύνῃ, διεπέρασεν αὐτόν. Ὁ δὲ εἱστήκει τὴν\nαὐτοῦ πενίαν μεμφόμενος, διʼ ἣν ἀμείψασθαι τὸν\nεὐεργέτην οὐ δύναται. Ἔτι δὲ αὐτοῦ ταῦτα διανοουμένου,\nἐκεῖνος θεασάμενος ἕτερον ὁδοιπόρον διελθεῖν\nμὴ δυνάμενον, προσδραμών καὶ αὐτὸν διεπέρασε. Καὶ\nὁ Διογένης προσελθών αὐτῷ εἶπεν· ,,ἀλλʼ ἔγωγε οὐκέτι\nσοι χάριν ἔχω ἐπὶ τῷ γεγονότι· ὁρῶ γὰρ, ὅτι οὐ\nκρίσει, ἀλλὰ νόσῳ αὐτὸ σποιεῖς.“\nὉ λόγος δηλοῖ, ὅτι οἱ μετὰ τῶν σπουδαίων καὶ\nτοὺς ἀνεπιτηδείους εὐεργετοῦντες οὐκ εὐεργεσίας\nδόξαν, ἀλογιστίαν δὲ μᾶλλον ὀφλισκάνουσι.\n120. Δράκων καὶ Ἀετός. (C. 303. F.215.)Δράκων καὶ ἀετὸς συμπλακέντες ἀλλήλοις\nἐμάχοντο· καὶ ὁ μὲν δράκων εἶχε τὸν ἀετὸν συλλαβών.\nΓεωργὸς δὲ ἰδὼν, λύσας τὴν πλοκὴν τοῦ δράκοντος,\nαὐτόνομον ἀφῆκε τὸν ἀετόν. Χαλεπήνας δὲ ἐπὶ\nτούτοις ὁ δράκων, ἰὸν ἀφῆκε τῷ τοῦ σώσαντος πόματι.\nΠιεῖν δὲ τοῦ γεωργοῦ πρὸς ἄγνοιαν μέλλοντος, ὁ ἀετὸς\nκαταπτὰς τῶν τοῦ γεωργοῦ χειρῶν ἐξαιρεῖται τὴν\nκύλικα.\nΤοὺς εὖ ποιοῦντας μένουσι χάριτες.\n121. Δραπέτης. (C. 324. F.395.)Ὁ τὸν δραπέτην ἰδὼν διὰ χρόνου καὶ διώκων, ὡς\nκατέφυγε φθάσας εἰς μυλῶνα, ,,ποῦ δʼ ἂν “ ἔφη ,,σὲ\nμᾶλλον εὑρεῖν ἐβουλήθην ἢ ἐνταῦθα;“\n\n\nξατο. Τούτων δὲ σειομένων, οἱ κυνηγοὶ ἐπιστραφέντες\nκαὶ, ὅπερ ἦν ἀληθὲς, νομίσαντες, τῶν ζώων ὑπὸ τοῖς\nφύλλοις τι κρύπτεσθαι, βέλεσιν ἀνεῖλον τὴν ἔλαφον.\nἩ δὲ θνήσκουσα τοιαῦτʼ ἔλεγε· ,,δίκαια πέπονθα· οὐ\nγὰρ ἔδει τὴν σώσασάν με λυμαίνεσθαι.“\nὉ μῦθος δηλοῖ, ὅτι οἱ ἀδικοῦντες τοὺς εὐεργέτας\nὑπὸ θεοῦ κολάζονται.\n128. Ἔλαφος καὶ Λέων.\n(S.75. . 181 et p.365. P. 66 ct 209. B. 43.)Ἔλαφος δίψει συσχεθεῖσα παρεγένετο ἐπί τινα πηγήν.\nΠίνουσα δὲ ὡς ἐθεάσατο τὴν ἑαυτῆς σκιὰν κατὰ\nτοῦ ὕδατος, ἐπὶ μὲν τοῖς κέρασιν ἠγάλλετο, ὁρῶσα τὸ\nμέγεθος καὶ τὴν ποικιλίαν, ἐπὶ δὲ τοῖς ποσὶ σφόδρα\nἤχθετο ὡς λεπτοῖς οὖσι καὶ ἀσθενέσιν. Ἔτι δʼ αὐτῆς\nδιανοουμένης, λέων ἐπιφανεὶς ἐδίωκεν αὐτὴν, κἀκείνη\nεἰς φυγὴν τραπεῖσα κατὰ πολὺ αὐτοῦ προεῖχε. Μέχρι\nμὲν οὖν ψιλὸν ἦν τὸ πεδίον, ἡ μὲν προθέουσα ἐσώζετο·\nἐπεὶ δὲ ἐγένετο κατά τινα ὑλώδη τόπον, τηνικαῦτα\nσυνέβη, τῶν κεράτων αὐτῆς ἐμπλακέντων τοῖς κλάδοις,\nμὴ δυναμένην τρέχειν συλληφθῆναι τῷ λέοντι. Μέλλουσα\nδὲ ἀναιρεῖσθαι ἔφη πρὸς ἑαυτήν· ,,δειλαία ἐγὼ,\nἥτις, ὑφʼ ὧν μὲν ᾠόμην προδοθήσεσθαι, ἐσωζόμην ὑπὸ\nτούτων, οἷς δὲ καὶ σφόδρα ἐπεποίθειν, ὑπὸ τούτων\nἀπόλλυμαι.“\nΟὕτω πολλάκις ἐν κινδύνοις οἱ μὲν ὕποπτοι τῶν\nφίλων σωτῆρες ἐγένοντο, οἱ δὲ σφόδρα ἐμπιστευθέντες\nπροδόται.\n129. Ἔλαφος καὶ Λέων. (S. 77. C. 64 et p. 314. F. 64.)Ἔλαφος κυνηγοὺς φεύγουσα ἐγένετο κατά τι\nσπήλαιον, ἐν ᾧ λέων ἦν, καὶ ἐνταῦθα εἰσῄει κρυβησομένη·\nσυλληφθεῖσα δὲ ὑπὸ τοῦ λέοντος καὶ ἀναιρουμένη εἶπε\n\n\n,,δυσδαίμων ἐγὼ, ἥτις ἀνθρώπους φεύγουσα ἐμαυτὴν\nθηρίῳ ἐνεχείρισα.“\nΟὕτως ἔνιοι τῶν ἀνθρώπων διὰ φόβον ἐλαττόνων\nκινδύνων ἑαυτοὺς εἰς μείζονα κακὰ εἰσιᾶσιν.\n130. Ἔλαφος καὶ Μήτηρ. (C.297. F.208.)Ἔλαφον ἡ μήτηρ ἐνουθέτει, ταῦτα λέγουσα· ,,κέρας,\nὦ παῖ, παρὰ τῆς φύσεως εἴληφας, μεγέθει δὲ\nδιενήνοχας σώματος, καὶ οὐκ οἶδ’ ὅ, τι παθών\nἀποδιδράσκεις ἐπιόντας τοὺς κύνας.“ Ταῦτα ἦν, καὶ κυνῶν\nδρόμος ἠκούετο πόῤῥωθεν. δὲ μένειν τῷ παιδὶ\nπαραινέσασα αὐτὴ τῆς φυγῆς προκατήρξατο.\nΠαραινεῖν ἕτοιμον, ἃ ποιεῖν ἀπορώτερον.\n131. Ἔλαφος νοσοῦσα. (C. 377. F. 337. B. 46.)Ἔλαφος νόσῳ περιπεσοῦσα, ἐπί τινος τόπου πεδινοῦ\nκατεκέκλιτο. Τινὰ δὲ τῶν θηρίων εἰς θέαν αὐτῆς\nἐλθόντα, τὴν παρακειμένην τῇ ἐλάφῳ νομὴν κατεβοσκήθησαν·\nεἶτα ἐκείνη τῆς νόσου ἀπαλλαγεῖσα, τῇ ἐνδείᾳ\nδεινῶς κατετρύχετο, καὶ τῇ νομῇ τὸ ζῆν\nπροσαπώλεσεν.\nὉ μῦθος δηλοῖ, ὡς οἱ περιττοὺς καὶ ἀνονήτους\nκτώμενοι φίλους ἀντὶ κέρδους ὑπʼ αὐτῶν ζημίαν\nμᾶλλον ὑφίστανται.\n132. Ἐλπὶς ἐν ἀνθρώποις. (C.360. B. 58.)Ζεὺς ἐν πίθῳ τὰ χρηστὰ πάντα συλλέξας\nἔθηκεν αὐτὸν πωμάσας παρʼ ἀνθρώπῳ.\nὁ δʼ ἀκρατὴς ἄνθρωπος εἰδέναι σπεύδων,\nτί ποτʼ ἦν ἐν αὐτῷ, καὶ τὸ πῶμα κινήσας,\nδιῆκʼ ἀπελθεῖν αὐτὰ πρὸς θεῶν οἴκους,\nκἀκεῖ πέτεσθαι τῆς τε γῆς ἄνω φεύγειν.\nμόνη δʼ ἔμεινεν Ἐλπὶς, ἣν κατειλήφει\nτεθὲν τὸ πῶμα. τοιγὰρ Ἐλπὶς ἀνθρώποις\n\n\nμόνη σύνεστι, τῶν πεφευγότων ἡμιᾶς\nἀγαθῶν ἕκαστον ἐγγυωμένη δώσειν.\n133. Ἑορτὴ καὶ Ὑστεραία.\n(Ex Plut. v. Themist. c. 18. C. 322. F.394.)Τῇ ἑορτῇ φασι τὴν ὑστεραίαν ἐρίσαι λέγουσαν, ὡς\nἐκείνη μὲν ἀσχολιῶν τε μεστὴ καὶ κοπώδης ἐστὶν, ἐν\nαὐτῇ δὲ πάντες ἀπολαύουσι τῶν παρεσκευασμένων\nσχολάζοντες· τὴν δʼ ἑορτὴν πρὸς ταῦτʼ εἰπεῖν· ,,ἀληθῆ\nλέγεις· ἀλλʼ ἐμοῦ μὴ γενομένης, σὺ οὐκ ἂν ἦσθα.“\n134. Ἔριφος καὶ Λύκος. (S. 98. C. 94 et p.318. F. 74.)Ἔριφος ὑστερήσας ἀπὸ ποίμνης ὑπὸ λύκου κατεδιώκετο·\nἐπιστραφεὶς δὲ ὁ ἔριφος λέγει τῷ λύκῳ· ,,πέπεισμαι,\nλύκε, ὅτι σὸν βρῶμά εἰμι· ἀλλʼ ἵνα μὴ ἀδόξως\nἀποθάνω, αὔλησον, ὅπως ὀρχήσωμαι.“ Αὐλοῦντος δὲ\nτοῦ λύκου καὶ τοῦ ἐρίφου ὀρχουμένου, οἱ κύνες\nἀκούσαντες καὶ ἐξελθόντες τὸν λύκον ἐδίωκον· ὁ δὲ\nἐπιστραφεὶς λέγει τῷ ἐρίφῳ· ,,ταῦτα ἐμοὶ καλῶς γίνεται·\nἔδει γάρμε, μακελλάριον ὄντα, αὐλητὴν μὴ μιμεῖσθαι.“\nΟὕτως οἱ παρὰ γνώμην τοῦ καιροῦ τι πράττοντες\nκαὶ ὧν ἐν χερσὶν ἔχουσιν ὑστεροῦνται.\n135. Ἔριφος καὶ Λύκος. (C. 139. F. 75. B. 96.)Ἔριφος ἐπί τινος δώματος ἑστὼς, ἐπειδὴ λύκον\nπαριόντα εἶδεν, ἐλοιδόρει καὶ ἔσκωπτεν αὐτόν· ὁ δὲ\nλύκος ἔφη· ,,ὦ οὗτος, οὐ σύ με λοιδορεῖς, ἀλλʼ ὁ\nτόπος.\nὉ μῦθος δηλοῖ, ὅτι πολλάκις καὶ ὁ τόπος καὶ ὁ\nκαιρὸς δίδωσι τὸ θράσος κατὰ τῶν ἀμεινόνων.\n136. Ἑρμῆς. (C. 103. F.255Ζεὺς Ἑρμῆν προσέταξε πᾶσι τοῖς τεχνίταις ψεύδους\nφάρμακον ἐγχεῖν. Ὁ δὲ, τοῦτο τρίψας καὶ μέτρον\nποιήσας ἴσον, ἑκάστῳ ἐνέχεεν. Ἐπεὶ δὲ, μόνου\n\n\nτοῦ σκυτέως ὑπολειφθέντος, πολύ κατελέλειπτο φάρμακον,\nὅλην λαβὼν τὴν θυείαν ἐνέχεεν αὐτῷ. Κἀκ\nτούτου συνέβη, τοὺς τεχνίτας ἅπαντας ψεύδεσθαι,\nμάλιστα δὲ πάντων τοὺς σκυτέας.\nὉ μῦθος πρὸς ψευδολόγους τεχνίτας.\n137. Ἑρμης καὶ Ἀγαλματοποιός. (S.89. C. 90. P. 243.)Ἑρμῆς γνῶναι βουλόμενος, ἐν τίνι τιμῇ παρʼ\nἀνθρώποις ἐστὶν, ἧκεν ἀφομοιωθεὶς ἀνθρώπῳ εἰς\nἀγαλματοποιυῦ ἐργαστήριον· καὶ θεασάμενος Διὸς ἄγαλμα\nἐπύθετο, πόσου· τοῦ δὲ εἰπόντος ,,δραχμῆς,“ γελάσας\nἠρώτα τῆς Ἥρας πόσου ἐστίν· εἰπόντος δὲ ἔτι μείζονος,\nθεασάμενος καὶ ἑαυτοῦ ἄγαλμα ὑπέλαβεν, ὅτι αὐτὸν,\nἐπειδὴ καὶ ἄγγελός ἐστι καὶ ἐπικερδὴς, περὶ πολλοῦ οί\nἄνθρωποι ποιοῦνται. Διὸ προσεπυνθάνετο ὁ Ἑρμῆς,\nκαὶ ὁ ἀγαλματογλύφος ἔφη· ,,ἀλλʼ ἐὰν τούτους\nἀγοράσῃς, τοῦτόν σοι προσθήκην δώσω.“\nΠρὸς ἄνδρα κενόδοξον, ἐν οὐδεμιᾷ μοίρᾳ παρὰ\nτοῖς ἄλλοις ὄντα, ὁ λόγος ἁρμόζει.\n138. Ἑρμῆς καὶ Γῆ. (S. 102. C. 182. F.269.)Ζεὺς πλάσας ἄνδρα καὶ γυναῖκα ἐκέλευσεν Ἑρμῇ\nἀγαγεῖν αὐτούς ἐπὶ τὴν γῆν, καὶ δεῖξαι ὅθεν ὀρύξαντες\nπλεῖον ποιήσουσι. Τοῦ δὲ τὸ προσταχθὲν ποιήσαντος,\nἡ γῆ τὸ μὲν πρῶτον ἐκώλυεν· ὡς δὲ ὁ Ἑρμῆς ἠνάγκαζε\nλέγων, τὸν Δία προστεταχέναι· ,,ἀλλʼ ὀρυσσέτωσαν,“\nἔφη, ,, ὅσην βούλονται· στένοντες γὰρ αὐτὴν καὶ\nκλαίοντες ἀποδώσουσιν.“\nΠρὸς τοὺς ῥᾳδίως δανειζομένους καὶ μετὰ λύπης\nἀποδιδόντας ὁ λόγος εὔκαιρος.\n139. ἄρμης καὶ Κύων. (Β. 48.)Ἐν ὁδῷ τις Ἑρμῆς τετράγωνος εἰστήκει,\nλίθων δʼ ὑπʼ αὐτῷ σωρὸς ἦν. κύων τούτῳ\n\n\nεἶπε προσελθών· ,,χαῖρε πρῶτον, Ἑρμεία·\nἔπειτʼ ἀλεῖψαι βούλομαί σε, μηδ’ οὕτω\nθεὸν παρελθεῖν, καὶ θεὸν παλαιστρίτην.“\nὁ δʼ εἶπεν· ,,ἄν μὴ τοῦτό μούπιλιχμήσῃς\nτοὔλαιον ἐλθών, μηδέ μοι προσουρήσῃς,\nχάριν εἴσομαί σοι· καὶ πλέον με μὴ τίμα.“\nὍτι τοῖς κακοῖς ἀρκεῖ τέως, οὐκ ἄλλως πως\nδυναμένοις δρᾶσαι τὰ βελτίω, κἂν τῶν συνήθων αὐτῶν\nαἰτιῶν ἀργῆσαι.\n140. Ἑρμῆς καὶ Τιρεσίας. (S. 90. C.91. F. 244.)Ἑρμῆς βουλόμενος τὴν Τειρεσίου μαντικὴν πειρᾶσαι,\nεἰ ἀληθής ἐστι, κλέψας αὐτοῦ τοὺς βόας ἐξ\nἀγροῦ, ἧκε πρὸς αὐτὸν εἰς ἄστυ, ὁμοιωθεὶς ἀνθρώπῳ,\nκαὶ ἐπεξενώθη παρʼ αὐτῷ. Παραγγελθείσης δὲ τῷ\nΤειρεσίᾳ τῆς τοῦ ζεύγους ἀπωλείας, παραλαβών τὸν\nἙρμῆν ἧκεν εἰς τὸ προάστειον, οἰωνόν τινα περὶ τῆς\nκλοπῆς σκεψόμενος, καὶ τούτῳ παρῄνει λέγειν ὅ τι ἂν\nθεάσηται ὄρνεον. Καὶ ὁ Ἑρμῆς τὸ μὲν πρῶτον θεασάμενος\nἀετὸν, ἐξ ἀριστερῶν ἐπὶ δεξιὰ παριπτάμενον,\nἀπήγγειλε αὐτῷ. Τοῦ δὲ εἰπόντος, μὴ πρὸς αὐτοὺς\nτοῦτον εἶναι, ἐκ δευτέρου ἰδὼν κορώνην, ἐπί τινος\nδένδρου καθημένην, καὶ ποτὲ μὲν ἄνω βλέπουσαν, ποτὲ\nδὲ εἰς γῆν κύπτουσαν, ἐδήλωσεν αὐτῷ. Ὁ δὲ ὑποτυχών\nἔφη· ,,ἀλλʼ αὕτη ἡ κορώνη διόμνυται τόν τε οὐρανὸν\nκαὶ τὴν γῆν, ὅτι, ἐὰν σὺ θέλῃς, τοὺς ἐμαυτοῦ\nβόας ἀπολήψομαι.“\nΤούτῳ τῷ λόγῳ χρήσαιτο ἄν τις πρὸς ἄνδρα\nκλέπτην.\n141. Ἑρμοῦ ἅμαξα καὶ Ἄραβες. (F. 349. C. 403. cx B. 57.)Ἑρμῆς ποτε ψεύσματα καὶ πανουργίας θεὶς εἰς\nἅμαξαν, εἰς πᾶσαν γῆν ἀπῄει. Ὡς δὲ Ἀράβων κατήντησε\n\n\nτὴν χώραν, συντρίβει (συντριβῆναι λέγουσι?) τὴν\nἅμαξαν κενὴν φορτίων· οἱ δὲ εἰς ἄλλους τόπους οὐκ\nεἴασαν ὁδεῦσαι. [οὐδὲ τὰ κοινὰ τοῖς ἀνθρώποις\nἐπιτελεῖν δυνάμενοι.]\n142. Ἔρως ἐν ἀνθρώποις.\n(C. 396. F. 406. ex Himerii Soph. X, c. 6.)Ὅτε τοὺς ἀνθρώπους ὁ Ζεὺς ἐγέννησεν, τά μεν ἄλλα\nπάντα εἶχον, ὡς νῦν κεκόσμηνται, Ἔρως δὲ οὔπω ταῖς\nψυχαῖς τῶν ἀνθρώπων ἐγκατῳκίζετο, ἀλλʼ ἔχων ἔτι τὸ\nπτερὸν ὁ θεὸς οὗτος μετάρσιον, οὐρανῷ τε ἐνωμίλει\nκαὶ εἰς θεοὺς μόνους ἐτόξευεν. Δείσας δὲ μὴ αὐτῷ\nἀφοανισθῇ τῶν ποιημάτων τὸ κάλλιστον, Ἔρωτα πέμπει\nτοῦ τῶν ἀνθρώπων γένους ἐσόμενον φύλακα. Ὁ δὲ\nταύτην ἐκ Διὸς τὴν ἐπιτροπὴν λαβὼν, τὸ μὲν ἀπάσαις\nψυχαῖς ἐγκατοικίζεσθαι, ἢ πᾶν ἐπίσης ἦθος νεοτελές τε\nκαὶ βέβηλον ἔχειν τέμενος, οὐκ ἐδοκίμαζεν· ἀλλὰ τὰς\nμὲν πολλὰς καὶ ἀγελαίους ψυχὰς ταῖς πανδήμοις Ἔρωσι,\nτοῖς τῶν νυμφῶν παισὶ, ποιμαίνειν ἀπένεμεν, αὐτὸς\nδὲ ταῖς θείαις καὶ οὐρανίαις ψυχαῖς ἐνῳκίσατο, καὶ\nταύτας ἀναβακχεύων ἐπὶ μανίαν ἐρωτικὴν, μυρία\nἀγαθὰ τὸ τῶν ἀνθρώπων γένος εἰργάσατο. Ὅἴαν μὲν\nοὖν ἴδῃς τινὰ βραδύν τε τὴν φύσιν καὶ πρὸς φιλίαν\nδυσκίνητον, νόησον, ὅτι τῶν Ἔρωτος ἐκείνου ξενίων\nοὐδαμῶς οὗτος ἠξίωται· ὅταν δὲ ὀξύν καὶ θερμὸν τὴν\nγνώμην, καὶ φλογὸς δίκην ἐπʼ ἐρωτικὴν φιλίαν ᾄττοντα,\nνόησον τοῦτο εἶναι ἐκείνου ξένιον τοῦ Ἔρωτος.\n143. Εὐνοῦχος καὶ Θύτης. (B. 54.)Εὐνοῦχος ἦλθε πρὸς θύτην ὑπὲρ παίδων\nσκεψόμενος. ὁ θύτης δʼ ἁγνὸν ἧπαρ ἁπλώσας\n,,ὅταν μὲν“ εἶπε ,,τοῦτʼ ἴδω, πατὴρ γίγνῃ·\nὅταν δὲ τὴν σὴν ὄψιν, οὐδʼ ἀνὴρ φαίνῃ.“\nΠρὸς τούς τὰς εὐχὰς ὑπὲρ τῶν οὐ δεόντων\nποιουμένους ἢ καὶ ἄλλως μὴ δυναμένων γενέσθαι.\n144. Ἐχθροί. (S. 68. F. 58. C. p.294.)Δύο ἐχθροὶ ἐν μιᾷ νηῒ ἔπλεον· βουλόμενοι δʼ ἀλλήλων\nπολὺ διεζεῦχθαι, ὥρμησαν ὁ μὲν ἐπὶ τὴν πρώραν,\nὁ δὲ ἐπὶ τὴν πρύμναν, καὶ ἐνταῦθα ἔμενον. Χειμῶνος\nδὲ σφοδροῦ καταλαβόντος, καὶ τῆς νεὼς περιτρεπομένης,\nὁ ἐν τῇ πρύμνῃ ἐπυνθάνετό τινος, περὶ ποῖον μέρος\nκαταδύεται τὸ σκάφος πρῶτον κινδυνεῦον· τοῦ δὲ\nεἰπόντος ,,κατὰ τὴν πρώραν,“ ἔφη· ,,ἀλλʼ ἔμοιγε οὐκέτι\nλυπηρὸς ὁ θάνατός ἐστιν, εἴγε ὁρᾶν μέλλω τὸν ἐχθρόν\nμου προαποπνιγόμενον.“\nΟὕτως ἔνιοι τῶν ἀνθρώπων διὰ τὴν πρὸς ἐχθροὺς\nδυσμένειαν αἱροῦνται καὶ αὐτοὶ τὸ δεινὸν πάσχειν, χάριν\nτοῦ κἀκείνους ὁρᾶν δυστυχήσαντας.\n144b. Ἄλλως. (C.27.)Δύο τινὲς, ἀλλήλοις ἐχθραίνοντες, ἐπὶ τῆς αὐτῆς\nνεὼς ἔπλεον, ὧν ἅτερος μὲν ἐπὶ τῆς πρύμνης, ἅτερος\nδὲ ἐπὶ τῆς πρώρας ἐκάθητο. λειμῶνος δὲ ἐπιγενομένου,\nκαὶ τῆς νεὼς μελλούσης ἤδη καταποντίζεσθαι, ὁ\nἐπὶ τῆς πρύμνης τὸν κυβερνήτην ἢρετο, πότερον τῶν\nμερῶν τοῦ πλοίου πρότερον μέλλει καταβαπτίζεσθαι.\nΤοῦ δὲ ,,τὴν πρῴραν“ εἰπόντος, ,,ἀλλ’ ἔμοιγε οὐκ ἔστι\nλυπηρὸν“ εἶπεν ,,ὁ θάνατος, εἴγε ὁρᾶν μέλλω πρὸ ἐμοῦ\nτὸν ἐχθρὸν ἀποθνήσκοντα.“\nὉ μῦθος δηλοῖ, ὅτι πολλοὶ τῶν ἀνθρώπων οὐδὲν\nτῆς ἑαυτῶν βλάβης φροντίζουσιν, ἐὰν τοὺς ἐχθροὺς\nμόνον ἴδωσι πρὸ αὐτῶν κακουμένους.\n145. Ἔχις καὶ Ἀλώπηξ. (S. 97. C.183. F. 270.)Ἔχις ἐπὶ δέσμῃ ἀκανθῶν εἴς τινα ποταμὸν\n\n\nἐφέρετο· ἀλώπηξ δὲ παριοῦσα ὡς ἐθεάσατο αὐτὸν, εἶπεν·\n,,ἄξιος τῆς νεὼς ὁ ναύκληρος.“\nΠρὸς ἄνδρα πονηρὸν μοχθηροῖς πράγμασιν\nἐπιχειρήσαντα ὁ λόγος ἁρμόσειεν ἄν.\n146. Ἔχις καὶ Ῥίνη. (S.94. C. 184. F.271.)Ἔχις εἰσελθών εἰς χαλκουργοῦ ἐργαστήριον παρὰ\nτῶν σκευῶν ἔρανον ᾔτει· λαβὼν δὲ παρʼ αὐτῶν ἧκε\nπρὸς τὴν ῥίνην, καὶ ταύτην παρεκάλει δοῦναί τι αὐτῷ.\nἩ δὲ ὑποτυχοῦσα εἶπεν· ,,ἀλλʼ εὐήθης εἶ παρʼ ἐμοῦ\nἀποίσεσθαί τι οἰόμενος, ἥτις οὐ διδόναι ἀλλὰ λαμβάνειν\nπαρὰ πάντων εἴωθα.“\nὉ λόγος δηλοῖ, ὅτι μάταιοί εἰσιν οἱ παρὰ φιλαργύρων\nτι κερδαίνειν προσδοκῶντες.\n147. Ἔχις καὶ Ὕδρα. (S. 91. C.185. F.272)Ἔχις φοιτῶν ἐπί τινα κρήνην, ἔπινεν· ἡ δὲ ἐνταῦθα\nοἰκοῦσα ὕδρα ἐκώλυεν αὐτὸν, ἀγανακτοῦσα εἴγε μὴ\nἀρκεῖται τῇ ἰδίᾳ νομῇ, ἀλλὰ καὶ ἐπὶ τὴν ἑαυτῆς δίαιταν\nἀφικνεῖται. Ἀεὶ δὲ τῆς φιλονεικίας αὐξανομένης,\nσυνἐθεντο ὅπως εἰς μάχην ἀλλήλοις καταστῶσι, καὶ τοῦ\nνικῶντος ἥ τε τῆς γῆς καὶ τοῦ ὕδατος νομὴ γένηται.\nΤαξαμένων δʼ αὐτῶν τὴν προθεσμίαν, οἱ βάτραχοι διὰ\nμῖσος τῆς ὕδρας παραγενόμενοι πρὸς τὸν ἔχιν\nπαραθαδῥύνουσιν αὐτὸν, ἐπαγγελλόμενοι καὶ αὐτοὶ\nσυμμαχήσειν αὐτῷ. Ἐνσταθείσης δὲ τῆς μάχης ὁ μὲν ἔχις\nπρὸς τὴν ὕδραν ἐπολέμει, οἱ δὲ βάτραχοι, μηδὲν περαιτέρω\nδυνάμενοι δρᾶν, μεγάλα ἐκεκράγεισαν. Καὶ ὁ\nἔχις νικήσας ᾐτιάσατο αὐτούς, ὅτι συμμαχήσειν αὐτῷ\nὑποσχόμενοι παρὰ τὴν μάχην οὐ μόνον οὐκ ἐβοήθουν,\nἀλλὰ καὶ ᾖδον. Οἱ δὲ ἔφασαν πρὸς αὐτόν· ,,ἀλλʼ εὖ\nἴσθι, ὦ οὗτος, ὅτι ἡ ἡμετέρα συμμαχία οὐ διὰ χειρῶν,\nἀλλὰ διὰ μόνης φωνῆς καθέστηκεν.“\nὉ λόγος δηλοῖ, ὅτι, ἔνθα χειρῶν χρεία ἐστὶν, ἡ δία\nλόγων βοήθεια οὐδὲν λυσιτελεῖ.\n148. Ζεὺς καὶ Αἰσχύνη. (S. 108. C. 104. F.256.)Ζεὺς πλάσας ἀνθρώπους τὰς μὲν ἄλλας διαθέσεις\nεὐθὺς αὐτοῖς ἐνέθηκε, μόνης δὲ αἰσχύνης ἐπελάθετο.\nΔιόπερ ἀμηχανῶν, πόθεν αὐτὴν εἰσαγάγῃ, ἐκέλευσεν\nαὐτὴν διὰ τοῦ ἀρχοῦ εἰσελθεῖν. Ἡ δὲ τὸ μὲν πρῶτον\nἀντέλεγε καὶ ἠναξιοπάθει· ἐπεὶ δὲ σφόδρα αὐτῇ ἐνέκειτο,\nἔφη· ,,ἀλλʼ ἔγωγε ἐπὶ τοιαύταις ὁμολογίαις εἴσειμι,\nὡς, ἂν ἕτερόν μοι ἐπεισέλθῃ, εὐθέως ἐξελεύσομαι.“\nΑπὸ τούτου συνέβη πάντας τοὺς πόρνους ἀναισχύντους\nεἶναι.\nΤούτῳ τῷ λόγῳ χρήσαιτο ἄν τις πρὸς ἄνδρα πόρνον.\n149. Ζεὑς καὶ Ἀλώπηξ. (S.106. C. 186. F.273.)Ζεὺς ἀγασάμενος ἀλώπεκος τὸ συνετὸν τῶν φρενῶν\nκαὶ τὸ ποικίλον, τὸ βασίλειον αὐτῇ τῶν ἀλόγων\nζώων ἐνεχείρισε. Βουλόμενος δὲ γνῶναι, εἰ τὴν τύχην\nμεταλλάξασα μετεβάλετο καὶ τὴν ἕξιν, φερομένης\nἐν φορείῳ, κάνθαρον παρὰ τὴν ὄψιν ἀφῆκεν. Ἡ δὲ\nἀντισχεῖν μὴ δυναμένη, ἐπειδὴ περιίπτατο, τοῦ φορείου\nἀναπηδήσασα ἀκόσμως συλλαβεῖν αὐτὸν ἐπειρᾶτο.\nΚαὶ ὁ Ζεὺς ἀγανακτήσας κατʼ αὐτῆς πάλιν αὐτὴν\nεἰς τὴν ἀρχαίαν τάξιν ἀποκατέστησεν.\nὉ λόγος δηλοῖ, ὅτι οἱ φαῦλοι τῶν ἀνθρώπων, κἂν\nτὰ προσχήματα λαμπρότερα ἀναλάβωσι, τὴν γοῦν φύσιν\nοὐ μετατίθενται.\n150. Ζεὺς καὶ Ἄνθρωποι. (S. 107.)Ζεὺς πλάσας ἀνθρώπους ἐκέλευσεν Ἑρμῇ νοῦν αιτοῖς\nἐγχέαι· κἀκεῖνος μέτρον ἴσον ποιήσας ἑκάστῳ ἐνέχεε.\nΣυνέβη οὖν τοὺς μὲν μικροφυεῖς πληρωθέντας\n\n\nτοῦ μέτρου φρονίμους γενέσθαι, τοὺς δὲ μακρούς, ἅτε\nμὴ ἐφικομένου τοῦ ποτοῦ μηδὲ εἰς πᾶν τὸ σῶμα, ἀλλὰ\nμέχρι γονάτων, ἀφρονεστέρους γενέσθαι.\nΠρὸς ἄνδρα εὐμεγέθη τῷ σώματι, κατὰ ψυχὴν δὲ\nἀλόγιστον ὁ λόγος εὔκαιρος.\n151. Ζεὺς καὶ Ἀπόλλων.\n(S. 103. C. 187 e p.366. F.274 ct 351. B. 68.)Ζεὺς καὶ Ἀπόλλων περὶ τοξικῆς ἤριζον· τοῦ δὲ\nἈπόλλωνος ἐκτείναντος τὸ τόξον καὶ τὸ βέλος ἀφέντος,\nΖεὺς τοσοῦτον διέβη, ὅσον Ἀπόλλων ἐτόξευσεν.\nΟὕτως οἱ τοῖσι κρείττοσιν ἀνθαμιλλώμενοι γέλωτος\nἄξιοί εἰσιν.\n152. Ζεὺς κριτὴς. (C. 366 et p. 412. F. 365. B. 129.)Ὁ Ζεὺς τὰς τῶν ἀνθρώπων ἁμαρτίας ἐν ὀστράκοις\nτὸν Ἑρμῆν ὥρισε γράφειν, καὶ εἰς κιβωτὸν ἀποτιθέναι\nπλησίον αὐτοῦ, ὅπως ἑκάστου τὰς δίκας ἀναπράσσῃ.\nΣυγκεχυμένων δὲ τῶν ὀστράκων ἐπʼ ἀλλήλοις, τὸ μὲν\nβράδιον, τὸ δὲ τάχιον ἐμπίπτει εἰς τὰς τοῦ Διὸς χεῖρας,\nεἴποτε καλῶς κρίνοι.\nΤῶν οὖν πονηρῶν οὐ προσῆκε θαυμάζειν, ἂν\nθᾶσσον ἀδικῶν τις, ὀψὲ κακῶς πράσσῃ.\n153. Ζεὺς καὶ Ὄφις. (F. 184. C. 189 et p.368)Τοῦ Διὸς γάμους ποιοῦντος, πάντα τὰ ζῶα ἀνήνεγκαν\nδῶρα, ἕκαστον κατὰ τὴν οἰκείαν δύναμιν· ὄφις\nδὲ ἕρπων, ῥόδον λαβὼν ἐν τῷ στόματι, ἀνέβη. Ἰδὼν\nδὲ αὐτὸν ὁ Ζεὺς ἔφη· ,,τῶν ἄλλων πάντων τὰ δῶρα\nλαμβάνω, ἀπὸ δὲ τοῦ σοῦ στόματος λαμβάνω οὐδʼ\nὅλως.“\nὉ μῦθος δηλοῖ, ὅτι τῶν πονηρῶν αἱ χάριτες\nφοβεραί εἰσιν.\n153b. Ἄλλως. (S. 218)Τοῦ Διὸς γαμοῦντος πάντα τὰ ζῶα ἀνήνεγκαν\nδῶρα· ὄφις δὲ ἕρπων ῥόδον ἀναλαβὼν τῷ στόματι\nἀνέβη. Ἰδὼν δὲ αὐτὸν ὁ Ζεὺς ἔφη· ,,τῶν ἄλλων ἀπάντων\nκαὶ ἐκ ποδῶν δῶρα δέχομαι, ἀπὸ δὲ τοῦ σοῦ στόματος\nοὐ λαμβάνω.“\nὉ λόγος δηλοῖ, ὅτι πάντων τῶν πονηρῶν αἰ χάριτες\nφοβεραί.\n154. Ζεὺς καὶ Χελώνη. (S. 105. C. 105 et p. 318. F.79.)Ζεὺς, γάμους τελῶν, συγκαλεσάμενος τὰ ζῶα\nπάντα εἱστία. Μόνης δὲ χελώνης ὑστερησάσης, διαπορῶν\nτὴν αἰτίαν τῇ ὑστεραίᾳ ἐπυνθάνετο αὐτῆς· ,,διὰ\nτί μόνη ἐπὶ τὸ δεῖπνον οὐκ ἦλθες;“ Τῆς δὲ εἰπούσης\n,,φίλος οἶκος ἄριστος οἶκος,“ ἀγανακτήσας κατʼ αὐτῆς\nπαρεσκεύασεν αὐτὴν τὸν οἶκον αὐτὸν βαστάζουσαν\nπεριφέρειν.“\nΟὕτω πολλοὶ τῶν ἀνθρώπων αἱροῦνται λιτῶς οἰ-\nκεῖν ἢ παρʼ ἄλλοις πολυτελῶς διαιτᾶσθαι.\n155. Ζεὺς, Προμηθεὺς, Ἀθηνᾶ, Μῶμος\n(S.100. C. 190. F.275. B. 59.)Ζεὺς καὶ Προμηθεὺς καὶ Ἀθηνᾶ κατασκευάσαντες,\nὁ μὲν ταῦρον, ὁ Προμηθεὺς ἄνθρωπον, ἡ δὲ οἶκον,\nΜῶμον κριτὴν εἵλοντο. Ὁ δὲ, φθονήσας τοῖς δημιουργήμασιν,\nἀχθόμενος ἔλεγε· τὸν μὲν Δία ἡμαρτηκέναι,\nτοῦ ταύρου τοὺς ὀφθαλμοὺς ἐπὶ τοῖς κέρασι μὴ θέντα,\nἵνα βλέπῃ ποῦ τύπτει· τὸν δὲ Προμηθέα, διότι ἀνθρώπου\nτὰς φρένας οὐκ ἔξωθεν ἀπεκρέμασεν, ἵνα μὴ λανθάνωσιν\nοἱ πονηροὶ, φανεροῦντες, εἴ τι ἕκαστος κατὰ\nνοῦν ἔχει. Τρίτον δὲ ἔλεγεν, ὡς ἔδει τὴν Ἀθηνᾶν τῷ\nοἱκῳ τροχοὺς ὑποθεῖναι, ἵνα, ἐὰν πονηρῷ τις παροικισθῇ\n\n\nγείτονι, ῥᾳδίως μεταβαίνῃ. Καὶ ὁ Ζεὺς, ἀγανακτήσας\nκατʼ αὐτοῦ ἐπὶ τῇ βασκανίᾳ, τοῦ Ὀλύμπου\nαὐτὸν ἐξέβαλεν.\nὉ λόγος δηλοῖ, ὅτι οὐδὲν οὕτως ἐστὶν ἐνάρετον,\nὃ μὴ πάντως περί τι ψόγον ἐπιδέχεται.\n155b. Ἄλλως. Ζεὺς καὶ Ποσειδῶν καὶ Ἀθηνᾶ.\n(C 190. p. 120.)Ζεὺς καὶ Ποσειδῶν καὶ Ἀθηνᾶ ἔριν ἐποιήσαντο, τίς\nκάλλιόν τι ποιήσει. Καὶ ὁ μὲν Ζεὺς ἄνθρωπον εὐπρεπέστατον\nἐποίησεν, ὁ δὲ Ποσειδῶν ταῦρον, ἡ δὲ Ἀθηνᾶ\nοἶκον ἀνθρώποις· κριτὴς δʼ ἦν ἐπὶ τούτοις Μῶμος.\nΚαὶ πρῶτον μὲν ἔψεγε τὴν θέσιν τῶν κεράτων τοῦ ταύρου,\nκάτωθεν τῶν ὀμμάτων λέγων ὀφείλειν κεῖσθαι,\nὡς ἂν βλέπῃ, ποῦ τύπτει· τοῦ δέ γε τὰς φρένας [ἀνθρώπου]\nκαὶ τὰς βουλὰς φανερὰς εἶναι, ὡς ἄν διαγινώσκηται,\nτί βουλεύεται ἕκαστος· τῆς δὲ οἰκίας, ὅτι\nμὴ τροχοὺς σιδηροῦς αὐτῇ ἐποίησεν, ἵνα καὶ τοῖς δεσπόταις\nσυνεξεδήμει καὶ γείτονα πονηρὸν ἐξέφευγεν.\n156. Ἡδονὴ καὶ Λύπη. (C. 392. ex Plat. Phaed. p. 60, B.)Ὡς ἄτοπον, ἔφη Σωκράτης, ὦ ἄνδρες, ἔοικέ τι\nεἶναι τοῦτο, ὃ καλοῦσιν οἱ ἄνθρωποι ἡδύ· ὡς θαυμασίως\nπέφυκε πρὸς τὸ δοκοῦν ἐναντίον εἶναι, τὸ λυπηρὸν,\nτῷ ἅμα μὲν αὐτὼ μὴ ἐθέλειν παραγίγνεσθαι τῷ\nἀνθρώπῳ, ἐὰν δέ τις διώκῃ τὸ ἕτερον καὶ λαμβάνῃ,\nσχεδόν τι ἀναγκάζεσθαι ἀεὶ λαμβάνειν καὶ τὸ ἕτερον,\nὥσπερ ἐκ μιᾶς κορυφῆς συνημμένῳ δύʼ ὄντε. Καί μοι\nδοκεῖ, ἔφη, εἰ ἐνενόησεν αὐτὰ Αἴσωπος, μῦθον ἂν\nσυνθεῖναι, ὡς ὁ θεὸς βουλόμενος αὐτὰ διαλλάξαι\nπολεμοῦντα, ἐπειδὴ οὐκ ἐδύνατο, ξυνῆψεν εἰς ταὐτὸν\nαὐτοῖς τὰς κορυφὰς, καὶ διὰ ταῦτα, ᾧ ἂν τὸ ἕτερον\nπαραγένηται, ἐπακολουθεῖ ὕστερον καὶ τὸ ἕτερον.\n157. Ἡμίονος. (F.83. (C. 140 et p. 338. B.62.)Ἡμίονός τις ἐκ κριθῆς παχυνθεῖσα, ἀνεσκίρτησε,\nκαθʼ ἑαυτὴν βοῶσα· πατήρ μού ἐστιν ἵππος ὁ ταχυδρόμος,\nκἀγὼ δὲ αὐτῷ ὅλη ἀφωμοιώθην. Καὶ δὴ ἐν μιᾷ\nἀνάγκης ἐπελθούσης, ἠναγκάζετο ἡ ἡμίονος τρέχειν·\nὡς δὲ τοῦ δρόμου ἐπέπαυτο, σκυθρωπάζουσα πατρὸς\nτοῦ ὄνου εὐθὺς ἀνεμνήσθη.\nὉ μῦθος δηλοῖ, ὅτι δεῖ, κἂν ὁ χρόνος ἐνέγκῃ τινὰ\nεἰς δόξαν, τῆς ἑαυτοῦ ἀρχῆς μὴ ἐπιλαθέσθαι· ἀβέβαιος\nγάρ ἐστιν ὁ βίος οὗτος.\n158. Ἡρακλῆς, Ἀρετὴ καὶ Κακία.\n(C. 393. ex Xenoph. Commen. ll, 1, §.21 sqq.)Πρόδικος ὁ σοφὸς ἐν τῷ συγγράμματι τῷ περὶ\nἩρακλέους ὧδε περὶ Ἀρετῆς ἀπεφαίνετο· φησὶ γὰρ\nἩρακλέα, ἐπεὶ ἐκ παίδων εἰς ἥβην ὡρμᾶτο, ἐν ᾗ οἱ νέοι\nἤδη αὐτοκράτορες γιγνόμενοι δηλοῦσιν εἴτε τὴν διʼ\nἀρετῆς ὁδὸν τρέψονται ἐπὶ τὸν βίον εἴτε τὴν διὰ κακίας,\nἐξελθόντα εἰς ἡσυχίαν καθῆσθαι ἀποροῦντα ὁποτέραν\nτῶν ὁδῶν τράπηται· καὶ φανῆναι αὐτῷ δύο\nγυναῖκας προσιέναι μεγάλας, τὴν μὲν ἑτέραν εὐπρεπῆ τε\nἰδεῖν καὶ ἐλευθέριον φύσει, κεκοσμημένην τὸ μὲν σῶμα\nκαθαριότητι, τὰ δὲ ὄμματα αἰδοῖ, τὸ δὲ σχῆμα σωφροσύνῃ,\nἐσθῆτι δὲ λευκῇ, τὴν δʼ ἑτέραν τεθραμμένην μὲν\nεἰς πολυσαρκίαν τε καὶ ἁπαλότητα, κεκαλλωπισμένην\nδὲ τὸ μὲν χρῶμα ὥστε λευκοτέραν τε καὶ ἐρυθροτέραν\nτοῦ ὄντος δοκεῖν φαίνεσθαι, τὸ δὲ σχῆμα ὥστε δοκεῖν\nὀρθοτέραν τῆς φύσεως εἶναι, τὰ δὲ ὄμματα ἔχειν\nἀναπεπταμένα, ἐσθῆτα δὲ ἐξ ἧς ἄν μάλιστα ἡ ὥρα\nδιαλάμποι· κατασκοπεῖσθαι δὲ θαμὰ ἑαυτὴν, ἐπισκοπεῖν δὲ\nκαὶ εἴ τις ἄλλος αὐτὴν θεᾶται, πολλάκις δὲ καὶ εἰς τὴν\nἑαυτῆς σκιὰν ἀποβλέπειν. Ὡς δʼ ἐγένοντο πλησιαίτερον\n\n\nτοῦ Ἡρακλέους, τὴν μὲν πρόσθεν ῥηθεῖσαν ἰέναι\nτὸν αὐτὸν τρόπον, τὴν δʼ ἑτέραν φθάσαι βουλομένην\nπροσδραμεῖν τῷ Ἡρακλεῖ καὶ εἰπεῖν· „Ὁλρῶ σε, ὦ Ἡράκλεις,\nἀποροῦντα ποίαν ὁδὸν ἐπὶ τὸν βίον τράπῃ. Ἐὰν\nοὖν ἐμὲ φίλην ποιήσῃ, ἐπὶ τὴν ἡδίστην τε καὶ ῥᾴστην\nὀδὸν ἄξω σε, καὶ τῶν μὲν τερπνῶν οὐδενὸς ἂγευστος\nἔσει, τῶν δὲ χαλεπῶν ἄπειρος διαβιώσει. Πρῶτον μὲν\nγὰρ οὐ πολέμων οὐδὲ πραγμάτων φροντιεῖς, ἀλλὰ\nσκοπούμενος διοίσει, τί ἄν κεχαρισμένον ἢ σιτίον ἢ ποτὸν\nεὕροις, ἢ τί ἄν ἰδών ἢ τί ἀκούσας τερφθείης, ἢ τίνων\nὀσφραινόμενος ἢ ἁπτόμενος ἡσθείης, τίσι δὲ παιδικοῖς\nὁμιλῶν μάλιστʼ ἂν εὐφρανθείης, καὶ πῶς ἄν μαλακώτατα\nκαθεύδοις, καὶ πῶς ἄν ἀπονώτατα τούτων πάντων\nτυγχάνοις. Ἐὰν δέ ποτε γένηταί τις ὑποψία σπάνεως\nἀφʼ ὧν ἔσται ταῦτα, οὐ φόβος μή σε ἀγάγω ἐπὶ\nτὸ πονοῦντα καὶ ταλαιπωροῦντα τῷ σώματι καὶ τῇ ψυχῇ\nταῦτα πορίζεσθαι, ἀλλʼ οἷς ἂν οἱ ἄλλοι ἐργάζωνται,\nτούτοις σὺ χρήσει, οὐδενὸς ἀπεχόμενος ὅθεν ἂν δυνατὸν\nᾖ τι κερδᾶναι· πανταχόθεν γὰρ ὠφελεῖσθαι τοῖς\nἐμοὶ ξυνοῦσιν ἐξουσίαν ἐγὼ παρέχω.“ Καὶ ὁ Ἡρακλῆς\nἀκούσας ταῦτα ,,ὦ γύναι,“ ἔφη ,,ὄνομα δέ σοι τί\nἐστιν;“ δέ ,,οἱ μὲν ἐμοὶ φίλοι·“ ἔφη ,,καλοῦσί με\nΕὐδαιμονίαν, οἱ δὲ μισοῦντές με ὑποκοριζόμενοι\nὀνομάζουσι Κακίαν.“ Καὶ ἐν τούτῳ ἡ ἑτέρα γυνὴ\nπροσελθοῦσα εἶπε· ,,Καὶ ἐγὼ ἥκω πρὸς σὲ, ὦ Ἡράκλεις,\nεἰδυῖα τοὺς γεννήσαντάς σε καὶ τὴν φύσιν τὴν σὴν ἐν τῇ\nπαιδείᾳ καταμαθοῦσα, ἐξ ὧν ἐλπίζω, εἰ τὴν πρὸς ἐμὲ\nὁδὸν τράποιο, σφόδρʼ ἄν σε τῶν καλῶν καὶ σεμνῶν\nἐργάτην ἀγαθὸν γενέσθαι, καὶ ἐμὲ ἔτι πολύ ἐντιμοτέραν\nκαὶ ἐπʼ ἀγαθοῖς διαπρεπεστέραν φανῆναι. Οὐκ\nἐξαπατήσω δέ σε προοιμίοις ἡδονῆς, ἀλλʼ ᾗπερ οἱ θεοὶ\nδιέθεσαν τὰ ὄντα διηγήσομαι μετʼ ἀληθείας. Τῶν γὰρ\n\n\nὄντων ἀγαθῶν καὶ καλῶν οὐδὲν ἄνευ πόνου καὶ ἐπιμελείας\nθεοὶ διδόασιν ἀνθρώποις, ἀλλʼ εἴτε τοὺς θεοὺς\nἵλεως εἶναί σοι βούλει, θεραπευτέον τοὺς θεοὺς, εἴτε\nὑπὸ φίλων ἐθέλεις ἀγαπᾶσθαι, τοὺς φίλους εὐεργετητέον,\nεἴτε ὑπό τινος πόλεως ἐπιθυμεῖς τιμᾶσθαι, τὴν\nπόλιν ὠφελητέον, εἴτε ὑπὸ τῆς Ἑλλάδος πάσης ἀξιοῖς\nἐπʼ ἀρετῇ θαυμάζεσθαι, τὴν Ἑλλάδα πειρατέον εὖ\nποιεῖν, εἴτε γῆν βούλει σοι καρποὺς ἀφθόνους φέρειν,\nτὴν γῆν θεραπευτέον, εἴτε ἀπὸ βοσκημάτων οἴει δεῖν\nπλουτίζεσθαι, τῶν βοσκημάτων ἐπιμελητέον, εἴτε διὰ\nπολέμου ὁρμᾷς αὔξεσθαι καὶ βούλει δύνασθαι τούς τε\nφίλους ἐλευθεροῦν καὶ τοὺς ἐχθροὺς χειροῦσθαι, τὰς\nπολεμικὰς τέχνας αὐτάς τε παρὰ τῶν ἐπισταμένων\nμαθητέον καὶ ὅπως αὐταῖς δεῖ χρῆσθαι ἀσκητέον· εἰ δὲ\nκαὶ τῷ σώματι βούλει δυνατὸς εἶναι, τῇ γνώμῃ ὑπηρετεῖν\nἐθιστέον τὸ σῶμα καὶ γυμναστέον σὺν πόνοις καὶ\nἱδρῶτι.“ Καὶ ἡ Κακία ὑπολαβοῦσα εἶπεν· ,,ἐννοεῖς,\nὦ Ἡράκλεις, ὡς χαλεπὴν καὶ μακρὰν ὀδὸν ἐπὶ τὰς\nεὐφροσύνας ἡ γυνή σοι αὕτη διηγεῖται; ἐγὼ δὲ ῥᾳδίαν\nκαὶ βραχεῖαν ὁδὸν ἐπὶ τὴν εὐδαιμονίαν ἄξω σε.“ Καὶ\nἡ Ἀρετὴ εἶπεν· ,,ὦ τλῆμον, τί δὲ σὺ ἀγαθὸν ἔχεις; ἢ\nτί ἡδὺ οἶσθα μηδὲν τούτων ἕνεκα πράττειν ἐθέλουσα;\nἥτις οὐδὲ τὴν τῶν ἡδέων ἐπιθυμίαν ἀναμένεις, ἀλλὰ\nπρὶν ἐπιθυμῆσαι πάντων ἐμπίπλασαι, πρὶν μὲν πεινῆν\nἐσθίουσα, πρὶν δὲ διψῆν πίνουσα, (καὶ) ἵνα μὲν ἡδέως\nφάγῃς, ὁψοποιοὺς μηχανωμένη, ἵνα δὲ ἡδέως πίνῃς,\nοἴνους τε πολυτελεῖς παρασκευάζει καὶ τοῦ θέρους\nχιόνα περιθέουσα ζητεῖς, ἵνα δὲ καθυπνώσῃς ἡδέως,\nοὐ μόνον τὰς στρωμνὰς μαλακὰς, ἀλλὰ καὶ τὰς κλίνας\nκαὶ τὰ ὑπόβαθρα ταῖς κλίναις παρασκευάζει· οὐ γὰρ\nδιὰ τὸ πονεῖν, ἀλλὰ διὰ τὸ μηδὲν ἔχειν ὅ, τι ποιῇς ὕπνου\nἐπιθυμεῖς. Τὰ δʼ ἀφροδίσια πρὸ τοῦ δεῖσθαι ἀναγκάζεις,\n\n\nπάντα μηχανωμένη, καὶ γυναιξὶ τοῖς ἀνδράσι\nχρωμένη· οὕτω γὰρ παιδεύεις τοὺς σεαυτῆς φίλους,\nτῆς μὲν νυκτὸς ὑβρίζουσα, τῆς δʼ ἡμέρας τὸ χρησιμώτατον\nκατακοιμίζουσα. Ἀθάνατος δὲ οὖσα ἐκ θεῶν μὲν\nἀπέῤῥιψαι, ὑπὸ δὲ ἀνθρώπων ἀγαθῶν ἀτιμάζει· τοῦ\nδὲ πάντων ἡδίστου ἀκούσματος, ἐπαίνου σεαυτῆς,\nἀνήκοος εἶ, καὶ τοῦ πάντων ἡδίστου θεάματος ἀθέατος·\nοὐδὲν γὰρ πώποτε σεαυτῆς ἔργον καλὸν τεθέασαι. Τίς\nδʼ ἄν σοι λεγούσῃ τι πιστεύσειε; τίς δʼ ἂν δεομένῃ τινὸς\nἐπαρκέσειεν; ἢ τίς ἂν εὖ φρονῶν τοῦ σοῦ θιάσου\nτολμήσειεν εἶναι; οἳ νέοι μὲν ὄντες τοῖς σώμασιν\nἀδύνατοί εἰσι, πρεσβύτεροι δὲ γενόμενοι ταῖς ψυχαῖς\nἀνόητοι, ἀπόνως μὲν λιπαροὶ διὰ νεότητος φερόμενοι,\nἐπιπόνως δὲ αὐχμηροὶ διὰ γήρως περῶντες, τοῖς μὲν\nπεπραγμένοις αἰσχυνόμενοι, τοῖς δὲ πραττομένοις\nβαρυνόμενοι, τὰ μὲν ἡδέα ἐν τῇ νεότητι διαδραμόντες,\nτὰ δὲ χαλεπὰ εἰς τὸ γῆρας ἀποθέμενοι. Ἐγὼ δὲ σύνειμι\nμὲν θεοῖς, σύνειμι δὲ ἀνθρώποις τοῖς ἀγαθοῖς·\nἔργον δὲ καλὸν οὕτε θεῖον οὔτʼ ἀνθρώπινον χωρὶς\nἐμοῦ γίγνεται· τιμῶμαι δὲ μάλιστα πάντων καὶ παρὰ\nθεοῖς καὶ παρʼ ἀνθρώποις οἷς προσήκει, ἀγαπητὴ μὲν\nσυνεργὸς τεχνίταις, πιστὴ δὲ φύλαξ σἴκων δεσπόταις,\nεὐμενὴς δὲ παραστάτις οἰκέταις, ἀγαθὴ δὲ συλλήπτρια\nτῶν ἐν εἰρήνῃ πόνων, βεβαία δὲ τῶν ἐν πολέμῳ σύμμαχος\nἔργων, ἀρίστη δὲ φιλίας κοινωνός. Ἔστι δὲ τοῖς\nμὲν ἐμοῖς φίλοις ἡδεῖα μὲν καὶ ἀπράγμων σίτων καὶ\nποτῶν ἀπόλαυσις· ἀνέχονται γὰρ, ἕως ἂν ἐπιθυμήσωσιν\nαὐτῶν· ὕπνος δʼ αὐτοῖς πάρεστιν ἡδίων ἢ τοῖς\nἀμόχθοις, καὶ οὔτε ἀπολείποντες αὐτὸν ἄχθονται οὔτε\nδιὰ τοῦτον μεθιᾶσι τὰ δέοντα πράττειν. Καὶ οἱ μὲν\nνέοι τοῖς τῶν πρεσβυτέρων ἐπαίνοις χαίρουσιν, οἱ δὲ\nγεραίτεροι ταῖς τῶν νέων τιμαῖς ἀγάλλονται, καὶ ἡδέως\n\n\nμὲν τῶν παλαιῶν πράξεων μέμνηνται, εὖ δὲ τὰς\nπαρούσας ἥδονται πράττοντες, διʼ ἐμὲ φίλοι μὲν θεοῖς\nὄντες, ἀγαπητοὶ δὲ φίλοις, τίμιοι δὲ πατρίσιν. Ὅταν δʼ\nἔλθῃ τὸ πεπρωμένον τέλος, οὐ μετὰ λήθης ἄτιμοι\nκεῖνται, ἀλλὰ μετὰ μνήμης τὸν ἀεὶ χρόνον ὑμνούμενοι\nθάλλουσι. Τοιαῦτά σοι, ὦ παῖ τοκέων ἀγαθῶν Ἡράκλεις,\nἔξεστι διαπονησαμένῳ τὴν μακαριστοτάτην εὐδαιμονίαν\nκεκτῆσθαι.“\nΟὕτω πως διώκει Πρόδικος τὴν ὑπʼ Ἀρετῆς Ἡρακλέους\nπαίδευσιν· ἐκόσμησε μέντοι τὰς γνώμας ἔτι\nμεγαλειοτέροις ῥήμασιν ἢ ἐγὼ νῦν. Ὑμῖν δʼ οὖν ἄξιον,\nὦ νέοι, τούτων ἐνθυμουμένοις πειρᾶσθαί τι καὶ τῶν\nεἰς τὸν μέλλοντα χρόνον τοῦ βίου φροντίζειν.\n159. Ἡρακλῆς καὶ Ἀθηνᾶ. (C.308. P. 419.)hΔιὰ στενῆς ὁδοῦ ὥδευεν Ἡρακλῆς. Ἰδὼν δʼ ἐπὶ\nγῆς μήλῳ ὅμοιόν τι, ἐπειρᾶτο συντρῖψαι. Ὡς δὲ εἶδε\nδιπλοῦν γενόμενον, ἔτι μᾶλλον ἐπέθετο, καὶ τῷ\nῥοπάλῳ ἔπαιεν. Τὸ δὲ φυσηθὲν εἰς μέγεθος τὴν ὁδὸν\nἐπέφραξεν. Ὁ δὲ ῥίψας τὸ ῥόπαλον ἵστατο θαυμάζων.\nἈθηνᾶ δὲ, αὐτῷ ἐπιφανεῖσα, εἶπε· ,,πέπαυσο, ἀδελφέ·\nτοῦτʼ ἔστι φιλονεικία καὶ ἔρις· ἄν τις αὐτὸ καταλείπῃ\nἀμάχητον, μένει οἷον ἦν πρῶτον, ἐν δὲ ταῖς μάχαις\nοὕτως οἰδεῖται.“\nὍτι αἱ μάχαι καὶ ἔριδες αἰτίαι μεγάλης βλάβης\nὑπάρχουσιν.\n160. Ἡρακλῆς καὶ Πλοῦτος. (S. 110. C . 191:. F. 276.)Ἡρακλῆς ἰσοθεωθεὶς καὶ παρὰ Διὶ ἑστιώμενος ἕνα\nἕκαστον τῶν θεῶν μετὰ πολλῆς φιλοφροσύνης ἠσπάζετο.\nΚαὶ δὴ τελευταίου εἰσιόντος τοῦ Πλούτου, κατὰ\nτοῦ ἐδάφους κύψας ἀπεστρέψατο αὐτόν. Ὁ δὲ Ζεὺς\nθαυμάσας τὸ γεγονὸς, ἐπυνθάνετο αὐτοῦ τὴν αἰτίαν,\n\n\nδι᾿ ἣν πάντας ἀσμένως προσαγορεύσας μόνον τὸν Πλοῦτον\nὑποβλέπεται. Ὁ δὲ εἶπεν· ,,ἀλλʼ ἔγωγε διὰ τοῦτο\nαὐτὸν ὑποβλέπομαι, ὅτι παρʼ ὅν καιρὸν ἐν ἀνθρώποις\nἢμην, ἑώρων αὐτὸν ὡς ἐπὶ τὸ πλεῖστον τοῖς πονηροῖς\nσυνόντα.“\nὉ λόγος λεχθείη ἂν ἐπʼ ἀνδρὸς πλουσίου μὲν τὴν\nτύχην, πονηροῦ δὲ τὸν τρόπον.\n161. Ἥρως. (S. 109. F.80. C. 399. B. 63.)Ἥρωά τις ἐπὶ τῆς οἰκίας ἔχων τούτῳ πολυτελῶς\nἔθυεν· ἀεὶ δʼ αὐτοῦ ἐξαναλισκομένου καὶ πολλὰ εἰς\nθυσίας δαπανῶντος ὁ ἥρως ἐπιστὰς αὐτῷ νύκτωρ ἔφη·\n,,ἀλλʼ ὦ οὗτος, πέπαυσο διατρίβων τὴν οὐσίαν· ἐὰν\nγὰρ πάντα ἀναλώσῃς καὶ πένης γένῃ, ἐμὲ αἰτιάσῃ.“\nΟὕτως πολλοὶ διὰ τὴν ἑαυτῶν ἀβουλίαν δυστυχοῦντες\nτὴν αἰτίαν ἐπὶ τοὺς θεοὺς ἀναφέρουσιν.\n162. Θεῶν γάμοι. (C. 361. B.70.)Θεοὶ πάντες ἔγημαν ἣν ἕκαστος εἰλήχει κλήρῳ.\nΠόλεμος παρῆν ἐσχάτῳ κλήρῳ· Ὕβριν δὲ μόνην κατέλαβε,\nκαὶ ταύτης περισσῶς ἐρασθεὶς ἔγημεν. Ἐπακολουθεῖ\nδὲ αὐτῇ πανταχοῦ βαδιζούσῃ.\n163. Θηρευτὴς καὶ Ἱππεύς. (C.352. F. 345.)Ἀνήρ τις θηρευτὴς, λαγωὸν κατασχὼν καὶ τοῦτον\nἐπιφερόμενος, τῆς ὁδοιπορίας εἴχετο, καί τινι\nπροσυπαντηθεὶς ἐφίππῳ ἀνδρὶ, ἐζητεῖτο παρʼ αὐτοῦ τὸν\nλαγωὸν, προσχήματι ἀπεμπολήσεως. Λαβὼν τοίνυν ὁ\nἱππεὺς τὸν λαγωὸν ἀπὸ τοῦ θηρευτοῦ, εὐθὺς δρομαῖος\nᾤχετο· ὁ δὲ θηρευτὴς κατόπιν αὐτοῦ τρέχων, φθάσαι\nαὐτὸν δῆθεν ἐδόκει. Τοῦ δὲ ἱππέως ἐκ πολλοῦ τοῦ\nδιαστήματος μακρὰν ἐκείνου ἀπέχοντος, ὁ θηρευτὴς καὶ\n\n\nἄκων φωνεῖ πρὸς αὐτὸν καί φησιν· ,, ἄπιθι λοιπόν·\nἐγὼ γὰρ ἤδη τὸν λαγωὸν ἐδωρησάμην σοι.“\nὉ μῦθος δηλοῖ, ὡς πολλοὶ ἀκουσίως τὰ ἰδια\nἀφαιρούμενοι, προσποιοῦνται δῆθεν ἑκοντὶ ταῦτα\nδεδωκέναι.\n164. Θηρευτὴς καὶ Κύων. (C. 378. F. 338.)Ἀνὴρ θηρευτὴς παρερχόμενον κύνα ἰδών, διηνεκῶς\nαὐτῷ ψωμούς προσεπέῥριπτε. Λέγει οὖν πρὸς τὸν\nἄνδρα ὁ κύων· ,,ἄνθρωπε, ἄπιθι ἐξ ἐμοῦ· ἡ γὰρ πολλή\nσου εὔνοια μᾶλλόν με τὰ μέγιστα θροεῖ.“\nὉ μῦθος δηλοῖ, ὡς οἱ πολλὰ δῶρά τισι παρεχόμενοι\nδῆλοί εἰσι τὴν ἀλήθειαν ἀνατρέποντες.\n165. Θηρευτὴς καὶ Λύκος. (C. 372. F. 331.)Ἀνήρ τις θηρευτὴς, λύκον θεασάμενος προσβάλλοντα\nτῇ ποίμνῃ, καὶ πλεῖστα τῶν προβάτων, ὡς δυωατὸν,\nδιασπαράττοντα, τοῦτον εὐμηχάνως θηρεύει,\nκαὶ τοὺς κύνας αὐτῷ ἐπαφίησι, φθεγξάμενος πρὸς αὐτόν·\n,,ὦ δειλότατον θηρίον, ποῦ σου ἡ προσβαλοῦσα\nἰσχὺς, ὅτι τοῖς κυσὶν ὅλως ἀντιστῆναι οὐκ ἠδυνήθης;\nὉ μῦθος δηλοῖ, ὡς τῶν ἀνθρώπων ἕκαστος ἐν τῇ\nἰδίᾳ τέχνῃ καθέστηκε δόκιμος.\n166. Πατὴρ καὶ Θυγατέρες. (S. 95. C.265 et p. 394 P. 77.)Ἔχων τις δύο θυγατέρας τὴν μὲν κηπωρῷ ἐξέδωκε\nπρὸς γάμον, τὴν δὲ ἑτέραν κεραμεῖ. Χρόνου δὲ προελθόντος\nἧκε πρὸς τὴν τοῦ κηπωροῦ, καὶ ταύτην ἠρώτα,\nπῶς ἔχοι καὶ ἐν τίνι αὐτοῖς εἴη τὰ πράγματα. Τῆς δὲ\nεἰπούσης, πάντα μὲν αὐτοῖς παρεῖναι, ἓν δὲ τοῦτο\nεὔχεσθαι τοῖς θεοῖς, ὅπως χειμών γένηται καὶ ὄμβρος,\nἵνα τὰ λάχανα ἀρδευθῇ· μετ’ οὐ πολὺ παρεγένετο καὶ\nπρὸς τὴν τοῦ κεραμέως, καὶ ὡσαύτως ἐπυνθάνετο, πῶς\n\n\nἔχοι. Τῆς δὲ νὰ μὲν ἄλλα μὴ ἐνδεῖσθαι εἰπούσης, τοῦτο\nδὲ μόνον εὔχεσθαι, ὅπως αἰθρία τε λαμπρὰ ἐπιμείνῃ\nκαὶ λαμπρὸς ἥλιος, ἵνα ξηρανθῇ ὁ κέραμος, εἶπε πρὸς\nαὐτήν· ,,ἐὰν σὺ μὲν εὐδίαν ἐπιζητῇς, ἡ δὲ ἀδελφή σου\nχειμῶνα, ποτέρᾳ ὑμῶν συνεύξωμαι;“\nΟὕτως οἱ ἐν ταὐτῷ τοῖς ἀνομοίοις πράγμασιν\nἐπιχειροῦντες εἰκότως περὶ τὰ ἑκάτερα πταίουσιν.\n166b. Ἄλλως Μήτηρ καὶ Θυγατέρες. (C. 265. p. 176.)Γυνή τις, θυγατέρων οὖσα δυοῖν μήτηρ, ἀνδράσι\nσυνῆψε ταύτας, τὴν μὲν κηπωρῷ, θατέραν δὲ κεραμεῖ.\nἘλθοῦσα τοίνυν ποτὲ πρὸς τὴν τῷ κηπωρῷ γεγαμημένην,\nτά τε ἄλλα ὡμίλει, καὶ πῶς ἔχοι διηρώτα. Ἡ δὲ\n„τὰ μὲν ἄλλα, μῆτερ, “ἔφη „καλῶς· εὔχου δὲ ὄμβρων\nφορὰν, ὡς τοῖς λαχάνοις αὔξησις ἡ κατὰ νόμους προσγένοιτο.“\nἘκεῖθεν δʼ ἐξελθοῦσα, καὶ πρὸς τὴν συνοικοῦσαν\nτῷ κεραμεῖ ἀφικνεῖται. Τοῖς δʼ αὐτοῖς χρησαμένη\nκαὶ πρὸς ἐκείνην, ἤκουσεν ὡς „τὰ μὲν ἄλλα καλῶς\nἡμῖν, ὦ μῆτερ, ἔχει· εὔχου δʼ αἰθρίαν ἡμῖν καὶ ἡλίους\nγίνεσθαι θερμοτέρους τε καὶ καθαρωτέρους, ὡς ἂν\nθᾶττον οἱ κέραμοι ψύχοιντο.“ Καὶ ἡ μήτηρ πρὸς ταῦτα\nἔφη· „σοὶ μὲν αἰθρίαν, τῇ δὲ τῷ κηπωρῷ συνοικούσῃ\nπαμπόλλους ὑετοὺς δοῖεν οἱ θεοί.“\nὉ μῦθος δηλοῖ, ὅτι οἵ μηδὲν ἐκ τῶν ἰδίων ἔχουσι\nχαρίζεσθαι, ῥᾳδίως τοῖς αἰτοῦσι τὰ τῶν ἄλλων\nἐπαγγέλλονται.\n167. Θύννος καὶ Δελφίν. (S. 112. C. 30. F.85.)Θύννος, διωκόμενος ὑπὸ δελφῖνος καὶ πολλῷ τῷ\nῥοίζῳ φερόμενος, ἐπειδὴ καταλαμβάνεσθαι ἔμελλεν,\nἔλαθεν ὑπὸ τῆς σφοδρᾶς ὁρμῆς ἐκκρουσθεὶς εἰς τινα\nᾐόνα· ὑπὸ τῆς αὐτῆς δὲ φορᾶς ἐλαυνόμενος καὶ ὁ\nδελφὶν αὐτῷ συνεξώσθη. Καὶ ὁ θύννος, ὡς ἐθεάσατο\n\n\nἐπιστραφεὶς αὐτὸν λειποψυχοῦντα, ἔφη· „ἀλλʼ ἔμοιγε\nοὐκέτι λυπηρὸς ὁ θάνατος· ὁρῶ γὰρ καὶ τὸν αἴτιόν μου\nτοῦ θανάτου γενόμενον συναποθνήσκοντα.“\nὉ λόγος δηλοῖ, ὅτι ῥᾷον φέρουσι τὰς συμφορὰς οἱ\nἄνθρωποι, ὅταν ἴδωσι καὶ τοὺς αἰτίους τούτων\nσυναποθνήσκοντας.\n168. Ἰατρὸς ἄτεχνος. (C. 192.F.277. B.75.)Ἰατρὸς ἦν ἄτεχνος. Οὗτος ἀῤῥώστῳ παρακολουθῶν,\nπάντων ἰατρῶν λεγόντων αὐτῷ μὴ κινδυνεύειν,\nἀλλὰ χρονίσειν ἐν τῇ νόσῳ, οὗτος μόνος ἔφη αὐτῷ,\nπάντα τὰ αὐτοῦ ἑτοιμάσαι· „τὴν αὔριον γὰρ οὐχ\nὑπερβήσῃ.“ Ταῦτα εἰπὼν ὑπεχώρησε. Μετὰ χρόνον δέ\nτινα ἀναστὰς ὁ νοσῶν προῆλθεν, ὠχρὸς καὶ μόλις\nβαδίζων. Ὁ δὲ ἰατρὸς ἐκεῖνος συναντήσας αὐτῷ„ χαῖρε,“\nἔφη· „πῶς ἔχουσιν οἱ κάτω;“ Κἀκεῖνος εἶπεν·\n„ἠρεμοῦσι, πιόντες τὸ τῆς λήθης ὕδωρ. Πρὸ ὀλίγου δὲ ὁ\nΘάνατος καὶ ὁ Ἅιδης δεινὸν ἠπείλουν τοὺς ἰατροὺς\nπάντας, ὅτι τοὺς νοσοῦντας οὐκ ἐῶσιν ἀποθνήσκειν,\nκαὶ κατεγράφοντο πάντας. Ἔμελλον δὲ καὶ σὲ γράψαι,\nἀλλʼ ἐγὼ προσπεσὼν αὐτοῖς καὶ δυσωπήσας, ἐξωμοσάμην\nαὐτοῖς μὴ ἀληθῆ ἰατρὸν εἶναί σε, ἀλλὰ μάτην\nδιαβληθῆναι.“\nὍτι τοὺς ἀπαιδεύτους καὶ ἀμαθεῖς καὶ κομψολόγγους\nἰατροὺς ὁ παρὼν μῦθος ἐλέγχει καὶ στηλιτεύει.\n169. Ἰατρὸς καὶ Νοσῶν. (S.113. C. 31. F. 224.)Ἰατρὸς ἐκκομιζομένου τινὸς τῶν οἰκείων ἔλεγε πρὸς\nτοὺς συμπροπέμποντας, ὡς οὗτος ὁ ἅνθρωπος, εἰ\nοἴνου ἀπείχετο καὶ κλυστῆρσιν ἐχρήσατο, οὐκ ἂν ἀπέθανε.\nΤούτῳ δέ τις ὑποτυχών ἔφη· „ὦ οὗτος, ἀλλʼ οὔ σε\nἔδει ταῦτα νῦν λέγειν, ὅτε οὐδὲν ὄφελός ἐστι, τότε δὲ\nπαραινεῖν, ὅτε καὶ χρῆσθαι ἡδύνατο.“\nὉ λόγος δηλοῖ, ὅτι χρὴ τοῖς φίλοις παρὰ τὰς χρείας\nτὰς βοηθείας παρέχεσθαι, ἀλλὰ μὴ μετὰ τὴν τῶν\nπραγμάτων ἀπόγνωσιν κατειρωνεύεσθαι.\n170. Ἰκτῖνοι. (C.293. 1.201. P.73.)Ὅσην τοῖς κύκνοις ἡ φύσις ᾠδὴν, τοσαύτην\nἰκτίνοις παρέσχε τὸ πρότερον. Ἵππων δὲ χρεμετιζόντων\nἀκούσαντες, εἰς ἔρωτα ἧκον τῆς ἐκείνων φωνῆς· καὶ\nμιμεῖσθαι πειρώμενοι συναποβάλλουσιν ἃ εἶχον, οἷς\nμαθεῖν ἐπετήδευον· χρεμετίζειν μὲν γὰρ οὐκ ἔμαθον,\nᾄδειν δὲ ἐπελάθοντο.\nΦέρει τῶν προσόντων τὴν στέρησιν ᾐ τοῦ μὴ\nπροσήκοντος μίμησις.\n170b. Ἄλλοως. (C. 293)Λέγεται τὸν ἰκτῖνα, φωνὴν ἔχοντα παραπλησίαν\nτοῖς ἄλλοις ὄρνισιν, ἐπιθέσθαι τῷ χρεμετίζειν, ὥσπερ\nοἱ γενναῖοι τῶν ἵππων. Εἶτα τῆς μὲν ἐπιλαθόμενον,\nτὸ δὲ μὴ δυνηθέντα ἑλεῖν ἱκανῶς, ἀμφοῖν στέρεσθαι,\nκαὶ φαυλότερον τῶν ἄλλων ὀρνίθων εἶναι τὴν φωνήν.\n171. Ἰξευτὴς καὶ Ἀσπίς. (S.114. C. 32. F. 225.)Ἰξευτὴς ἀναλαβὼν ἰξὸν καὶ τοὺς καλάμους ἐξῆλθεν\nἐπʼ ἄγραν· θεασάμενος δὲ κίχλαν ἐπί τινος ὑψηλοῦ\nδένδρου καθημένην, ταύτην συλλαβεῖν ἠβουλήθη. Καὶ\nδὴ ἀνάψας εἰς μῆκος τούς καλάμους, ἀτενὲς ἔβλεπεν,\nὅλος ὢν πρὸς τῷ ἀέρι τὸν νοῦν. Τοῦτον δὲ τὸν τρόπον\nἄνω νεύων ἔλαθεν ἀσπίδα πρὸ τῶν ἑαυτοῦ ποδῶν\nκοιμωμένην πατήσας, ἥτις ἐπιστραφεῖσα ἔπληξεν αὐτόν·\nὁ δὲ λειποψυχῶν ἔφη πρὸς ἑαυτόν· „ἄθλιος ἔγωγε,\nὃς ἕτερον θηρεῦσαι βουλόμενος, ἔλαθον αὐτὸς ἀγρευθεὶς\nεἰς θάνατον.“\nΟὕτως οἱ τοῖς πέλας ἐπιβουλὰς ῥάπτοντες, φθάνουσιν\nαὐτοὶ συμφοραῖς περιπίπτοντες.\n172. Ἰξευτὴς καὶ Τέττιξ. (C. 294. F. 20.)Ἰξευτὴς τέττιγος ἀκούσας μέγα τι θηράσειν ἐδόκει·\nμετρεῖ τὴν θήραν ἐκ τῆς ᾠδῆς παρερχόμενος. Ὡς δὲ\nτὴν τέχνην κινήσας εἶλε τὸ θήραμα, ᾠδῆς μὲν πλέον\nοὐδὲν ἐκομίσατο· κατῃτιᾶτο δὲ τὴν δόξαν, ὡς ψευδῆ\nτοῖς πολλοῖς κρίσιν ἐπάγουσαν.\nΟὕτως οἱ φαῦλοι δοκοῦσι μᾶλλον ἤπερ γεγόνασιν.\n173. Ἵππος, Βοῦς, Κύων καὶ Ἄνθρωπος.\n(C. 194. F. 278. B.74.)Ἵππος καὶ βοῦς καὶ κύων, ὑπὸ ψύχους στενούμενοι,\nἦλθον εἰς ἀνθρώπου τινὸς οἰκίαν. Ὁ δὲ δεξάμενος\nαὐτοὺς καὶ πῦρ ἀνάψας ἔθαλψε. Καὶ τῷ μὲν ἵππῳ\nκριθὰς παρετίθει, τῷ δὲ ταύρῳ ἄχυρα, τῷ δὲ κυνὶ τὰ\nἐπὶ τῆς τραπέζης ἐδίδου. Διὰ δὲ τὴν τοιαύτην φιλοξενίαν\nἀντημείψαντο αὐτῷ χάριτας, μερίσαντες καὶ χαρισάμενοι\nαὐτῷ τῶν ἐτῶν ἀφʼ ὧν ἔζων. Καὶ ὁ μὲν ἵππος\nεὐθύς τοὺς πρώτους χρόνους· διὰ τοῦτο ἕκαστος θερμὸς\nκαὶ γαῦρός ἐστι τῇ γνώμῃ. Ὁ δὲ βοῦς μετʼ αὐτὸν\nτοὺς μέσους χρόνους· διὰ τοῦτο μοχθηρὸς καὶ φιλεργός\nἐστι πλοῦτον ἀθροίζων. Τρίτον δὲ ὁ κύων τοὺς τελευταίους\nχρόνους· διὰ τοῦτο πᾶς γηράσκων δύσκολός ἐστι\nτῇ γνώμῃ, καὶ τὸν διδόντα μόνον τροφὴν ἀγαπᾷ καὶ\nσαίνει καὶ ἐπιχαίρει, τοῖς δὲ μὴ διδοῦσι καθυλακτεῖ καὶ\nκαθάπτεται.\nὍτι τινὲς τῶν ἀνθρώπων, φαῦλοι ὄντες καὶ κακοὶ,\nμόνους εἰώθασι φιλεῖν τοὺς διατρέφοντας αὐτούς.\n173b. Ἄλλως. (S. 104.)Ζεὺς ἄνθρωπον ποιήσας ὀλιγοχρόνιον αὐτὸν ἐποίησεν·\nὁ δὲ τῇ ἑαυτοῦ συνέσει χρώμενος, ὅτε ἐνίστατο\n\n\nὁ χειμων, οἶκον ἑαυτῷ κατεσκεύαζε, καὶ ἐνταῦθα διέτριβε.\nΚαὶ δή ποτε σφοδροῦ κρύους γενομένου, καὶ\nτοῦ Διὸς ὕοντος, ἵππος ἀντέχειν μὴ δυνάμενος ἧκε\nδρομαῖος πρὸς τὸν ἄνθρωπον, καὶ τούτου ἐδεήθη, ὅπως\nσκέπῃ αὐτόν. Ὁ δʼ οὐκ ἄλλως ἔφη τοῦτο ποιήσειν, εἰ\nμὴ τῶν οἰκείων ἐτῶν μέρος αὐτῷ δῷ. Τοῦ δὲ ἀσμένως\nπαραχωρήσαντος, παρεγένετο μετʼ οὐ πολὺ καὶ βοῦς,\nοὐδʼ αὐτὸς δυνάμενος ὑπομένειν τὸν χειμῶνα. Ὁμοίως\nδὲ τοῦ ἀνθρώπου μὴ πρότερον ὑποδέξεσθαι φάσκοντος,\nἐὰν μὴ τῶν ἰδίων ἐτῶν ἀριθμόν τινα παράσχῃ, καὶ\nαὐτὸς μέρος δοὺς ὑπεδέχθη. Τὸ δὲ τελευταῖον κύων\nψύχει διαφθειρόμενος ἧκε, καὶ τοῦ ἰδίου χρόνου μέρος\nἀπονείμας σκέπης ἔτυχε. Οὕτω τε συνέβη τοὺς ἀνθρώπους,\nὅταν μὲν ἐν τῷ τοῦ Διὸς χρόνῳ γένωνται, ἀκεραίους\nτε καὶ ἀγαθοὺς εἶναι· ὅταν δὲ εἰς τὰ τοῦ ἵππου\nἔτη γένωνται, ἀλαζόνας τε καὶ ὑψαύχενας εἶναι·\nἀφικνουμένους δὲ εἰς τὰ τοῦ βοὸς ἔτη ἀρχικοὺς ὑπάρχειν·\nτοὺς δὲ τὸν τοῦ κυνὸς χρόνον ἀνύοντας ὀργίλους καὶ\nὑλακτικοὺς γίνεσθαι.\nΤούτῳ τῷ λόγῳ χρήσαιτο ἄν τις πρὸς πρεσβύτην\nθυμώδη καὶ δύστροπον.\n174. Ἵππος γέρων. (C.193. B.29.)Γέρων ἵππος ἐπράθη πρὸς τὸ ἀλήθειν. Ζευχθεὶς\nδὲ ἐν τῷ μυλῶνι, στενάζων εἶπεν· „ἐξ οἵων δρόμων εἰς\nοἵους καμπτῆρας ἦλθον.“\nὍτι μὴ λίαν ἐπαιρέσθω τις πρὸς τὸ τῆς ἀκμῆς ἢ\nτῆς δόξης δυνατόν· πολλοῖς γὰρ τὸ γῆρας ἐν κόποις\nἀνηλώθη.\n174b. Ἄλλως. Ἵππος καὶ Μυλωρός. (C. 193. F. 206.)Ἵππον ἐλύπει τὸ γῆρας, καὶ μυλῶνα ἀντὶ μάχης\nἐλάμβανεν. Ὡς δὲ ἀλήθειν ἀντὶ τοῦ πολεμεῖν ἡναγκάζετο,\n\n\nτὴν παροῦσαν ἐδάκρυε τύχην, τῆς δὲ πρώτης\nἐμέμνητο „ἐμοὶ“ λέγων, „ὦ μυλωρὲ, στρατεύεσθαι μὲν\nὑπῆρχε πρότερον, κόσμος δὲ παντὶ περιέκειτο τῷ\nσώματι, καὶ θεραπεύων παρηλοκούθει τις ἂνθρωπος·\nνῦν δὲ οὐκ οἱδ’ ὅτι παθών ἀντιλαμβάνω τὸν μυλῶνα\nτῆς μάχης. Καὶ ὁ μυλωρὸς πρὸς αὐτὸν ,,ἐπίσχες“ ἔφη\n„τὰ παλαιὰ θρυλλῶν· ἡ τύχη γὰρ θνητοῖς τὴν ἐφʼ\nἑκάτερα φέρειν οἶδε μεταβολήν.“\n175. Ἵππος καὶ Ἔλαφος.\n(C. 313. F. 383. ex Aristot. Rhe:. lI, c. 20.)Στησίχορος, ἑλομένων στρατηγὸν αὐτοκράτορα τῶν\nἹμεραίων Φάλαριν, καὶ μελλόντων φυλακὴν διδόναι\nτοῦ σώματος, τἆλλα διαλεχθεὶς εἶπεν αὐτοῖς λόγον·\nὡς ἵππος κατεῖχε λειμῶνα μόνος· ἐλθόντος δʼ ἐλάφου\nκαὶ διαφθείροντος τὴν νομὴν, βουλόμενος τιμωρήσασθαι\nτὸν ἔλαφον, ἠρώτα ἄνθρωπον, εἰ δύναιτʼ ἂν\nμετʼ αὐτοῦ κολάσαι τὸν ἔλαφον. Ὁ δʼ ἔφησεν· „ἐὰν\nλάβῃ χαλινὸν, καὶ αὐτὸς ἀναβῇ ἐπʼ αὐτὸν ἔχων ἀκόντια.“\nΣυνομολογήσαντος δὲ καὶ ἀναβάντος, ἀντὶ τοῦ\nτιμωρήσασθαι αὐτὸς ἐδούλευσεν τῷ ἀνθρώπῳ. „Οὕτω\nδὲ καὶ ὑμεῖς “ ἔφη „ὁρᾶτε, μὴ βουλόμενοι τοὺς πολεμίους\nτιμωρήσασθαι, ταὐτὸ πάθητε τῷ ἵππῳ· τὸν μὲν\nγὰρ χαλινὸν ἔχετε ἤδη, ἑλόμενοι στρατηγὸν αὐτοκράτορα·\nἐὰν δὲ φυλακὴν δῶτε, καὶ ἀναβῆναι ἐάσητε, δουλεύσετε\n[ἤδη] Φαλάριδι.“\n175b. Ἄλλως. (C. 313. ex Cononis Narrat. 42.)Γέλων ὁ Σκελιώτης τυραννίδι ἐπιθέσθαι διανοούμενυς\nἹμεραίων ἐθεράπευε τὸν δῆμον, καὶ κατὰ τῶν\nδυνατῶν ὑπερεμάχει· καὶ αὐτὸν ἠγάπα τὸ πλῆθος, καὶ\nφυλακὴν τοῦ σώματος αἰτοῦντι ὡρμᾶτο διδόναι.\nΣτησίχορος δʼ ὁ Ἱμεραῖος ποιητὴς ὑποτοπήσας ἐπιχειρεῖν\n\n\nαὐτὸν τυραννίδι, στὰς αἶνον ἔλεξεν εἰς τὸ πλῆθος,\nεἰκόνα τοῦ μέλλοντος πάθους. „Ἵππος “ φησὶ ,,νεμόμενος\nἐφοίτα πιούμενος ἐπὶ κρήνην, ἔλαφος δὲ τὸ πεδίον\nδιαθέουσα τήν τε πόαν κατέστειβε καὶ τὸ νᾶμα\nἐτάραττε. Καὶ ὁ ἵππος ποθῶν τὴν ἀδικοῦσαν τιμωρῆσαι,\nτάχει δὲ ποδῶν λειπόμενος, ἄνδρα κυνηγέτην βοηθὸν\nἐκάλει· ὁ δὲ, εἰ χαλινὸν δέξοιτο καὶ ἀναβάτην, ῥᾷστα\nἀμύνειν αὐτῷ ὑπισχνεῖτο. Καὶ ἐγίνετο οὕτως. Καὶ ἡ\nμὲν ἔλαφος ἀκοντίοις ἔκειτο βληθεῖσα, ὁ δʼ ἵππος\nᾔσθετο δεδουλωμένος τῷ κυνηγέτῃ.“ „Τοῦτ’“ ἔφη\n„δέδοικα καὶ αὐτὸς, ὦ Ἱμεραῖοι, μὴ νῦν δῆμος ὄντες\nτῶν ἐχθρῶν μὲν διὰ Γέλωνος περιγένησθε, αὐτοὶ δʼ\nὕστερον Γέλωνι δουλεύσητε· φιλεῖν γὰρ ἅπασαν\nδύναμιν τῷ λαβόντι ἐπὶ τὸν δόντα εἶναι, ὅταν, ὥσπερ\nδοῦναι αὐτὴν, μηκέτι ἐκ τοῦ ὁμοίου κομίσασθαι ἔχῃ.“\n176. Ἵππος καὶ Ἱπποκόμος. (C. 195. F. 279. B. 83.)Κριθὴν τὴν τοῦ ἵππου ἱπποκόμος κλέπτων καὶ\nπωλῶν, τὸν ἵππον ἔτριβε καὶ ἐκτένιζε πάσας ἡμέρας.\nἜφη δὲ ὁ ἵππος· „εἰ θέλεις ἀληθῶς καλὸν εἶναί με,\nτὴν κριθὴν τὴν τρέφουσαν μὴ πώλει.“\nὍτι οἱ πλεονέκται τοῖς πιθανοῖς λόγοις καὶ ταῖς\nκολακείαις τοὺς πένητας δελεάζονται, καὶ ἀποστεροῦσιν\nαὐτοὺς καὶ τῆς ἀναγκαίας χρείας.\n177. Ἵππος καὶ Ὄνος. (C. 125. F.24. B.7.)Ἄνθρωπός τις εἶχεν ἵππον καὶ ὄνον. Ὁδευόντων\nδὲ, ἐν τῇ ὁδῷ εἶπεν ὁ ὄνος τῷ ἵππῳ· „ἆρον ἐκτοῦ ἐμοῦ\nβάρους, εἰ θέλεις εἶναί με σῶν·“ Ὁ δὲ οὐκ ἐπείσθη·\nὁ δὲ ὄνος, πεσὼν ἐκ τοῦ κόπου, ἐτελεύτησε. Τοῦ δὲ\nδεσπότου πάντα ἐπιθέντος αὐτῷ, καὶ αὐτὴν τὴν τοῦ\nὄνου δορὰν, θρηνῶν ὁ ἵππος ἐβόα· „οἴμοι τῷ παναθλίῳ,\nτί μοι συνέβη τῷ ταλαιπώρῳ; μὴ θελήσας γὰρ\n\n\nμικρὸν βάρος λαβεῖν, ἰδοὺ ἅπαντα βαστάζω, καὶ τὸ\nδέρμα.“\nὉ μῦθος δηλοῖ, ὅτι τοῖς μικροῖς οἱ μεγάλοι\nσυγκοινωνοῦντες ἀμφότεροι σωθήσονται ἐν βίῳ.\n177b. Αλλως. Ὄνος καὶ Ἡμίονος. (S. 177. F. 133. C. p.328.)Ὀνηλάτης, ἐπιθεὶς ὄνῳ καὶ ἡμιόνῳ γόμους, ἤλαυνεν.\nὉ δὲ ὄνος, μέχρι μὲν λεῖος τόπος ἦν, ἀντεῖχε\nπρὸς τὸ βάρος· ὡς δὲ ἐγένοντο κατά τινα κρημνὸν, μὴ\nδυνάμενος ὑποφέρειν, παρεκάλει τὴν ἡμίονον, μέρος\nτι τοῦ γόμου αὐτοῦ προσδέξασθαι, ἵνα τὸ λοιπὸν αὐτὸς\nδιακομίσηται. Τῆς δὲ παρʼ οὐδὲν θεμένης αὐτοῦ τοὺς\nλόγους, ὁ μὲν κατακρημνισθεὶς διερῥάγη· ὁ δὲ ὀνηλάτης,\nἀπορῶν ὅ,τι ποιήσει, οὐ μόνον τὸν γόμον τοῦ\nὄνου τῇ ἡμιόνῳ προσέθηκεν, ἀλλὰ καὶ αὐτὸν τὸν ὄνον\nἐκδείρας ἐπέθηκεν αὐτῇ. δὲ οὐ μετρίως καταπονηθεῖσα\nἔφη πρὸς ἑαυτήν· ,,δίκαια πέπονθα· εἰ γὰρ παρακαλοῦντι\nτῷ ὄνῳ μικρὰ κουφίσαι ἐπείσθην, οὐκ ἂν\nνῦν μετὰ τῶν αὐτοῦ φορτίων καὶ αὐτὸν ἔφερον.“\nΟὕτω καὶ τῶν δανειστῶν ἔνιοι διὰ φιλαργυρίαν,\nἵνα μικρὰ τοῖς χρεώσταις μὴ παράσχωσι, πολλάκις καὶ\nαὐτὸ τὸ κεφάλαιον ἀπολλύουσι.\n178. Ἵππος καὶ Στρατιώτης. (C. 362. B. 76.)Ἵππον τὸν ἑαυτοῦ στρατιώτης, ἕως μὲν καιρὸς τοῦ\nπολέμου ἦν, ἐκρίθιζεν, ἔχων συνεργὸν ἐν ταῖς ἀνάγκαις·\nὅτε δὲ ὁ πόλεμος κατεπαύσατο, εἰς δουλείας τινὰς\nκαὶ φόρτους βαρεῖς ὁ ἵππος ὑπούργει, ἀχύρῳ μόνῳ\nτρεφόμενος. Ὡς δὲ πάλιν πόλεμος ἠκούσθη καὶ ἡ σάλπιγξ\nἐφώνει, τὸν ἵππον χαλινώσας ὁ δεσπότης, καὶ αὐτὸς\nκαθοπλισθεὶς, ἐπέβη. Ὁ δὲ συνεχῶς κατέπιπτε\nμηδὲν ἰσχύων· ἔφη δὲ τῷ δεσπότῃ· „ἄπελθε μετὰ τῶν\n\n\nπεζῶν ὁπλιτῶν ἄρτι· σὺ γὰρ ἀφʼ ἵππου εἰς ὄνον με\nμετεποίησας· καὶ πῶς πάλιν ἐξ ὄνου ἵππον θέλεις ἔχειν;“\n179. Κάλαμοι καὶ Δρῦς. (C. p.85. B. 36.)Δρῦν ἄνεμος ἐκριζώσας ἐν ποταμῷ ἔῤῥιψεν. Ἡ δὲ\nφερομένη τοὺς καλάμους ἐρωτᾷ· „πῶς ὑμεῖς,\nἀσθενεῖς ὄντες καὶ λεπτοὶ, ὑπὸ τῶν βιαίων ἀνέμων οὐκ\nἐκριζοῦσθε;“ Οἱ δὲ εἶπον· „ὑμεῖς τοῖς ἀνέμοις\nμάχεσθε καὶ ἀνθίστασθε, καὶ διὰ τοῦτο ἐκριζοῦσθε· ἡμεῖς\nδὲ, παντὶ ἀνέμῳ ὑποπίπτοντες, ἀβλαβεῖς διαμένομεν.“\nὍτι οὐ δεῖ ἀνθίστασθαι τοῖς κρατοῦσιν, ἀλλʼ\nὑποτάττεσθαι καὶ ὑπακούειν.\n179b. Ἄλλως. Κάλαμος καὶ Ἐλαία. (F. 59. C.143 et p.340.)Διὰ καρτερίαν καὶ ἡσυχίαν καὶ ἰσχύν κάλαμος καὶ\nἐλαία ἤριζον. Τοῦ δὲ καλάμου ὀνειδιζομένου ὑπὸ τῆς\nἐλαίας, ὡς ἀδύνατός ἐστι καὶ ῥᾳδίως ὑποκλίνεται πᾶσι\nτοῖς ἀνέμοις, ὁ κάλαμος οὐδὲν ἐφθέγξατο. Καὶ μικρὸν\nὑπομείνας, ἐπειδὴ ἀνέμου ἰσχυροῦ γενομένου ὁ μὲν\nκάλαμος σεισθεὶς καὶ ὑποκλιθεὶς τοῖς ἀνέμοις, ῥᾳδίως\nδιεσώθη, ἡ δὲ ἐλαία ῥιζωθεῖσα, ἐπειδὴ ἀντέτεινε τοῖς\nἀνέμοις, τῇ βίᾳ κατεκλάσθη, ἤλεγξεν αὐτὴν, ὅτι\nματαίως [καὶ μάτην] ἐπαίρεται ἐπὶ τῇ οἰκείᾳ δυνάμει.\nὉ μῦθος δηλοῖ, ὅτι οὕτω καὶ οἱ πρὸς τὸν καιρὸν\nκαὶ τοὺς κρείττονας αὑτῶν μὴ ἀνθιστάμενοι κρείττονές\nεἰσι τῶν πρὸς μείζονας φιλονεικούντων. [Ἤ, ὅτι οὐ\nδεῖ τοῖς κρείττοσιν ἀντιπίπτειν.]\n179c. Ἄλλως. Δένδρα καὶ Κάλαμοι.\n(S. 213. F. 180. C. p. 341.)Τὰ δένδρα ποτὲ κατεασσόμενα ὑπὸ τῶν ἀνέμων,\nὡς ἑώρων τοὺς καλάμους ἀσινεῖς διαμένοντας, ἐπυνθάνοντο\nαὐτῶν, πῶς καὶ τίνι τρόπῳ αὐτὰ μὲν, ἰσχυρὰ\n\n\nκαὶ ἐμβριθῆ ὄντα, οὕτως κατακλᾶται, οἱ δὲ, λεπτοὶ καὶ\nἀσθενεῖς ὄντες, οὐδὲν πάσχουσι. Κἀκεῖνοι ἔφασαν·\n„ὅτι ἡμεῖς συνειδότες ἑαυτοῖς ἀσθένειαν εἴκομεν τῇ\nτῶν ἀνέμων προσβολῇ, καὶ οὕτως τὰς ὁρμὰς ἐκκλίνομεν·\nὑμεῖς δὲ, πεποιθότες τῇ ἰδίᾳ δυνάμει, ἀντιστῆναι\nπειρᾶσθε, καὶ διὰ τοῦτο κατεάσσεσθε.“\nὉ λόγος δηλοῖ, ὅτι πρὸς τὰ χαλεπὰ τῶν πραγμάτων\nτὸ εἴκειν τοῦ ἀντιτάσσεσθαι ἀσφαλέστερόν ἐστι.\n180. Κάμηλος. (S. 191. C. 118 et p. 324. F. 148.)Ὅτε πρῶτον κάμηλος ὤφθη, οἱ ἄνθρωποι φοβηθέντες\nκαὶ τὸ μέγεθος καταπλαγέντες ἔφευγον. Ὡς\nδὲ χρόνου προϊόντος συνεῖδον αὐτῆς τὸ πρᾷον,\nἐθάῤῥησαν μέχρι τοῦ προσελθεῖν. Αἰσθόμενοι δὲ κατὰ\nμικρὸν τὸ ζῶον ὡς χολὴν οὐκ ἔχει, εἰς τοσοῦτον\nκαταφρονήσεως ἦλθον, ὥστε καὶ χαλινοὺς αὐτῇ περιθέντες\nπαισὶν ἐλαύνειν δεδώκασιν.\nὉ λόγος δηλοῖ, ὅτι τὰ φοβερὰ τῶν πραγμάτων ἡ\nσυνήθεια μεγάλως καταπραΰνει.\n181. Κάμηλος. (F. 353. C. 342 et p. 406. B. 40.)Κάμηλος ποταμὸν διέβαινεν ὀξὺ ῥέοντα. Ἀφοδεύσασα\nδὲ, καὶ τὴν κόπρον εὐθὺς ἔμπροσθεν αὑτῆς\nἰδοῦσα διὰ τὸ ὀξὺ τοῦ ῥεύματος, εἶπε· „τί τοῦτο; τὰ\nἐξόπισθέν μου ἔμπροσθέν μου ὁρῶ διερχόμενα.“\nΤῇ πόλει, ἧς ἔσχατοι καὶ ἄφρονες κρατοῦσιν ἀντὶ\nτῶν πρώτων καὶ φρονίμων, ἁρμόζει ὁ μῦθος.\n182. Κάμηλος. (F. 354. C. 405. B.80.)Κάμηλος ἀναγκαζομένη ὑπὸ τοῦ ἰδίου δεσπότου\nὀρχεῖσθαι, εἶπεν· „ἀλλʼ οὐ μόνον ὀρχουμένη εἰμὶ\nἄσχημος, ἀλλὰ καὶ περιπατοῦσα.“\nὉλόγος ἁρμόδιος πρὸς ἄνδρα, ἐν παντὶ ἔργῳ\nἀπρέπειαν ἔχοντα.\n183. Κάμηλος, Ἐλέφας καὶ Πίθηκος. (S.217. C. 196. F.280.)Τῶν ἀλόγων ζώων βουλευομένων βασιλέα ἑλέσθαι,\nκάμηλος καὶ ἐλέφας καταστάντες ἐφιλονείκουν, καὶ διὰ\nτὸ μέγεθος τοῦ σώματος καὶ διὰ τὴν ἰσχὺν ἐλπίζοντες\nπάντων προκρίνεσθαι. Πίθηκος δὲ ἀμφοτέρους ἀνεπιτηδείους\nεἶναι ἔφη, τὴν μὲν κάμηλον, διότι χολὴν οὐκ\nἔχει κατὰ τῶν ἀδικούντων, τὸν δὲ ἐλέφαντα, ὅτι δέος\nἐστὶ, μὴ χοιρίδιον, ὅ δέδοικεν, ἡμῖν ἐπιτιθῆται.\nὉ λόγος δηλοῖ, ὅτι πολλοὶ καὶ τῶν μεγίστων\nπραγμάτων διὰ μικρὰν αἰτίαν κωλύονται.\n184. Κάμηλος καὶ Ζεύς. (S. 116. C.197. F.152. 281.)Κάμηλος, θεασαμένη ταῦρον ἐπὶ τοῖς κέρασιν\nἀγαλλόμενον, φθονήσασα αὐτῷ ἠβουλήθη καὶ αὐτὴ τῶν\nἴσων ἐφικέσθαι. Διὸ καὶ παραγενομένη πρὸς τὸν Δία\nτούτου ἐδέετο, ὅπως αὐτῇκέρατα προσνείμῃ· καὶ ὁ Ζεὺς\nἀγανακτήσας κατʼ αὐτῆς, εἴγε μὴ ἀρκοῖτο τῷ μεγέθει\nτοῦ σώματος καὶ τῇ ἰσχύι, ἀλλὰ καὶ περισσοτέρων\nἐπιθυμοῖ, οὐ μόνον αὐτῇ κέρατα οὐ προσέθηκεν, ἀλλὰ\nκαὶ μέρος τι τῶν ὤτων ἀφείλετο.\nΟὕτω πολλοὶ διὰ πλεονεξίαν τοῖς ἄλλοις ἐποφθαλμίζοντες\nλανθάνουσι καὶ τῶν ἰδίων στερούμενοι.\n185. Κάνθαροι δύο. (S.85. C. 198. F.282.)Ἔν τινι νησιδίῳ ταῦρος ἐνέμετο· τῇ δὲ τούτου\nκόπρῳ κάνθαροι ἐτρέφοντο δύο. Καὶ δὴ τοῦ χειμῶνος\nἐνισταμένου ὁ εἷς ἔλεγε πρὸς τὸν ἕτερον, ὡς ἄρα\nβούλοιτο δὴ εἰς τὴν ἤπειρον διαπτάσθαι, ἵνα ἐκείνῳ μόνῳ\nἡ τροφὴ ἱκανὴ ὑπάρχῃ, καὶ ὡς ἂν ἐκεῖσε ἐλθών τὸν\nχειμῶνα διαγένηται. Ἔλεγε δὲ ὅτι, ἐὰν πολλὴν εὕρῃ\n\n\nτὴν νομὴν, καὶ αὐτῷ οἴσει. Παραγενόμενος δὲ εἰς τὴν\nχέρσον, καὶ καταλαβὼν πολλὴν μὲν κόπρον, ὑγρὰν δὲ,\nμένων ἐνταῦθα ἐτρέφετο. Τοῦ δὲ χειμῶνος διελθόντος\nπάλιν εἰς τὴν νῆσον διέπτη· ὁ δὲ ἕτερος θεασάμενος\nαὐτὸν λιπαρὸν καὶ εὐεκτοῦντα, ᾐτιάσατο αὐτὸν, διότι\nπροϋποσχόμενος οὐδὲν ἐκόμισεν. Ὁ δὲ εἶπε· „μὴ ἐμὲ\nμέμφου, τὴν δὲ φύσιν τοῦ τόπου· ἐκεῖθεν γὰρ τρέφεσθαι\nμὲν οἷόν τε, φέρεσθαι δὲ οὐδέν.“\nὉ λόγος ἁρμόσειεν ἄν πρὸς ἐκείνους, οἵ τὰς φιλίας\nμέχρις ἑστιάσεως μόνον παρέχονται, περαιτέρω δὲ οὐδὲν\nτοὺς φίλους ὠφελοῦσιν.\n186. Καρκίνος καὶ Ἀλώπηξ. (C. 95. F. 247. S. 115.)Καρκίνος, ἀπὸ τῆς θαλάσσης ἀναβὰς, ἐπί τινος\nἐνέμετο τόπου. Ἀλώπηξ δὲ λιμώττουσα, ὡς ἐθεάσατο,\nπροσελθοῦσα ἀνέλαβεν αὐτόν. Ὁ δὲ μέλλων\nκαταβιβρώσκεσθαι, ἔφη· „ἀλλʼ ἔγωγε δίκαια πέπονθα, ὅς,\nθαλάττιος ὤν, χερσαῖος ἠβουλήθην γενέσθαι.“\nὉ μῦθος δηλοῖ, ὅτι καὶ τῶν ἀνθρώπων οἱ τὰ οἰκεῖα\nκαταλείποντες ἐπιτηδεύματα, καὶ τοῖς μηδὲν προσήκουσιν\nἐπιχειροῦντες, εἰκότως δυστυχοῦσιν.\n187. Καρκίνος καὶ Μήτηρ. (C. 295. F. 205. B. 109.)Ἡ μήτηρ πρὸς τὸν καρκίνον· „τί δὴ λοξὴν, ὦ παῖ,\nβαδίζεις ὁδὸν, ὀρθὴν ἰέναι προσῆκον;“ Ὁ δὲ πρὸς\nαὐτήν· ,,ἡγοῦ τῆς ὁδοῦ, ὦ μῆτερ, καὶ πρὸς αὐτὴν\nβαδίζειν πειράσομαι.“ Τῆς δὲ βαδίζειν ἀπορούσης ὀρθῶς,\nκατήγορος ὁ παῖς τῆς παρανοίας ἐγένετο.\nῬᾷον παραινεῖν ἃ πονεῖν ὑπῆρξεν ἀδύνατον.\n188. Καρύα. (C. 199. F.283.)Καρύα τις ἐν ὁδῷ ἱσταμένη καρπὸν ἔφερε πολύν.\nΟἱ δὲ παροδῖται λίθοις καὶ βάκλοις κατέκλων διὰ τὰ\n\n\nκάρυα. Ἠ δὲ οἰκτρὸν ἔφη· „ὦ ἀθλία ἐγὼ, ὅτι, οὕς\nτῷ καρπῷ μου εὐφραίνω, ὑπὸ τούτων δεινὰς ἀντιλαμβάνω\nχάριτας.\nΤοὺς ἀχαρίστους καὶ κακούργους, τοὺς ἀντὶ\nἀγαθῶν κακὰ ἀντιδιδόντας, ὁ μῦθος ἐλέγχει.\n189. Κάστωρ. (C. 33. F .226. S. 117.)Ὁ κάστωρ ζῶόν ἐστι τετράπουν, ἐν λίμναις τὰ\nπολλὰ διαιτώμενον, οὗ τὰ αἰδοῖά φασιν ἰατροῖς χρήσιμα\nεἶναι. Οὗτος οὖν, ἐπειδὰν ὑπʼ ἀνθρώπων διωκόμενος\nκαταλαμβάνηται, γινώσκων, οὐ χάριν διώκεται,\nἀποτεμὼν τὰ ἑαυτοῦ αἰδοῖα ῥίπτει πρὸς τοὺς διώκοντας,\nκαὶ οὕτω σωτηρίας τυγχάνει.\nὉ μῦθος δηλοῖ, ὅτι οὕτω καὶ τῶν ἀνθρώπων οἱ\nφρόνιμοι ὑπὲρ τῆς ἑαυτῶν σωτηρίας οὐδένα λόγον τῶν\nχρημάτων ποιοῦνται.\n190. Κεραμεὺς, Ὄνος καὶ Ὀνηλάτης. (C. 338. F. 409.)Κεραμεύς τις ἔπλαττε πολλὰς ὄρνεις ἐν τῷ\nἐργαστηρίῳ. Ὄνος δὲ παριὼν, ἀκολουθοῦντος ἀμελῶς τοῦ\nὀνηλάτου, παρακύψας διὰ τῆς θυρίδος ἀνέτρεψε τὰς\nὄρνιθας, καὶ τὰ ἐν τῷ ἐργαστηρίῳ συνέτριψε σκεύη.\nὉ τοίνυν κύριος τοῦ ἐργαστηρίου ἐπὶ κρίσιν ἢγαγε τὸν\nὀνηλάτην. Ἐρωτώμενος δὲ ἐκεῖνος παρὰ τῶν ἀπαντώντων,\nτίνος κρίνοιτο, ἔλεγεν „ὄνου παρακύψεως.“\n191. Κηπωρός. (S. 118.)Κηπωρῷ τις ἐπιστὰς ἀρδεύοντι λάχανα ἐπυνθάνετο\nαὐτοῦ, διʼ ἣν αἰτίαν τὰ μὲν ἄγρια τῶν λαχάνων\nεὐθαλῆ τέ ἐστι καὶ στερεὰ, τὰ δὲ ἥμερα λεπτὰ καὶ\nμεμαρασμένα· κἀκεῖνος ἔφη· „ἡ γ τῶν μὲν μήτηρ, τῶν\nδὲ μητρυιά ἐστι.“\nΟὕτω καὶ τῶν παίδων οὐχ ὁμοίως τρέφονται οἱ\nὑπὸ μητρυιᾶς τρεφόμενοι τοῖς μητέρας ἔχουσι.\n191b. Ἄλλως. Ἀνὴρ καὶ Κηπουρός. (C. 380. F. 341.)Ἀνήρ τις κηπουρόν τινα θεασάμενος τῶν λαχάνων\nἀρδείαν ποιούμενον, ἔφη πρὸς αὐτόν· ,,πῶς τὰ μὲν\nἄγρια φυτὰ, μήτε φυτευόμενα μήτε ἐργαζόμενα, ὡραῖα\nπεφύκασι, τὰ δὲ τῆς ὑμῶν φυτηκομίας πολλάκις\nξηραίνεται;“ Ὁ δὲ κηπουρὸς ἀντέφησεν, „ὡς τὰ ἄγρια τῶν\nφυτῶν μόνῃ τῇ θείᾳ προνοίᾳ ἐφορᾶται, τὰ δὲ ἥμερα\nὑπὸ χειρὸς ἀνθρωπίνης ἐπιμελεῖται.“\nὉ λόγος δηλοῖ, ὡς κρείττων ἡ τῶν μητέρων ἀνατροφὴ\nπέφυκε τῆς τῶν μητρυιῶν ἐπιμελείας.\n192. Κηπωρὸς καὶ Κύων. (C. 67. F. 229. S. 119.)Κηπωροῦ κύων εἰς φρέαρ κατέπεσεν. δὲ κηπωρὸς\nβουλόμενος αὐτὸν ἐκεῖθεν ἀναγαγεῖν, κατῆλθε καὶ\nαὐτὸς εἰς τὸ φρέαρ. Oíηθεὶς δʼ ὁ κύων, ὡς κατωτέρω\nμᾶλλον αὐτὸν παραγέγονε καταδῦσαι, τὸν κηπωρὸν\nστραφεὶς ἔδακεν. Ὁ δὲ μετʼ ὀδύνης ἐπανιών „δίκαια“\nφησὶ „πέπονθα· τί δή ποτε γὰρ τὸν αὐτόχειρα σῶσαι\nἐσπούδασα;“\nὉ μῦθος πρὸς ἀδίκους καὶ ἀχαρίστους.\n193. Κιθαρῳδός. (S. 120. C.96. F . 248.)Κιθαρῳδὸς ἄμουσος ἐν κεκονιαμένῳ οἴκῳ συνεχῶς\nᾄδων, ἀντηχούσης [δὲ] αὐτῷ τῆς φωνῆς, ὥστε αὐτὸν\nνομίσαι εὔφωνον εἶναι σφόδρα, καὶ δὴ ἐπαρθεὶς ἐπὶ\nτούτῳ ἔγνω δεῖν καὶ εἰς θέατρον εἰσελθεῖν· ἀφικόμενος\nδὲ ἐπὶ σκηνὴν, καὶ πάνυ κακῶς ᾄδων λίθοις βαλλόμενος\nἐξηλάθη.\nΟὕτω καὶ τῶν ῥητόρων ἔνιοι ἐν σχολαῖς εἶναι τινες\n\n\nδοκοῦντες, ὅταν ἐπὶ τὰς πολιτείας ἀφίκωνται, οὐδενὸς\nἄξιοι εὑρίσκονται.\n194. Κίχλα. (S. 87. C.200 et p. 369. F.73.)Ἔν τινι μυρσινῶνι κίχλα ἐνέμετο· διὰ δὲ τὴν\nγλυκύτητα τοῦ καρποῦ οὐκ ἀφίστατο. Ἰξευτὴς δὲ\nπαρατηρησάμενος ἐμφιλοχωροῦσαν ἰξεύσας συνέλαβε· καὶ δὴ\nμέλλουσα ἀναιρεῖσθαι ἔφη· „δειλαία εἰμὶ, ἥτις διὰ\nτροφῆς γλυκύτητα ζωῆς στερίσκομαι.“\nὉ λόγος εὔκαιρος πρὸς ἄνδρα ἄσωτον, διʼ ἡδυπάθειαν\nἀπολωλεκότα ἑαυτόν.\n195. Κλέπται καὶ Ἀλεκτρυών. (C. 97. F . 249. S.121.)Κλέπται εἴς τινα εἰσελθόντες οἰκίαν, οὐδὲν εὗρον,\nὅτι μὴ ἀλεκτρυόνα, καὶ τοῦτον λαβόντες ἀπῄεσαν. Ὁ\nδὲ μέλλων ὑπʼ αὐτῶν θύεσθαι, ἐδεῖτο, ὡς ἂν αὐτὸν\nἀπολύσωσι, λέγων, χρήσιμος εἶναι τοῖς ἀνθρώποις,\nνυκτὸς αὐτοὺς ἐπὶ τὰ ἔργα ἐγείρων. Οἱ δὲ ἔφασαν·\n„ἀλλὰ διὰ τοῦτό σε μᾶλλον θύομεν· ἐκείνους γὰρ ἐγείρων,\nκλέπτειν ἡμᾶς οὐκ ἐᾷς.“\nὉ μῦθος δηλοῖ, ὅτι ταῦτα μάλιστα τοῖς πονηροῖς\nἐναντιοῦται, ἃ τοῖς χρηστοῖς ἐστιν εὐεργετήματα.\n196. Κλέπτης καὶ Πανδοχεύς. (F. 423. C. 425.)Κλέπτης κατέλυσεν ἔν τινι πανδοχείῳ· διέμενεν δὲ\nἐκεῖ ἡμέρας τινὰς προσδοκῶν κλέψαι τι. Ὡς δὲ οὐκ\nἐδύνατο τοῦτο ποιῆσαι, μιᾷ τῶν ἡμερῶν ἰδὼν τὸν\nπανδοχέα ἐνδυθέντα χιτῶνα ὡραῖον καὶ καινὸν (ἦν γὰρ\nἑορτὴ), καὶ καθεζόμενον πρὸ τῆς πύλης τοῦ πανδοχείου,\nκαὶ οὐδένα ἄλλον τυχόντα ἐκεῖ, ἐπελθὼν καὶ ὁ κλέπτης\nἐκάθισεν πλησίον τοῦ πανδοχέως, καὶ ἤρξατο διηγεῖσθαι\nμετʼ αὐτοῦ. Καὶ διηγούμενοι ὥρᾳ ἱκανῇ, ἐχασμήσατο\nὁ κλέπτης, καὶ ὁμοῦ μετὰ τοῦ χασμᾶσθαι ἀρυᾶτο\n\n\nὥσπερ λύκος. Ὁ δὲ πανδοχεύς φησι πρὸς αὐτόν· „τί\nοὕτως ποιεῖς;“ Καὶ ὁ κλέπτης ἀπεκρίθη· „νῦν ἀναγγελῶ\nσοι· ἀλλὰ δέομαί σου, ἵνα φυλάξῃς τὰ ἱμάτιά\nμου· ἐνταῦθα γὰρ καταλείψω. Ἐγὼ, κύριέ μου, οὐκ\nοἶδα, πόθεν μοι ἐπέρχεται τὸ χασμᾶσθαι οὕτως, ἢ διὰ\nτὰς ἁμαρτίας μου, ἢ διὰ ποίαν αἰτίαν, οὐ γινώσκω·\nὅταν οὖν χασμηθῶ τρεῖς βολὰς, γίνομαι λύκος ἐσθίων\nἀνθρώπους.“ Καὶ ταῦτα εἰπὼν ἐχασμήσατο ἐκ δευτέρου,\nκαὶ πάλιν ὠρυᾶτο, καθάπερ καὶ το πρῶτον. Ἀκούσας\nοὖν ταῦτα ὁ πανδοχεὺς καὶ πιστεύσας τῷ κλέπτῃ\nἐφοβήθη, καὶ ἀναστὰς ἠβούλετο φυγεῖν· ὁ δὲ κλέπτης\nδραξάμενος αὐτὸν τοῦ χιτῶνος, παρεκάλει αὐτὸν\nλέγων· „ἀνάμεινον, κύριέ μου, καὶ λαβὲ τὰ ἱμάτιά μου,\nἵνα μὴ ἀπολέσω αὐτά· καὶ παρακαλῶν αὐτὸν, ἀνοίξας\nτὸ στόμα αὑτοῦ ἤρξατο χασμᾶσθαι ἐκ τρίτου. Ὁ δὲ\nπανδοχεὺς φοβηθεὶς, μήπως φάγῃ αὐτὸν, κατέλιπε τὸν\nἑαυτοῦ χιτῶνα, καὶ εἰσελθὼν δρομαῖος εἰς τὸ πανδοχεῖον,\nκατησφαλίσατο εἰς τὸ ἐνδότερον. Καὶ ὁ κλέπτης\nλαβών τὸν χιτῶνα ἀπῆλθεν.\nΟὕτω πανθάνουσιν οἱ τὰ μὴ ἀληθῆ πιστεύοντες.\n197. Κοιλία καὶ Πόδες. (S. 129. C. 202. F. 286.)Κοιλία καὶ πόδες περὶ δυνάμεως ἤριζον. Παρʼ\nἕκαστα δὲ τῶν ποδῶν λεγόντων, ὅτι προέχουσι τῇ ἰσχύϊ\nτοσοῦτον, ὥστε καὶ αὐτὴν τὴν γαστέρα βαστάζειν,\nἐκείνη ἀπεκρίνατο· „ὦ οὗτοι, ἐὰν μὴ ἐγὼ τροφὴν\nπροσλάβωμαι, οὐδʼ ὑμεῖς βαστάζειν δυνήσεσθε.“\nΟὕτω καὶ ἐπὶ τῶν στρατευμάτων ἀδύνατοί εἰσιν οἱ\nστρατιῶται, ἄν μὴ οἱ στρατηγοὶ ἄριστα φρονῶσι.\n198. Κόκκυξ καὶ Ὄρνιθες.\n(C. 316. F.387. cx Plu. v. Arati c. 30.)Τῷ κόκκυγί φησιν Αἴσωπος ἐρωτῶντιτοὺς λεπτοὺς\n\n\nὄρνιθας, ὅ,τι φευγοιεν αὐτὸν, εἰπεῖν ἐκείνους, ὡς\nἔσται ποτὲ ἱέραξ.\n199. Κολοιὸς καὶ Ἀλώπηξ. (S. 125. C. 20l. F.284).Κολοιὸς λιμώττων ἐπί τινος συκῆς ἐκάθισεν· εὑρὼν\nδὲ τοὺς ὀλύνθους μηδέπω πεπείρους, προσέμενεν\nἕως σῦκα γένωνται. Ἀλώπηξ δὲ θεασαμένη αὐτὸν\nἐγχρονίζοντα καὶ τὴν αἰτίαν παρʼ αὐτοῦ μαθοῦσα, ἔφη·\n„ἀλλὰ πεπλάνησαι, ὦ οὗτος, ἐλπίδι προσέχων, ἥτις\nβουκολεῖν μὲν οἶδε, τρέφειν δὲ οὐδαμῶς.“\n[Πρὸς ἄνδρα φιλόνεικον ὁ λόγος εὔκαιρος.]\n200. Κολοιὸς καὶ Γλαύξ. (C. p. 117. F. 217. B. 72.)Κάλλους ἦν ἀγὼν, καὶ παρὰ τῷ Διὶ κριθησόμενοι\nπάντες οἱ ὄρνεις ἐφοίτων, Ἑρμοῦ τὴν κυρίαν ὁρίζοντος.\nΠοταμούς τε καὶ λίμνας ἅπαντες κατελάμβανον, τὰ μὲν\nφαῦλα τῶν πτερῶν ἀποβάλλοντες, τὰ δὲ κρείττω\nφαιδρύνοντες. Κολοιὸς δὲ, οὐδὲν εὐπρεπὲς ἔχων ἀπὸ τῆς\nφύσεως, ἃ τῶν ἄλλων ἐξέπιπτε, ταῦτα οἰκεῖον συνέθηκε\nκόσμον. Γλαὺξ δὲ μόνη ἐπιγνοῦσα, τὸ ἑαυτῆς\nἀφῃρεῖτο τὸν κολοιὸν, καὶ τὰ ἄλλα πράττειν ἀνέπειθεν.\nἈφαιρεθεὶς δὲ τὰ παρὰ πάντων ὁ κολοιὸς γυμνὸς\nεἰς τὴν Διὸς ἀφίκετο κρίσιν.\nΚόσμος ἐπείσακτος αἰσχύνη τοῖς ἔχουσι.\n200b. Ἄλλως. Κολοιὸς καὶ Ὄρνεις.\n(C. 188 et p.367. F. 78. S.101.)Ζεὺς, βουλόμενος βασιλέα καταστῆσαι ὀρνέων,\nπροθεσμίαν αὐτοῖς ἔταξεν, ἐν ᾗ παραγενήσονται πάντες\nπρὸς αὐτὸν, ὅπως τὸν ὡραιότερον πάντων καταστήσῃ\nἐπʼ αὐτούς βασιλέα. Τὰ δὲ παραγενόμενα ἐπί\nτινα ποταμὸν ἀπενίζοντο. Κολοιὸς δὲ. συνιῶν ἑαυτῷ\nπερικειμένην δυσμορφίαν, ἀπελθὼνκαὶτὰ ἀποπίπτοντα\n\n\nτῶν ὀρνέων πτερὰ συλλεξάμενος, ἑαυτῷ περιέθηκέ τε\nκαὶ προσεκόλλησε. Συνέβη οὖν ἐκ τούτου εὐειδέστερον\nπάντων γενέσθαι. Ἐπέστη οὖν ἡ ἡμέρα τῆς\nπροθεσμίας, καὶ ἦλθον πάντα τὰ ὄρνεα πρὸς τὸν Δία.\nΤοῦ δὲ Διὸς μέλλοντος χειροτονῆσαι αὐτοῖς τὸν κολοιὸν\nβασιλέα διὰ τὴν εὐπρέπειαν, ἀγανακτήσαντα τὰ ὄρνεα\nἕκαστον τὸ οἰκεῖον πτερὸν ἀφείλετο ἐξ αὐτοῦ· καὶ ὁ\nκολοιὸς ἦν πάλιν κολοιός.\nὉ μῦθος δηλοῖ, ὅτι καὶ οἱ χρεωφειλέται καὶ\nἐπικτήτους προσκτώμενοι πλούτους, μέχρις ἄν κατέχωσι\nτὰ ἀλλότρια, δοκοῦσιν εἶναί τινες· ἐπειδὰν δὲ αὐτὰ\nἀπαιτηθῶσιν, ὁποῖοι ἦσαν πρότερον γινώσκονται.\n201. Κολοιος καὶ Κόρακες. (S. 122. C. 101. F. 285.)Κολοιὸς, τῷ μεγέθει τῶν ἄλλων κολοιῶν διαφέρων,\nὑπερφρονήσας τοὺς ὁμοφύλους παρεγένετο πρὸς\nτοὺς κόρακας, καὶ τούτοις ἠξίου συνδιαιτᾶσθαι. Οἱ δὲ\nἀγνοοῦντες αὐτοῦ τό τε εἶδος καὶ τὴν φωνὴν παίοντες\nαὐτὸν ἐξέβαλον. Καὶ ὅς ἀπελαθεὶς ὑπʼ αὐτῶν ἧκε πάλιν\nεἰς τοὺς κολοιούς· οἱ δὲ ἀγανακτοῦντες ἐπὶ τῇ ὕβρει\nοὐ προσεδέξαντο αὐτόν· οὕτω τε συνέβη αὐτῷ τῆς μετʼ\nἀμφοτέρων διαίτης στερηθῆναι.\nΟὕτω καὶ τῶν ἀνθρώπων οἱ τὰς πατρίδας\nἀπολιμπάνοντες καὶ τὴν ἀλλοδαπὴν προκρίνοντες οὔτε ἐν\nἐκείνοις εὐδοκιμοῦσι, καὶ ὑπὸ τῶν ἰδίων πολιτῶν\nἀποστρέφονται.\n201b. Ἄλλως. Κολοιὸς καὶ Περιστεραί.\n(C. 101. F. 253. S. 128 .)Κολοιὸς ἔν τινι περιστερεῶνι περιστερὰς ἰδὼν καλῶς\nτρεφομένας, λευκάνας ἑαυτὸν ἦλθεν, ὡς καὶ αὐτὸς\nτῆς αὐτῆς διαίτης μεταληψόμενος. Αἱ δὲ, μέχρι μὲν\nἡσύχαζεν, οἰόμεναι περιστερὰν αὐτὸν εἶναι, προσίεντο·\n\n\nἐπεὶ δέ ποτε ἐκλαθόμενος ἐφθέγξατο, τηνικαῦτα τὴν\nαὐτοῦ γνοῦσαι φύσιν, ἐξήλασαν παίουσαι. Καὶ ὃς\nἀποτυχὼν τῆς ἐνταῦθα τροφῆς, ἐπανῆκε πρὸς τοὺς\nκολοιοὺς πάλιν. Κἀκεῖνοι διὰ τὸ χρῶμα αὐτὸν οὐκ\nἐπιγνόντες, τῆς μεθʼ αὐτῶν διαίτης ἀπεῖρξαν, ὥστε δυοῖν\nἐπιθυμήσαντα μηδετέρας τυχεῖν.\nὉ μῦθος δηλοῖ, ὅτι δεῖ καὶ ἡμᾶς τοῖς ἑαυτῶν\nἀρκεῖσθαι, λογιζομένους, ὅτι ἡ πλεονεξία πρὸς τῷ μηδὲν\nὠφελεῖν ἀφαιρεῖται καὶ τὰ προσόντα πολλάκις.\n202. Κολοιὸς φυγάς. (S. 130. C. 102. F. 254.)Κολοιόν τις συλλαβὼν καὶ δήσας τον αὐτοῦ πόδα\nλίνῳ, τοῖς αὑτοῦ παισὶν ἔδωκεν. Ὁ δὲ οὐχ ὑπομείνας\nτὴν μετʼ ἀνθρώπων δίαιταν, ὡς πρὸς ὀλίγον ἀδείας\nἔτυχε, φυγὼν ἧκεν εἰς τὴν ἑαυτοῦ καλιάν. Περιειληθέντος\nδὲ τοῦ δεσμοῦ τοῖς κλάδοις, ἀναπτῆναι μὴ\nδυνάμενος, ἐπειδὴ ἀποθνήσκειν ἔμελλεν, ἔφη πρὸς\nἑαυτόν· „ἀλλʼ ἔγωγε δείλαιος, ὅστις τὴν μετὰ τῶν\nἀνθρώπων δουλείαν μὴ ὑπομείνας ἔλαθον ἐμαυτὸν καὶ\nσωτηρίας στερήσας.“\nΟὗτος ὁ λόγος ἁρμόσειεν ἂν ἐπʼ ἐκείνους τῶν\nἀνθρώπων, οἵτινες μετρίων ἑαυτούς κινδύνων ῥύσασθαι\nβουλόμενοι ἔλαθον εἰς μείζονα δεινὰ πεσόντες.\n203. Κομπαστής. (C. 14 et p.287. F. 30. )Ἀνήρ τις ἀποδημήσας, εἶτα δὲ πάλιν πρὸς τὴν\nἑαυτοῦ γῆν ἐπανελθὼν, ἄλλα τε πολλὰ ἐν διαφόροις\nἠνδραγαθηκέναι χώραις ἐκόμπαζε, καὶ δὴ κἀν τῇ Ῥόδῳ\nπεπηδηκέναι πήδημα, οἷον οὐδεὶς τῶν ἐπʼ αὐτοῦ δυνατὸς\nἂν εἴη πηδῆσαι. Πρὸς ταῦτα δὲ καὶ μάρτυρας\nτοὺς ἐκεῖ παρόντας ἔλεγεν ἔχειν. Τῶν δὲ παρόντων τις\nὑπολαβὼν ἔφη· „ὦ οὗτος, εἰ ἀληθὲς τοῦτʼ ἔστιν,\n\n\nοὐδὲν δεῖ σοι μαρτύρων· ἰδοὺ ἡ Ῥόδος, ἰδοῦ καὶ τὸ\nπήδημα.“\nὉ μῦθος δηλοῖ, ὅτι, ἐὰν μὴ πρόχειρος ἡ τοῦ\nπράγματος ἀπόδειξις ᾖ, πᾶς λόγος περιττός ἐστιν.\n203b. Ἄλλως. Πέταθλος κομπαστής. (S. 33.)Ἀνὴρ πένταθλος ἐπʼ ἀνανδρίᾳ ἑκάστοτε ὑπὸ τῶν\nπολιτῶν ὀνειδιζόμενος, ἀποδημήσας ποτὲ καὶ μετὰ χρό-\nνον ἐπανελθὼν, ἀλαζονευόμενος ἔλεγεν, ὡς πολλὰ\nμὲν) καὶ ἐν ἄλλαις πόλεσιν ἀνδραγαθήσας ἐν τῇ Ῥόδῳ\nτοιοῦτον ἥλατο πήδημα, ὡς μηδένα τῶν Ὀλυμπιονικῶν\nἐφικέσθαι· καὶ τούτου μάρτυρας ἔφη παρέξεσθαι τοὺς\nπαρατετυχηκότας ἄνδρας, ἄν ἄρα ποτὲ ἐπιδημήσωσι.\nΤῶν δὲ παρόντων τις ὑποτυχὼν ἔφη πρὸς αὐτόν· ,,ἀλλʼ\nὦ φίλε, εἰ τοῦτο ἀληθές ἐστιν, οὐδὲν δεῖ σοι μαρτύ-\nρων· αὕτη γὰρ Ῥόδος καὶ πήδημα.\nὉ λόγος δηλοῖ, ὅτι, ὧν πρόχειρος ἡ διʼ ἔργων\nπεῖρα, περὶ τούτων πᾶς λόγος περιττός ἐστι.\n204. Κόραξ καὶ Ἀλώπηξ. (S. 123. C. 204. B.77.)Κόραξ κρέας ἁρπάσας ἐπί τινος δένδρου ἐκάθισεν·\nἀλώπηξ δὲ θεασαμένη αὐτὸν καὶ βουλομένη τοῦ κρέως\nπεριγενέσθαι, στᾶσα ἐπῄνει αὐτὸν ὡς εὐμεγέθη τε καὶ\nκαλὸν, λέγουσα καὶ, ὡς πρέπει αὐτῷ μάλιστα τῶν\nὀρνέων βασιλεύειν, καὶ τοῦτο πάντως ἄν γένοιτο, εἰ\nφωνὴν εἶχεν. Ὁ δὲ παραστῆσαι αὐτῇ βουλόμενος, ὅτι καὶ\nφωνὴν ἔχει, βαλὼν τὸ κρέας μεγάλως ἐκεκράγει· ἐκείνη\nδὲ προσδραμοῦσα καὶ τὸ κρέας ἁρπάσασα ἔφη· „ὦ\nκόραξ, ἔχεις τὰ πάντα· νοῦν μόνον κτῆσαι.“\nΠρὸς ἄνδρα ἀνόητον ὁ λόγος εὔκαιρος.\n204b. Ἄλλως. (C. 204. F. 216.)Τῷ κόρακι τὸ θήραμα τυρὸς ἦν, καὶ ἐν μετεώρῳ\n\n\nφέρων ἐκάθητο. Ἰδοῦσα δὲ ἀλώπηξ ἀπάτῃ περιενόστει\nτὸν κόρακα· „τί ταῦτα ;“ λέγουσα· „μετριότητι μὲν,\nὦ κόραξ, διενήνοχας σώματος, χροιὰν δὲ φέρεις τῇ τῶν\nὀρνίθων ἡγεμονίᾳ προσήκουσαν· εἰ δὲ καὶ φωνὴ παρῆν,\nἅπασαν ἄν εἶχες τὴν τῶν ὀρνίθων ἀρχήν.“ Ταῦτα\nδὲ εἶπε πρὸς ἀπάτην. Ὁ δὲ ὑπαχθεὶς, τὸν τυρὸν\nἐκβαλὼν, ἀνέκραγε μέγιστον, φωνῆς ἐπίδειξιν τὴν ἀφαίρεσιν\nποιῶν τοῦ θηράματος. δὲ λαβοῦσα „φωνὴ μὲν,\nὦ κόραξ,“ εἶπεν „προσῆν, ὁ δὲ νοῦς ἐπιλέλοιπεν.“\nἘχθροῖς πειθαρχῶν ὑποστήσῃ τὴν βλάβην.\n205. Κόραξ καὶ Ἑρμῆς. (C. 205. F. 287.)Κόραξ ὑπὸ παγίδος κρατηθεὶς, ηὔξατο τῷ Ἀπόλλωνι,\nλιβανωτὸν ἐπιθύσειν ὑπισχνῶν. Σωθεὶς δʼ ἐκ\nτοῦ κινδύνου, τῆς ὑποσχέσεως ἐπελάθετο. Πάλιν δὲ\nὑφʼ ἑτέρας κρατηθεὶς παγίδος, ἀφεὶς τὸν Ἀπόλλωνα,\nτῷ Ἑρμῇ ὑπέσχετο θῦσαι. Ὁ δὲ πρὸς αὐτὸν ἔφη· „ὦ\nκάκιστε, πῶς σοι πιστεύσω, ὃς τὸν πρότερον δεσπότην\nἤρνησας καὶ ἠδίκησας;“\nὍτι οἱ πρὸς τοὺς εὐεργετοῦντας ἀγνώμονες γενόμενοι,\nἐν περιστάσει ἐμπεσόντες, οὐχ ἕξουσι βοήθειαν.\n206. Κόραξ καὶ Κύκνος. (C. 305. F. 222.)Ἑωρακὼς τὸν κύκνον ὁ κόραξ ἐζήλου τοῦ χρώμα-\nτος. Οἰηθεὶς δὲ εἶναι τοιοῦτον οἷς ἀπελούετο, τοὺς\nβωμοὺς ἐκλιπὼν, ὅθεν ἐτρέφετο, λίμναις καὶ ποταμοῖς\nἐνδιέτριβε. Καὶ τὸ μὲν σῶμα φαιδρύνων οὐκ ἤμειβε,\nτροφῆς δὲ ἀπορῶν διεφθείρετο.\nΦύσιν οὐκ οἶδε μεταβάλλειν ἡ δίαιτα.\n207. Κόραξ καὶ Ὄφις. (S. 127. C. 100. F . 252.)Κόραξ τροφῆς ἀπορῶν ὡς ἐθεάσατο ὄφιν ἔν τινι\nεὐηλίῳ τόπῳ κοιμώμενον, τοῦτον καταπτὰς ἥρπασε.\n\n\nΤοῦ δὲ ἐπιστραφέντος καὶ δακόντος αὐτὸν, ἀποθνήσκειν\nμέλλων ἔφη· „ἀλλʼ ἔγωγε δείλαιος, ὅτι τοιοῦτον\nἕρμαιον εὗρον, ἐξ οὐ καὶ ἀπόλλυμαι.“\nΟὗτος ὁ λόγος λεχθείη ἂν πρὸς ἄνδρα, ὅς διὰ\nθησαυροῦ εὕρεσιν καὶ περὶ σωτηρίας ἐκινδύνευσε.\n207b. Ἄλλως. Ἰκτῖνος καὶ Ὄφις. (F. 352. C. 404.)Ἰκτῖνος ὄφιν ἄνω πετάσας φέρει. Ὁ δὲ ἐπιστρα-\nφεὶς, καὶ δακὼν τοῦτον [αὖθις] εὐθὺς ἔκτεινεν. Ὁ δʼ\nὄφις ἀνεβόα· „ἵνα τί ἄρα οὕτως αὐτὸς ἐμάνης, ὥστε\nτοὺς μηδὲν ὅλως ἠδικηκότας βλάπτειν ἐβούλου καὶ\nθάνατον προσάγειν ; ὅμως πέπονθας ὅ ἐβούλου μοι\nπρᾶξαι.“\nὍτι πλεονεξίᾳ τις προσέχων καὶ τοὺς ἀσθενεῖς\nἀδικῶν, ἰσχυροτέροις ἐμπεσών ποτε, καὶ μὴ ἐλπίζων,\nἐκτίσει ἃ πρότερον πεποίηκε κακά.\n208. Κόραξ νοσῶν. (C. 132 et p. 334. F. 87. B. 78.)Κόραξ νοσῶν ἔφη τῇ μητρί· „εὔχου τοῖς θεοῖς καὶ\nμὴ θρήνει.“ δʼ ὑπολαβοῦσα ἔφη· „τίς σε, τέκνον,\nτῶν θεῶν ἐλεήσει ; τίνος γὰρ κρέας ὑπὸ σοῦγε οὐκ\nἐκλάπη;“\nὉ μῦθος δηλοῖ, ὅτι οἱ πολλούς ἐχθροὺς ἐν βίῳ\nἔχοντες οὐδένα φίλον ἐν ἀνάγκῃ εὑρήσουσιν.\n209. Κορυδαλλός. (C. 55. F. 228.)Κορυδαλλὸς, εἰς πάγην ἁλοὺς, θρηνῶν ἔλεγεν·\n„οἴμοι τῷ ταλαιπώρῳ καὶ δυστήνῳ πτηνῷ· οὐ χρυσὸν\nἐνοσφισάμην τινὸς, οὐκ ἂργυρον, οὐκ ἄλλο τι τῶν\nτιμίων· κόκκος δὲ σίτου μικρὸς τὸν θάνατόν μοι\nπροὐξένησεν.“\nὉ μῦθος πρὸς τοὺς διὰ κέρδος εὐτελὲς μέγαν\nὑφισταμένους κίνδυνον.\n210. Κορυδαλλὸς καὶ Γεωργός. (F. 379. C. 42Ι. B.88.)Κορυδαλὸς ἦν τις ἐν χλόῃ νεοσσεύων,\nὁ τῷ χαραδριῷ πρὸς τὸν ὄρθρον ἀντᾴδων,\nὃς παῖδας εἶχε ληίου κόμῃ θρέψας\nλοφῶντας ἤδη καὶ πτεροῖσιν ἀκμαίους.\nὁ δὲ τῆς ἀρούρης δεσπότης ἐποπτεύων,\nὡς ξηρὸν εἶδε τὸ θέρος, εἶπε· „νῦν ὥρη\nπάντας λαβεῖν μοι τοὺς φίλους, ἵνʼ ἀμήσω.“\nκαί τις κορυδαλοῦ τῶν λοφηφόρων παίδων\nἤκουσεν αὐτοῦ τῷ τε πατρὶ μηνύει,\nσκοπεῖν κελεύων ποῦ σφέας μεταστήσει.\nὁ δʼ εἶπεν· „οὔπω καιρός ἐστι νῦν φεύγειν\nὃς γὰρ φίλοις πέποιθεν οὐκ ἄγαν σπεύδει.“\nὡς δʼ αὖθις ἐλθών ἡλίου δʼ ὑπʼ ἀκτίνων\nἤδη ῥέοντα τὸν στάχυν θεωρήσας,\nμισθὸν μὲν ἀμητῆρσιν αὔριον πέμψειν,\nμισθὸν δὲ πᾶσι δραγματηφόροις δώσειν\nεἶπεν, κορυδαλὸς παισὶ νηπίοις οὕτως·\n„νῦν ἔστιν ὥρη, παῖδες, ἀλλαχοῦ φεύγειν,\nὅτʼ αὐτὸς αὑτῷ κοὐ φίλοισι πιστεύει.“\nὉ μῦθος διδάσκει ἡμᾶς ἐμπιμελεῖσθαι τῶν οἰκείων,\nὅση δύναμις, καὶ μὴ καταφρονεῖν, θαῤῥοῦντας ταῖς\nτῶν φίλων συνδρομαῖς.\n211. Κορυδὸς θάπτων τὸν πατέρα.\n(C. 388. ex Aristoph. Avibus v. 471 sqq.)Ἀμαθὴς γὰρ ἔφυς κοὐ πολυπράγμων, οὐδʼ Αἴσωπον\nπεπάτηκας,\nὃς ἐφασκε λέγων κορυδὸν πάντων πρώτην ὄρνιθα\nγενέσθαι,\nπροτέραν τῆς γῆς, κἄπειτα νόσῳ τὸν πατέρʼ αὐτῆς\nἀποθνήσκειν·\n\n\nγῆν δʼ οὐκ εἶναι, τὸν δὲ προκεῖσθαι πεμπταῖον· τὴν\nδʼ ἀποροῦσαν\nὑπʼ ἀμηχανίας τὸν πατέρʼ αὐτῆς ἐν τῇ κεφαλῇ\nκατορύξαι.\n212. Κορώνη καὶ Κόραξ. (S. l24. C.98. F. 250)Κορώνη, φθονήσασα κόρακι ἐπὶ τῷ διὰ οἰωνῶν\nμαντεύεσθαι ἀνθρώποις καὶ τὸ μέλλον προφαίνειν καὶ\nδιὰ τοῦτο ὑπʼ αὐτῶν μαρτυρεῖσθαι, ἠβουλήθη τῶν\nαὐτῶν ἐφικέσθαι. Καὶ δὴ θεασαμένη τινὰς ὁδοιπόρους\nπαριόντας, ἧκεν ἐπί τι δένδρον καὶ στᾶσα μεγάλως\nἐκεκράγει· τῶν δὲ πρὸς τὴν φωνὴν ἐπιστραφέντων καὶ\nκαταπλαγέντων, εἷς τις ὑποτυχὼν ἔφη· ,,ἀλλʼ ἀπίω-\nμεν, ὦ φίλοι· κορώνη γάρ ἐστιν, ἥτις κεκραγυῖα οἰω-\nνὸν οὐκ ἔχει.“\nΟὕτω καὶ τῶν ἀνθρώπων οἱ τοῖς κρείττοσιν\nἀνθαμιλλώμενοι πρὸς τῷ τῶν ἴσων μὴ ἐφικέσθαι καὶ γέλωτα\nὀφλισκάνουσι.\n213. Κορώνη καὶ Κύων. (C. 99. F. 25l. S. l26.)Κορώνη, Ἀθηνᾷ θύουσα, κύνα ἐπὶ ἑστίασιν ἐκάλει.\nὉ δὲ πρὸς αὐτὴν ἔφη· „τί μάτην τὰς θυσίας ἀναλίσκεις;\nἡ γὰρ θεὸς οὕτω σε μισεῖ, ὡς κὰκ τῶν συντρόφων\nσοι οἰωνῶν τὴν πίστιν περιελεῖν.“ Καὶ ἡ\nκορώνη πρὸς αὐτόν· „διὰ τοῦτο μᾶλλον αὐτῇ θύω, ἵνα\nδιαλλαγῇ μοι.“\nὉ μῦθος δηλοῖ, ὅτι πολλοὶ διὰ κέρδος τοὺς ἐχθροὺς\nεὐεργετεῖν οὐκ ὀκνοῦσιν.\n214. Κοχλίαι. (C. 78. F.236. S. 54)Γεωργοῦ παῖς ὤπτα κοχλίας. Ἀκούσας δὲ αὐτῶν\nτρυζόντων, ἔφη· „ὦ κάκιστα ζῶα, τῶν οἰκιῶν ὑμῶ\nἐμπιπραμένων, αὐτοὶ ἄδετε;“\nὉ μῦθος δηλοῖ, ὅτι πᾶν τὸ παρὰ καιρὸν δρώμενον\nἐπονείδιστον.\n215. Κύκνος. (C.74. F.200.)Ἀνὴρ εὐπορῶν χῆνά τε ἅμα καὶ κύκνον ἔτρεφεν,\nοὐκ ἐπὶ τοῖς αὐτοῖς μέντοι· τὸν μὲν γὰρ ᾠδῆς, τὸν δὲ\nτραπέζης ἕνεκεν. Ἐπεὶ δὲ ἔδει τὸν χῆνα παθεῖν ἐφʼ οἷς\nἐτρέφετο, νὺξ μὲν ἦν, καὶ διαγινώσκειν ὁ καιρὸς οὐκ\nἀφῆκεν ἑκάτερον. Ὁ δὲ κύκνος, ἀντὶ τοῦ χηνὸς ἀπαχθεὶς,\nᾄδει τι μέλος θανάτου προοίμιον· καὶ τῇ μὲν ᾠδῇ\nμηνύει τὴν φύσιν, τὴν δὲ τελευτὴν διαφεύγει τῷ μέλει.\nὉ μῦθος δηλοῖ, ὅτι πολλάκις ἡ μουσικὴ τελευτῆς\nἀναβολὴν ἀπεργάζεται.\n216. Κύκνος. (C.206. F.288.)Τοὺς κύκνους φασὶ παρὰ τὸν θάνατον ᾄδειν. Καὶ\nδή τις περιτυχὼν κύκνῳ πωλουμένῳ, καὶ ἀκούσας, ὅτι\nεὐμελέστατον ζῶον, ἠγόρασε. Καὶ ἔχων ποτὲ σύνδειπνον,\nπροσελθὼν παρεκάλει αὐτὸν ᾆσαι παρὰ τὸν πότον.\nΤοῦ δὲ τότε μὲν ἡσυχάσαντος, ὕστερον δέ ποτε,\nὡς ἐνόησεν, ὅτι ἀποθνήσκειν ἔμελλε, θρηνοῦντος αὑτὸν,\nὁ δεσπότης ἀκούσας ἔφη· „ἀλλʼ εἰ σὺ οὐκ ἄλλως\nᾄδεις, ἐὰν μὴ ἀποθνήσκῃς, ἐγὼ μάταιος ἤμην τότε, ὅτε\nσε παρεκάλουν, ἀλλʼ οὐκ ἔθυον.“\nΟὕτω τινὲς τῶν ἀνθρώπων, ἃ μὴ βούλονται ἑκουσίως\nποιεῖν, ἄκοντες ταῦτα ἐπιτελοῦσιν.\n217. Κύνες δύο. (S. 93. C. 92.Ἔχων τις δύο κύνας, τὸν μὲν θηρεύειν ἐδίδαξε, τὸν\nδὲ οἰκουρὸν ἐποίησε. Καὶ δὴ, εἴ ποτε ὁ θηρευτικὸς\nἐξιὼν πρὸς ἄγραν συνελάμβανέ τι, ἐκ τούτου μέρος καὶ\nτῷ ἑτέρῳ παρέβαλλεν. Ἀγανακτοῦντος δὲ τοῦ θηρευτικοῦ,\nκαὶ τὸν ἕτερον ὀνειδίζοντος, εἴγε αὐτὸς μὲν\n\n\nἐξιὼν διόλου μοχθεῖ, ὁ δὲ οὐδὲν ποιῶν τοῖς ἑαυτοῦ πόνοις\nἐντρυφᾷ, ἐκεῖνος ἔφη πρὸς αὐτόν· „ἀλλὰ μὴ ἐμὲ\nμέμφου, τὸν δεσπότην δὲ, ὅς οὐ πονεῖν με ἐδίδαξεν,\nἀλλʼ ἀλλοτρίους πόνους ἐσθίειν.“\nΟὕτω καὶ τῶν παίδων οἱ ῥᾴθυμοι οὐ μεμπτέοι εἰσὶν,\nὅταν αὐτοὺς οἱ γονεῖς οὕτως ἀγάγωσιν.\n218. Κύνες λιμώττουσαι. (S. 134. C.207. F.289.)Κύνες λιμώττουσαι, ὡς ἐθεάσαντο ἔν τινι ποταμῷ\nβύρσας βρεχομένας, μὴ δυνάμεναι αὐτῶν ἐφικέσθαι,\nσυνέθεντο ἀλλήλαις, ὅπως τὸ ὕδωρ ἐκπίωσιν, εἶθʼ\nοὕτως ἐπὶ τὰς βύρσας παραγένωνται. Συνέβη δʼ αὐτὰς\nπινούσας διαῤῥαγῆναι πρὶν ἢ τῶν βυρσῶν ἐφικέσθαι.\nΟὕτως ἔνιοι τῶν ἀνθρώπων διʼ ἐλπίδα κέρδους\nἐπισφαλεῖς μόχθους ὑφιστάμενοι φθάνουσι πρότερον\nκαταναλισκόμενοι ἤ ὧν βούλονται περιγενόμενοι.\n219. Κύνες καὶ Ἀλώπηξ. (C.376. F.336.)Λέοντος δορὰν κύνες εὑρόντες, διεσπάραττον ταύτην.\nΤούτοις δὲ ἀλώπηξ ἰδοῦσα ἔφη· „εἰ οὗτος ὁ λέων\nτοῖς ζῶσι συνῆν, εἴδετε ἂν τοὺς αὐτοῦ ὄνυχας ἰσχυροτέρους\nτῶν ὑμετέρων ὀδόντων.“\nὉ μῦθος δηλοῖ τοὺς τῶν ἐνδόξων καταφρονοῦντας,\nὅταν τῆς δόξης ἐκπίπτωσιν.\n220. Κυνηγὸς καὶ Ἁλιεύς. (Β. 61.)Ἤιει κυνηγὸς ἐξ ὄρους κυνηγήσας,\nᾔει δὲ γριπεὺς κύρτον ἰχθύων πλήσας.\nκαί πως συνηβόλησαν οἱ δύʼ ἀλλήλοις·\nχὡ μὲν κυνηγὸς ἰχθύων ἁλιπλώων,\nθήραν δʼ ὁ γριπεὺς ᾑρέτιζεν ἀγρείην,\nἃ τʼ εἶχον ἀντέδωκαν· εἶτα τὴν θήρην\nἤμειβον αἰεί, δεῖπνα δʼ εἶχον ἡδίω,\n\n\nἕως τις αὐτοῖς εἶπεν· „ἀλλὰ καὶ τούτων\nτὸ χρηστὸν ἐξολεῖτε τῇ συνηθείᾳ,\nπάλιν δʼ ἕκαστος ἃ πρὶν εἶχε ζητήσει.“\nὍτι πᾶς δυσάρεστος, τοῦ παρόντος ἡδέος μικρόν τι\nἀπολαύσας, εὐθὺς τὴν ἐπιθυμίαν ἐφʼ ἕτερον τρέπει.\n221. Κυνόδηκτος. (C. 25 et p.293. F. 55. S. 64. )Δηχθείς τις ὑπὸ κυνὸς τὸν ἰασόμενον περιῄει ζητῶν.\nἘντυχὼν δέ τις αὐτῷ καὶ γνοὺς ὅ ζητεῖ, „ὦ οὗτος“\nεἶπεν, „εἰ σώζεσθαι βούλει, λαβὼν ἄρτον, καὶ\nτούτῳ τὸ αἷμα τῆς πληγῆς ἐκμάξας, τῷ δακόντι κυνὶ\nφαγεῖν ἐπίδος.“ Κἀκεῖνος γελάσας ἔφη· „ἀλλʼ εἰ τοῦτο\nποιήσω, δεήσει με ὑπὸ πάντων τῶν ἐν τῇ πόλει κυνῶν\nδηχθῆναι.“\nμῦθος δηλοῖ, ὅτι καὶ τῶν ἀνθρώπων οἱ πονηροὶ\nεὐεργετούμενοι μᾶλλον ἀδικεῖν παροξύνονται.\n222. Κυνὸς οἰκία.\n(C. 3l7. F. 388. ex Plut. VII Sap. Conv. c. 14.)Κύων, ἐν τῷ χειμῶνι συστρεφόμενος καὶ συσπειρώμενος\nδιὰ τὸ ῥιγοῦν, οἰκίαν ποιεῖν διενοεῖτο. Θέρους\nδʼ οὖ πάλιν ἐκτεταμένος καθεύδων, ἐφαίνετο μέγας\nἑαυτῷ, καὶ οὔτε ἀναγκαῖον ἡγεῖτο οὔτε μικρὸν\nἔργον, οἰκίαν περιβάλλεσθαι τοιαύτην.\n223. Κύων. (C. 208. F.290.)Ὠά τις κύων καταπίνειν εἰθισμένος, ἰδών τινα\nκόχλον, χάνος τὸ στόμα αὑτοῦ, μεγίστῃ συνολκῇ\nκαταπέπωκε τοῦτον, οἰηθεὶς ὠὸν εἶναι. Βαρούμενος δὲ τὰ\nσπλάγχνα καὶ ὀδυνόμενος, ἔλεγε· „δίκαια ἔγωγε\nπέπονθα, εἴγε πάντα τὰ περιφερῆ ὠὰ πεπίστευκα.“\nΔιδάσκει ἡμᾶς ὁ λόγος, ὅτι οἱ ἀδικάστως πρᾶγμα\n\n\nπροσιόντες λανθάνουσιν ἑαυτοὺς περιπείροντες\nἀτόποις.\n224. Κύων. (C. 210. F. 29I. B. 104.)Λάθρᾳ κύων ἔδακνε. Τούτῳ δὲ ὁ δεσπότης κώδωνα\nἐκρέμασεν, ὥστε πρόδηλον εἶναι τοῖς πᾶσιν. Οὗτος\nδὲ, τὸν κώδωνα σείων, ἐν τῇ ἀγορᾷ ἠλαζονεύετο.\nΓραῦς δὲ εἶπεν αὐτῷ κύων· „τί φαντάζῃ; οὐ διʼ ἀρετὴν\nτοῦτον φορεῖς, ἀλλὰ διʼ ἔλεγχον τῆς κεκρυμμένης\nσου κακίας.“\nὍτι οἱ τῶν ἀλαζονευομένων κενόδοξοι τρόποι\nπρόδηλοί εἰσι δηλοῦντες τὴν ἀφανῆ κακίαν.\n225. Κύων καὶ Ἀλεκτρυών. (C. 36 et p. 297. F.88.)Κυὼν καὶ ἀλεκτρυὼν, ἑταιρείαν ποιησάμενοι,\nὥδευον. Ἑσπέρας δὲ καταλαβούσης, ὁ μὲν ἀλεκτρυὼν ἐπὶ\nδένδρου ἐκάθευδεν ἀναβὰς, ὁ δὲ κυὼν πρὸς τῇ ῥίζῃ\nτοῦ δένδρου, κοίλωμα ἔχοντος. Τοῦ δὲ ἀλεκτρυόνος\nκατὰ τὸ εἰωθὸς νύκτωρ φωνήσαντος, ἀλώπηξ ἀκούσασα\nπρὸς αὐτὸν ἔδραμε, καὶ στᾶσα κάτωθεν πρὸς ἑαυτὴν\nκατελθεῖν ἠξίου· ἐπιθυμεῖν γὰρ ἀγαθὴν οὕτω φωνὴν\nζῶον ἔχον ἀσπάσασθαι. Τοῦ δὲ εἰπόντος, τὸν\nθυρωρὸν πρότερον διυπνίσαι, ὑπὸ τὴν ῥίζαν καθεύδοντα,\nὡς ἐκείνου ἀνοίξαντος κατελθεῖν, κἀκείνης\nζητούσης αὐτὸν φωνῆσαι, ὁ κύων αἴφνης πηδήσας\nαὐτὴν διεσπάραξεν.\nὉ μῦθος δηλοῖ, ὅτι οἱ φρόνιμοι τῶν ἀνθρώπων\nτοὺς ἐχθροὺς ἐπελθόντας πρὸς ἰσχυροτέρους πέμπουσι\nπαραλογιζόμενοι.\n226. Κύων καὶ Ἀλώπηξ. (S. 13Ι. C. 211. F.292.)Κύων θηρευτικὸς, λέοντα ἰδὼν, τοῦτον ἐδίωκεν·\nὡς δὲ ἐπιστραφεὶς ἐκεῖνος ἐβρυχήσατο, φοβηθεὶς εἰς\n\n\nτοὐπίσω ἔφυγεν. Ἀλώπηξ δὲ θεασαμένη αὐτὸν ἔφη·\n„ὦ κακὴ κεφαλὴ, σὺ λέοντα ἐδίωκες, οὗ οὐδὲ τὸν\nβρυχηθμὸν ὑπέμεινας;“\nὉ λόγος λεχθείη ἂν ἐπʼ ἀνδρῶν αὐθαδείᾳ συνόντων,\noἳ κατὰ πολὺ δυνατωτέρων συκοφαντεῖν ἐπιχειροῦντες,\nὅταν ἐκεῖνοι ἀντιστῶσιν, εὐθέως\nἀναχαιτίζονται.\n227. Κύων καὶ Δεσπότης. (B. 110. )Μέλλων ὁδεύειν τῆς κυνός τις ἑστώσης\nεἶπεν· „τί χάσκεις; πάνθʼ ἕτοιμά σοι ποίει·\nμετʼ ἐμοῦ γὰρ ἥξεις .“ ἡ δὲ κέρκον οὐραίης\nἄρασά φησι· „πάντʼ ἔχω· σὺ δὲ βραδύνεις.“\nΠρὸς ἄνδρα ἀπαρασκεύαστον, τὸν ἐν ἑτοιμασίᾳ\nὄντα περὶ συνοδοιπορίας κατεπείγοντα, ὁ λόγος\nεὔκαιρος.\n228. Κύων καὶ Ἵππος [ἢ Κύων ἐν φάτνῃ].\n(C. 334. F. 404. ex Luc. adv. indoctum c. 30.)Κύων τις, ἐν φάτνῃ κατακειμένη, οὔτε αὐτὴ τῶν\nκριθῶν ἤσθιεν, οὔτε τῷ ἵππῳ δυναμένῳ φαγεῖν\nἐπέτρεπεν.\n229. Κύων καὶ Λαγωός. (C. 354. p.229. B. 87.)Κύων λαγωὸν διώξας ἐκράτησε· καὶ ποτὲ μὲν\nἔδακνε, ποτὲ δὲ σαίνων προσέχαιρε καὶ ἐφίλει. Καὶ ὁ\nλαγωὸς εἶπεν· „εἰ μὲν φίλος εἶ, τί δάκνεις; εἰ δὲ\nἐχθρὸς, τί σαίνεις οὐράν;“\n229b. Ἄλλως. (S. 135. C. 354. F. 346.)Κύων θηρευτικὸς λαβών ποτε λαγωὸν, τοῦτον πῇ\nμὲν ἔδακνε, πῇ δʼ αὐτοῦ τὰ χείλη περιέλειχεν· ὁ δʼ\nἀπαυδήσας ἔφη πρὸς αὐτόν· „ἀλλʼ, ὦ οὗτος, παῦσαί\n\n\nμε δάκνων ἢ καταφιλῶν, ἵνα γνῶ, πότερον ἐχθρὸς ἢ\nφίλος μου καθέστηκας.“\nΠρὸς ἄνδρα ἀμφίβολον ὁ λόγος εὔκαιρος.\n230. Κύων καὶ Λύκαινα. (C. 38l. F. 342.)Κύων, καταδιώκων λύκαιναν, ἐφρυάττετο τῇ τε\nτῶν ποδῶν ταχυτῆτι καὶ τῇ ἰδίᾳ ἰσχύϊ, καὶ ἐδόκει\nφεύγειν τὸν λύκον διʼ οἰκείαν δῆθεν ἀσθένειαν. Στραφεὶς\nοὖν ὁ λύκος ἔφησε πρὸς τὸν κύνα· „οὐ σὲ δέδοικα,\nἀλλὰ τὴν τοῦ σοῦ δεσπότου καταδρομήν.“\nὉ μῦθος οὗτος δηλοῖ, ὅτι οὐ δεῖ τινα ἐγκαυχᾶσθαι\nτῇ τῶν ἑτέρων γενναιότητι.\n231. Κύων καὶ Λύκος. (C. 35 et p.296. F.86. S. 133.)Κύων πρὸ ἐπαύλεώς τινος ἐκάθευδε. Λύκου δʼ\nἐπιδραμόντος καὶ βρῶμα μέλλοντος θύσειν αὐτὸν, ἐδεῖτο\nμὴ νῦν αὐτὸν καταθῦσαι. „Νῦν μὲν γὰρ“ φησὶ „λεπτός\nεἰμι καὶ ἰσχνός· ἂν δὲ μικρὸν ἀναμείνῃς, μέλλουσιν\nοἱ ἐμοὶ δεσπόται ποιήσειν γάμους, κἀγὼ τηνικαῦτα\nπολλὰ φαγὼν πιμελέστερος ἔσομαι, καὶ σοὶ ἡδύτερον\nβρῶμα γενήσομαι.“ Ὁ μὲν οὖν λύκος πεισθεὶς ἀπῆλθε·\nμεθʼ ἡμέρας δʼ ἐπανελθὼν εὗρεν ἄνω ἐπὶ τοῦ δώματος\nτὸν κύνα καθεύδοντα, καὶ στὰς κάτωθεν πρὸς ἑαυτὸν\nἐκάλει, ὑπομιμνήσκων αὐτὸν τῶν συνθηκῶν. Καὶ ὁ\nκύων· „ἀλλʼ, ὦ λύκε, εἰ τὸ ἀπὸ τοῦδε πρὸ τῆς\nἐπαύλεώς με ἴδοις καθεύδοντα, μηκέτι γάμους ἀναμείνῃς.“\nὉ μῦθος δηλοῖ, ὅτι οἱ φρόνιμοι τῶν ἀνθρώπων,\nὅταν περί τι κινδυνεύσαντες σωθῶσι, διὰ βίου τοῦτο\nφυλάττονται.\n232. Κύων καὶ Μάγειρος. (C. 34. F.227.)Κύων εἰσπηδήσας εἰς μαγειρεῖον καὶ τοῦ μαγείρου\nἀσχολουμένου καρδίαν ἁρπάσας, ἔφυγεν. Ὁ δὲ μάγειρος\n\n\nἐπιστραφεὶς, ὡς εἶδεν αὐτὸν φεύγοντα, εἶπεν· „ὦ\nοὗτος, ἴσθι ὡς, ὅπουπερ ἄν ᾖς, φυλάξομαί σε· οὐ\nγὰρ ἀπʼ ἐμοῦ καρδίαν εἴληφας, ἀλλʼ ἐμοὶ καρδίαν δέ-\nδωκας.“\nὉ μῦθος δηλοῖ, ὅτι πολλάκις τὰ παθήματα τοῖς\nἀνθρώποις μαθήματα γίνονται.\n233. Κύων κρέας φέρουσα.\n(S. 132. C. 209. F .219 et 339. B. 79.)Κύων κρέας ἔχουσα ποταμὸν διέβαινε· θεασαμένη\nδὲ τὴν ἑαυτῆς σκιὰν κατὰ τοῦ ὕδατος, ὑπέλαβεν ἑτέραν\nκύνα εἶναι, μεῖζον κρέας ἔχουσαν· διόπερ ἀφεῖσα\nτὸ ἴδιον ὥρμησεν ὡς τὸ ἐκείνης ἀφαιρησομένη. Συνέβη\nδʼ αὐτῇ ἀμφοτέρων στερηθῆναι, τοῦ μὲν μὴ ἐφικομένῃ,\nδιότι μηδὲ ἦν, τοῦ δʼ, ὅτι ὑπὸ τοῦ ποταμοῦ παρεσύρη.\nΠρὸς ἂνδρα πλεονέκτην ὁ λόγος εὔκαιρος.\n234. Κώνωψ καὶ Λέων. (C. 146. F. 259.)Κώνωψ πρὸς λέοντα ἐλθὼν εἶπεν· „οὔτε φοβοῦμαί\nσε, οὔτε δυνατώτερός μου εἶ· εἰ δὲ μὴ, τίς σοί\nἐστιν ἡ δύναμις; ὅτι ξύεις τοῖς ὄνυξι, καὶ δάκνεις τοῖς\nὀδοῦσι; τοῦτο καὶ γυνὴ τῷ ἀνδρὶ μαχομένη ποιεῖ. Ἐγὼ ,\nδὲ λίαν ὑπάρχω σου ἰσχυρότερος· εἰ δὲ θέλεις, ἔλθωμεν\nκαὶ εἰς πόλεμον. Καὶ σαλπίσας ὁ κώνωψ ἐνεπήγετο,\nδάκνων τὰ περὶ τὰς ῥῖνας αὐτοῦ ἄτριχα πρόσωπα.\nὉ δὲ λέων τοῖς ἰδίοις ὄνυξι κατέλυεν ἑαυτὸν, ἕως οὗ\nἠγανάκτησεν. Ὁ κώνωψ δὲ, νικήσας τὸν λέοντα καὶ\nσαλπίσας καὶ ἐπινίκιον ᾄσας, ἀπέπτατο. Ἀράχνης δὲ\nδεσμῷ ἐμπλακεὶς, ἐσθιόμενος ἀπωδύρετο, ὅτι μεγίστοις\nπολεμῶν ὑπὸ εὐτελοῦς ζώου, τῆς ἀράχνης, ἀπώλετο.\nὉ μῦθος πρὸς τοὺς καταβάλλοντας μεγάλους καὶ\nὑπὸ μικρῶν καταβαλλομένους.\n235. Κώνωψ καὶ Ταῦρος. (S. 136. C. 213. F. 294. B.84.)Κώνωψ ἐπιστὰς κέρατι ταύρου, καὶ πολὺν χρόνον\nἐπικαθίσας, ἐπειδὴ ἀπαλλάττεσθαι ἔμελλεν, ἐπυνθάνετο\nτοῦ ταύρου, εἰ ἤδη βούλεται αὐτὸν ἀπελθεῖν. Ὁ\nδὲ ὑποτυχὼν ἔφη· „ἀλλʼ οὔτε ὅτε ἦλθες, ἔγνων, οὔτε\nἐὰν ἀπέλθῃς, γνώσομαι.“\nΤούτῳ τῷ λόγῳ χρήσαιτο ἄν τις πρὸς ἄνδρα ἀδύ-\nνατον, ὃς οὔτε παρὼν οὔτε ἀπὼν ἐπιβλαβὴς ἢ ὠφέλι-\nμός ἐστι.\n236. Λαγωοὶ καὶ Ἀλώπεκες. (S.160. C. 1Ο7 et p.319. F.108.)Λαγωοί ποτε πολεμοῦντες ἀετοῖς παρεκάλουν εἰς\nσυμμαχίαν ἀλώπεκας· αἱ δʼ ἔφασαν· „ἐβοηθήσαμεν ἄν\nὑμῖν, εἰ μὴ ιᾔδειμεν, τίνες ἐστὲ, καὶ τίσι πολεμεῖτε.“\nὉ λόγος δηλοῖ, ὅτι οἱ φιλονεικοῦντες τοῖς κρείττοσι\nσὺν τῷ διαμαρτεῖν καὶ καταπαίζονται.\n237. Λαγωοὶ καὶ Βάτραχοι.\n(S. 137. F. 89. C.57 et p.310. B.25.)Λαγωοὶ καταγνόντες ἑαυτῶν δειλίαν ἔγνωσαν δεῖν\nἑαυτοὺς κατακρημνίσαι. Παραγενομένων δὲ αὐτῶν ἐπί\nτινα κρημνὸν, ᾧ λίμνη ἐπέκειτο, ἐνταῦθα βάτραχοι\nἀκούσαντες τῆς ποδοψοφίας ἑαυτοὺς εἰς τὰ βάθη τῆς\nλίμνης ἐδίδοσαν. Εἷς δέ τις τῶν λαγωῶν θεασάμενος\nαὐτοὺς ἔφη πρὸς τοὺς ἑτέρους· „ἀλλὰ μηκέτι ἑαυτοὺς\nκατακρημνίσωμεν· ἰδοὺ γὰρ εὕρηνται καὶ ἡμῶν δειλότερα\nζῶα.“\nΟὕτω καὶ τοῖς ἀνθρώποις αἰ τῶν ἄλλων δυστυχίαι\nτῶν ἰδίων δυστυχημάτων παραμύθιον γίνονται.\n237b . Αλλως. (C.57 et p.310. F. 150.)Οἱ λαγωοί ποτε συνελθόντες τὸν ἑαυτῶν πρὸς ἀλλήλους\nἀπεκλαίοντο βίον, ὡς ἐπισφαλὴς εἴη καὶ δειλίας\n\n\nπλέως· καὶ γὰρ [καὶ] ὑπʼ ἀνθρώπων καὶ κυνῶν καὶ\nἀετῶν καὶ ἄλλων πολλῶν ἀναλίσκονται· βέλτιον οὖν\nεἶναι θανεῖν ἅπαξ, ἢ διὰ βίου τρέμειν. Τοῦτο τοίνυν\nκυρώσαντες, ὥρμησαν κατὰ ταὐτὸν εἴς τινα λίμνην,\nὡς εἰς αὐτὴν ἐμπεσούμενοι καὶ ἀποπνιγησόμενοι. Τῶν\nδὲ καθημένων κύκλῳ τῆς λίμνης βατράχων, ὡς τὸν τοῦ\nδρόμου κτύπον ᾔσθοντο, εὐθὺς εἰς ταύτην εἰσπηδησάντων,\nτῶν λαγωῶν τις, ἀγχινούστερος εἶναι δοκῶν\nτῶν ἄλλων, ἔφη· „στῆτε, ἑταῖροι, μηδὲν δεινὸν ὑμᾶς\nαὐτοὺς διαπράξησθε· ἤδη, ὡς ὁρᾶτε, καὶ ἡμῶν ἕτερ᾿\nἐστὶ ζῶα δειλότερα.“\nὉ μῦθος δηλοῖ, ὅτι οἱ δυστυχοῦντες ἐξ ἑτέρων,\nχείρονα πασχόντων, παραμυθοῦνται.\n238. Λαγωὸς καὶ Κύων. (B. 69.)Θάμνου λαγωὸν λασιόπουν ἀναστήσας\nκύων ἐδίωκεν οὐκ ἄπειρος ἀγρεύειν,\nδρόμῳ δʼ ἐλείφθη. καί τις αἰπὄλος σκώπτων\n„ὁ πηλίκος σου“ φησὶν „εὑρέθη θάσσων.“\nὁ δʼ εἶπεν· „ἄλλως ἄλλον ἁρπάσαι σπεύδων\nτρέχει τις, ἄλλως δʼ αὑτὸν ἐκ κακοῦ σώζων.“\n239. Λάρος καὶ Ἰκτῖνος. (C. 214 et p. 37Ι. F. 112.)Λάρος ἰχθὺν καταπιὼν, καὶ τοῦ φάρυγγος αὐτοῦ\nδιαρραγέντος, ἐπὶ τῆς ἠϊόνος ἔκειτο νεκρός. Ἰκτῖνος δὲ\nαὐτὸν θεασάμενος ἔφη· ,, ἄξια σὺ πέπονθας, ὅτι\nπτηνὸς γεννηθεὶς ἐπὶ θαλάσσης τὴν δίαιταν ἐποιοῦ.“\nΟὕτως οἱ τὰ οἰκεῖα ἐπιτηδεύματα λείποντες καὶ τοῖς\nμὴ προσήκουσιν ἐπιβάλλοντες εἰκότως δυστυχοῦσι.\n240. Λέαινα καὶ Ἀλώπηξ. (C. 215. F. 106. S. 158.)Λέαινα, ὀνειδιζομένη ὑπὸ ἀλώπεκος ἐπὶ τῷ διὰ\n\n\nπαντὸς τοῦ χρόνου ἕνα τίκτειν, „ἔνα,“ ἔφη „ἀλλὰ\nλέοντα.“\nὉ μῦθος δηλοῖ, ὅτι τὸ καλὸν οὐκ ἐν πλήθει, ἀλλʼ\nἐν ἀρετῇ.\n240b. Αλλως. Λέαινα. (F. 189. C. p.372.)Στάσις ἦλθε πᾶσι τοῖς τετραπόδοις, καύχημα\nκατέχουσα εἰς παίδων πλήθη. Καὶ δὴ ἔφασκον τῇ λεαίνῃ\nβοῶντες· „εἰπὲ καὶ σὺ τὸ, πόσους παῖδας τίκτεις ;“ Ἡ\nδὲ γελῶσα πρὸς αὐτοὺς ταῦτα λέγει· „σκύμνον μὲν\nἕνα, ἀλλὰ γενναῖον πάνυ.“\nὉ μῦθος δηλοῖ, ὅτι κρείσσων εἷς ῥώμῃ σώματος καὶ\nἀνδρείᾳ καὶ φρονήσει, ἢ πολλοὶ δειλοὶ καὶ ἄφρονες.\n241. Λέοντες καὶ Λαγωοί.\n(C. 347. ex Aristot. Polit. III, c. 13.)Δημηγορούντων τῶν δασυπόδων καὶ τὸ ἴσον ἀξιούντων\nπάντας ἔχειν, οἱ λέοντες ἔφασαν· „οἱ λόγοι ὑμῶν,\nὦ δασύποδες, ὀνύχων τε καὶ ὀδόντων, οἵων ἡμεῖς\nἔχομεν, δέονται.“\n242. Λέοντος βασιλεία. (C. 363. B. 102.)Λέων τις ἐβασίλευεν οὐχὶ θυμώδης οὐδὲ ὠμὸς οὐδὲ\nβίαιος, ἀλλὰ πρᾷος καὶ δίκαιος, ὥσπερ ἂνθρωπος. Ἐπὶ\nδὲ τῆς αὐτοῦ βασιλείας συναθροισμὸς ἐγένετο πάντων\nτῶν ζώων, δοῦναι δίκας καὶ λαβεῖν πρὸς ἄλληλα, λύκος\nμὲν προβάτῳ, πάρδαλις δὲ αἰγάγρῳ, ἐλάφῳ δὲ\nτίγρις, κύων δὲ λαγωῷ. Ὁ πτὼξ δὲ ἔφη· „ηὐχόμην\nἰδεῖν τὴν ἡμέραν ταύτην, ἵνα τοῖς βιαίοις φοβερὰ τὰ\nεὐτελῆ φανῶσιν.“\n243. Λέων, Ἀλώπηξ καὶ Ἔλαφος.\n(C. 358 ct p. 408. F. 356. cx B. 95.)Λέων νοσήσας ἔκειτο ἐν φάραγγι· τῇ προσφιλεῖ δὲ\n\n\nἀλώπεκι, ᾗ προσωμίλει, εἶπεν· „εἰ θέλεις ὑγιᾶναί με\nκαὶ ζῆν, τὴν ἔλαφον τὴν μεγίστην, τὴν εἰς τὸν δρυμὸν\nοἰκοῦσαν, τοῖς γλυκέσι σου λόγοις ἐξαπατήσασα, ἄγε\nεἰς (τὰς) ἐμὰς χεῖρας· ἐπιθυμῶ γὰρ αὐτῆς ἐγκάτων καὶ\nκαρδίας.“ Ἡ δὲ ἀλώπηξ ἀπελθοῦσα εὗρε τὴν ἔλαφον\nσκιρτῶσαν ἐν ταῖς ὕλαις· προσπαίσασα δὲ αὐτῇ καὶ\nχαίρειν εἰποῦσα ἔφη· ,,Ἀγαθά σοι ἦλθον μηνῦσαι· οἶδας,\nὡς ὁ βασιλεὺς ἡμῶν λέων γείτων μοί ἐστι· νοσεῖ\nδὲ καὶ ἐγγύς ἐστι τοῦ θνήσκειν. Ἐβουλεύετο οὖν, ποῖον\nτῶν θηρίων μετʼ αὐτὸν βασιλεύσει. Ἔφη δὲ, ὅτι σῦς\nμέν ἐστιν ἀγνώμων, ἄρκτος δὲ νωθρὰ, πάρδαλις δὲ\nθυμώδης, τίγρις ἀλαζών· ἡ ἔλαφος ἀξιωτάτη ἐστὶν εἰς\nβασιλείαν, ὅτι ὑψηλή ἐστι τὸ εἶδος, πολλὰ δὲ ἔτη ζῇ, καὶ\nτὸ κέρας αὐτῆς ὄφεσι φοβερόν. Καὶ τί σοι τὰ πολλὰ\nλέγω; ἐκυρώθης βασιλεύειν. Τί μοι ἔσται, πρώτῃ σοι\nεἰπούσῃ; Ἀλλʼ εὖξαί μοι σπευδούσῃ, μὴ πάλαι με\nζητήσῃ· χρῄζει γάρ με σύμβουλον ἐν πᾶσιν. Εἰ δὲ ἐμοῦ\nτῆς γραὸς ἀκούσῃ, συμβουλεύω καὶ σὲ ἐλθεῖν καὶ\nπροσμένειν τελευτῶντι αὐτῷ. Οὕτως εἶπεν ἡ ἀλώπηξ· τῆς\nδὲ ὁ νοῦς ἐτυφώθη τοῖς λόγοις, καὶ ἦλθεν εἰς τὸ σπήλαιον\nμὴ γιγνώσκουσα τὸ μέλλον. Ὁ λέων δʼ ἐφορμήσας\nαὐτῇ ἐν σπουδῇ, τὰ ὦτα μόνον τοῖς ὄνυξιν ἐσπάραξεν.\nἩ δὲ ταχέως ἔσπευδεν ἐν ταῖς ὕλαις. Καὶ ἡ μὲν\nἀλώπηξ τὰς χεῖρας ἐκρότησεν, ὅτι εἰς μάτην ἐκοπίασεν·\nὁ δὲ λέων μέγα βρυχώμενος ἐστέναξε· λιμὸς γὰρ αὐτὸν\nεἶχε καὶ λύπη· καὶ ἱκέτευε τὴν ἀλώπεκα ἐκ δευτέρου τι\nποιῆσαι, καὶ δόλῳ πάλιν ταύτην ἀγαγεῖν. δὲ εἶπε·\n„χαλεπὸν καὶ δύσκολον ἐπιτάττεις ἐμοὶ πρᾶγμα, ἀλλʼ\nὅμως ὑπουργήσω σοι.“ Καὶ δὴ ὡς ἰχνευτὴς κύων\nἐπηκολούθει, πλέκουσα πανουργίας· ποιμένας δʼ\nἐπηρώτα, εἰ εἶδεν ἔλαφον ᾑμαγμένην. Οἱ δʼ ἔδειξαν ἐν τῇ\nὕλῃ. Εὗρε δὲ αὐτὴν ἀναψυχομένην, καὶ ἔστη ἀναιδῶς.\n\n\nἩ δʼ ἔλαφος χολωθεῖσα καὶ φρίξασα τὴν χαίτην εἶπεν·\n„ὦ κάθαρμα, ἀλλὰ οὐκέτι χειρώσῃ με· εἰ δὲ καὶ\nπλησιάσεις μοι, οὐ ζήσεις ἔτι. Ἄλλους ἀλωπέκιζε τοὺς\nἀπείρους, ἄλλους ποίει βασιλεῖς καὶ ἐρέθιζε.“ δὲ εἶπεν·\n„οὕτως ἄνανδρος εἶ καὶ δειλή; οὕτως ἡμᾶς τοὺς\nφίλους ὑποπτεύεις; ὁ μὲν λέων, τοῦ ὠτὸς κρατήσας,\nἤμελλε συμβουλεύειν καὶ ἐντολάς σοι δοῦναι περὶ τῆς\nτηλικαύτης βασιλείας, ὡς ἀποθνήσκων· σὺ δὲ οὐδὲ\nκνίσμα χειρὸς ἄῤῥωστον ὑπέστης. Καὶ νῦν ὑπὲρ σὲ\nπλεῖον ἐκεῖνος θυμοῦται, καὶ βασιλέα τὸν λύκον θέλει\nποιῆσαι· οἴμοι πονηρὸν δεσπότην! Ἀλλʼ ἐλθὲ καὶ μηδὲν\nπτοηθῇς, καὶ γενοῦ ὡς πρόβατον. Ὄμνυμι γάρ σοι\nεἰς τὰ φύλλα πάντα καὶ πηγὰς, μηδὲν κακὸν παθεῖν\nπαρὰ τοῦ λέοντος· ἐγὼ δὲ μόνῃ σοι δουλεύσω.“ Οὕτως\nἀπατήσασα τὴν δειλαίαν ἔπεισε δεύτερον ἐλθεῖν. Ἐπεὶ\nδὲ εἰς τὸ σπήλαιον εἰσῆλθεν, ὁ μὲν λέων δεῖπνον εἶχε,\nπάντα τὰ ὀστᾶ καὶ μυελοὺς καὶ ἔγκατα καταπίνων· ἡ\nδὲ ἀλώπηξ εἱστήκει ὁρῶσα· καρδίαν δὲ ἐκπεσοῦσαν\nἁρπάζει λαθραίως, τοῦ κόπου κέρδος ταύτην φαγοῦσα.\nὉ δὲ λέων, ἅπαντα ἐρευνήσας, μόνην καρδίαν ἐπεζήτει·\nἀλώπηξ δὲ μηκόθεν στᾶσα ἔφη· „αὕτη ἀληθῶς καρδίαν\nοὐκ εἶχε· μὴ ἔτι ζήτει· ποίαν γὰρ καρδίαν αὕτη εἶχεν,\nἥτις δὶς εἰς οἶκον καὶ χεῖρας λέοντος εἰσῆλθεν;“\nὍτι ὁ τῆς φιλοδοξίας ἔρως τὸν ἀνθρώπων νοῦν\nἐπιθολοῖ, καὶ τὰς τῶν κινδύνων συμφορὰς οὐ κατανοεῖ.\n244. Λέων, Ἀλώπηξ καὶ Πίθηκος. (B. 106.)Λέων ποτʼ ἀνδρῶν βίον ἄριστον ἐζήλου,\nκαὶ δὴ κατʼ εὐρὺν φωλεὸν διατρίβων,\nὅσων ἀρίστην ὀριτρόφων φυὴν ἔγνω,\nφιλοφρονεῖσθαι γνησίως ἐπειρᾶτο.\nπολὺς δʼ ὑπὸ σπήλυγγι θαμινὰ παντοίων\n\n\nθηρῶν ὅμιλος ἡμέρως συνηυλίσθη·\nὁ δʼ εἱστία τε κἀφίλει νόμῳ ξείνων,\nλίην τιθεὶς ἅπασι δαῖτα θυμήρη.\nφίλην δὲ κερδὼ καὶ σύνοικον εἰλήφει,\nμεθʼ ἧς τὰ πολλὰ μειλίχως συνεζήτει.\nγέρων δέ τις πίθηκος ἦν ὁ δαιτρεύων\nκρεῶν τε συσσίτοισι διανέμων μοίρας·\nὃς, εἴ τις ἦλθεν οὐχὶ τῆς συνηθείης,\nταὐτὸν παρετίθει δεσπότῃ τε κἀκείνῳ,\nὅπερ εἷλεν ὁ λέων νεοδρόμῳ λαβὼν θήρῃ·\nκερδὼ δʼ ἑώλων ἔφερεν οὐκ ἴσην μοῖραν.\nκαὶ δὴ ποτʼ αὐτὴν προσποιητὰ σιγῶσαν\nδείπνου τε χεῖρα καὶ βορῆς ἀποσχοῦσαν,\nλέων τίνʼ εἶχεν αἰτίην διηρώτα·\n„κερδοῖ σοφὴ, λάλησον ὥσπερ εἰώθεις·\nφαιδρῷ προσώπῳ δαιτός, ὦ φίλη, ψαῦσον.“\nἡ δʼ εἶπεν· „ὦ φέριστε θηρίων γέννης,\nπολλῇ μερίμνῃ καρδίην διαξαίνω·\nοὐ γὰρ τὰ νῦν παρόντα μοῦνον ἀλγύνει,\nτὰ δʼ ἔπειτα·“ φησὶ „προσκοπουμένη κλαίω\nκαθʼ ἡμέραν γὰρ εἴ τις ἄλλος, εἶτʼ ἄλλος\nξένος πελάζοι, τοῦτο δʼ εἰς ἔθος βαίνοι,\nτάχʼ οὐδʼ ἑώλων γεύσομαι κρεῶν μούνη.„\nὉ λέων δὲ τερφθεὶς ἵλεως τε μειδήσας\nεἶπεν· „πιθήκῳ ταῦτα μηδʼ ἐμοὶ μέμφου.“\nὍτι μᾶλλον ἀλγύνειν καὶ λυπεῖν οἶδεν ἀνθρώπους\nοὐ τὰ παρόντα μόνον, καθʼ ὅσον ἤδη ἡ τῶν μελλόντων\nπροσδοκία.\n245. Λέων καὶ Ἀετός. (F. 358. C. 408. B. 100.)Λέοντι προσπτὰς αἰετῶν τις ἐζήτει\nκοινωνὸς εἶναι· χ λέων „τί κωλύει;“\n\n\nπρὸς αὐτὸν εἶπεν· „ἀλλʼ ἐνέχυρον ἦ δώσεις\nτὠκύπτερόν σου μὴ μεθεῖναι τὴν πίστιν;\nπῶς γὰρ φίλῳ σοι μὴ μένοντι πιστεύσω;“\nὉ μῦθος ἐκδιδάσκει, μὴ τάχιστα πᾶσι πιστεύειν,\nκαὶ μάλιστα τοῖς μήπω φίλοις.\n246. Λέων καὶ Ἀλώπηξ.\n(S. 140. C. 137 et p.336. F.91. B. 103.)Λέων γηράσας καὶ μὴ δυνάμενος διʼ ἀλκῆς ἑαυτῷ\nτροφὴν πορίζειν, ἔγνω δεῖν διʼ ἐπινοίας τοῦτο πρᾶξαι.\nΚαὶ δὴ παραγενόμενος εἴς τι σπήλαιον, καὶ ἐνταῦθα\nκατακλιθεὶς προσεποιεῖτο τὸν νοσοῦντα· καὶ οὕτω τὰ\nπαραγενόμενα πρὸς αὐτὸν εἰς ἐπίσκεψιν ζῶα συλλαμβάνων\nκατήσθιε. Πολλῶν δὲ θηρίων καταναλωθέντων,\nἀλώπηξ τὸ τέχνασμα αὐτοῦ συνεῖσα παρεγένετο,\nκαὶ στᾶσα ἄπωθεν τοῦ σπηλαίου ἐπυνθάνετο αὐτοῦ,\nπῶς ἔχοι· τοῦ δὲ εἰπόντος „κακῶς“ καὶ τὴν αἰτίαν ἐρο\nμένου, διʼ ἣν οὐκ εἴσεισιν, ἔφη· „ἀλλʼ ἔγωγε εἰσῆλ\nθον ἄν, εἰ μὴ ἑώρων πολλῶν εἰσιόντων ἴχνη, ἐξιόντος\nδὲ οὐδενός.“\nΟὕτως οἱ φρόνιμοι τῶν ἀνθρώπων ἐκ τεκμηρίων\nπροορώμενοι τοὺς κινδύνὸυς ἐκφεύγουσι.\n247. Λέων καὶ Ἄρκτος. (C. 39 et p.299. F. 96.)Λέων καὶ ἄρκτος, ὁμοῦ νεβρῷ περιτυχόντες, περὶ\nτούτου ἐμάχοντο. Δεινῶς οὖν ὑπʼ ἀλλήλων διατεθέντες,\nὡς ἐκ τῆς πολλῆς μάχης καὶ σκοτοδινιᾶσαι,\nἀπαυδήσαντες ἔκειντο. Ἀλώπηξ δὲ κύκλῳ περιιοῦσα,\nπεπτωκότας αὐτοὺς ἰδοῦσα καὶ τὸν νεβρὸν ἐν τῷ μέσῳ\nκείμενον, τοῦτον, διὰ μέσου ἀμφοῖν διαδραμοῦσα [καὶ]\nἁρπάσασα, φεύγουσα ᾤχετο. Οἱ δὲ βλέποντες μὲν αὐτὴν,\nμὴ δυνάμενοι δὲ ἀναστῆναι, ,,δείλαιοι ἡμεῖς,“ εἶπον\n„ὅτι διʼ ἀλώπεκα ἐμοχθοῦμεν.“\nὉ μῦθος δηλοῖ, ὅτι ἄλλων κοπιώντων ἄλλοι\nκερδαίνουσιν.\n247b . Ἄλλως. (C. 39.)Λέων καὶ ἄρκτος βρῶμά τι εὑρόντες ἐν ἕλει, περὶ\nτούτου ἐμάχοντο. Δεινῶς οὖν ὑπʼ ἀλλήλων κατακοπέντες\nἐσκοτίσθησαν ἐκ τῆς πολλῆς μάχης, καὶ ἔκειντο\nἡμιθανεῖς. Ἀλώπηξ δὲ περιϊοῦσα καὶ θεασαμένη\nπεπτωκότας, ἰδοῦσα καὶ τὸ βρῶμα κείμενον ἐν μέσῳ,\nἄρασα τοῦτο δρομαῖος ᾤχετο. Οἱ δὲ ἰδόντες αὐτὴν καὶ\nμὴ δυνάμενοι ἀναστῆναι, εἶπον· „ἄθλιοι ὄντως ἡμεῖς,\nὅτι διʼ ἀλώπεκα ἐμαχόμεθα.“\nὉ μῦθος δηλοῖ, ὅτι πολλοὶ κοπιῶντες καὶ μοχθοῦντες\nἑτέροις κέρδος προσκτῶνται.\n248. Λέων καὶ Βάτραχος. (C. 37.)Λέων, ἀκούσας ποτὲ βατράχου μέγα βοῶντος,\nἐπεστράφη πρὸς τὴν φωνὴν, οἰόμενος μέγα τι ζῶον εἶναι.\nΠροσμείνας δὲ μικρὸν, ὡς εἶδεν αὐτὸν προελθόντα τῆς\nλίμνης, προσελθὼν αὐτὸν κατεπάτησεν.\nὉ λόγος δηλοῖ, ὅτι οὐ δεῖ πρὸ τῆς ὄψεως διʼ ἀκοῆς\nμόνης ταράττεσθαι.\n248b . Ἄλλως. (S. 139. F.90. C. p.298.)Λέων ἀκούσας βατράχου κεκραγότος, ἐπεστράφη\nπρὸς τὴν φωνὴν, οἰόμενος μέγα τι ζῶον εἶναι·\nπροσμείνας δὲ μικρὸν χρόνον, ὡς ἐθεάσατο αὐτὸν ἀπὸ τῆς\nλίμνης ἐξελθόντα, προσελθὼν κατεπάτησεν, εἰπών·\n„μηδένα ἀκοὴ ταραττέτω πρὸ τῆς θέας.“\nὉ λόγος εὔκαιρος πρὸς ἄνδρα γλωσσώδη, οὐδὲν\nπλέον τοῦ λαλεῖν δυνάμενον.\n249. Λέων καὶ Γεωργός. (S.138. C.221 et p.375. F.110. B.98.)Λέων ἐρασθεὶς θυγατρός τινος γεωργοῦ ταύτην\n\n\nἐμνηστεύσατο· ὁ δὲ μὴ ἐκδοῦναι θηρίῳ τὴν θυγατέρα\nὑπομένων, μηδὲ ἀρνεῖσθαι διὰ τὸν φόβον δυνάμενος,\nτοιοῦτόν τι ἐπενόησεν. Ἐπειδὴ συνεχῶς ὁ λέων αὐτῷ\nἐπέκειτο, ἔλεγεν, ὡς νυμφίον αὐτὸν τῆς θυγατρὸς\nδοκιμάζει· μὴ ἄλλως δὲ αὐτῷ δύνασθαι ἐκδοῦναι, ἐὰν\nμὴ τοὺς ὀδόντας ἐξέληται καὶ τοὺς ὄνυχας ἐκτέμῃ·\nτούτους γὰρ δεδοικέναι τὴν κόρην ἔφη. Τοῦ δὲ ῥᾳδίως διὰ\nτὸν ἔρωτα ἑκάτερον ὑπομείναντος, ὁ γεωργὸς\nκαταφρονήσας αὐτοῦ, ὡς παρεγένετο πρὸς αὐτὸν,\nῥοπάλοις παίων αὐτὸν ἐξήλασεν.\nΟὕτως οἱ ῥᾳδίως τοῖς ἐχθροῖς πιστεύοντες, ὅταν\nτῶν ἰδίων πλεονεκτημάτων ἑαυτοὺς ἀπογυμνώσωσιν,\nεὐάλωτοι τούτοις γίνονται, πρότερον φοβεροὶ\nκαθεστηκότες.\n249b . Ἄλλως. (C. p. 145. cx Diod. XVIII, c. 25.)Ἐρασθέντα φασὶ λέοντα παρθένου διαλεχθῆναι τῷ\nπατρὶ τῆς κόρης ὑπὲρ τοῦ γάμου· τὸν δὲ πατέρα λέγειν,\nὡς ἕτοιμος μέν ἐστιν αὐτῷ δοῦναι, δεδοικέναι δὲ τοὺς\nὄνυχας καὶ τοὺς ὀδόντας, μή ποτε γήμας καὶ\nπαροξυνθεὶς διά τινα αἰτίαν προσενέγκηται τῇ παρθένῳ\nθηριωδῶς. Τοῦ δὲ λέοντος ἐξελόντος τούς τε ὄνυχας καὶ\nτοὺς ὀδόντας, τὸν πατέρα θεωρήσαντα πάντα διʼ ὧν\nἦν φοβερὸς ἀποβεβληκότα, τύπτοντα τῷ ξύλῳ ῥᾳδίως\nἀποκτεῖναι.\n250. Λέων καὶ Γεωργός. (S. 142. F. 93. C. 220 et p.375.)Λέων εἰς ἔπαυλιν γεωργοῦ εἰσῆλθεν· ὁ δὲ συλλαβεῖν\nβουλόμενος τὴν αὐλείαν θύραν ἔκλεισε. Καὶ ὃς\nἐξελθεῖν μὴ δυνάμενος πρῶτον μὲν τὰ ποίμνια διέφθειρεν,\nἔπειτα δὲ καὶ ἐπὶ τοὺς βόας ἐτράπη. Καὶ ὁ γεωργὸς\nφοβηθεὶς περὶ αὐτοῦ τὴν θύραν ἤνοιξεν. Ἀπαλλαγέντος\nδὲ τοῦ λέοντος, ἡ γυνὴ θεασαμένη αὐτὸν στένοντα\n\n\nεἶπεν· „ἀλλά γε σὺ δίκαια πέπονθας· τί γὰρ\nτοῦτον συγκλεῖσαι ἠβούλου, ὃν καὶ ἀπὸ μακρόθεν σε\nἔδει τρέμειν;“\nΟὕτως οἱ πονηροὶ τοὺς ἰσχυροτέρους διερεθίζοντες\nεἰκότως τὰς ἐξ αὐτῶν πλημμελείας ὑπομένουσι.\n251. Λέων καὶ Δελφίς. (S. 143. C.222. F.297.)Λέων ἔν τινι αἰγιαλῷ πλαζόμενος, ὡς ἐθεάσατο\nδελφῖνα παρακύψαντα, ἐπὶ συμμαχίαν παρεκάλεσε, λέγων,\nὅτι ἁρμόζει μάλιστα φίλους ἑαυτοὺς καὶ βοηθοὺς\nγενέσθαι· „σὺ μὲν γὰρ τῶν θαλαττίων ζώων, αὐτὸς\nδὲ τῶν χερσαίων εἰμὶ βασιλεύς.“ Τοῦ δὲ ἀσμένως\nἐπινεύσαντος, ὁ λέων μετʼ οὐ πολὺν χρόνον τινὰ μάχην\nἔχων πρὸς ταῦρον ἄγριον προσεκάλει τὸν δελφῖνα εἰς\nβοήθειαν· ὡς δὲ ἐκεῖνος βουλόμενος ἐκβῆναι τῆς\nθαλάσσης οὐκ ἡδύνατο, ᾐτιᾶτο αὐτὸν ὁ λέων ὡς\nπροδότην. Ὁ δὲ ὑποτυχὼν εἶπεν· „ἀλλὰ μὴ ἐμὲ μέμφου, τὴν\nφύσιν δὲ, ἥτις με θαλάσσιον ποιήσασα γῆς οὐκ ἐᾷ\nἐπιβῆναι.“\nἈτὰρ οὖν καὶ ἡμᾶς δεῖ φιλίαν σπενδομένους τοιούτους\nἐπιλέγεσθαι συμμάχους, οἳ ἐν τοῖς κινδύνοις πανταχοῦ\nπαρεῖναι δύνανται.\n252. Λέων θυμωθεὶς καὶ Δορκάς. (C. 348. B.90.)Λέοντα δορκὰς ὡς ἴδεν μεμηνότα,\n„ὦ μοῖρα θηρῶν“ εἶπεν „ἀθλιωτάτη·\nεἰ σωφρονεῖν γὰρ δυσκάθεκτος εἶ λέων,\nπῶς νῦν μανεὶς οὐ μεστὰ δράσεις δακρύων;“\nὍτι ἐξουσίαν ἔχοντα οὐ δεῖ θυμοῦσθαι.\n253. Λέων καὶ Κάπρος. (C. 223. F.298.)Θέρους ἐν ὥρᾳ, ὅτε τὸ καῦμα δίψει λυπεῖ, εἰς\nμικρὰν πηγὴν λέων καὶ κάπρος ἦλθον πιεῖν. Ἤριζον δὲ,\n\n\nτίς πρῶτος αὐτῶν πίῃ· ἐκ τούτου δὲ πρὸς φόνον\nἀλλήλων διηγέρθησαν. Ἄφνω δὲ ἐπιστραφέντες πρὸς τὸ\nἀναπνεῦσαι, εἶδον γῦπας ἐκδεχομένους, ὅς αὐτῶν\nπέσῃ, τοῦτον καταφαγεῖν. Διὰ τοῦτο λύσαντες τὴν\nἔχθραν εἶπον· „κρεῖσσόν ἐστι ἡμᾶς φίλους γενέσθαι,\nἢ βρῶμα γυψὶ καὶ κόραξιν.“\nὍτι τὰς πονηρὰς ἔριδας καὶ τὰς φιλονεικίας καλόν\nἐστι διαλύειν, ἐπειδὴ πᾶσιν ἐπικίνδυνον τέλος ἂγουσιν.\n254. Λέων καὶ Λαγωός (S. 146. C. 224. F. 97.)Λέων ἐπιτυχὼν λαγωῷ κοιμωμένῳ τοῦτον ἔμελλε\nκαταφαγεῖν· μεταξὺ δὲ θεασάμενος ἔλαφον παριοῦσαν,\nἀφεὶς τὸν λαγωὸν ἐκείνην ἐδίωκεν. Ὁ μὲν οὖν ἀπὸ τῶν\nψόφων ἐξαναστὰς ἔφυγεν· ὁ δὲ λέων, ἐπὶ πολὺ διώξας\nτὴν ἔλαφον, ἐπειδὴ καταλαβεῖν οὐκ ἠδυνήθη, ἐπανῆλθεν\nἐπὶ τὸν λαγωόν· εὑρὼν δὲ καὶ αὐτὸν πεφευγότα\nἔφη· „ἀλλʼ ἔγωγε δίκαια πέπονθα, ὅτι ἀφεὶς τὴν ἐν\nχερσὶ βορὰν, ἐλπίδα μείζονα προὔκρινα.“\nΟὕτως ἔνιοι τῶν ἀνθρώπων μὴ μετρίοις κέρδεσιν\nἐπαρκούμενοι λανθάνουσι καὶ τὰ ἐν χερσὶ προϊέμενοι.\n255. Λέων, Λύκος καὶ Ἀλώπηξ. (C.72. F. 233.)Λέων γηράσας ἐνόσει κατακεκλιμένος ἐν ἂντρῳ·\nπαρῆσαν δʼ ἐπισκεψόμενα τὸν βασιλέα πλὴν ἀλώπεκος\nτἄλλα τῶν ζώων. Ὁ τοίνυν λύκος λαβόμενος εὐκαιρίας,\nκατηγόρει παρὰ τῷ λέοντι τῆς ἀλώπεκος, ἅτε δὴ παρʼ\nοὐδὲν τιθεμένης τὸν πάντων αὐτῶν κρατοῦντα, καὶ διὰ\nταῦτα μηδʼ εἰς ἐπίσκεψιν ἀφιγμένης. Ἐν τοσούτῳ δὲ\nπαρῆν καὶ ἡ ἀλώπηξ, καὶ τῶν τελευταίων ἠκροάσατο\nτοῦ λύκου ῥημάτων. Ὁ μὲν οὖν λέων κατʼ αὐτῆς\nἐβρυχᾶτο· ἡ δʼ ἀπολογίας καιρὸν αἰτήσασα „καὶ τίς σε“\nἔφη ,,τῶν συνελθόντων τοσοῦτον ὠφέλησεν, ὅσον ἐγὼ,\nπανταχόσε περινοστήσασα καὶ θεραπείαν ὑπὲρ σοῦ παρʼ\n\n\nἰατροῦ ζητήσασα καὶ μαθοῦσα ;“ Τοῦ δὲ λέοντος εὐθὺς\nτὴν θεραπείαν εἰπεῖν κελεύσαντος, ἐκείνη φησίν· „εἰ\nλύκον ζῶντα ἐκδείρας τὴν αὐτοῦ δορὰν θερμὴν\nἀμφιέσῃ.“ Καὶ τοῦ λύκου αὐτίκα νεκροῦ κειμένου, ἡ\nἀλώπηξ γελῶσα εἶπεν οὕτως· „οὐ χρὴ τὸν δεσπότην\nπρὸς δυσμένειαν παρακινεῖν, ἀλλὰ πρὸς εὐμένειαν.“\nὉ μῦθος δηλοῖ, ὅτι ὁ καθʼ ἑτέρου μηχανώμενος\nκαθʼ ἑαυτοῦ τὴν πάγην περιτρέπει.\n256. Λέων καὶ Μῦς. (S.148. C. 2l7 et p.373. F.98. B. 107.)Λέοντος κοιμωμένου μῦς τῷ στόματι ἐπέδραμεν· ὁ\nδὲ ἐξαναστὰς καὶ συλλαβὼν αὐτὸν ἔμελλε καταθοινήσασθαι.\nὉ δʼ ἐδεήθη αὐτοῦ μὴ φαγεῖν αὐτὸν, λέγων,\nὅτι σωθεὶς πολλὰς χάριτας αὐτῷ ἀποδώσει· γελάσας δὲ\nαὐτὸν ἀπέλυσε. Συνέβη οὖν αὐτὸν μετʼ οὐ πολὺ τῇ\nτοῦ μυὸς χάριτι περισωθῆναι. Ἐπειδὴ γὰρ συλληφθεὶς\nὑπό τινων κυνηγῶν κάλῳ ἐδέθη ἐπί τινι δένδρῳ,\nτηνικαῦτα ὁ μῦς ἀκούσας αὐτοῦ στένοντος ἐλθὼν τὸν\nκάλων περιέτρωγε, καὶ λύσας ἔφη· „σὺ μὲν οὖν τότε\nμου κατεγέλασας, ὡς μὴ προσδοκῶν παρʼ ἐμοῦ ἀμοιβὴν\nκομίσασθαι· νῦν δʼ ἴσθι, ὅτι ἐστὶ καὶ παρὰ μυσὶ χάρις.“\nὉ μῦθος δηλοῖ, ὅτι ἐν καιρῷ μεταβολῆς καὶ οἱ\nσφόδρα δυνατοὶ τῶν ἀσθενεστέρων ἐνδεεῖς γίνονται.\n257. Λέων, Μῦς καὶ Ἀλώπηξ [ἢ Λέων μῦν φοβηθείς].\n(F. 95. C. p. 374. S. 144. B. 82.)Λέοντος κοιμωμένου, μῦς τῷ στόματι περιέδραμεν.\nΟ δὲ ἐξαναστὰς πανταχοῦ περιειλίττετο, ζητῶν τὸν\nπροσεληλυθότα. Ἀλώπηξ δὲ αὐτὸν θεασαμένη ὠνείδιζεν,\nεἰ λέων ὤν ἐφοβήθη μῦν. Ὁ δέ φησιν· „ἀλλὰ\nκατὰ τῆς γνώμης αὐτοῦ τὴν ὀργὴν ἔχω.“\nὉ λόγος διδάσκει, τοὺς φρονίμους τῶν ἀνθρώπων\nμηδὲ τῶν μετρίων πραγμάτων καταφρονεῖν.\n257b . Ἄλλως. (C. 218.)Λέων ποτὲ καύματος ὥρᾳ ἐν τινι σπηλαίῳ\nἀνεπαύετο. Μυὸς δὲ διὰ τῆς χαίτης αὐτοῦ διαδραμόντος,\nταραχθεὶς καὶ ἐξαναστὰς φοβερὸν ἀπέβλεπεν. Ἀλώπεκος\nδὲ καταγελώσης εἶπεν· „οὐ τὸν μῦν ἐφοβήθην,\nἀλλὰ τὴν κακὴν ὁδὸν καὶ συνήθειαν ἀνατρέπω.“\nὍτι τῇ κακῇ συνηθείᾳ οὐ δεῖ παρέχειν ἄδειαν·\nνομὴν γὰρ λαβοῦσα λύπην ἐσχάτην ποιεῖ.\n258. Λέων καὶ Ὄναγρος. (C. 225. F.299. B. 67.)Θῆρας ἐθήρευον λέων καὶ ὄναγρος, ὁ μὲν λέων διὰ\nτῆς δυνάμεως, ὁ δὲ ὄναγρος διὰ τῆς ἐν ποσὶ ταχύτητος.\nἘπεὶ δὲ ζῶά τινα ἐθήρευσαν, ὁ λέων μερίζει καὶ τίθησι\nτὰς μοίρας. „Τὴν μὲν μίαν“ εἶπεν „λήψομαι ὡς πρῶτος,\nβασιλεὺς γάρ εἰμι· τὴν δὲ δευτέραν, ὡς ἐξ ἴσου\nκοινωνῶν· ἡ δὲ τρίτη μοῖρα, αὕτη κακὸν μέγα σοι ποιήσει,\nἢν μὴ ἐθέλῃς φυγεῖν.\nὍτι καλὸν ἑαυτὸν μετρεῖν ἐν πᾶσι κατὰ τὴν ἑαυτοῦ\nἰσχὺν, καὶ δυνατωτέροις ἑαυτὸν μὴ συνάπτειν μηδὲ\nκοινωνεῖν.\n259. Λέων καὶ Ὄνος. (S. 149. C.226 et p.376. F. 99.)Λέων καὶ ὄνος κοινωνίαν πρὸς ἀλλήλους σπεισάμενοι\nἐξῆλθον ἐπὶ θήραν. Γενομένων δὲ αὐτῶν κατά\nτι σπήλαιον, ἐν ᾧ ἦσαν ἄγριαι αἶγες, ὁ μὲν λέων πρὸ\nτοῦ στομίου στὰς ἐξιούσας παρετηρεῖτο, ὁ δὲ εἰσελθὼν\nἤλαυνεν αὐτὰς, καὶ ὠγκᾶτο ἐκφοβεῖν βουλόμενος. Τοῦ\nδὲ λέοντος τὰς πλείστας συλλαβόντος, ἐξελθὼν ἐκεῖνος\nἐπυνθάνετο αὐτοῦ, εἰ γενναίως ἠγωνίσατο καὶ τὰς αἶγας\nἐδίωξεν; Ὁ δὲ εἶπεν· „ἀλλʼ εὖ ἴσθι, ὅτι κἀγὼ ἄν\nσε ἐφοβήθην, εἰ μὴ ᾔδειν ὄνον ὄντα σε.“\nΟὕτως οἱ παρὰ τοῖς εἰδόσιν ἀλαζονευόμενοι εἰκότως\nγέλωτα ὀφλισκάνουσι.\n260. Λέων, Ὄνος καὶ Ἀλώπηξ.\n(C. 38 et p.298. S.147. F.109.)Λέων καὶ ὄνος καὶ ἀλώπηξ κοινωνίαν ποιησάμενοι\nἐξῆλθον πρὸς ἄγραν. Πολλῆς οὖν θήρας συλληφθείσης,\nπροσέταξεν ὁ λέων τῷ ὄνῳ διελεῖν αὐτοῖς. Ὁ δὲ\nτρεῖς μερίδας ποιησάμενος ἐκ τῶν ἴσων, ἐκλέξασθαι\nτούτους προὐτρέπετο. Καὶ ὁ λέων θυμωθεὶς τὸν ὄνον\nκατέφαγεν. Εἶτα τῇ ἀλώπεκι μερίζειν ἐκέλευσεν. Ἡ δ᾿\nεἰς μίαν μερίδα πάντα σωρεύσασα, ἑαυτῇ βραχύ τι\nκατέλιπε. Καὶ ὁ λέων πρὸς αὐτήν· „τίς σε, ὦ βελτίστη,\nδιαιρεῖν οὕτως ἐδίδαξεν;“ δʼ εἶπεν· „ἡ τοῦ ὄνου\nσυμφορά.“\nὉ μῦθος δηλοῖ, ὅτι σωφρονισμοὶ γίνονται τοῖς\nἀνθρώποις τὰ τῶν πέλας δυστυχήματα.\n261. Λέων, Προμηθεὺς καὶ Ἐλέφας. (F. 357. C. 4Ο7.)Λέων κατεμέμφετο Προμηθέα πολλάκις, ὅτι μέγαν\nαὐτὸν ἔπλασε καὶ καλὸν, καὶ τὴν μὲν γένυν ὥπλισε τοῖς\nὀδοῦσι, τοὺς δὲ πόδας ἐκράτυνε τοῖς ὄνυξιν, ἐποίησέ\nτε τῶν ἄλλων θηρίων δυνατώτερον· „ὁ δὲ τοιοῦτος“\nἔφασκε „τὸν ἀλεκτρυόνα φοβοῦμαι.“ Καὶ ὁ Προμηθεὺς\nἔφη· „τί με μάτην αἰτιᾷ; τὰ γὰρ ἐμὰ πάντα ἔχεις,\nὅσα πλάττειν ἐδυνάμην· ἡ δέ σου ψυχὴ πρὸς τοῦτο\nμόνον μαλακίζεται. Ἔκλαιεν οὖν ἑαυτὸν ὁ λέων, καὶ τῆς\nδειλίας κατεμέμφετο, καὶ τέλος ἀποθανεῖν ἤθελεν.\nΟὕτω δὲ γνώμης ἔχων ἐλέφαντι περιτυγχάνει, καὶ\nπροσαγορεύσας εἱστήκει διαλεγόμενος. Καὶ ὁρῶν διαπαντὸς\nτὰ ὦτα κινοῦντα, „τί πάσχεις “ ἔφη „καὶ τί δήποτε\nοὐδὲ μικρὸν ἀτρεμεῖ σου τὸ οὖς;“ Καὶ ὁ ἐλέφας, κατὰ\nτύχην περιπτάντος αὐτῷ κώνωπος, „ὁρᾷς“ ἔφη „τοῦτο\nτὸ βραχὺ, τὸ βομβοῦν; ἤν εἰσδύνῃ μου τῇ τῆς ἀκοῆς\nὁδῷ, τέθνηκα.“ Καὶ ὁ λέων· „τί οὖν ἔτι ἀποθνήσκειν“\n\n\nἔφη „με δεῖ, τοσοῦτον ὄντα καὶ ἐλέφαντος εὐτυχέστερον,\nὅσον κρείττων κώνωπος ὁ ἀλεκτρυών;“\nὉρᾷς, ὅσον ἰσχύος ὁ κώνωψ ἔχει, ὡς καὶ ἐλέφαντα\nφοβεῖν.\n262. Λέων καὶ Ταῦρος.\n(S. 141. C. 227 e p. 377. F. 92. B. 97.)Λέων ταύρῳ παμμεγέθει ἐπιβουλεύων ἠβουλήθη\nαὐτοῦ περιγενέσθαι· διόπερ πρόβατον τεθυκέναι φήσας\nπρὸς ἑστίασιν αὐτὸν ἐκάλεσε, βουλόμενος κατακλιθέντα\nαὐτὸν καταγωνίσασθαι. Ὁ δὲ ἐλθὼν καὶ θεασάμενος\nλέβητας πολλοὺς καὶ ὀβελίσκους μεγάλους, τὸ δὲ\nπρόβατον οὐδαμοῦ, μηδὲν εἰπὼν ἀπηλλάττετο. Τοῦ δὲ\nλέοντος αἰτιωμένου αὐτὸν καὶ τὴν αἰτίαν πυνθανομένου,\nδιʼ ἣν οὐδὲν δεινὸν παθὼν ἀλόγως ἄπεισιν, ἔφη·\n„ἀλλʼ ἔγωγε οὐ μάτην ποιῶ· ὁρῶ γὰρ κατασκευὴν οὐχ\nὡς εἰς πρόβατον, ἀλλʼ εἰς ταῦρον ἡτοιμασμένην.“\nὉ λόγος δηλοῖ, ὅτι τοὺς φρονίμους τῶν ἀνθρώπων\nαἱ τῶν πονηρῶν τέχναι οὐ λανθάνουσι.\n263. Λέων καὶ Ταῦρος. (C. 339. F. 410.)Λέων ποτὲ ταῦρον ὁρᾷ, καὶ τροφῆς μὲν ἐρᾷ, τὰς\nδὲ τῶν κεράτων δειδίττεται προσβολὰς, καὶ τὸ φάρμακον\nεὑρὼν οὐ θεραπεύει τὸ πάθος· νικᾷ μὲν αὐτὸν ὁ\nλιμὸς, καὶ τῷ ταύρῳ κελεύει συμπλέκεσθαι, ἀλλʼ\nἐκφοβεῖ τῶν κεράτων τὸ μέγεθος. Τέλος πείθεται τῷ\nλιμῷ, καὶ φιλίαν πλασάμενος εἰς ἀπάτην τὸν ταῦρον\nὑπέρχεται· ὅπου γὰρ τὸ κακὸν πρόχειρον, καὶ τὸ ἀνδρεῖον\nπεφόβηται· κἂν ἴδῃ τὸ βίᾳ κρατεῖν οὐκ ἀκίνδυνον\nνον, τὸ λάθρᾳ σοφίζεται. „Ἐγὼ γοῦν“ φησὶν „ἐπαινῶ\nσου τὸ καρτερὸν, ὑπεράγαμαι τὸ κάλλος, ὁποῖος μὲν\nεἶ τὴν κεφαλὴν, ὁποῖος δὲ τὴν μορφὴν, ὅσος δὲ τοὺς\nπόδας, ὅσος δὲ τὰς ὁπλάς· ἀλλʼ ὅσον ἐπὶ τῆς κεφαλῆς\n\n\nφέρεις τὸ ἄχθος! Περίελε γοῦν οὕτω ματαίαν ἐπιπλοκὴν,\nκαί σοι καὶ κόσμος ἔσται τῆς κεφαλῆς, καὶ βάρους\nἀπαλλαγὴ, καὶ πρὸς τὸ κρεῖττον μεταβολή. Τί δὲ καὶ\nδεῖ σοι κεράτων, εἰρήνης οὔσης πρὸς λέοντας;“ Πείθεται\nτούτοις ὁ ταῦρος, καὶ τὴν ἐκ τῶν ὅπλων ἰσχὺν\nἀποβαλὼν, τῷ λέοντι λοιπὸν εὐχείρωτος ἦν καὶ δεῖπνον\nἀκίνδυνον.\nΟὕτω τὸ πείθεσθαι τοῖς ἐχθροῖς μετὰ τῆς ἀπάτης\nφέρει καὶ κίνδυνον.\n264. Λῃστὴς καὶ Συκάμινος. (S.150. F. 100. C. 400.)Λῃστὴς ἐν ὁδῷ τινα ἀποκτείνας, ἐπειδὴ παρὰ τῶν\nἐπιτυχόντων ἐδιώκετο, καταλιπὼν αὐτὸν ἔφυγε. Τῶν\nδὲ ἄντικρυς ὁδευόντων πυνθανομένων αὐτοῦ, τίνι\nμεμολυσμένας ἔχοι τὰς χεῖρας, ἔλεγεν ἀπὸ συκαμίνου\nκαταβεβηκέναι· καὶ ὡς ταῦτα ἔλεγεν, οἱ διώκοντες αὐτὸν\nἐπελθόντες καὶ συλλαβόμενοι εἰς τινα συκάμινον αὐτὸν\nἐσταύρωσαν. Ἠ δὲ συκάμινος ἔφη· „ἀλλʼ ἔγωγε οὐκ\nἄχθομαι πρὸς τὸν σὸν θάνατον ὑπηρετοῦσα· καὶ γὰρ\nὅν αὐτὸς φόνον κατειργάσω, τοῦτον εἰς ἐμὲ † ἐξαιμά-\nτωσας.“\nΟὕτως πολλάκις καὶ οἱ φύσει χρηστοὶ, ὅταν ὑπὸ\nτινῶν ὡς φαῦλοι διαβάλλωνται, κατʼ αὐτῶν πονηρεύεσθαι\nοὐκ ὀκνοῦσι.\n265. Λιθουργὸς καὶ Ἑρμῆς. (B.30.)Γλύψας ἐπώλει λύγδινόν τις Ἑρμείην·\nτὸν δʼ ἠγόραζον ἄνδρες, ὃς μὲν εἰς στήλην\n(υἱὸς γὰρ αὐτῷ προσφάτως ἐτεθνήκει),\nὁ δὲ χειροτέχνημʼ ὡς θεὸν καθιδρύσων.\nἦν δʼ ὀψέ, χὡ λιθουργὸς οὐκ ἐπεπράκει,\nσυνθέμενος αὐτοῖς εἰς τὸν ὄρθρον οὖ δεῖξαι\n\n\nἐλθοῦσιν. ὁ δὲ λιθουργὸς εἶτεν ὑπνώσας\nαὐτὸν τὸν Ἑρμῆν ἐν πύλαις ὀνειρείαις\nεἶδεν λέγοντα· „τἀμὰ νῦν ταλαντεύῃ·\nἢ γάρ με νεκρὸν ἢ θεὸν σὺ ποιήσεις.“\n266. Λύκοι καὶ Κύνες. (C. 233. F.302.)Οἱ λύκοι τοῖς κυσὶν εἶπον· „Διὰ τί ὅμοιοι ὄντες\nἡμῖν ἐν πᾶσιν, οὐχ ὁμοφρονεῖτε ἡμῖν ὡς ἀδελφοί;\nοὐδὲν γὰρ ὑμῶν διαλλάττομεν, πλὴν τῇ γνώμῃ. Καὶ\nἡμεῖς μὲν ἐλευθερίᾳ συζῶμεν· ὑμεῖς δὲ τοῖς ἀνθρώποις\nὑποκύπτοντες καὶ δουλεύοντες, πληγὰς παρʼ αὐτῶν\nὑπομένετε, καὶ κλοιὰ περιτίθεσθε, καὶ φυλάττετε καὶ\nτὰ πρόβατα· ὅτε δὲ ἐσθίουσι, μόνα τὰ ὀστᾶ ὑμῖν\nἐπιῤῥίπτουσι. Ἀλλʼ ἐὰν πείσησθε, πάντα τὰ ποίμνια ἔκδοτε\nἡμῖν, πάντα κοινὰ εἰς κόρον ἐσθίοντες.“ Ὑπήκουσαν\nοὖν πρὸς ταῦτα οἱ κύνες· οἱ δὲ ἔνδον τοῦ σπηλαίου\nεἰσελθόντες, πρότερον τοὺς κύνας διέφθειραν.\nὍτι οἱ τὰς ἑαυτῶν πατρίδας προδιδόντες τοιούτους\nμισθοὺς λαμβάνουσι.\n267. Λύκοι καὶ Κύνες. (C. 359. B.85.)Λύκοις καὶ κυσὶν ἦν ποτε ἔχθρα· κύων δὲ Ἕλλην\nᾑρέθη στρατηγὸς κυσίν. Οὗτος πρὸς τὴν μάχην ἐβράδυνεν·\nοἱ δὲ λύκοι ἠπείλουν σφοδρῶς. Ὁ δὲ εἶπεν·\n„Οἴδατε, τίνος χάριν βραδύνω; πρέπον ἐστὶν ἀεὶ\nπροβουλεύεσθαι. Ὑμῶν γὰρ τὸ γένος καὶ ἡ χροιὰ πάντων\nἕν ἐστιν· οἱ ἡμέτεροι δʼ ἐκ πολλῶν τρόπων εἰσὶ καὶ τοῖς\nτόποις καυχῶνται. Ἀλλὰ καὶ ἡ χροιὰ ἁπάντων οὐκ\nἔστι μία καὶ ἴση· ἀλλʼ οἱ μὲν μέλανες, οἱ δὲ πυῤῥοὶ, οἱ\nδὲ λευκοὶ, οἱ δὲ τεφρώδεις. Καὶ πῶς ἄν δυνηθείην εἰς\nπόλεμον ἄρχειν τῶν ἀσυμφώνων καὶ μὴ ὅμοια πάντα\nἐχόντων;“\n268. Λυκοι καὶ Πρόβατα. (S. 151. C. 237. F. 211.)Λύκοι ἐπιβουλεύοντες ποίμνῃ προβάτων, ἐπειδὴ\nοὐκ ἠδύναντο αὐτῶν περιγενέσθαι διὰ τοὺς φυλάσσοντας\nαὐτὰ κύνας, ἔγνωσαν δεῖν διὰ δόλου τοῦτο πρᾶξαι.\nΚαὶ πέμψαντες πρέσβεις ἐξῄτουν παρʼ αὐτῶν τοὺς\nκύνας, λέγοντες, ἐκείνους τῆς ἔχθρας ὄντας αἰτίους\nἐγχειρίζεσθαι δεῖν αὐτοῖς, καὶ εἰρήνην μεταξὺ αὐτῶν\nγενήσεσθαι. Τὰ δὲ πρόβατα μὴ προβλέποντα τὸ μέλλον\nἐξέδωκαν τοὺς κύνας· καὶ οἱ λύκοι περιγενόμενοι ἐκείνων\nῥᾳδίως τὴν ποίμνην ἀφύλακτον οὖσαν διέφθειραν.\nΟὕτω καὶ τῶν πόλεων αἱ τοὺς δημηγόρους ῥᾳδίως\nπροδιδοῦσαι λανθάνουσι καὶ αὐταὶ ταχέως πολεμίοις\nχειρούμεναι.\n268b. Αλλως. (C. p. 156.)Καθ᾿ ὃν χρόνον ὁμόφωνα ἦν τὰ ζῶα, πόλεμον οἱ\nλύκοι τοῖς προβάτοις συνῆψαν. Τῶν δὲ κυνῶν\nσυμμαχούντων τοῖς θρέμμασι καὶ τοὺς λύκους\nἀποσοβούντων,οἱ λύκοι πρεσβευτὴν ἀποστείλαντες ἔφασαν τοῖς\nπρόβασιν, εἰ βούλοιντο βιοῦν ἐν εἰρήνῃ καὶ μηδένα\nπόλεμον ὑποπτεύειν, τούς κύνας αὐτοῖς ἐκδοῦναι. Τῶν δὲ\nπροβάτων ὑπʼ ἀνοίας πεισθέντων καὶ τοὺς κύνας\nἐκδεδωκότων, οἱ λύκοι τούς τε κύνας διεσπάραξαν καὶ τὰ\nπρόβατα ῥᾷστα διέφθειραν.\n269. Λύκοι, Πρόβατα καὶ Κριός. (C. 238. F.304. B.93.)Λύκοι πρέσβεις ἔστειλαν τοῖς προβάτοις, εἰρήνην\nποιῆσαι μετʼ αὐτῶν διηνεκῆ, εἰ τοὺς κύνας λάβωσι καὶ\nδιαφθείρωσι. Τὰ μωρὰ δὲ πρόβατα συνέθεντο τοῦτο\nποιῆσαι· ἀλλά τις γέρων κριὸς εἶπεν· „πῶς ὑμῖν\nπιστεύσω καὶ συνοικήσω, ὅπου, καὶ τῶν κυνῶν\nφυλαττόντων με, ἀκινδύνως νέμεσθαι οὐ δυνατόν ἐστι;\n\n\nὍτι οὐ δεῖ τινα ἀσφαλείας τῆς ἑαυτοῦ γυμνωθῆναι,\nτοῖς ἀκαταλλάκτοις ἐχθροῖς διʼ ὅρκων πεισθέντα.\n270. Λύκος καὶ Αἴξ. (S. 154. C.230 et p.379. F. 103.)Λύκος θεασάμενος αἶγα ἐπί τινος κρημνοῦ νεμομένην,\nἐπειδὴ οὐκ ἠδύνατο αὐτῆς ἐφικέσθαι, παρῄνει\nαὐτῇ κατωτέρω καταβῆναι, μὴ καὶ πέσῃ λαθοῦσα,\nλέγων, ὡς καὶ λειμῶνές (εἰσι) παρʼ αὐτῷ, καὶ ἡ πόα\nφαιδροτέρα. Ἡ δὲ πρὸς αὐτὸν ἔφη· „ἀλλʼ οὐκ ἐμὲ ἐπὶ\nνομὴν καλεῖς, αὐτὸς δὲ τροφῆς ἀπορεῖς.“\nΟὕτω καὶ τῶν ἀνθρώπων οἱ πονηροὶ, ὅταν παρὰ\nτοῖς εἰδόσι πονηρεύωνται, ἀνόνητοι τῶν τεχνασμάτων\nγίνονται.\n271. Λύκος καὶ Ἀλώπηξ. (C. 232. F. 301. B. 53.)Εἰς λύκον ἀλώπηξ ἐνέπεσεν· ἐδυσώπει δὲ ὡς γραῦν\nαὐτὴν οὖσαν μὴ ἀποκτεῖναι. Ὁ δὲ λύκος ἔφη· „ἐὰν\nτρεῖς λόγους ἀληθεῖς εἴπῃς μοι, ἀπολυθήσῃ.“ Ἡ δὲ\nεἶπεν· „εἴθε μή σοι συνήντησα,“ καὶ „μηδαμῶς τῇ\nὥρᾳ ταύτῃ ζήσαις,“ καὶ „μήπως πάλιν συναντήσαις μοι.“\nὍτι ἐν περιστάσει τις ἐμπεσών, καὶ τὰς κεκρυμμέωας\nτῆς ψυχῆς βουλὰς ἐξάγει.\n271b . Ἄλλως. Λύκος καὶ Παιδίον. (S. 156.)Λύκος τροφῆς κεκορεσμένος, ἐπειδὴ ἐθεάσατο παιδίον\nἐπὶ γῆς βεβλημένον, αἰσθόμενος ὅτι διὰ τὸν ἑαυτοῦ\nφόβον ἐπεπτώκει, προσελθὼν παρεθάῤῥυνεν αὐτὸ,\nλέγων ὡς, ἂν τρεῖς λόγους ἀληθεῖς αὐτῷ εἴπῃ, ἀπολύει\nαὐτό. Καὶ ἀρξάμενος ἔλεγε πρῶτον, μὴ βούλεσθαι\nαὐτῷ περιτυχεῖν, δεύτερον, παραπλησίως ἡμαρτηκέναι\nτυφλῷ· τρίτον, „κακοὶ κακῶς ἀπόλοιντο πάντες\nοἱ λύκοι, ὅτι μηδὲν παθόντες ὑφʼ ἡμῶν κακῶς πολεμεῖτε\n\n\nἡμᾶς.“ Καὶ ὁ λύκος ἀποδεξάμενος τὸ ἀψευδὲς αὐτοῦ\nἀπέλυσεν αὐτό.\nὉ λόγος δηλοῖ, ὅτι πολλάκις ἡ ἀλήθεια καὶ παρὰ\nπολεμίοις ἰσχύει.\n272. Λύκος καὶ Ἀλώπηξ. (F. 360. C. 410. B. 101.)Λύκος τις ἁδρὸς ἐν λύκοις ἐγεννήθη,\nλέοντα δʼ αὐτὸν ἐπεκάλουν· ὁ δʼ ἀγνώμων\nτὴν δόξαν οὐκ ἤνεγκε, τῶν δὲ συμφύλων\nἀποστατήσας τοῖς λέουσιν ὡμίλει.\nκερδὼ δʼ ἐπισκώπτουσα „μὴ φρενωθείην“\nἔφη „τοσοῦτον, ὡς σὺ νῦν ἐτυφώθης·\nσὺ γὰρ ὡς ἀληθῶς ἐν λύκοις λέων φαίνῃ,\nἐν δʼ οὖ λεόντων συγκρίσει λύκος γίγνῃ.“\nΠρὸς τοὺς ὑπὸ τῶν κολάκων οὐκ ὀρθῇ κρίσει\nἐπαινουμένους καὶ μέγα φρονοῦντας, ἐλεγχομένους δὲ\nἑαυτοὺς ἐπιγινώσκοντας.\n273. Λύκος καὶ Ἀρνίον. (F. 107. C. 228 et p. 378.)Λύκος ἀρνίον ἐδίωκε· τὸ δὲ εἴς τι ἱερὸν κατέφυγε.\nΠροσκαλουμένου δὲ αὐτὸ τοῦ λύκου, καὶ λέγοντος, ὅτι\nθυσιάσει αὐτὸ ὁ ἱερεὺς, εἰ καταλάβῃ, τῷ θεῷ, ἐκεῖνο\nἔφη· „ἀλλʼ αἱρετώτερόν μοί ἐστι θεοῦ θυσία γενέσθαι,\nὑπὸ σοῦ διαφθαρῆναι.\nὉ λόγος δηλοῖ, ὅτι οἷς ἐπίκειται τὸ ἀποθανεῖν,\nκρείττων ἐστὶν ὁ μετὰ δόξης θάνατος.\n274. Λύκος καὶ Ἀρνός. (F. 101. C. 229 e p.378. B.89.)Λύκος ἄρνα εὑρὼν πεπλανημένον, οὐκ ἀφήρπασε\nχειρὶ δυνατωτάτῃ, ἀλλʼ ἠθέλησε μετʼ εὐλόγου αἰτίας\nτοῦτον φαγεῖν. Εἶπε δὲ πρὸς αὐτὸν τοιαῦτα· „πέρυσι\nσὺ πολλὰ καθύβρισάς με.“ Ὁ δὲ πρὸς αὐτὸν θρηνῳδῶν\nἀνεβόα· „ἔγωγʼ οὐκ ἐν τούτῳ γεγένημαι τῷ\n\n\nχρόνῳ.“ Καὶ ὁ λύκος εἶπε πρὸς αὐτόν· „τὴν ἄρουράν\nμου νέμῃ.“ Ὁ δʼ ἀρνὸς ἔφη· ,,ἀκμὴν τροφὴν οὐκ εἶ-\nδον. Πάλιν ὁ λύκος· ,,ἐκ τῆς πηγῆς μου πίνεις.“ Ὁ\nδὲ „οὔπω πέπωκα ὕδωρ“ προσεῖπεν αὐτῷ· „τῆς γὰρ\nμητρός μου τὸ γάλα ἡ τροφή μου καὶ τὸ πόμα μου.“ Ὁ\nδὲ συλλαβὼν καὶ φαγὼν τοῦτον, εἶπεν· „ἀλλʼ ἐμὼ τέως\nἄδειπνος οὐ μενῶ, εἰ καὶ σὺ ἀφορμὴν ἐμὴν πᾶσαν\nλύεις.“\nὉ μῦθος δηλοῖ, ὅτι γνώμην κακούργου καὶ\nπλεονέκτου λόγος οὐ πείθει, κἂν ἀληθὴς τυγχάνῃ.\n274b . Ἄλλως. Λύκος καὶ Ἀρήν. (S. 152. C. 229.)Λύκος θεασάμενος ἄρνα ἀπό τινος ποταμοῦ\nπίνοντα, τοῦτον ἠβουλήθη μετά τινος εὐλόγου αἰτίας\nκαταθοινήσασθαι. Διόπερ στὰς ἀνωτέρω ᾐτιᾶτο αὐτὸν\nὡς θολοῦντα τὸ ὕδωρ, καὶ πίνειν αὐτὸν οὐκ ἐῶντα.\nΤοῦ δὲ λέγοντος, ὡς ἄκροις τοῖς χείλεσι πίνει, καὶ ἄλλως\nοὐ δυνατὸν, αὐτοῦ ἑστῶτος κάτω, ἐπάνω ταράσσειν\nτὸ ὕδωρ, ὁ λύκος ἀποτυχὼν ταύτης τῆς αἰτίας\nἔφη· „ἀλλὰ πέρυσι τὸν πατέρα μου ἐλοιδόρησας.“\nΕἰπόντος δὲ ἐκείνου, μηδέπω τότε γεννηθῆναι, ὁ λύκος\nἔφη πρὸς αὐτόν· „κἂν σὺ ἀπολογιῶν εὐπορῇς, ἐγώ σε\nοὐχ ἧττον κατέδομαι.“\nὉ λόγος δηλοῖ, ὅτι οἷς πρόθεσίς ἐστιν ἀδικεῖν,\nπαρʼ αὐτοῖς οὐδὲ δικαία ἀπολογία ἰσχύει.\n275. Λύκος καὶ Γραῦς. (C. 138 et p.337. F. 104.)Λύκος λιμώττων περιῄει ζητῶν τροφήν. Γενόμενος\nδὲ κατά τινα τόπον, ἤκουσε παιδίου κλαίοντος, καὶ\nγραὸς λεγούσης αὐτῷ· „παῦσαι τοῦ κλαίειν· εἰ δὲ μὴ,\nτῇ ὥρᾳ ταύτῃ ἐπιδώσω σε τῷ λύκῳ.“ Οἰόμενος δὴ ὁ\nλύκος, ὅτι ἀληθεύει ἡ γραῦς, ἵστατο πολλὴν ἐκδεχόμενος\nὥραν. Ὡς δʼ ἑσπέρα κατέλαβεν, ἀκούει πάλιν\n\n\nτῆς γραὸς κολακευούσης τὸ παιδίον, καὶ λεγούσης\nαὐτῷ· „ἐὰν ἔλθῃ ὁ λύκος δεῦρο, φονεύσομεν, ὦ\nτέκνον, αὐτόν. Ταῦτα ἀκούσας ὁ λύκος, ἐπορεύετο\nλέγων· „ἐν ταύτῃ τῇ ἐπαύλει ἄλλα μὲν λέγουσιν, ἄλλα\nδὲ πράττουσιν.“\nὉ μῦθος πρὸς ἀνθρώπους, οἵτινες τὰ ἔργα τοῖς\nλόγοις οὐκ ἔχουσιν ὅμοια.\n275b. Ἄλλως. (S. 155.)Λύκος λιμώττων περιῄει ζητῶν ἑαυτῷ τροφήν. Ὡς\nδὲ ἐγένετο κατά τινα τόπον, ἀκούσας γραὸς παιδὶ κλαίοντι\nἀπειλουμένης, ὡς, ἂν μὴ παύσηται, βαλεῖ λύκῳ,\nοἰόμενος ἀληθεύειν προσέμενεν. Ἑσπέρας δὲ\nγενομένης, ὡς οὐδὲν τοῖς λόγοις ἀκόλουθον ἐγένετο,\nἀπαλλαττόμενος ἔφη· „ἐν ταύτῃ τῇ ἐπαύλει οἱ ἄνθρωποι\nἄλλα μὲν λέγουσιν, ἄλλα δὲ ποιοῦσιν.“\nὉ λόγος ἁρμόσει τοῖς μὴ τοῖς λόγοις τὰ ἔργα\nἔχουσιν ἑπόμενα.\n275c. Ἄλλως. (C. 138, c. B.16.)Αἰτοῦντι τροφὴν νηπίῳ καὶ κλαίοντι ἠπείλησε\nγραῦς, εἰ μὴ ἡσυχάσαι, τῷ λύκῳ ῥῖψαι. Ὁ δὲ λύκος,\nτὴν γραῦν ἀληθεύειν νομίσας, ἐκαρτέρησε μέχρις ἑσπέρας\nπεινῶν, μηδὲν λαβών. Εἰς δὲ τὴν σύνοικον ἐλθὼν\nἠρωτᾶτο, πῶς οὐδὲν ἄρας ἦλθεν, ὡς ἀεί. Ὁ δʼ εἶπε·\n„πῶς γάρ τις πιστεύσας γυναικί;“\n276. Λύκος καὶ Ἐρωδιός. (S. 153. B. 94.)Λύκος καταπιὼν ὀστοῦν περιῄει ζητῶν τὸν ἰασόμενον.\nΠεριτυχὼν δὲ ἐρωδιῷ, τοῦτον παρεκάλει ἐπὶ μισθῷ\nτὸ ὀστοῦν ἐξελεῖν· κἀκεῖνος καθεὶς τὴν ἑαυτοῦ\nκεφαλὴν εἰς τὸν φάρυγγα αὐτοῦ τὸ ὀστοῦν ἐξέσπασε,\nκαὶ τὸν ὁμολογηθέντα μισθὸν ἐξῄτει. Ὁ δὲ λύκος\n\n\nγελάσας καὶ τοὺς ὀδόντας θήξας φησίν· „ἀρκεῖ σοι καὶ\nτὸ μόνον σῴαν ἐξελεῖν τὴν κεφαλήν.“\nὉ λόγος δηλοῖ, ὅτι μεγίστη παρὰ τοῖς πονηροῖς\nεὐεργεσία τὸ μὴ προσαδικεῖσθαι ὑπʼ αὐτῶν.\n276b. Ἄλλως. Λύκος καὶ Γέρανος.\n(F. 94. 102. C. 144 et p.342.)Λύκου ποτὲ λαιμῷ ὀστέον ἐπάγη· τῇ δὲ γεράνῳ\nμισθὸν παρέξειν εἶπεν, εἰ τὴν κεφαλὴν αὐτῆς προσεπιβαλοῦσα,\nἐξανασπάσαι ἐκ τοῦ λαιμοῦ αὐτοῦ τὸ ὀστοῦν\nἨ δὲ ἐκβαλοῦσα τὸν μισθὸν ἐπεζήτει. Γελάσας οὖν ὁ\nλύκος καὶ τοὺς ὀδόντας θήξας, „ἀρκεῖ σοι“ εἶπεν „ἀντὶ\nμισθοῦ τοῦτο καὶ μόνον, ὅτι ἐκ λύκου στόματος καὶ\nὀδόντων ἐξεῖλες κάραν σῴαν μηδὲν παθοῦσαν.“\nὉ μῦθος πρὸς ἄνδρας δολίους, οἵτινες ἐκ κινδύνων\nδιασωθέντες, τοῦτο παρέχουσι τοῖς εὐεργέταις ἀντὶ\nχάριτος, τὸ μὴ βλάψαι αὐτούς.\n277. Λύκος καὶ Ἵππος. (C. 231. F. 300.)Λύκος, κατά τινα ἄρουραν ὁδεύων, εὗρε κριθάς.\nΜὴ δυνάμενος δὲ αὐταῖς τροφῇ χρήσασθαι, καταλιπὼν\nἀπῄει. Ἵππῳ δὲ συντυχὼν, [τοῦτον ἐπὶ τὴν ἄρουραν]\nἐκεῖ αὐτὸν ἐκάλει, λέγων, ὡς εὑρὼν κριθὰς αὐτὸς μὲν\nοὐκ ἔφαγεν, αὐτῷ δὲ ἐφύλαξεν, ἐπειδὴ καὶ ἡδέως αὐτοῦ\nτὸν ψόφον τῶν ὀδόντων ἀκούει. Καὶ ἵππος ὑποτυχὼν\nἔφη· ,,ἀλλʼ ὦ οὗτος, εἰ λύκοι κριθῶν τροφῇ χρῆσθαι\nἠδύναντο, οὐκ ἄν ποτε τὰ ὦτα τῆς γαστρὸς\nπροέκρινας.“\nὉ λόγος δηλοῖ, ὅτι οἱ φύσει πονηροὶ, κἂν χρηστότητα\nἐπαγγέλλωνται, οὐ πιστεύονται.\n278. Λύκος καὶ Κύων. (F. 361. C. 411. B. 99.)Λύκος ἐν κλοιῷ δεδεμένον ὁρῶν μέγιστον κύνα\n\n\nἤρετο· „δήσας τίς σʼ ἐξέθρεψε τοῦτον;“ Ὁ δὲ ἔφη·\n„ κυνηγός.“ ,,Ἀλλὰ τοῦτο μὴ πάθοι· λύκος (ἔφη) „ἐμοὶ\nφίλος· λιμὸς γὰρ ἡ κλοιοῦ βαρύτης.“\nὉ λόγος δηλοῖ τὸ ἐν ταῖς συμφοραῖς οὐδὲ\nγαστρίζεσθαι.\n279. Λύκος καὶ Λέων. (C. 234. F. 303 et 416. B. 105.)Λύκος ποτὲ ἄρας πρόβατον ἐκ ποιμνίου, ἐκόμιζεν\nαὐτὸ εἰς κοίτην· λέων δὲ αὐτῷ συναντήσας, ἀφείλετο\nτὸ πρόβατον. Ὁ δὲ πόῤῥωθεν σταθεὶς εἶπεν· „ἀδίκως\nἀφείλου τὸ ἐμόν.“ Ὁ δὲ λέων γελάσας ἔφη· „σοὶ γὰρ\nδικαίως ὑπὸ φίλου ἐδόθη;“\nΤοὺς ἅρπαγας καὶ πλεονέκτας λῃστὰς, ἐν ἑνὶ\nπταίσματι κειμένους καὶ ἀλλήλους μεμφομένους, ὁ λόγος\nἐλέγχει.\n279b. Ἄλλως. Λύκος, Ἀρνίον καὶ Λέων. (F. 362. C. p.379.)Λύκος δήποτε ἄρας ἀρνίον ἐκ ποίμνης ἀπεκόμιζεν\nεἰς τὴν ἰδίαν κοίτην· λέων δὲ τούτῳ ἐξαίφνης συναντήσας,\nἦρεν ἐξ αὐτοῦ τὸ ἀρνίον. Στὰς δὲ πόῤῥωθεν\nπρὸς αὐτὸν ταῦτα λέγει· „ἵνα τί, ἄναξ, ἐξ ἐμοῦ τοῦτο\nἦρας; πῶς δὲ οὐ τηρεῖς τοὺς θεσμοὺς τοὺς ἀρχαίους,\nτοῦ μὴ τυραννεῖν χειρὶ δυνατωτάτῃ, ἀλλὰ πάντοτε\nἐκδικεῖν τοῖς ἀπόροις;“ Ὁ δὲ γελάσας πρὸς αὐτὸν ταῦτα\nλέγει· „σὺ δὲ, ὦ λύκε, δικαίως τοῦτʼ ἂν ἔσχες, εἴ τις\nτῶν φίλων αὐτὸ κεχάρικέ σοι.“\nΠρὸς πλεονέκτας καὶ ἅρπαγας τοὺς μεμφομένους\nἀλλήλοις ὁ μῦθος.\n280. Λύκος καὶ Λέων. (F. 359. C. 409.)Λύκος πλανώμενός ποτʼ ἐν ἐρήμοις τόποις,\nκλίνοντος ἤδη πρὸς δύσιν Ὑπερίονος,\nδολιχὴν ἑαυτοῦ τὴν σκιὰν ἰδὼν ἔφη·\n\n\n„λέοντʼ ἐγὼ δέδοικα, τηλικοῦτος ὤν,\nπλέθρου τʼ ἔχων τὸ μῆκος; οὐ θηρῶν ἁπλῶς\nπάντων δυνάστης ἀθρόων γενήσομαι;“\nλύκον δὲ γαυρωθέντα καρτερὸς λέων\nἑλὼν κατήσθιʼ· ὁ δʼ ἐβόησε μετανοῶν·\n„οἴησις ἡμῖν πημάτων παραιτία.“\n281. Λύκος καὶ Ὄνος. (F. 111. C.235 et p. 380.)Λύκος, τῶν λοιπῶν λύκων στρατηγήσας, πᾶσιν\nἔταξε νόμον αὐτοῖς προτείνας, ἵνʼ, ὅ,τι τις αὐτῶν\nδηποτοῦν κυνηγήσῃ, εἰς μέσον ἀγάγῃ, καὶ μοιράσῃ τοῖς\nπᾶσι. Ταῦτʼ οὖν ὄνος ἀκηκοὼς, τὴν χαίτην ἔσεισε καὶ\nγελῶν ἔφη τάδε· „καλῶς εἴρηκας, ὦ πρώταρχε τῶν\nλύκων· ἀλλὰ πῶς σὺ χθὲς ἣν ἐκράτησας ἄγραν, κοίτῃ\nπαρέθου τῇ ἰδίᾳ λαθραίως εἰς τροφήν σοι; κόμισον\nταύτην μερισθῆναι τοῖς πᾶσιν.“ Ὁ δὲ θαμβηθεὶς\nκατέλυσε τοὺς νόμους.\nὉ μῦθος δηλοῖ, ὅτι οἱ τοὺς νόμους ὁρίζειν δοκοῦντες,\nἐν οἷς ἂν ὁρίζωσι καὶ δικάζωσιν, οὐκ ἐμμένουσιν.\n282. Λύκος καὶ Ποιμένες.\n(C. 318. F. 389. ex Plut. VII Sap. conv. c. 13.)Λύκος ἰδὼν ποιμένας ἐσθίοντας ἐν σκηνῇ πρόβατον,\nἐγγὺς προσελθὼν „ἡλίκος“ ἔφη „ἄν ἦν ὑμῖν θόρυβος,\nεἰ ἐγὼ τοῦτο ἐποίουν;“\n283. Λύκος καὶ Ποιμήν. (F. 105. C. 236 et p. 381.)Λύκος, ἀκολουθῶν ποίμνῃ προβάτων, οὐδὲν ἠδίκει.\nὉ δὲ ποιμὴν κατʼ ἀρχὰς μὲν ἐφυλάττετο αὐτὸν ὡς\nπολέμιον, καὶ δεδοικὼς παρετηρεῖτο. Ἐπεὶ δὲ συνεχῶς\nἐκεῖνος παρεπόμενος οὐδʼ ἀρχὴν ἁρπάζειν ἐπεχείρει,\nτὸ τηνικαῦτα ἐννοήσας φύλακα μᾶλλον αὐτὸν εἶναι ἢ\nἐπίβουλον, ἐπειδὴ χρεία τις αὐτὸν κατέλαβεν εἰς ἄστυ\n\n\nπαραγενέσθαι, καταλιπὼν παρʼ αὐτῷ τὰ πρόβατα ἀπηλλάγη.\nΚαὶ ὃς καιρὸν ἔχειν ὑπολαβὼν τὰ πλείω διέφθειρεν.\nὉ δὲ ποιμὴν ἐπανελθὼν καὶ θεασάμενος τὴν\nποίμνην διεφθαρμένην, ἔφη· „ἀλλʼ ἐγὼ δίκαια πέ\nπονθα· τί γὰρ λύκῳ πρόβατα ἐπίστευον;“\nΟὕτως καὶ τῶν ἀνθρώπων οἱ τοῖς φιλαργύροις καὶ\nπλεονέκταις τὰς παρακαταθήκας ἐγχειρίζοντες εἰκότως\nἀποστεροῦνται.\n284. Λύκος καὶ Πρόβατον. (C.106. F. 257. S. 157.)Λύκος, ὑπὸ κυνῶν δηχθεὶς καὶ κακῶς πάσχων,\nἐβέβλητο. Τροφῆς δὲ ἀπορῶν, θεασάμενος πρόβατον,\nἐδεῖτο ποτὸν ἐκ τοῦ παραῤῥέοντος αὐτῷ ποταμοῦ\nκομίσαι.„ Εἰ γὰρ σύ μοι“ φησὶ ,, δώσεις ποτὸν, ἐγὼ\nτροφὴν ἐμαυτῷ εὑρήσω Τὸ δὲ ὑποτυχὸν ἔφη· „ἀλλʼ ἐὰν\nἐγὼ ποτὸν ἐπιδῶ σοι, σὺ καὶ τροφῇ μοι χρήσῃ.“\nὉ μῦθος πρὸς ἄνδρα κακοῦργον, διʼ ὑποκρίσεως\nἐνεδρεύοντα.\n285. Λύχνος. (C. 239. F. 305. B. 114.)Μεθύων λύχνος [ἐν] ἐλαίῳ καὶ φέγγων, ἐκαυχᾶτο,\nὡς ὑπὲρ ἥλιον πλέον λάμπει. Ἀνέμου δὲ πνοῆς συρισάσης,\nεὐθὺς ἐσβέσθη. Ἐκ δευτέρου δὲ ἅπτων τις εἶπεν\nαὐτῷ· „φαῖνε λύχνε καὶ σίγα· τῶν ἀστέρων τὸ\nφέγγος οὔποτε ἐκλείπει.“\nὍτι οὐ δεῖ τινα ἐν τοῖς λαμπροῖς καὶ τῇ δόξῃ τοῦ\nβίου τυφοῦσθαι· ὅσα γὰρ ἂν κτήσηται, ξένα τυγχάνει.\n286. Μάντις. (C. 40. F. 113.)Μάντις, ἐπʼ ἀγορᾶς καθήμενος, διελέγετο.\nἘπιστάντος δέ τινος αἴφνης καὶ ἀπαγγείλαντος, ὡς αἱ τῆς\nοἰκίας αὐτοῦ θυρίδες ἀναπεπταμέναι τε πᾶσαι εἶεν καὶ\nπάντα τὰ ἔνδον ἀφῃρημένα, ἀνεπήδησέ τε στενάξας καὶ\n\n\nδρομαῖος ᾔει. Τρέχοντα δέ τις αὐτὸν θεασάμενος „ὦ\nοὖτος,“ εἶπεν „ὁ τἀλλότρια πράγματα προειδέναι\nἐπαγγελλόμενος, τὰ σαυτοῦ οὐ προεμαντεύου;“\nὉ μῦθος πρὸς τοὺς τὸν μὲν ἑαυτῶν βίον φαύλως\nδιοικοῦντας, τῶν δὲ μηδὲν αὐτοῖς προσηκόντων\nπρονοεῖσθαι πειρωμένους.\n287. Μέλισσαι καὶ Ζεύς. (S. 161. C.240.)Μέλισσαι φθονήσασαι ἀνθρώποις τοῦ ἰδίου μέλιτος\nἧκον πρὸς τὸν Δία, καὶ ἐδέοντο, ὅπως ἰσχὺν παράσχηται\nαὐταῖς, τοῖς κέντροις τοὺς προσιόντας τοῖς\nκηρίοις ἀναιρεῖν. Καὶ ὁ Ζεὺς ἀγανακτήσας κατʼ αὐτῶν\nδιὰ τὴν βασκανίαν παρεσκεύασεν αὐτὰς, ἡνίκα ἄν τινα\nτύπτωσι, τὸ κέντρον ἀποβάλλειν, μετὰ δὲ τοῦτο καὶ\nσωτηρίας στερίσκεσθαι.“\nὉ λόγος ἂν ἁρμόσειε πρὸς ἄνδρας βασκάνους, οἳ\nκαὶ αὐτοὶ βλάπτεσθαι ὑπομένουσι.\n287b. Ἄλλως. Μέλισσα καὶ Ζεύς. (F.114. C. p.381.)Μέλισσα, πάλαι μήτηρ κηρίων οὖσα, ἀνελήλυθεν\nεἰς θεοὺς θυμιᾶσαι, προσαγαγοῦσα ἐκ μέλιτος τὸ\nδῶρον. Τερφθεὶς δὲ ὁ Ζεὺς τῇ προσφορᾷ τῆς μελίσσης,\nσυνετάξατο αὐτῇ δοῦναι, ὃ ἂν αἰτήσῃ. δὲ πρὸς αὐτὸν\nἐδέετο βοῶσα· „ὦ θεὲ λαμπρὲ καὶ κτιστὰ ἐμοῦ τῆς\nμελίσσης, ἐπίδος κέντρον τῇ σῇ θεραπαινίδι, ἵνα, ἐάν\nτις τῷ οἴκῳ μου πλησιάσῃ τοῦ ἆραι μέλι, αὐτὸν ἐγώ\nφονεύω.“ Ἀπειρηκὼς δὲ ὁ Ζδεὺς πρὸς τὰς αἰτήσεις, ἐπεὶ\nἐφίλει τὸ τῶν ἀνθρώπων γένος πάνυ, ἔφησε τῇ με-\nλίσσῃ τοιάδε· „οὐχ ὡς ᾔτησας, οὕτως γενήσεταί σοι,\nἀλλʼ ἐάν τις ἥκῃ λαβεῖν ἀπὸ σοῦ μέλι, σὺ δὲ προσκρούσῃς\nαὐτῷ καὶ πλήξῃς, αὐτὴ μᾶλλον τεθνήξῃ, ἐκβληθέντος\nσου τοῦ κέντρου· ζωὴ γὰρ ἐν σοὶ ὑπάρχει τὸ\nκέντρον.\nὉ μῦθος δηλοῖ, ὅτι ἐν ταῖς εὐχαῖς καὶ ταῖς δεήσεσιν\nοὐ δεῖ κατὰ τῶν ἐχθρῶν τι ἐξαιτεῖσθαι κακόν· ὃ\nγὰρ ἂν κακὸν κατʼ αὐτῶν ἐξαιτήσῃς, ἀνθυποστρέψει\nἐπὶ σὲ παραυτίκα.\n287c. Αλλως. (C. 240. B. 136. ed. L.)Ὑμηττία μέλισσα, κηρίων μήτηρ, ἀνῆλθεν εἰς θεῶν\nοἴκους, φέρουσα τῷ Διὶ μέλι μήπω καπνισθέν. Ὁ Ζεὺς\nδὲ τῷ δώρῳ ἐτέρφθη, καὶ ὑπέσχετο δοῦναι γέρας ὃ ἂν\nαἰτήσηται. Ἡ δʼ εἶπε· „δός μοι κέντρον, ἵνα, εἴ τις\nἀνθρώπων τὸ ἐμὸν ἔργον πλησιάσοι ἆραι, ἀναιρῶ τοῦτον.\nἈπηρέσθη δὲ ὁ Ζεὺς τῇ αἰτήσει· ἠγάπα γὰρ τούς\nἀνθρώπους· ὅμως καὶ μὴ θέλων ἔδωκεν· εἶπε γὰρ δώσειν.\nΤοιοῦτον δʼ ἔδωκεν, ὡς αὐτὴν ἀποθνήσκειν ἅμα\nτῷ πλῆξαι· ζωὴ γὰρ αὐτῆς ἐστι πετομένης τὸ κέντρον.\n288. Μέλισσαι καὶ Ποιμήν. (C. 302. F.214.)Ἐν κοίλῃ δρυῒ μέλι κατειργάζοντο μέλισσαι. Ποιμὴν\nδέ τις αὐταῖς ἐργαζομέναις περιτυχὼν, ἀφελέσθαι\nπροῃρεῖτο τοῦ μέλιτος· αἱ δὲ ἄλλοθεν ἄλλαι περιιπτάμεναι\nαὐτὸν ὤθουν τοῖς κέντροις. Καὶ τελευταῖον ὁ\nποιμὴν„ ἄπειμι“ ἔφη „μηδὲν δεόμενος μέλιτος, εἰ δεῖ\nμελίσσαις περιτυχεῖν.“\nΤὰ κακὰ κέρδη τοῖς διώκουσι κίνδυνος.\n289. Μελιττουργός. (C.85. F.239. S.73.)Εἰς μελιττουργεῖόν τις εἰσελθὼν τοῦ κεκτημένου\nἀπόντος, τὸ κηρίον ἀφείλετο. Ὁ δὲ ἐπανελθὼν, ἐπειδὴ\nτὰς κυψέλας εἶδεν ἐρήμους, εἰστήκει τὸ κατʼ αὐτὰς\nδιερευνώμενος. Αἱ δὲ μέλισσαι ἀπὸ τῆς νομῆς ἐπανήκουσαι,\nὡς κατέλαβον αὐτὸν, τοῖς κέντροις ἔπαιον, καὶ τὰ\nχείριστα διετίθουν. Ὁ δὲ πρὸς αὐτάς· „κάκιστα ζῶα,\n\n\nτὸν μὲν κλέψαντα ὑμῶν τὰ κηρία ἀθῶον ἀφήκατε, ἐμὲ\nδὲ τὸν ἐπιμελούμενον ὑμῶν πλήττετε;“\nὉ μῦθος δηλοῖ, ὅτι οὕτω τῶν ἀνθρώπων τινὲς,\nδιʼ ἄγνοιαν τοὺς ἐχθροὺς μὴ φυλαττόμενοι, τοὺς\nφίλους ὡς ἐπιβούλους ἀπωθοῦνται.\n290. Μηναγύρται. (C. 24l. F.306. S. 162. B. 126.)Μηναγύρται, ὄνον ἔχοντες, τούτῳ εἰώθεσαν τὰ\nσκεύη ἐπιτιθέντες ὁδοιπορεῖν. Καὶ δή ποτε ἀποθανόντος\nαὐτοῦ ἀπὸ κόπου, ἐκδείραντες αὐτὸν, ἐκ τοῦ δέρματος\nτύμπανα κατεσκεύασαν, καὶ τούτοις ἐχρῶντο.\nἙτέρων δὲ αὐτοῖς μηναγυρτῶν ἀπαντησάντων καὶ\nπυνθανομένων αὐτῶν, ποῦ ἂν εἴη ὁ ὄνος, ἔφασαν,\nτεθνηκέναι μὲν αὐτὸν, πληγὰς δὲ τοσαύτας λαμβάνειν, ὅσας\nοὐδὲ ζῶν ὑπέμεινεν.\nΟὕτω καὶ τῶν οἰκετῶν ἔνιοι, εἰ καὶ τῆς δουλείας\nἀφεθῶσιν, τῶν δουλικῶν οὐκ ἀπαλλάττονται.\n291. Μύες καὶ Γαλαῖ. (S. 163. F. 115. C. 242 et p.382.)Μυσὶ καὶ γαλαῖς πόλεμος ἦν. Ἀεὶ δὲ οἱ μύες ἡττώμενοι,\nἐπειδὴ συνῆλθον εἰς ταὐτὸν, ὑπέλαβον, ὅτι διʼ\nἀναρχίαν τοῦτο πάσχουσιν· ὅθεν ἐπιλεξάμενοί τινας\nἑαυτῶν στρατηγοὺς ἐχειροτόνησαν· οἱ δὲ βουλόμενοι\nἐπισημότεροι τῶν ἄλλων εἶναι, κέρατα κατασκευάσαντες\nἑαυτοῖς συνῆψαν. Ἐνστάσης δὲ τῆς μάχης, συνέβη\nπάντας τοὺς μύας ἡττηθῆναι. Οἱ μὲν οὖν ἄλλοι πάντες\nῥᾳδίως εἰσέδυνον· οἱ δὲ στρατηγοὶ, μὴ δυνάμενοι\nεἰσελθεῖν διὰ τὰ κέρατα αὑτῶν, συλλαμβανόμενοι\nκατησθίοντο.\nΟὕτω πολλοῖς ἡ κενοδοξία κακῶν αἰτία [διὰ\nφιληδονίαν] γίνεται.\n291b. Ἄλλως. (F. 175. C. p. 383. B. 31.)Ποτὲ γαλέαι ἐμάχοντο τοῖς μυσὶν, αὐτούς κατατροποῦσαι\nκαὶ ἀναιροῦσαι. Εἶπον δὲ οἱ μύες καθʼ ἑαυτοὺς\nτοιαῦτα· „οὐ παραλόγως γαλέαι ἡμᾶς ἡττῶσιν· οὐ\nγὰρ κτώμεθα ἄνακτα, ὥσπερ αὗται, οὐδὲ στρατηγοὺς\nἐπὶ τῇ παρατάξει, καὶ διὰ τοῦτο ταλαιπωροῦμεν πάντες,\nκαὶ φυγάδες γινόμεθα τοῦ πολέμου. Καὶ παραυτίκα\nσυμβούλιον λαβόντες, κατεστήσαντο τοὺς παμμεγέθεις\nμύας ἀρχηγέτας τε καὶ στρατηγοὺς τῶν ἄλλων.\nΚαὶ δὴ ἔνοπλοι ἅπαντες γεγονότες, καὶ παρατάξεις\nαὖθις πεποιηκότες, ἢρξαντο κρότων τῶν τοῦ πολέμου.\nΤῶν γὰρ αὐτῶν σαλπίγγων σαλπισασῶν ἐναπήρξαντο\nπολεμεῖν πρὸς τὰς γαλέας· αἵ κατὰ κράτος τοὺς μύας\nἡττήσασαι, ἔτρεψαν τοὺς δυστήνους εἰς φυγήν. Οἱ μὲν\nοὖν ἄοπλοι πεφευγότες ἐν τοῖς τοίχοις εἰσεληλύθεσαν\nεἰς ῥαγάδας αὐτίκα· οἱ δʼ ἔνοπλοι καὶ ἀρχηγέται\nτούτων, οἵ τε ἄρχοντες καὶ στρατηγοὶ τῶν ἄλλων, μὴ\nδυνάμενοι ἐν ταῖς ὀπαῖς ἐμβῆναι, διεφθάρησαν ἅπαντες\nὑπὸ τῶν γαλεῶν.\nὉ μῦθος δηλοῖ, ὅτι πρὸς τὸ ζῆν ἀκινδύνως κρείττων\nἐστὶν ἡ εὐτέλεια, ἢ ἡ λαμπρότης καὶ δόξα τοῦ βίου.\n292. Μυῖα. (F. 117. C.243. B. 60.)Μυῖα ἐμπεσοῦσα εἰς χύτραν κρέατος, ἐπειδὴ ὑπὸ\nτοῦ ζωμοῦ ἀποπνίγεσθαι ἤμελλεν, ἔφη πρὸς ἑαυτήν\n„ἀλλʼ ἔγωγε καὶ βέβρωκα καὶ πέπωκα καὶ λέλουμαι,\nκαὶ θνησκούσῃ οὐ μέλει μοι.\nὉ λόγος δηλοῖ, ὅτι ῥᾳδίως φέρουσι τὸν θάνατον οἱ\nἄνθρωποι, ὅταν ἀβασανίστως παρακολουθῶσι.\n293. Μυῖαι. (S. 81. F.68. C.89 et p.318.)Ἔν τινι ταμιείῳ μέλιτος ἐκχυθέντος μυῖαι προσπιᾶσαι\n\n\nκατήσθιον· διὰ δὲ τὴν γλυκύτητα τοῦ καρποῦ\nοὐκ ἀφίσταντο. Ἐμπαγέντων δʼ αὐτῶν τῶν ποδῶν,\nὡς οὐκ ἡδύναντο ἀναπτῆναι, ἀποπνιγόμεναι ἔφασαν·\n„ἄθλιαι ἡμεῖς, αἳ διὰ βραχεῖαν ἡδονὴν ἀπολλύμεθα.“\nΟὕτω πολλάκις ἡ λιχνεία πολλῶν κακῶν αἰτία\nγίνεται.\n294. Μύρμηξ. (S. 164. C. 108 et p. 319. F. 116.)Μύρμηξ ὁ νῦν τὸ παλαιὸν ἄνθρωπος ἦν· καὶ τῇ\nγεωργίᾳ προσέχων τοῖς ἰδίοις πόνοις οὐκ ἠρκεῖτο, ἀλλὰ\nκαὶ τοῖς ἀλλοτρίοις ἐποφθαλμιῶν διετέλει, τοὺς τῶν\nγειτόνων καρποὺς ὑφαιρούμενος. Ὁ δὲ Ζεὺς ἀγανακτήσας\nκατὰ τῆς πλεονεξίας αὐτοῦ μετεμόρφωσεν αὐτὸν\nεἰς τοῦτο τὸ ζῶον, ὃ καλεῖται μύρμηξ. Ὁ δὲ καὶ\nτὴν μορφὴν ἀλλάξας τὴν διάθεσιν οὐ μετέβαλε· μέχρι\nγὰρ νῦν κατὰ τὰς ἀρούρας περιιὼν τοὺς πόνους τῶν\nἄλλων συλλέγει καὶ ἑαυτῷ ἀποθησαυρίζει.\nὉ λόγος δηλοῖ, ὅτι οἱ φύσει πονηροὶ, κἂν τὰ\nμάλιστα κολάζωνται, τὸν τρόπον οὐκ ἀποτίθενται.\n295. Μύρμηξ καὶ Κάνθαρος.\n(S. 111. F. 84. C. 244 et p. 384.)Θέρους ὥρᾳ μύρμηξ περιπατῶν κατὰ τὴν ἄρουραν\nπυροὺς καὶ κριθὰς συνέλεγεν, ἀποθησαυριζόμενος\nἑαυτῷ τροφὴν εἰς τὸν χειμῶνα. Κάνθαρος δὲ τοῦτον\nθεασάμενος ἐθαύμασεν ὡς ἐπιπονώτατον, εἴγε παρʼ\nαὐτὸν τὸν καιρὸν μοχθεῖ, παρʼ ὃν τὰ ἄλλα ζῶα πόνων\nἀφειμένα ῥᾳστώνην ἄγει. Ὁ δὲ τότε μὲν ἡσύχαζεν·\nὕστερον δὲ, ὅτε χειμὼν ἐνέστη, τῆς κόπρου ὑπὸ τοῦ\nὄμβρου κλυσθείσης, ὁ κάνθαρος ἧκε πρὸς αὐτὸν λιμώττων\nκαὶ τροφῆς μεταλαβεῖν δεόμενος. Ὁ δὲ ἔφη πρὸς\nαὐτόν· „ὦ κάνθαρε, ἀλλʼ εἰ τότε ἐπόνεις, ὅτε ἐμόχθουν\nκαί με ὠνείδιζες, οὐκ ἂν νῦν τροφῆς ἐπεδέου.“\n\n\nΟὕτως οἱ παρὰ τὰς εὐθηνίας τοῦ μέλλοντος μὴ\nπρονοούμενοι παρὰ τὰς τῶν καιρῶν μεταβολὰς τὰ\nμέγιστα δυστυχοῦσι.\n296. Μύρμηξ καὶ Περιστερά. (C. 41. S. 165.)Μύρμηξ διψήσας, κατελθὼν εἰς πηγὴν, παρασυρεὶς\nὑπὸ τοῦ ῥεύματος, ἀπεπνίγετο. Περιστερὰ δὲ\nτοῦτο θεασαμένη, κλῶνα δένδρου περιελοῦσα, εἰς τὴν\nπηγὴν ἔδῤῤιψεν, ἐφʼ οὐ καὶ καθίσας ὁ μύρμηξ διεσώθη.\nἸξευτὴς δέ τις μετὰ τοῦτο τοὺς καλάμους συνθεὶς, ἐπὶ\nτὸ τὴν περιστερὰν συλλαβεῖν ᾔει. Τοῦτο δʼ ὁ μύρμηξ\nἐωρακὼς, τὸν τοῦ ἰξευτοῦ πόδα ἔδακεν. Ὁ δὲ ἀλγήσας\nτούς τε καλάμους ἔῤῤιψε, καὶ τὴν περιστερὰν αὐτίκα\nφυγεῖν ἐποίησεν.\nὉ μῦθος δηλοῖ, ὅτι δεῖ τοῖς εὐεργέταις χάριν\nἀποδιδόναι.\n296b. Ἄλλως. (F. 118. C p.300.)Μύρμηξ διψήσας, κατελθὼν εἰς πηγὴν καὶ βουλόμενος\nπιεῖν, ἀπεπνίγετο· περιστερὰ δὲ καθεζομένη ἐν\nτῷ παρεστηκότι δένδρῳ, ἐθεάσατο αὐτὸν, καὶ κόψασα\nφύλλον ἀπὸ τοῦ δένδρου ἔδῤῥιψεν εἰς τὴν πηγὴν, διʼ\nοὖ ἐπιβὰς ὁ μύρμηξ ἐσώθη. Ἰξευτὴς δέ τις παρασταθεὶς\nκαὶ συνθεὶς τοὺς καλάμους, τὴν περιστερὰν συλλαβεῖν\nἐβουλήθη. Ὁ δὲ μύρμηξ θεασάμενος, ἔδακε τὸν\nπόδα τοῦ ἰξευτοῦ. Ὁ δὲ ἀλγήσας, ῥίψας τοὺς καλάμους,\nἐποίησε φυγεῖν τὴν περιστεράν.\nὉ μῦθος δηλοῖ, ὅτι, εἰ καὶ τὰ ἄλογα ζῶα αἴσθησιν\nἔχουσι τοῦ καλοῦ, πῶς οὐ δεῖ ἡμᾶς τοὺς εὐεργέτας\nἀμείβεσθαι; [ἤ· Δύνανται καὶ τὰ μικρὰ τοῖς εὐεργέταις\nμεγάλας ἀμοιβὰς παρέχειν.]\n297. Μῦς ἀρουραῖος καὶ Μῦς ἀστικός. (C. 301. F. 121.)Μῦς ἀρουραῖος ἀστικῷ γίνεται φίλος μυῒ, καὶ τὴν\n\n\nφιλίαν πιστούμενος πρῶτος εἰς ἀγρὸν τὸν ἀστικὸν\nπαρελάμιβανε, καὶ ξενίαν αὐτῷ παρετίθει καὶ τράπεζαν, ἃ\nφέρειν οἶδε τοῖς ἐνοικοῦσιν ἀγρός. Ἀμειβόμενος δὲ τὴν\nξενίαν ὁ ἀστικὸς εἰς ἄστυ τὸν ἀρουραῖον ἐκόμιζε, καὶ\nεἰς ἀνδρὸς εὐπόρου παρελάμβανεν οἶκον. Ὡς δὲ τῶν\nὄντων ἤδη προσάπτεσθαι ἤθελον, προσιών τις ἀνέκοπτε·\nκαὶ τοσαυτάκις τῆς ἐν τοῖς ὄψοις ἀπηλαύνοντο\nπείρας, ὁσάκις ἐπειρῶντο μεταλαμβάνειν. Καὶ τελευταῖον\nὁ ἀρουραῖος„ ἄπειμι“ ἔφη, „τὴν ἐν ἀγροῖς προτιμῶν\nμετριότητα τῆς ἐν ἄστει τρυφῆς.“\nΟὕτως οἱ μέτρια κτώμενοι τῶν πλουτούντων εἰσὶν\nαἱρετώτεροι.\n297b. Ἄλλως. (C. p. 197. B. 108.)Μύες δύο, ὁ μὲν ἀρουραῖος, ὁ δὲ οἰκόσιτος, κοινὸν\nεἶχον τὸν βίον. Ὁ δὲ οἰκόσιτος ἦλθε πρῶτος δειπνήσων\nἐπὶ τῆς ἀρούρας ἔτι ἀνθούσης. Τρώγων δὲ\nσῖτον καὶ ῥίζας σὺν ταῖς βώλοις εἶπε· „Μύρμηκος ζῇς\nβίον, ταλαίπωρε. Ἐμοὶ δὲ πολλὰ ἔνεστιν ἀγαθά· τὸ\nκέρας οἰκῶ τῆς Ἀμαλθείας ὡς πρὸς σέ. Ἐὰν ἔλθῃς μετʼ\nἐμοῦ, ὡς θέλεις, ἀσωτεύσῃ.“ Ἀπῆγε πείσας τὸν μῦν\nἐν τῷ οἴκῳ. Ἔδειξε δὲ αὐτῷ σῖτον καὶ ἄλευρα καὶ\nὄσπρια καὶ σῦκα καὶ μέλι καὶ φοίνικας· οὗτος δὲ\nἐτέρφθη καὶ διεχύθη· ὁ δὲ ἤγαγε καὶ τυρὸν ἐκ κανισκίου\nσύρων. Ἤνοιξέ τις τὴν θύραν· οἱ δʼ ἔφυγον εἰς\nστενὴν τρώγλην, ἔτριζον δὲ ὑπʼ ἀλλήλων στενούμενοι.\nὩς δὲ πάλιν ἤμελλεν ἐκκύψαι καὶ μικρὰν ἰσχάδα σῦραι,\nἕτερος ἦλθεν ἄλλο τι ἆραι· οἱ δʼ ἔνδον ἐκρύπτοντο.\nὉ δὲ ἀρουραῖος μῦς ,,καίπερ τοσαῦτα δειπνῶν,“\nεἶπε „χαῖρε καὶ πλούτει καὶ τρύφα, ἔχων τὰ\nπάντα μετὰ κινδύνων· ἐγὼ δὲ βοτάνας καὶ ῥίζας\nτρώγων ἀφόβως καὶ λιτῶς ζήσω.“\n298. Μῦς καὶ Βάτραχος. (C. 245. F. 307.)Χερσαῖος μῦς κακῇ μοίρᾳ βατράχῳ ἐφιλιώθη. Ὁ δὲ\nβάτραχος, κακῶς βουλευσάμενος, τὸν πόδα τοῦ μυὸς\nτῷ ἑαυτοῦ ποδὶ συνέδησε. Καὶ πρῶτον μὲν ἐπὶ τῆς\nχώρας ἦλθον σῖτον δειπνήσοντες· ἔπειτα τὸ χεῖλος τῆς\nλίμινης πλησιάσαντες, ὁ μὲν βάτραχος τὸν μῦν εἰς τὸν\nβυθὸν κατήνεγκεν, αὐτὸς βρυάζων τῷ ὕδατι, καὶ τὸ\nβρεκεκεκὲξ, κοὰξ, κοὰξ ἀνακράζων. Ὁ δὲ ἄθλιος μῦς\nτῷ ὕδατι φυσηθεὶς ἐτεθνήκει· ἐπέπλει δὲ τῷ ποδὶ τοῦ\nβατράχου συνδεδεμένος. Ἰκτῖνος δὲ τοῦτον ἰδὼν τοῖς\nὄνυξιν ἥρπασε· βάτραχος δὲ δεσμώτης ἐπηκολούθει,\nδεῖπνον καὶ αὐτὸς ἰκτίνῳ γενησόμενος.\nὍτι, κἂν νεκρὸς ᾖ τις, ἰσχύει πρὸς ἄμυναν· ἡ γὰρ\nθεία δίκη ἐφορᾷ πάντα, καὶ τὸ ἶσον ἀποδιδοῦσα\nζυγοστατεῖ.\n299. Μῦς καὶ Ταῦρος. (B. 112.)Μῦς ταῦρον ἔδακεν. ὁ δʼ ἐδίωκεν ἀλγήσας\nτὸν μῦν· φθάσαντος δʼ εἰς μυχὸν φυγεῖν τρώγλης,\nὤρυσσεν ἑστὼς τοῖς κέρασι τοὺς τοίχους,\nἕως κοπωθεὶς ὀκλάσας ἐκοιμήθη\nπαρὰ τὴν ὀπὴν ὁ ταῦρος. ἔνθεν ἐκκύψας\nὁ μῦς ἐφέρπει, καὶ πάλιν δακὼν φεύγει.\nὁ δʼ ἐξαναστὰς οὐκ ἔχων ὃ ποιήσει\nδιηπορεῖτο· τῷ δʼ ὁ μῦς ἐπιτρύξας·\n,,οὐχ ὁ μέγας αἰεὶ δυνατός· ἔσθʼ ὅπου μᾶλλον\nτὸ μικρὸν εἶναι καὶ ταπεινὸν ἰσχύει.“\n300. Ναυαγός. (C. 246. F. 308. S. 30.)Ἀνὴρ πλούσιος Ἀθηναῖος μεθʼ ἑτέρων τινῶν ἔπλει.\nΚαὶ δὴ χειμῶνος σφοδροῦ γενομένου, καὶ τῆς νεὼς\nπεριτραπείσης, οἱ μὲν λοιποὶ πάντες διενήχοντο, ὁ δὲ\nἈθηναιτς παρʼ ἕκαστα τὴν Ἀθηνᾶν ἐπικαλούμενος\n\n\nμυρία ἐπηγγέλλετο, ἐὰν περισωθῇ. Εἷς δέ τις τῶν\nσυννεναυαγηκότων παρανηχόμενος ἔφη πρὸς αὐτόν· ,,σὺν\nἈθηνᾷ καὶ χεῖρα κίνει.“\nΤοὺς εἰς συμφορὰς ἐμπίπτοντας χρὴ καὶ αὐτοὺς\nὑπὲρ ἑαυτῶν κοπιᾶν, καὶ εἶθʼ οὕτως τοῦ θεοῦ περὶ\nβοηθείας δέεσθαι.\n301. Νεανίσκοι καὶ Μάγειρος. (S. 66. F. 60. C. p. 293.)Δύο νεανίσκοι ἐν ταὐτῷ κρέας ὠνοῦντο. Καὶ δὴ\nτοῦ μαγείρου περισπασθέντος, ὁ ἕτερος ὑφελόμενος τὸ\nκρέας εἰς τοῦ ἑτέρου τὸν κόλπον καθῆκεν αὐτό. Ἐπι-\nστραφέντος δὲ τοῦ μαγείρου καὶ ἐπιζητοῦντος ἐκεῖνόν\nτε αἰτιωμένου, ὁ μὲν εἰληφὼς ὤμνυε μὴ ἔχειν, ὁ δὲ\nἔχων μὴ εἰληφέναι· καὶ ὁ μάγειρος αἰσθόμενος αὐτῶν\nτὴν κακοτεχνίαν, ἔφη· ,,ἀλλὰ κἂν ἐμὲ λάθητε ἐπιορκοῦντες,\nθεοὺς μέντοι οὐ λήσετε.“\nὉ λόγος δηλοῖ, ὅτι ἡ αὐτή ἐστιν ἡ ἀσέβεια τῆς\nἐπιορκίας, κἂν αὐτήν τις κατασκευάζηται.\n301b. Ἄλλως. (C. 26.)Δύο νεανίσκοι μαγείρῳ παρεκάθηντο. Καὶ δὴ τοῦ\nμαγείρου περί τι τῶν οἰκείων ἔργων ἀσχολουμένου,\nἅτερος τούτων, μέρος τι τῶν κρεῶν ὑφελόμενος, εἰς\nτὸν θατέρου καθῆκε κόλπον. Ἐπιστραφέντος δὲ τοῦ\nμαγείρου καὶ τὸ κρέας ἐπιζητοῦντος, ὁ μὲν εἰληφὼς\nὤμνυε μὴ ἔχειν, ὁ δʼ ἔχων μὴ εἰληφέναι. Ὁ δὲ μάγειρος,\nαἰσθόμενος τὴν κακουργίαν αὐτῶν, εἶπεν· ,,ἀλλὰ\nκἂν ἐμὲ λάθητε, τόν γʼ ἐπιορκούμενον θεὸν οὔκουν\nλήσετε.“\n302. Νεανίσκος καὶ Ἵππος.\n(C. 332. F. 402. ex Lucian Cynico c. 18.)Νεανίσκος τις ἐφʼ ἵππον ἀνέβη μαινόμενον. Αρπάσας\nδὲ αὐτὸν ἔφερεν ὁ ἵππος· ὁ δʼ οὐκ ἔτι καταβηναι\n\n\nτοῦ ἵππου θέοντος ἐδύνατο. Καί τις ἀπαντήσας ἠρώτησεν\nαὐτὸν ,,ποίαν ἄπεισιν;“ Ὁ δʼ εἶπεν· ,,ὅποι ἂν\nτούτῳ δοκῇ,“ δεικνὺς τὸν ἵππον.\nΟὕτω πολλοὶ, ἄν τις ἐρωτᾷ ,,ποῖ φέρεσθε;“ τἀληθῆ\nἐθέλοντες λέγειν, ἐροῦσιν, ἀπλῶς μὲν ,,ὅποιπερ ἂν\nταῖς ἐπιθυμίαις δοκῇ,“ κατὰ μέρος δὲ ὅποιπερ ἄν τῇ\nἡδονῇ δοκῇ, ποτὲ δὲ ὅποι τῇ δόξῃ, ποτὲ δὲ αὖ τῇ\nφιλοκερδείᾳ· ποτὲ δὲ ὁ θυμὸς, ποτὲ δὲ ὁ φόβος, ποτὲ δὲ\nἄλλο τι τοιοῦτον αὐτούς ἐκφέρει.\n303. Νεβρὸς καὶ Ἔλαφος. (F. 120. C. 56 et p. 309.Νεβρὸς δήπστε πρὸς τὴν ἔλαφον εἶπε· ,,σὺ τῷ\nμεγέθει μείζων κυνὸς τυγχάνεις καὶ ταχυτάτη καὶ ὀξεῖα\nπρὸς δρόμον, κέρατα δὲ πρὸς ἂμυναν κατέχεις· καὶ τί,\nὦ μῆτερ, οὕτω φοβῇ τοὺς κύνας ;“ Ἡ δὲ πρὸς αὐτὸν\nἔφη γελῶσα οὕτως· ,,ὅτι μὲν ἐγὼ ταῦτα ἅπαντα ἔχω,\nεὖ οἶδα σαφῶς καὶ γινώσκω, ὦ τέκνον· ἐπὰν δὲ κυνὸς\nὑλακῆς ἀκούσω, σκοτοῦμαι καὶ πρὸς φυγὴν τρέπομαι.“\nὉ μῦθος δηλοῖ, ὅτι τοὺς ἀνθρώπους τοὺς φύσει\nδειλοὺς οὐδεμία παραίνεσις ἀνθρώπου ἐπιδῥώννυσι.\n304. Νέος ἄσωτος καὶ Χελιδών. (C. 248 et p. 385. F. 123 )Nέος ἄσωτος, καταφαγὼν τὰ πατρῷα, ἱματίου δὲ\nμόνου αὐτῷ περιλειφθέντος, ὡς ἐθεάσατο χελιδόνα\nπαρὰ καιρὸν ὀφθεῖσαν, οἰόμενος ἤδη θέρος εἶναι, ὡς\nμηκέτι δεόμενος ἱματίου, καὶ τοῦτο ἐπώλησεν. Ὕστερον\nδὲ, χειμῶνος ἐπιλαβομένου καὶ σφοδροῦ γενομένου\nτοῦ ἀέρος, ἐπειδὴ εἶδε τὴν χελιδόνα νεκρὰν κειμένην,\nἔφη πρὸς αὐτήν· ,,ὦ αὕτη, σὺ κἀμὲ ἀπώλεσας.“\nΟ μῦθος δηλοῖ, ὅτι πᾶν τὸ παρὰ καιρὸν πραττόμενον\nἐπικίνδυνόν ἐστιν.\n305. Νοσῶν καὶ Ἰατρός. (C. 43 et p. 302. F. 126.)Νοσῶν τις καὶ ὑπὸ τοῦ ἰατροῦ ἐρωτώμενος, ὅπως\nδιετέθη, πλέον εἶπε τοῦ δέοντος ἱδρωκέναι· ὁ δὲ ἀγαθὸν\nἔφη τοῦτʼ εἶναι. Ἐκ δευτέρου δὲ παρʼ αὐτοῦ πάλιν\nἐρωτηθεὶς, ὅπως ἔσχε, φρίκῃ συσχεθεὶς εἶπε σφοδρῶς\nδιατετινάχθαι· ὁ δὲ καὶ τοῦτʼ ἀγαθὸν ἔφησεν\nεἶναι. Ἐκ δὲ τρίτου αὖθις ἐρωτηθεὶς, ὅπως διεγένετο,\nεἶπεν ὑδέρῳ περιπεπτωκέναι· ὁ δὲ καὶ τοῦτο πάλιν\nἀγαθὸν εἶπεν εἶναι. Εἶτα τῶν οἰκείων τινὸς αὐτὸν\nἐρωτήσαντος, ὅπως ἔχει· ,,ἐγὼ“ εἶπεν, ,,ὡ οὗτος, ὑπὸ\nτῶν ἀγαθῶν ἀπόλλυμαι.“\nὉ μῦθος δηλοῖ, ὅτι μάλιστα τῶν ἀνθρώπων δυσχεραίνομεν\nτοὺς πρὸς χάριν ἀεὶ βουλομένους λέγειν.\n306. Νυκτερὶς καὶ Βάτος καὶ Αἴθυια. (S. 167.)Νυκτερὶς καὶ βάτος καὶ αἴθυια πρὸς ἀλλήλους\nκοιωνίαν σπεισάμενοι ἐμπορεύεσθαι διέγνωσαν. Καὶ ἡ\nμὲν νυκτερὶς ἀργύριον δανεισαμένη εἰς μέσον κατέθηκεν,\nἡ δὲ βάτος ἐσθῆτα ἐνεβάλετο, ἡ δὲ αἴθυια τὸ\nπλοῖον. Χειμῶνος δὲ σφοδροῦ γενομένου καὶ τῆς νεὼς\nπεριτραπείσης, πάντα ἀπολέσαντες αὐτοὶ ἐπὶ τὴν γῆν\nδιεσώθησαν. Καὶ ἡ μὲν αἴθυια ἀπʼ ἐκείνου τὸ πλοῖον\nζητοῦσα ἐπὶ (κατὰ ?) τοῦ βυθοῦ δύνει, οἰομένη ποτὲ\nεὑρήσειν· ἡ δὲ νυκτερὶς τοὺς δανειστὰς φοβουμένη\nἡμέρας μὲν οὐ φαίνεται, νυκτὸς δὲ ἐπὶ νομὴν ἔξεισιν·\nἡ δὲ βάτος τὰς ἐσθῆτας ἐπιζητοῦσα τῶν παριόντων\nἐπιλαμβάνεται (τῶν) ἱματίων, προσδοκῶσα τὰ ἴδια\nἐπιγνώσεσθαι.\nὉ λόγος δηλοῖ, ὅτι περὶ ταῦτα μᾶλλον σπουδάζομεν,\nπερὶ ἃ πρότερον πταίσωμεν.\n306b. Ἄλλως. (C.42 et p.300. F.124.)Νυκτερὶς καὶ βάτος καὶ αἴθυια, ἑταιρείαν ποιησάμενοι,\n\n\nἐμπορικὸν διέγνωσαν βίον ζῆν. Ἡ μὲν οὖν νυκτερὶς\nἀργύριον δανεισαμένη καθῆκεν εἰς τὸ μέσον, ἡ\nδὲ βάτος ἐσθῆτα μεθʼ ἑαυτῆς ἔλαβεν, ἡ δὲ αἴθυια τρίτη\nχαλκόν· καὶ ἀπέπλευσαν. Χειμῶνος δὲ σφοδροῦ γενομένου\nκαὶ τῆς νεὼς περιτραπείσης, πάντα ἀπολέσαντες\nαὐτοὶ ἐπὶ τὴν γῆν διεσώθησαν. Ἐξ ἐκείνου τοίνυν ἡ\nμὲν αἴθυια τοῖς αἰγιαλοῖς ἀεὶ παρεδρεύει, μή που τὸν\nχαλκὸν ἐκβάλλει ἡ θάλαττα· ἡ δὲ νυκτερὶς, τοὺς\nδανειστὰς φοβουμένη, τῆς μὲν ἡμέρας οὐ φαίνεται,\nνύκτωρ δʼ ἐπὶ νομὴν ἔξεισιν· ἡ δὲ βάτος τῆς τῶν παριόντων\nἐσθῆτος ἐπιλαμβάνεται, εἴ που τὴν οἰκείαν ἐπιγνοίη\nζητοῦσα.\nὉ μῦθος δηλοῖ, ὅτι περὶ ἃ σπουδάζομεν, τούτοις\nἐς ὕστερον περιπίπτομεν.\n307. Νυκτερὶς καὶ Γαλῆ. (C. 109 et p. 320. F. 125.)Νυκτερὶς, ἐπὶ γῆς πεσοῦσα, ὑπὸ γαλῆς συνελήφθη·\nκαὶ μέλλουσα ἀναιρεῖσθαι περὶ σωτηρίας ἐδεῖτο. Τῆς\nδὲ φαμένης, μὴ δύνασθαι αὐτὴν ἀπολῦσαι, φύσει γὰρ\nπᾶσι τοῖς πτηνοῖς πολεμεῖν, αὐτὴ ἔλεγεν οὐκ ὄρνις,\nἀλλὰ μῦς εἶναι, καὶ οὕτως ἀφείθη. Ὕστερον δὲ πάλιν\nπεσοῦσα, καὶ ὑφʼ ἑτέρας συλληφθεῖσα γαλῆς, μὴ\nβρωθῆναι ἐδεῖτο. Τῆς δὲ εἰπούσης ἅπασιν ἐχθραίνειν\nμυσὶν, αὐτὴ μὴ μῦς, ἀλλὰ νυκτερὶς ἔλεγεν εἶναι, καὶ\nπάλιν ἀπελύθη. Καὶ οὕτω συνέβη, δὶς αὐτὴν ἀλλαξαμένην\nτὸ ὄνομα, σωτηρίας τυχεῖν.\nμῦθος δηλοῖ, ὅτι δεῖ καὶ ἡμᾶς μὴ τοῖς αὐτοῖς ἀεὶ\nἐπιμένειν, λογιζομένους, ὡς οἱ τοῖς καιροῖς συμμετασχηματιζόμενοι\nπολλάκις τούς κινδύνους ἐκφεύγουσιν.\n308. Ξυλευόμενος καὶ Ἑρμῆς. (C. 44. S. 168. F. 127.)Ξυλευόμενός τις παρά τινα ποταμὸν τὸν οἰκεῖον\nἀπέβαλε πέλεκυν. Ἀμηχανῶν τοίνυν παρὰ τὴν ὄχθην\n\n\nκαθίσας ὠδύρετο. Ἑρμῆς δὲ, μαθὼν τὴν αἰτίαν καὶ\nοἰκτείρας τὸν ἄνθρωπον, καταδὺς εἰς τὸν ποταμὸν,\nχρυσοῦν ἀνήνεγκε πέλεκυν, καὶ, εἰ οὗτός ἐστιν, ὃν\nἀπώλεσεν, ἢρετο. Τοῦ δὲ μὴ τοῦτον εἶναι φαμένου,\nαὖθις καταβὰς, ἀργυροῦν ἀνεκόμισε. Τοῦ δὲ μηδὲ\nτοῦτον εἶναι τὸν οἰκεῖον εἰπόντος, ἐκ τρίτου καταβὰς,\nἐκεῖνον τὸν οἰκεῖον ἀνήνεγκε. Τοῦ δὲ τοῦτον ἀληθῶς\nεἶναι τὸν ἀπολωλότα φαμένου, Ἑρμῆς, ἀποδεξάμενος\nαὐτοῦ τὴν δικαιοσύνην, ἅπαντας αὐτῷ ἐδωρήσατο. Ὁ\nδὲ παραγενόμενος πρὸς τοὺς ἑταίρους τὰ συμβάντα\nαὐτοῖς διεξελήλυθεν· ὧν εἶς τις τὰ ἶσα διαπράξασθαι\nἐβουλεύσατο, καὶ παρὰ τὸν ποταμὸν ἐλθὼν, καὶ τὴν\nοἰκείαν ἀξίνην ἐξεπίτηδες ἀφεὶς εἰς τὸ ῥεῦμα, κλαίων\nἐκάθητο. Ἐπιφανεὶς οὖν ὁ Ἑρμῆς κἀκείνῳ καὶ τὴν αἰτίαν\nμαθὼν τοῦ θρήνου, καταβὰς ὁμοίως χρυσῆν ἀξίνην\nἐξήνεγκε, καὶ ἤρετο, εἰ ταύτην ἀπέβαλε. Τοῦ δὲ\nσὺν ἡδονῇ ,,ναὶ ἀληθῶς ἥδʼ ἐστὶ“ φήσαντος, μισήσας\nὁ θεὸς τὴν τοσαύτην ἀναίδειαν, οὐ μόνον ἐκείνην\nκατέσχεν, ἀλλʼ οὐδὲ τὴν οἰκείαν ἀπέδωκεν.\nὉ μῦθος δηλοῖ, ὅτι, ὅσον τοῖς δικαίοις τὸ θεῖον\nσυναίρεται, τοσοῦτον τοῖς ἀδίκοις ἐναντιοῦται.\n308b. Ἄλλως. (C. 44 )Γεωργόν φασι παρὰ ποταμὸν βαδίζοντα ἀποβαλεῖν\nἀξίνην· κατοικτείραντα δὲ τὸν ποταμὸν ἀνεῖναι αὐτῷ\nἀργυρᾶν. Τοῦ δὲ φήσαντος, οὐκ εἶναι ταύτην αὑτου,\nἀνεῖναι αὖθις χρυσῆν. Ἀρνησαμένου δὲ καὶ ταύτην,\nτὸν ποταμὸν τὴν ἰδίαν αὐτῷ ἀναδοῦναι, καὶ τὰς ἄλλας\nδωρήσασθαι, ἀγασθέντα αὐτὸν τῆς δικαιοσύνης. Ἕτερον\nδὲ γεωργὸν, βουλόμενον τῶν αὐτῶν τυχεῖν, ἑκόντα\nκαταβαλεῖν τὴν ἀξίνην ἐν τῷ αὐῷ ποταμῷ. Τὸν δὲ\nποταμὸν οὐδὲ τὴν ἰδίαν αὐτῷ ἀναπέμψαι. Τὸν δὲ πρότερον\n\n\nγεωργὸν παρατυχόντα εἰπεῖν πρὸς αὐτόν· ,,οὐκ\nἀεὶ ποταμὸς ἀξίνας φέρει.“\n309. Ὁδοιπόροι. (C.83. F.237. S.67.)Δύο τινὲς κατὰ ταὐτὸν ὡδοιπόρουν, καὶ θατέρου\nπέλεκυν εὑρόντος, ἅτερος ὁ μὴ εὑρὼν παρῄνει αὐτῷ\nμὴ λέγειν ,,εὕρηκα,“ ἀλλʼ ,,εὑρήκαμεν.“ Μετὰ μικρὸν\nδὲ ἐπελθόντων αὐτοῖς τῶν τὸν πέλεκυν ἀποβεβληκότων,\nὁ ἔχων αὐτὸν διωκόμενος πρὸς τὸν μὴ εὑρόντα\nσυνοδοιπόρον ἔλεγεν· ,,ἀπολώλαμεν.“ Ὁ δʼ εἶπεν·\n,,ἀπόλωλα λέγε, οὐκ ἀπολώλαμεν· καὶ γὰρ καὶ ὅτε τὸν\nπέλεκυν εὖρες, εὕρηκα ἔλεγες, οὐχ εὑρήκαμεν.“\nὉ μῦθος δηλοῖ, ὅτι οἱ μὴ μεταλαμβάνοντες τῶν\nεὐτυχημάτων οὐδʼ ἐν ταῖς συμφοραῖς βέβαιοί εἰσι φίλοι.\n310. Ὁδοιπόροι. (C. 110. F.258. S. 172.)Ὁδοιπόροι, κατά τινα αἰγιαλὸν ὁδεύοντες, ἦλθον\nἐπί τινα σκοπιάν. Κἀκεῖθεν θεασάμενοι φρύγανα\nπόῤῥωθεν ἐπιπλέοντα, ναῦν εἶναι μεγάλην ᾠήθησαν· διὸ\nδὴ προσέμενον, ὡς μελλούσης αὐτῆς προσορμίζεσθαι.\nἘπεὶ δὲ ὑπὸ ἀνέμου φερόμενα τὰ φρύγανα ἐγγυτέρω\nἐγένετο, οὐκέτι ναῦν, ἀλλὰ πλοῖον ἐδόκουν βλέπειν.\nἘξενεχθέντα δὲ αὐτὰ φρύγανα ὄντα ἰδόντες, πρὸς\nἀλλήλους ἔφασαν· ,,ὡς ἄρα μάτην ἡμεῖς τὸ μηδὲν ὂν\nπροσεδεχόμεθα.“\nὉ μῦθος δηλοῖ, ὅτι τῶν ἀνθρώπων ἔνιοι, ἐξ\nἀπροόπτου δοκοῦντες φοβεροὶ εἶναι, ὅταν εἰς πεῖραν\nλθωσιν, οὐδενὸς εὑρίσκονται ἄξιοι.\n311. Ὁδοιπόροι καὶ Ἄρκτος. (C. 249. F. 57. S.65.)Δύο φίλοι τὴν αὐτὴν ὁδὸν ἐβάδιζον. Ἄρκτου δὲ\nαὐτοῖς ἐπιφανείσης, ὁ μὲν εἷς φθάσας ἀνέβη ἐπί τι\nδένδρον καὶ ἐνταῦθα ἐκρύπτετο· ὁ δὲ ἕτερος, μέλλων\n\n\nπερικατάληπτος γίνεσθαι, πεσὼν ἐπὶ τοῦ ἐδάφους\nἑαυτὸν νεκρὸν προσεποιεῖτο. Τῆς δὲ ἄρκτου\nπροσενεγκούσης αὐτῷ τὸ ῥύγχος καὶ περιοσφραινομένης, τὰς\nἀναπνοὰς συνεῖχε· φασὶ γὰρ νεκροῦ μὴ ἅπτεσθαι τὸ\nζῶον. Ἀπαλλαγείσης δὲ, ὁ ἀπὸ τοῦ δένδρου καταβὰς\nἐπυνθάνετο τοῦ ἑτέρου, τί ἡ ἄρκτος πρὸς τὸ οὖς εἰρήκει.\nὉ δὲ εἶπε, τοῦ λοιποῦ τοιούτοις μὴ συνοδοιπορεῖν\nφίλοις, οἳ ἐν κινδύνοις οὐ παραμένουσιν.\nὉ λόγος δηλοῖ, ὅτι τοὺς γνησίους τῶν φίλων αἰ\nσυμφοραὶ δοκιμάζουσιν.\n312. Ὁδοιπόροι καὶ Κόραξ. (C. 250. F.310.)Πορευομένοις τισὶν ἐπὶ πρᾶξίν τινα κόραξ\nὑπήντησεν τῶν ὀφθαλμῶν τὸν ἕτερον πεπηρωμένος.\nἘπιστραφέντων δὲ αὐτῶν, καί τινος ὑποστρέψαι\nπαραινοῦντος, τοῦτο (γὰρ) σημαίνειν τὸν οἰωνὸν, ἕτερος\nὑποτυχὼν εἶπεν· ,,καὶ πῶς οὗτος ἡμῖν δύναται τὰ\nμέλλοντα μαντεύεσθαι, ὃς οὐδὲ τὴν ἰδίαν πήρωσιν\nπροείδετο, ἵνα φυλάξηται;“\nΟὕτω καὶ οἱ ἐν τοῖς οἰκείοις πράγμασι τὸ ἄβουλον\nκεκτημένοι καὶ εἰς τὰς τῶν πέλας συμβουλίας ἀδόκιμοι.\n313. Ὁδοιπόροι καὶ Πλάτανος.(S. 170. C. 251 et p. 387. F. 129.)\nὉδοιπόροι δύο θέρους ὥρᾳ περὶ μεσημβρίαν ὑπὸ\nκαύματος τρυχόμενοι, ὡς ἐθεάσαντο πλάτανον, ὑπὸ\nταύτην καταντήσαντες καὶ ἐν τῇ σκιᾷ κατακλιθέντες\nἀνεπαύοντο. Ἀναβλέψαντες δὲ εἰς τὴν πλάτανον ἔλεγον\nπρὸς ἀλλήλους, ὡς ἀνωφελὲς καὶ ἄκαρπον τοῦτο\nἀνθρώποις ἐστὶ τὸ δένδρον. δὲ ὑποτυχοῦσα ἔφη·\n,, ὦ ἀχάριστοι, ἔτι τῆς ἐξ ἐμοῦ εὐεργεσίας ἀπολαύοντες\nἀχρείαν με καὶ ἂκαρπον ἀποκαλεῖτε;“\nΟὕτω καὶ τῶν ἀνθρώπων τινὲς οὕτω ἀτυχεῖς εἰσιν,\n\n\nὡς καὶ εὐεργετοῦντες τοὺς πέλας ἐπὶ τῇ χρηστότητι\nἀπιστεῖσθαι.\n314. Ὁδοιπόρος καὶ Ἀλήθεια.(C. 365 e p. 411. F. 364. B. 127.)\nὉδοιπορῶν τις ἐν ἐρήμῳ εὗρε γυναῖκα μόνην\nκατηφῆ ἑστῶσαν, καί φησιν αὐτῇ· ,,τίς εἶ;“ δʼ ἔφη\n,,Ἀλήθεια.“ ,,Καὶ διὰ ποίαν αἰτίαν τὴν πόλιν ἀφεῖσα\nτὴν ἐρημίαν οἰκεῖς;“ δʼ εἶπεν· ,,ὅτι τοῖς πάλαι\nκαιροῖς παρʼ ὀλίγοις ἦν τὸ ψεῦδος, νῦν δὲ εἰς πάντας\nἀνθρώπους ἐστὶν, ἐάν τι ἀκούειν καὶ λέγειν θέλῃς.\n315. Ὁδοιπόρος καὶ Ἑρμῆς. (S. 173. C. 47 et p. 305. F. 156.)Ὁδοιπόρος, πολλὴν ὀδὸν ἀνύων, ηὔξατο, ὧν ἂν\nεὕρῃ, τούτου τὸ ἥμισυ τῷ Ἑρμῇ ἀναθεῖναι. Περιτυχὼν\nδὲ πήρᾳ, ἐν ᾖ ἀμύγδαλά τε ἦσαν καὶ φοίνικες, ταύτην\nἀνείλετο, οἰόμενος ἀργύριον εἶναι. Ἐκτινάξας δὲ\nὡς εὗρε τὰ ἐνόντα, καταφαγών ταῦτα, καὶ λαβὼν τῶν\nτε ἀμυγδάλων τὰ κελύφη καὶ τῶν φοινίκων τὰ ὀστᾶ,\nταῦτα ἐπί τινος βωμοῦ ἔθηκεν, εἰπών· ,,ἀπέχεις, ὡ\nΕρμῆ, τὴν εὐχήν· καὶ γὰρ τὰ ἐκτὸς ὧν εὗρον, καὶ τὰ\nἐντὸς πρὸς σὲ διανενέμηκα.“\nΠρὸς ἄνδρα φιλάργυρον, διὰ πλεονεξίαν καὶ θεοὺς\nκατασοφιζόμενον, ὁ λόγος εὔκαιρος.\n316. Ὁδοιπόρος καὶ Τύχη. (S. 169. C. 252. B. 49.)Ὁδοιπόρος, πολλὴν ὀδὸν ἀνύσας, ἐπειδὴ κόπῳ\nσυνείχετο, πεσὼν παρά τι φρέαρ ἐκοιμᾶτο. Μέλλοντος\nδὲ αὐτοῦ ὅσον οὔπω καταπίπτειν, ἡ Τύχη ἐπιστᾶσα\nκαὶ διεγείρασα αὐτὸν εἶπεν· ,,ὦ οὗτος, εἴγε ἐπεπτώκεις,\nοὐκ ἂν τὴν σεαυτοῦ ἀβουλίαν, ἀλλʼ ἐμὲ ᾐτιῶ.“\n316b. Αλλως. Παῖς καὶ Τύχη. (F. 62. C. 388.)Ἐγγὺς φρέατος παῖς τις ἐκοιμᾶτο. Ἐπιστᾶσα δὲ\n\n\nαὐτῷ ἡ Τύχη ἐβόα· ,,ἀνάστα καὶ ἄπελθε ἐντεῦθεν, μή\nπως κάτω τοῦ φρέατος πέσῃς, καὶ ἐμὲ τὴν Τύχην κατα-\nμέμψωνται πάντες.“\nὉ μῦθος δηλοῖ, ὅτι πολλάκις σφαλλόμενοι [πράττοντες\nκακῶς] περιπίπτομεν κινδύνοις καὶ μεμφόμεθα\nτὴν τύχην.\n317 Οἶς καὶ Κύων.\n(C.315. ex Xenoph.Comment. lI,7,13. F.366. C. p.405. B.130.)Φασὶν, ὅτε φωνήεντα ἦν τὰ ζῶα, τὴν οἶν πρὸς τὸ\nδεσπότην εἰπεῖν· ,,θαυμαστὸν ποιεῖς, ὃς ἡμῖν μὲν ταῖς,\nκαὶ ἔριά σοι καὶ ἄρνας καὶ τυρὸν παρεχούσαις οὐδὲν\nδίδως, ὅ,τι ἂν μὴ ἐκ τῆς γῆς λάβωμεν, τῷ δὲ κυνὶ, ὃς\nοὐδὲν τοιοῦτόν σοι παρέχει, μεταδίδως οὗπερ αὐτὸς\nἔχεις σίτου.“ Τὸν κύνα οὖν ἀκούσαντα εἰπεῖν· ,,ναὶ\nμὰ Δίʼ· ἐγὼ γάρ εἰμι ὁ καὶ ὑμᾶς αὐτὰς σώζων, ὥστε\nμήτε ὑπʼ ἀνθρώπων κλέπτεσθαι μήτε ὑπὸ λύκων\nἁρπάζεσθαι· ἐπεὶ ὑμεῖς γε, εἰ μὴ ἐγὼ προφυλάττοιμι\nὑμᾶς, οὐδʼ ἄν νέμεσθαι δύναισθε, φοβούμεναι μὴ\nἀπόλησθε. Οὕτω δὴ λέγεται καὶ τὰ πρόβατα σνγχωρῆσαι\nτὸν κύνα προτιμᾶσθαι.\n318. Ὄναγρος καὶ Ὄνος. (C. 379. F. 340.)Ὄναγρος ὄνον ἰδὼν βαρὺν γόμον ἐπαγόμενον, [καὶ]\nτὴν δουλείαν αὐτῷ ἐπονειδίζων ἔλεγεν· ,,εὐτυχὴς\nὄντως ἐγὼ, ὅτι ζῶν ἐλευθέρως καὶ διάγων ἀκόπως,\nαὐτοσχέδιον καὶ τὴν νομὴν ἐν τοῖς ὄρεσι κέκτημαι· σὺ δὲ\nδιʼ ἄλλου τρέφῃ, καὶ δουλείαις καὶ πληγαῖς καθυποβάλλῃ\nδιηνεκῶς.“ Συνέβη δʼ οὖν αὐθωρὸν λέοντά τινα\nφανῆναι, καὶ τῷ μὲν ὄνῳ μὴ προσπελάσαι, ὡς συνόντος\nαὐτῷ τοῦ ὀνηλάτου, τῷ δὲ ὀνάγρῳ, μεμονωμένῳ\nτυγχάνοντι, σφοδρῶς ἐπελθεῖν καὶ αὑτῷ θέσθαι\nκατάβρωμα.\nὉ μῦθος δηλοῖ, ὡς οἱ ἀνυπότακτοι καὶ σκληροτράχηλοι,\nτῇ αὐτοβουλίᾳ φερόμενοι καὶ βοηθείας τινὸς μὴ\nδεόμενοι, αὐθωρὸν πτῶμα γίνονται.\n319. Ὄνοι πρὸς τὸν Δία. (S. 18l. C. 112 et p.321. F. 138.)Ὄνοι ποτὲ ἀχθόμενοι ἐπὶ τῷ συνεχῶς ἀχθοφορεῖν\nκαὶ ταλαιπωρεῖν, πρέσβεις ἔπεμεψαν πρὸς τὸν Δία,\nλύσιν τινὰ αἰτούμενοι τῶν πόνων. Ὅ δʼ αὐτοῖς ἐπιδεῖξαι\nβουλόμενος, ὅτι τοῦτο ἀδύνατόν ἐστιν, ἔφη, τότε αὐτοὺς\nἀπαλλαγήσεσθαι τῆς κακοπαθείας, ὅταν οὐροῦντες\nποταμὸν ποιήσωσι. Κἀκεῖνοι αὐτὸν ἀληθεύειν ὑπολαβόντες,\nἀπʼ ἐκείνου καὶ μέχρι νῦν, ἔνθα ἂν ἀλλήλων\nοὖρον ἴδωσιν, ἐνταῦθα καὶ αὐτοὶ παριστάμενοι\nοὐροῦσιν.\nὉ λόγος δηλοῖ, ὅτι τὸ ἑκάστῳ πεπρωμένον\nἀθεράπευτόν ἐστι.\n320. Ὄνον ἀγοράζων. (C. 253. F. 311.)Ὄνον τις ἀγοράζειν μέλλων, ἐπὶ δοκιμασίᾳ καὶ\nπείρᾳ αὐτὸν ἔλαβεν· καὶ εἰσαγαγὼν αὐτὸν ἐπὶ τῆς φάτνης\nμετὰ τῶν ἰδίων αὐτοῦ ὄνων τοῦτον ἔστησεν. Ὁ δὲ\nκαταλιπὼν τοὺς ἄλλους ἐπὶ τῷ ἀργοτάτῳ καὶ\nἀδδηφάγῳ ἔστη. [καὶ ὃς οὐδὲν ἐποίει.] Δήσας οὖν καὶ\nἀπαγαγών, τῷ ἰδίῳ δεσπότῃ τοῦτον παρέδωκε. Τοῦ δὲ\nἐρωτῶντος, εἰ οὕτω ταχεῖαν αὐτοῦ τὴν δοκιμασίαν\nἐποιήσατο, ὑποτυχν εἶπεν· ,,ἀλλʼ ἔγωγε οὐδὲ ἐπιδέομαι\nπείρας· οἶδα γὰρ ὅτι τοιοῦτος, ὁποῖον ἐξ ἁπάντων\nτὸν συνήθη ἐπελέξατο.“\nὍτι τοιοῦτος ἕκαστος ὑπολαμβάνεται εἶναι, ὁποίοις\nἑταίροις συναναστρέφεται.\n321. Ὄνος ἄγριος. (S. 179. C.111 et p.320. F. 136.Ὄνος ἄγριος, ὄνον ἥμερον ἰδὼν ἔν τινι εὐηλίῳ\n\n\nτόπῳ, προσελθὼν ἐμακάριζεν αὐτὸν ἐπὶ τῇ εὐεξίᾳ τοῦ\nσώματος καὶ τῇ τῆς τροφῆς ἀπολαύσει. Ὕστερον δὲ\nἰδὼν αὐτὸν ἀχθοφοροῦντα καὶ τὸν ὀνηλάτην ὄπισθεν\nἑπόμενον καὶ ῥοπάλοις αὐτὸν παίοντα, ἔφη· ,,ἀλλʼ\nἔγωγε οὐκέτι σε εὐδαιμονίζω· ὁρῶ γὰρ, ὅτι οὐκ ἄνευ\nκακῶν μεγάλων τὴν εὐδαιμονίαν ἔχεις.“\nΟὕτω οὐκ ἔστι ζηλωτὰ τὰ μετὰ κινδύνων καὶ\nταλαιπωριῶν προσγινόμενα κέρδη.\n322. Ὄνος ἅλας βαστάζων. (S. 176. C. 254.)Ὄνος ἅλας βαστάζων ποταμὸν διήρχετο· ὀλισθήσας\nδὲ ὡς κατέπεσεν εἰς τὸ ὕδωρ, ἐκτακέντος τοῦ ἁλὸς,\nκουφότερος ἐξανέστη· εὐφρανθεὶς δὲ ἐπὶ τούτῳ, ἐπειδὴ\nὕστερόν ποτε σπόγγους ἐμπεφορτισμένος ποταμὸν\nδιέβαινεν, ώήθη [δεῖν] ὅτι, ἐὰν πάλιν πέσῃ, ἐλαφρότερος\nδιεγερθήσεται· καὶ δὴ ἑκὼν ὠλίσθησε. Συνέβη δʼ\nαὐτῷ, τῶν σπόγγων ἀνασπασάντων τὸ ὕδωρ, μὴ\nδυναμένῳ ἐξανίστασθαι, ἐνταῦθα ἀποπνιγῆναι.\nΟὕτω καὶ τῶν ἀνθρώπων ἔνιοι τὰς ἰδίας ἐπινοίας\nανθάνουσι συμφορῶν αἰτίας ἔχοντες.\n322b. Ἄλλως. Μικρέμπορος καὶ Ὀνάριον.\n(F. 122. C. p.388. B.111.)Μικρέμπορός τις ὀνάριον κατέχων, αὐτὸς ὠνεῖτο\nἁλάτιον εἰς πλῆθος. Καὶ δὴ φορτώσας σφοδρῶς αὐτοῦ\nτὸν ὄνον, ὑποζύγιον ἤλαυνε λεωφόρῳ· ὃς ὀλισθήσας\nεἰς ὕδωρ ἐπεπτώκει· καὶ δὴ λυθέντων τῶν ἁλῶν\nπαραυτίκα, εὐθὺς ἠγέρθη ἀκόπως βηματίζων. Ὁ δʼ\nὑποστρέψας καὶ πάλιν λαβὼν ἅλας, κατεπεπτώκει εἰς\nποτάμια ῥεῖθρα· καὶ ἐκλυθέντων πάλιν τῶν ἁλατίων,\nἐξανέστησεν ἑαυτὸν παραυτίκα. Ὁ δὲ λυπηθεὶς, ὁ\nκύριος τοῦ ὄνου, ἐπενόησεν αὐτοῦ τὰς ἐπινοίας. Ὅστις\nἐπελθὼν [εἰς] ἕνα τῶν μυρεψούντων, ἐξωνήσατο σπόγγους\n\n\nπολλοὺς εἰς κόρον, οὕσπερ ἐπιθεὶς πεφόρτωκε τὸν\nὄνον. Ὁ δὲ ἀπιὼν κατέπεσεν εἰς ὕδωρ, καὶ παραυτίκα\nκλυσθέντων τῶν σπόγγων, ἤγετο ὁ ὄνος διπλοῦν\nβάρος βαστάζων.\nὉ μῦθος δηλοῖ, ὅτι πολλάκις, ἐν ᾦ τις εὐτύχησεν,\nἐν αὐτῷ καὶ πίπτει.\n323. Ὄνος, Ἀλεκτρυὼν καὶ Δέων.\n(S.83. C. 66 et p. 315. F.70.)Ἔν τινι ἐπαύλει ὄνος καὶ ἀλεκτρυὼν ἦσαν· λέων δὲ\nλιμώττων ὡς ἐθεάσατο τὸν ὄνον, οἷός τε ἦν εἰσελθὼν\nτοῦτον καταθοινήσασθαι. Περὶ δὲ τὸν ψόφον\nἀλεκτρυόνος φθεγξαμένου καταπτήξας (φασὶ γὰρ, τοὺς\nλέοντας πτύρεσθαι πρὸς τὰς τῶν ἀλεκτρυόνων φωνὰς),\nεἰς φυγὴν ἐτράπη. Καὶ ὁ ὄνος ἀναπτερωθεὶς κατʼ αὐτοῦ,\nεἴγε ἀλεκτρυόνα ἐφοβήθη, ἐξῆλθεν ὡς ἀποδιώξων\nαὐτόν· ὁ δὲ, ὡς μακρὰν ἐγένετο, κατέφαγεν αὐτόν.\nΟὕτω καὶ τῶν ἀνθρώπων ἔνιοι ταπεινουμένους\nτοὺς ἑαυτῶν ἐχθροὺς ὁρῶντες, καὶ διὰ τοῦτο\nκαταθρασυνόμενοι, λανθάνουσιν ὑπʼ αὐτῶν ἀναλισκόμενοι.\n323b. Ἄλλως. Ὄνος καὶ Λέων. (C. 66.)Ὄνῳ ποτὲ ἀλεκτρυὼν συνεβόσκετο. Λέοντος δʼ\nἐπελθόντος τῷ ὄνῳ, ὁ ἀλεκτρυὼν ἐφώνησε· καὶ ὁ μὲν\nλέων (φασὶ γὰρ τοῦτον τὴν τοῦ ἀλεκτρυόνος φωνὴν\nφοβεῖσθαι) ἔφυγεν. Ὁ δʼ ὄνος, νομίσας διʼ αὑτὸν\nπεφευγέναι, ἐπέδραμεν εὐθὺς τῷ λέοντι. Ὡς δὲ πόῤῥω\nτοῦτον ἐδίωξεν, ἔνθα μηκέτι ἡ τοῦ ἀλεκτρυόνος\nἐφικνεῖτο φωνὴ, στραφεὶς ὁ λέων τοῦτον κατεθοινήσατο.\nὉ δὲ θνήσκων ἐβόα· ,,ἄθλιος ἐγὼ καὶ ἀνόητος·\nπολεμιστῶν γὰρ μὴ ὢν γονέων, τίνος χάριν εἰς πόλεμον\nἐξωρμήθην;“\nὉ μῦθος δηλοῖ, ὅτι πολλοὶ τῶν ἀνθρώπων\nταπεινουμένοις ἐπίτηδες τοῖς ἐχθροῖς ἐπιτίθενται, καὶ\nοὕτως ὑπʼ ἐκείνων ἀπόλλυνται.\n324. Ὄνος βαστάζων ἄγαλμα. (S.178. F.135. C. p.389.)Ὄνῳ τις ἐπιθεὶς ἄγαλμα ἦγεν εἰς ἄστυ. Τῶν δὲ\nσυναντώντων προσκυνούντων τὸ ἄγαλμα, ὁ ὄνος\nὑπολαβὼν, ὅτι αὐτὸν προσκυνοῦσιν, ἀναπτερωθεὶς ὠγκᾶτό\nτε καὶ οὐκέτι περαιτέρω προιέναι ἐβούλετο. Καὶ ὁ ὀνηλάτης\nαἰσθόμενος τὸ γεγονὸς, τῷ ῥοπάλῳ αὐτὸν παίων\nἔφη· ,,ὡ κακὴ κεφαλὴ, ἔτι καὶ τοῦτο λοιπὸν ἦν, ὄνον\nὑπʼ ἀνθρώπων προσκυνεῖσθαι.“\nὉ λόγος δηλοῖ, ὅτι οἱ τοῖς ἀλλοτρίοις ἀγαθοῖς\nἐπαλαζονευόμενοι παρὰ τοῖς εἰδόσιν αὐτοὺς γέλωτα\nὀφλισκάνουσι.\n324b. Αλλως. (C. 237.)Ὄνῳ τις ἐπιθεὶς ξόανον ἦγε· πολλοὶ δὲ προσεκύνουν\nτῶν συναντώντων. Ὁ δὲ ὄνος τυφωθεὶς, νομίζων\nαὐτὸν προσκυνεῖν τοὺς ἀγροίκους, σκιρτῶν ἤμελλε τὸν\nθεὸν ῥῖψαι. Ἀλλὰ τοῦτον ξύλῳ παίων ὁ δεσπότης εἷπεν·\n,,ὄνος εἶ θεὸν φέρων, ἀλλʼ οὐ θεοῖς ὑπάρχεις\nὁμότιμος.\nΚτηνώδεις ἄνδρας, τετυφωμένους ἐπʼ ἀλλοτρίοις,\nὁ λόγος ἐλέγχει.\n325. Ὄνος καὶ Ἀλώπηξ. (C. 256.)Ὄνος ἀκανθώδεις παλιούρους ἤσθιε. Τοῦτον ἰδοῦσα\nἡ ἀλώπηξ εἶπε· ,,πῶς οὕτω τῇ ἀπαλῇ γλώσσῃ τὸ\nσκληρὸν καὶ ἀκανθῶδες προσφάγιον ἐσθίεις;“\nὍτι οὐ δεῖ φλυάρων ἀνδρῶν κατηγορίας ἀκούειν·\nεἰς κίνδυνον γὰρ ἄγουσι τὸν ἀκούοντα.\n326. Ὄνος καὶ Ἀλώπηξ καὶ Λέων.\n(S. 187. C. 116 et p.323. F. 144.)Ὄνος καὶ ἀλώπηξ κοινωνίαν συνθέμενοι πρὸς ἀλλήλους\nἐξῆλθον εἰς ἄγραν· λέοντος δʼ αὐτοῖς περιτυχόντος,\nἡ ἀλώπηξ ὁρῶσα τὸν ἐπηρτημένον κίνδυνον, προσελθοῦσα\nτῷ λέοντι ὑπέσχετο παραδώσπτν αὐτῷ τὸν ὄνον,\nἐὰν αὐτῇ τὸ ἀκίνδυνον ἐπαγγέλληται. Τοῦ δὲ ἀπολύσειν\nαὐτὴν φήσαντος, παραγαγοῦσα τὸν ὄνον εἴς τινα\nπάγην ἐμπεσεῖν παρεσκεύασε. Καὶ ὁ λέων ὁρῶν ἐκεῖνον\nφεύγειν μὴ δυνάμενον, πρῶτον τὴν ἀλώπεκα συνέσχεν,\nεἶθʼ οὕτως ἐπὶ τὸν ὄνον ἐτράπη.\nΟὕτως οἱ τοῖς κοινωνοῖς ἐπιβουλεύοντες λανθάνουσι\nπολλάκις καὶ ἑαυτοὺς προσαπολλύντες.\n327. Ὄνος καὶ Βάτραχοι. (S. 185. C. 114. F. 142.)Ὄνος ξύλα βαστάζων διέβαινέ τινα λίμνην·\nὀλισθήσας δὲ ὡς κατέπεσεν, ἐξαναστῆναι μὴ δυνάμενος\nὠδύρετό τε καὶ ἔστενεν. Οἱ δὲ ἐν τῇ λίμνῃ βάτραχοι,\nἀκούσαντες αὐτοῦ τῶν στεναγμῶν, ἔφασαν· ,,ὡ οὗτος,\nκαὶ τί ἂν ἐποίησας, εἰ τοσοῦτον ἐνταῦθα χρόνον\nδιέτρι βες, ὅσον ἡμεῖς, ὅτε πρὸς ὀλίγον πεσὼν οὕτως\nὀδνρῃ;“\nΤούτῳ τῷ λόγῳ χρήσαιτο ἄν τις πρὸς ἄνδρα ῥᾴθυμον\nἐπʼ ἐλαχίστοις πόνοις δυσφοροῦντα, αὐτὸς τοὺς\nπλείονας ῥᾳδίως ὑφιστάμενος.\n328. Ὄνος καὶ Ἵππος. (C. 58 et p. 311. F 151.)Ὄνος ἵππον ἐμακάριζεν, ὡς ἀφθόνως τρεφόμενον\nκαὶ ἐπιμελῶς, αὐτὸς μηδʼ ἀχύρων ἅλις ἔχων, καὶ ταῦτα\nπλεῖστα ταλαιπωρῶν. Ἐπεὶ δὲ καιρὸς ἐπέστη πολέμου,\nκαὶ ὁ στρατιώτης ἔνοπλος ἀνέβη τὸν ἵππον, πανταχόσε\nτοῦτον ἐλαύνων, καὶ δὴ καὶ μέσον τῶν πολεμίων εἰσήλασε,\n\n\nκαὶ ὁ ἵππος πληγεὶς ἔκειτο· ταῦτα πάντα ἑωρακὼς\nὁ ὄνος, τὸν ἵππον μεταβαλλόμενος ἐταλάνιζεν.\nὉ μῦθος δηλοῖ, ὅτι οὐ δεῖ τοὺς ἄρχοντας καὶ\nπλουσίους ζηλοῦν, ἀλλὰ τὸν κατʼ ἐκείνων φθόνον καὶ τὸν\nκίνδυνον ἀναλογιζομένους, τὴν πενίαν ἀγαπᾶν.\n329. Ὄνος καὶ Κηπωρός. (S. 175. C. 45 et p 304. F. 132.)Ὄνος κηπωρῷ δουλεύων, ἐπειδὴ ὀλίγα μὲν ἤσθιε,\nπολλὰ δὲ ἐκακοπάθει, ηὔξατο τῷ Διὶ, ὅπως τοῦ κηπωροῦ\nαὐτὸν ἀπαλλάξας, ἑτέρῳ δεσπότῃ ἐγχειρίσῃ. Ὁ δὲ\nἙρμῆν πέμψας ἐκέλευε κεραμεῖ αὐτὸν πωλῆσαι. Πάλιν\nδὲ αὐτοῦ δυσφοροῦντος, ἐπειδὴ καὶ πολλῷ πλεῖον\nἀχθοφορεῖν ἠναγκάζετο, καὶ τὸν Δία ἐπικαλουμένου, τὸ\nτελευταῖον ὁ Ζεὺς παρεσκεύασεν αὐτὸν βυρσοδέψῃ\nπωληθῆναι. Καὶ ὁ ὄνος ἰδὼν τὰ ὑπὸ τοῦ δεσπότου\nπραττόμενα, ἔφη· ,,ἀλλʼ ἔμοιγε αἱρετώτερον ἦν παρὰ τοῖς\nπροτέροις δεσπόταις ἀχθοφοροῦντι λιμώττειν, ἢ\nἐνταῦθα παραγενέσθαι, ὅπου οὐδὲ, ἂν ἀποθάνω, ταφῆς\nτεύξομαι.“\nὉ λόγος δηλοῖ, ὅτι τότε μάλιστα τοὺς πρώτους\nδεσπότας ποθοῦσιν οἱ οἰκέται, ὅταν ἑτέρων πεῖραν\nλάβωσι.\n330. Ὄνος, Κόραξ καὶ Λύκος. (S.186. C.115 et p 322. F.143.)Ὄνος ἡλκωμένος τὸν νῶτον ἔν τινι λειμῶνι ἐνέμετο·\nκόρακος δὲ ἐπικαθίσαντος αὐτῷ καὶ τὸ ἕλκος\nκρούοντος, ὁ ὄνος ἀλγῶν ὠγκᾶτο καὶ ἐσκίρτα. Τοῦ δὲ\nὀνηλάτου πόῤῥωθεν στάντος καὶ γελῶντος, λύκος\nπαριὼν ἐθεάσατο, καὶ πρὸς αὐτὸν ἔφη· ,,ἄθλιοι ἡμεῖς,\nοἳ, κἂν αὐτὸ μόνον ὀφθῶμεν, διωκόμεθα· τούτῳ δὲ\nκαὶ προσγελῶσιν.“\nὉ λόγος δηλοῖ, ὅτι οἱ κακοῦργοι τῶν ἀνθρώπων\nκαὶ ἐξ ἀπροόπτου (ἀπόπτου ?) δῆλοί εἰσιν.\n331. Ὄνος καὶ Κυνίδιον.\n(S.92. C.212 e p.371. F.293 et 367. B. 131.)Ἔχων τις κύνα μελιταῖον καὶ ὄνον διετέλει ἀεὶ τῷ\nκυνὶ προσπαίζων· καὶ δὴ, εἴ ποτε ἔξω δειπνοίη, ἐκόμιζέ\nτι αὐτῷ, καὶ προσιόντι καὶ σαίνοντι παρέβαλλεν.\nὉ δὲ ὄνος φθονήσας προσέδραμε (τῷ δεσπότῃ) καὶ\nσκιρτῶν ἐλάκτισεν αὐτόν· καὶ ὁ δεσπότης ἀγανακτήσας\nἐκέλευσε παίοντας αὐτὸν ἀγαγεῖν καὶ τῇ φάτνῃ\nπροσδῆσαι.\nὉ λόγος δηλοῖ, ὅτι οὐ πάντες πρὸς ταὐτὰ\nπεφύκασινι.\n332. Ὄνος καὶ Κύων. (F.370. C. 414.)Ὄνος καὶ κύων ἐν ταὐτῷ ὡδοιπόρουν. Εὑρόντες\nδὲ ἐπὶ γῆς ἐσφραγισμένον γραμμάτιον, ὁ ὄνος λαβὼν\nκαὶ ἀναόῤῥήξας τὴν σφραγῖδα καὶ ἀναπτύξας, διεξῄει\nεἰς ἐπήκοον τοῦ κυνός. Περὶ βοσκημάτων δὲ ἐτύγχανε\nτὰ γράμματα, χόρτου τε, φημὶ, καὶ κριθῆς καὶ ἀχύρου.\nΑηδῶς οὖν ὁ κύων, τοῦ ὄνου ταῦτα διεξιόντος, διέκειτο·\nἔνθεν δὴ καὶ ἔφησε τῷ ὄνῳ· ,,ὑπόβαθι, φίλτατε,\nμικρὸν, μή τι καὶ περὶ κρεῶν καὶ ὀστέων εὕρῃς\nδιαλαμβάνον Ὁ δὲ ὄνος ἅπαν τὸ γραμμάτιον διεξελθὼν,\nκαὶ μηδὲν εὑρηκὼς ὧν ὁ κύων ἐζήτει, ἀντέφησεν αὖθις\nὁ κύων· ,,βάλε κατὰ γῆς, ὡς ἀδόκιμον πάντη, φίλε,\nτυγχάνον.“\n333. Ὄνος καὶ Λεοντῆ. (C. 258.)Ὄνος, δορὰν λέοντος ἐπενδυθεὶς, λέων ἐνομίζετο\nπᾶσι· καὶ φυγὴ μὲν ἦν ἀνθρώπων, φυγὴ δὲ ποιμνίων.\nὩς δὲ ἀνέμου πνεύσαντος ἡ δορὰ περιῃρέθη καὶ γυμνὸς\nὁ ὄνος ἦν, τότε πάντες ἐπιδραμόντες ξύλοις καὶ ῥοπάλοις\nαὐτὸν ἔπαιον.\nὍτι πένης καὶ ἰδιώτης ὤν, μὴ μιμοῦ τὰ τῶν\n\n\nπλουσίων, μή ποτε καταγελασθῇς καὶ κινδυνεύσῃς· τὸ γαρ\nξένον ἀνοίκειον.\n333b. Ἄλλς. (C. p.170. ex Luc.Piscat. c.32.)Ὄνος ἐν Κύμῃ, λεοντῆν περιβαλόμενος, ἠξίου λέων\nαὐτὸς εἶναι, πρὸς ἀγνοοῦντας τοὺς Κυμαίους ὀγκώμενος\nμάλα τραχὺ καὶ καταπληκτικόν· ἄχρι δή τις αὐτὸν\nξένος, καὶ λέοντα ἰδὼν πολλάκις καὶ ὄνον, ἤλεγξε παίων\nτοῖς ξύλοις.\n334. Ὄνος καὶ Λύκος. (C. 259 et p. 390. F. 134. B. 122.)Ὄνος πατήσας σκόλοπα χωλὸς εἰστήκει. Λύκον δὲ\nἰδὼν ἔφη αὐτῷ· ,,ὡ λύκε, ἰδοὺ ἐκ τοῦ πόνου ἀποθνήσκω·\nκαὶ δεῖ με (μᾶλλον) σοῦ γενέσθαι δεῖπνον, ἢ γυπῶν\nἢ κοράκων. Χάριν δὲ μίαν αἰτῶ σε, ἐξελεῖν πρῶτον\nτὸν σκόλοπα ἐκ τοῦ ποδός μου, ὅπως μὴ μετὰ πόνου\nτεθνήξομαι.“ Ὁ δὲ λύκος ἄκροις ὀδοῦσι δακὼν τὸν\nσκόλοπα ἐξεῖλεν. Ὁ ὄνος δὲ λυθεὶς τοῦ πόνου, ἐπὶ τὸν\nλύκον χάσκοντα λακτίσας, φεύγει, ῥῖνας καὶ μέτωπον\nκαὶ ὀδόντας συνθλάσας. Ὁ δὲ λύκος ἔφη· ,,οἴμοι,\nδίκαια πάσχω, ὅτι μάγειρος εἶναι μαθὼν, τὸ πρῶτον νῦν\nἱππίατρος ἠθέλησα γενέσθαι.“\nὍτι τινὲς, διπλοῖς κινδύνοις περιπεσόντες, τοῖς\nἐχθροῖς ὠφελεῖν πειρωμένοις δολίως ἀνταμοιβὴν κακὴν\nπαρέσχον.\n334b. Ἄλλως. (S. 183 et 227. F. 140. C. p.391.)Ὄνος, ἔν τινι λειμῶνι νεμόμενος, ὡς ἐθεάσατο\nλύκον ἐπʼ αὐτὸν ὁρμώμενον, χωλαίνειν προσεποιεῖτο.\nΤοῦ δὲ προσελθόντος αὐτῷ, καὶ τὴν αἰτίαν πυνθανομένου,\nδιʼ ἣν χωλαίνει, ἔλεγεν, ὡς φραγμὸν διαβαίνων\nσκόλοπα ἐπάτησε, καὶ παρῄνει αὐτῷ πρῶτον ἐξελεῖν\nτὸν σκόλοπα, εἶθʼ οὕτως αὐτὸν καταθοινήσασθαι, ἵνα\n\n\nμὴ ἐσθίων περιπαρῇ. Τοῦ δὲ πεισθέντος καὶ τὸν πόδα\nαὐτοῦ ἐπάραντος, ὅλον τε τὸν νοῦν πρὸς τῇ ὁπλῇ ἔχοντος,\nὁ ὄνος λὰξ εἰς τὸ στόμα τοὺς ὀδόντας αὐτοῦ ἐξετίναξε.\nΚαὶ ὃς διατεθεὶς κακῶς ἔφη· ,,ἀλλʼ ἔγωγε δίκαια\nπέπονθα· τί γὰρ, τοῦ πατρός με μαγειρικὴν τέχνην\nδιδάξαντος, αὐτὸς ἰατρικῆς ἐπελαβόμην;“\nΟὕτω καὶ τῶν ἀνθρώπων οἱ μηδὲν προσήκουσιν\nἐπιχειροῦντες εἰκότως δυστυχοῦσι.\n334c. Ἄλλως. (C. p.171.)Ὀδοῦσιν ἧλον εἷλεν ἐξ ὄνου λύκος·\nαἰτῶν δὲ μισθὸν πλήττεται λὰξ τὴν γένυν.\nΛύκος δέ φησι· ,,πῶς μάγειρος ὢν πάλαι,\nἰατρικῆς μετῆλθον ἔργʼ ἀναξίως;“\nΠρὸς τοὺς τὴν ἰδίαν τέχνην καταλιμπάνοντας καὶ\nἑτέραν μετερχομένους ἐπὶ βλάβῃ.\n335. Ὄνος καὶ Ὀνηλάτης. (S. 182. F. 139. C. 401.)Ὄνος ὑπὸ ὀνηλάτου ἀγόμενος, ὡς μικρὸν τῆς ὁδοῦ\nπροῆλθεν, ἀφεὶς τὴν λείαν εἰς κρημνὸν ἐφέρετο·\nμέλλοντος δʼ αὐτοῦ κατακρημνίζεσθαι, ὁ ὀνηλάτης\nἐπιλαβόμενος τῆς οὐρᾶς ἐπειρᾶτο περιάγειν αὐτόν· τοῦ δὲ\nεὐτόνως ἀντιπίπτοντος, ἀφεὶς αὐτὸν ἔφη· ,,νίκα· κακὴν\nγὰρ νίκην νικᾷς.“\nΠρὸς ἄνδρα φιλόνεικον ὁ λόγος εὔκαιρος.\n336. Ὄνος λεοντῆν φέρων. (S. 184. C.113 et p. 321. F. 141.)Ὄνος, ἐνδυσάμενος λέοντος δέρμα, περιῄει ἐκφοβῶν\nτὰ ἄλογα ζῶα. Καὶ δὴ θεασάμενος ἀλώπεκα ἐπειρᾶτο\nκαὶ ταύτην δεδίττεσθαι. Ἡ δὲ, ἐτύγχανε γὰρ αὐτοῦ\nφθεγξαμένου προακηκουῖα, ἔφη πρὸς αὐτόν· ,,ἀλλʼ\nεὖ ἴσθι, ὡς καὶ ἐγὼ ἄν σε ἐφοβήθην, εἰ μὴ ὀγκωμένου\nἤκουσα.“\nΟὕτως ἔνιοι τῶν ἀπαιδεύτων, τοῖς ἔξωθεν τύφοις\nδοκοῦντές τινες εἶναι, ὑπὸ τῆς ἰδίας γλωσσαλγίας\nἐλέγχονται.\n337. Ὄνος καὶ Τέττιγες. (F. 137. C. 255 e p. 389.)Ὄνος ἀκούσας τεττίγων ᾀδόντων, ἥσθη ἐπὶ τῇ\nεὐφωνίᾳ, καὶ ζηλώσας αὐτῶν τὴν ἡδύτητα εἶπε· ,,τί\nσιτούμενοι τοιαύτην φωνὴν ἀφίετε ; Τῶν δὲ εἰπόντων\nδρόσον, ὁ ὄνος προσπαραμένων τῇ δρόσῳ, λιμῷ\nδιεφθάρη.\nΟὕτως οἱ τῶν παρὰ φύσιν ἐπιθυμοῦντες, παρὰ τὸ\nμὴ ἐπιτυχεῖν ὧν ἐφίενται, καὶ τὰ μέγιστα δυστυχοῦσιν.\n337b. Αλλως. (S. 180.)Ὄνος ἀκούσας τεττίγων ᾀδόντων ἥσθη ἐπὶ τῇ\nεὐφωνίᾳ, καὶ ζηλώσας αὐτῶν τὴν φωνὴν ἐπελάθετο καὶ\nτῆς οἰκείας φωνῆς.\nΟὕτως οἱ τῶν παρὰ φύσιν ἐπιθυμοῦντες καὶ ἄ\nἔχουσι δυστυχοῦσι.\n338. Ὄνος παίζων. (F. 368. C. 412. B. 125.)Ὄνος τις ἀναβὰς εἰς τὸ δῶμα καὶ παίζων\nτὸν κέραμον ἔθλα, καί τις αὐτὸν ἀνθρώπων\nἐπιδραμὼν κατῆγε τῷ ξύλῳ παίων.\nὁ δʼ ὄνος πρὸς αὐτὸν, ὃς τὸ νῶτον ἤλεγχεν,\n,,καὶ μὴν πίθηκος ἐχθὲς “ εἶπε ,,καὶ πρώην\nἔτερπεν ὑμᾶς αὐτὸ τοῦτο ποιήσας.“\nὉ μῦθος πρὸς ἄνδρας τοὺς ἐναντίας ἔχοντας τὰς\nδόξας καὶ κινδύνους ἑαυτοῖς ἐπιφέροντας.\n339. Ὄνου σκιά. (F. 392. C. 320. ex Plut. Vitis X Orat. p. 401.)Δημοσθένης ὁ ῥήτωρ, λέγειν ποτὲ κωλυόμενος ὑπὸ\nΑθηναίων ἐν ἐκκλησίᾳ, βραχὺ ἔφη βούλεσθαι πρὸς\n\n\nαὐτοὺς εἰπεῖν. Τῶν δὲ σιωπησάντων, ,,Νεανίας “ εἶπε\n,,θέρους ὥρᾳ ἐμισθώσατο ἐξ ἄστεος ὄνον Μεγάραδε.\nΜεσούσης δὲ τῆς ἡμέρας καὶ σφοδρῶς φλέγοντος τοῦ\nἡλίου, ἑκάτερος αὐτῶν ἐβούλετο ὑποδύεσθαι ὑπὸ τὴν\nσκιάν· εἶργον δὲ ἀλλήλους, ὁ μὲν μεμισθωκέναι τὸν\nὄνον, οὐ τὴν σκιὰν λέγων, ὁ δὲ μεμισθωμένος τὴν\nπᾶσαν ἔχειν ἐξουσίαν.“ Καὶ ταῦτα εἰπὼν ἀπῄει. Τῶν δὲ\nἈθηναίων ἐπισχόντων καὶ δεομένων πέρας ἐπιθεῖναι\nτῷ λόγῳ, ,,εἶθʼ ὑπὲρ μὲν ὄνου σκιᾶς“ ἔφη ,,βούλεσθε\nἀκούειν, λέγοντος δὲ ὑπὲρ σπουδαίων πραγμάτων οὐ\nβούλεσθε;“\n339b. Αλλως. (C. p.213.)Ἐμισθώσατό τις ὄνον ἀπιὼν εἰς Δελφούς. Καὶ ὡς\nκαῦμα κατήπειγεν, ὑπὸ τὴν σκιὰν τοῦ ὄνου κατέδυ ὁ\nμισθωσάμενος αὐτόν. Ὁ δὲ τοῦ ὄνου δεσπότης ἐμάχετο\nαὐτῷ, λέγων ὅτι ,,τὸν ὄνον σοι ἐμίσθωσα, οὐχὶ καὶ\nτὴν σκιὰν αὐτοῦ.“\nὉ λόγος περὶ τῶν ἐπʼ εὐτελέσι φιλονεικούντων.\n340. Ὀρνιθοθήρας καὶ Κόρυδος.\n(S. 189. C. 46 et p. 304. F.146.)Ὀρνιθοθήρας πτηνοῖς παγίδας ἵστα· κόρυδος δὲ\nαὐτὸν θεασάμενος ἠρώτα, τί ποιεῖ. Τοῦ δὲ εἰπόντος\nπόλιν κτίζειν, καὶ μικρὸν ὑποχωρήσαντος, πεισθεὶς\nτοῖς λόγοις προσῆλθεν· ἐσθίων δὲ τὸ δέλεαρ ἔλαθεν\nἐμπεσὼν εἰς τοὺς βρόχους. Τοῦ δὲ ὀρνιθοθήρου\nπροσδραμόντος καὶ συλλαβόντος αὐτὸν, ὁ κόρυδος ἔφη·\n,,ἐὰν τοιαύτας πόλεις κτίζῃς, οὐ πολλοὺς τούς\nἐνοικοῦντας εὑρήσεις.\nὉ λόγος δηλοῖ, ὅτι τότε μάλιστα καὶ οἶκοι καὶ\nπόλεις ἐρημοῦνται, ὅταν οἱ προεστῶτες χαλεπαίνωσι.\n341. Ὀρνιθοθήρας, Πέρδιξ καὶ Ἀλεκτορίσκος\n(F. 369. C. 413. B. 124.)Ὀρνιθοθήρᾳ φίλος ἐπῆλθεν ἐξαίφνης,\nμέλλοντι θύμβραν καὶ σέλινα δειπνήσειν.\nὁ δὲ κλωβὸς εἶχεν οὐδέν· οὐ γὰρ ἠγρεύκει.\nὥρμησε δὴ πέρδικα ποικίλον θύσων,\nὃν ἡμερώσας εἶχεν εἰς τὸ θηρεύειν.\nὁ δʼ αὐτὸν οὕτως ἱκέτευε μὴ κτεῖναι·\n,,τὸ λοιπὸν “ εἶπε ,,δικτύῳ τί ποιήσεις,\nὅταν κυνηγῇς; τίς δέ σοι συναθροίσει\nεὐωπὸν ἀγέλην ὀρνέων φιλαλλήλων;\nτίνος μελῳδοῦ πρὸς τὸν ἦχον ὑπνώσεις;“\nἀφῆκε τὸν πέρδικα, καὶ γενειήτην\nἀλεκτορίσκον συλλαβεῖν ἠβουλήθη.\nὁ δʼ ἐκ πεταύρου κλαγγὸν εἶπε φωνήσας·\n,,πόθεν μαθήσῃ πόσσον εἰς ἕω λείπει,\nτὸν ὡρόμαντιν ἀπολέσας με; πῶς γνώσῃ\nπότʼ ἐννυχεύει χρυσότοξος Ὠρίων;\nἔργων δὲ τίς σε πρωινῶν ἀναμνήσει,\nὅτε δροσώδης ταρσός ἐστιν ὀρνίθων;“\nκἀκεῖνος εἶπεν· ,,οἶδα χρησίμους ὥρας·\nὅμως δὲ δεῖ σχεῖν τὸν φίλον τι δειπνῆσαι.“\nὍτι τῷ ἀνδρὶ δουλεύειν ἐπιθυμίαις εἰθισμένῳ οὐδεὶς\nλόγος ἰσχυρὸς πρὸς τὸ μὴ πράττειν ἀεὶ τὰ καθʼ\nἡδονήν.\n342. Ὄρνις καὶ Χελιδών. (S. 188. C. 117 et p.323. F. 145.)Ὄρνις ὄφεως ὠὰ εὑροῦσα ἐπιμελῶς ἐκθερμάνασα\nἐξεκόλαπτε. Χελιδὼν δὲ θεασαμένη αὐτὴν ἔφη· ,,ὦ\nματαία, τί ταῦτα ἀνατρέφεις, ἅπερ, ἂν αὐξηθῇ, ἀπὸ σοῦ\nπρώτης τοῦ ἀδικεῖν ἄρξεται;“\nΟὕτως ἀτιθάσευτός ἐστιν ἡ πονηρία, κἂν τὰ\nμάλιστα εὐεργετῆται.\n343. Ὄρνις χρυσοτόκος. (C. 136 et p.335. F. 153. B. 123.)Ὄρνιθά τις εἶχεν ὠὰ χρυσᾶ τίκτουσαν· καὶ νομίσας\nἔνδον αὐτῆς ὄγκον χρυσίου εἶναι, κτείνας εὕρηκεν\nὁμοίαν τῶν λοιπῶν ὀρνίθων. Ὁ δὲ ἀθρόον πλοῦτον\nἐλπίσας εὑρήσειν, καὶ τοῦ μικροῦ ἐστέρηται ἐκείνου.\nὉ μῦθος δηλοῖ, ὅτι δεῖ τοῖς παροῦσιν ἀρκεῖσθαι\nκαὶ τὴν ἀπληστίαν φεύγειν.\n343b. Ἄλλως. Χὴν χρυσοτόκος. (S. 88.)Ἑρμῆς θρησκευόμενος ὑπό τινος περιττῶς χῆνα\nαὐτῷ ἐχαρίσατο ὠὰ χρύσεα τίκτουσαν· ὁ δὲ οὐκ\nἀναμείνας τὴν κατὰ μικρὸν ὠφέλειαν, ὑπολαβὼν δὲ, ὅτι\nπάντα τὰ ἐντὸς χρύσεα ἔχει ὁ χὴν, οὐδὲν μελλήσας\nἔθυσεν αὐτήν. Συνέβη δʼ αὐτὸν μὴ μόνον ὃ προσεδόκησε\nσφαλῆναι, ἀλλὰ καὶ τὰ ὠὰ ἀποβαλεῖν· τὰ γὰρ ἐντὸς\nπάντα σαρκώδη εὗρεν.\nΟὕτως πολλάκις οἱ πλεονέκται διʼ ἐπιθυμίαν πλειόνων\nκαὶ τὰ ἐν χερσὶν ὄντα προΐενται.\n344. Οὐρὰ καὶ Μέλη ὄφεως. (C. 260. F. 313.)Οὐρά ποτε ὄφεως ἠξίου πρώτη προάγειν καὶ βαδίζειν.\nΤὰ δὲ λοιπὰ μέλη ἔλεγον· ,,πῶς χωρὶς ὀμμάτων\nκαὶ ῥινὸς ἡμᾶς ἄξεις, ὡς καὶ τὰ λοιπὰ ζῶα;“ Ταύτην\nδὲ οὐκ ἔπειθον, ἕως τὸ φρονοῦν ἐνικήθη. Ἡ οὐρὰ δὲ\nἦρχε καὶ ἦγε, σύρουσα τυφλὴ πᾶν τὸ σῶμα, ἕως εἰς\nβάραθρον πετρῶν ἐνεχθεῖσα, τὴν ῥάχιν καὶ πᾶν τὸ\nσῶμα ἔπληγεν. Σαίνουσα δὲ ἱκέτευε τὴν κεφαλὴν,\nλέγουσα· ,,σῶσον ἡμᾶς, εἰ θέλεις, δέσποινα· τῆς κακῆς\nγὰρ ἔριδος ἐπειράθην.“\nἌνδρας δολίους καὶ κακοὺς καὶ τοῖς δεσπόταις\nἐπανισταμένους ὁ λόγος ἐλέγχει.\n345. Ὄφις, Γαλῆ καὶ Μύες. (C. 261. F. 314. S. 265.)Ὄφις καὶ γαλῆ ἔν τινι οἰκίᾳ ἐμάχοντο· οἱ δὲ\nἐνταῦθα μύες ἀεὶ καταναλισκόμενοι ὑπʼ ἀμφοτέρων, ὡς\nἐθεάσαντο αὐτοὺς μαχομένους, ἐξῆλθον βαδίζοντες.\nἸδόντες δὲ τοὺς μύας, τότε ἀφέντες τὴν πρὸς ἀλλήλους\nμάχην, ἐπʼ ἐκείνους ἐτράπησαν.\nΟὕτω καὶ οἱ ἐν ταῖς τῶν δημαγωγῶν στάσεσιν\nαὑτοὺς παρεισβάλλοντες λανθάνουσιν αὐτοὶ ἑκατέρων\nπαρανάλωμα γινόμενοι.\n346. Ὄφις καὶ Καρκίνος. (C. 70. F.231. S. 192.)Ὄφις καρκίνῳ συνδιῃτᾶτο, ἑταιρείαν πρὸς αὐτὸν\nποιησάμενος. Ὁ μὲν οὖν καρκίνος ἁπλοῦς ὢν τὸν\nτρόπον, μεταβαλέσθαι κἀκείνῳ παρῄνει τῆς πανουργίας·\nὁ δὲ οὐδοτιοῦν ἑαυτὸν παρεῖχε πειθόμενον. Ἐπιτηρήσας\nδʼ ὁ καρκίνος αὐτὸν ὑπνοῦντα, καὶ τοῦ φάρυγγος\nτῇ χηλῇ λαβόμενος καὶ ὅσον οἷόν τε πιέσας, φονεύει.\nΤοῦ δʼ ὄφεως μετὰ θάνατον ἐκταθέντος, ἐκεῖνος\nεἶπεν· ,,οὕτως ἔδει καὶ πρόσθεν εὐθὺν καὶ ἁπλοῦν\nεἶναι· οὐδὲ γὰρ ἂν ταύτην τὴν δίκην ἔτισας.“\nὉ μῦθος δηλοῖ, ὅτι οἱ τοῖς φίλοις σὺν δόλῳ\nπροσιόντες αὐτοὶ μᾶλλον βλάπτονται.\n347. Ὄφις πατούμενος. (C. 119 et p.324. F. 149. S. 194.)Ὄφις, ὑπὸ πολλῶν ἀνθρώπων πατούμενος, τῷ Διὶ\nἐνετύγχανεν. Ὁ δὲ Ζεὺς πρὸς αὐτὸν εἶπεν· ,,ἀλλʼ εἰ\nτὸν πρότερον πατήσαντα ἔπληξας, οὐκ ἂν ὁ δεύτερος\nἐπεχείρησε τοῦτο ποιῆσαι.“\nὉ μῦθος δηλοῖ, ὅτι οἱ τοῖς πρότερον ἐπιβαίνουσιν\nἀνθιστάμενοι τοῖς ἄλλοις φοβεροὶ γίνονται.\n348. Παιδίον ἐσθίον σπλάγχνα.\n(C. 262 et p.391. F.40. S. 47. B. 34.)Βοῦν τινες ἐπʼ ἀγρῷ θύσαντες, τοὺς συγγενεῖς\nεκαλεσαν· ἐν δὲ τούτοις ἦν καὶ γυνὴ πενιχρὰ, μεθʼ ἧς\nκαὶ ὁ παῖς. Τὸ δὲ παιδίον, τῶν κρεῶν πλήσας τὴν\nγαστέρα καὶ ὀδυνώμενος, ἔλεγεν· ,,ὦ μῆτερ, ἐμῶ τὰ\nσπλάγχνα.“ δὲ εἶπεν· ,,οὐχὶ τὰ σὰ, τέκνον, ἃ δὲ\nκατέφαγες.“\nὉ λόγος πρὸς ἄνδρα χρεωφειλέτην, ὅστις ἑτοίμως\nτὰ ἀλλότρια λαμβάνων, ὅταν ἀπαιτηθῇ, οὕτως ἄχθεται,\nὡς οἴκοθεν προῖέμενος.\n349. Παῖς καὶ Πατήρ. (C. 264.)Υἱόν τις γέρων δειλὸς μονογενῆ ἔχων γενναῖον,\nκυ-νηγεῖν ἐφιέμενον, εἶδε τοῦτον καθʼ ὕπνους ὑπὸ\nλέοντος ἀναλωθέντα. Φοβηθεὶς δὲ, μή πως ὁ ὄνειρος\nἀληθεύσῃ, οἴκημα κάλλιστον καὶ μετέωρον κατεσκεύασε·\nκἀκεῖσε τὸν υἱὸν εἰσαγαγὼν ἐφύλαττεν. Ἐζωγράφησε\nδὲ ἐν τῷ οἰκήματι πρὸς τέρψιν τοῦ υἱοῦ παντοῖα ζῶα,\nἐν οἷς ἦν καὶ λέων. Ὁ δὲ ταῦτα ὁρῶν πλείονα λύπην\nεἶχε. Καὶ δή ποτε πλησίον τοῦ λέοντος στὰς εἶπεν· ,,ὡ\nκάκιστον θηρίον, διὰ σὲ καὶ τὸν ψευδῆ ὄνειρον τοῦ\nἐμοῦ πατρὸς τῇδε τῇ οἰκίᾳ κατεκλείσθην, ὡς ἐν φρουρᾷ·\nτί σοι ποιήσω;“ Καὶ εἰπὼν ἐπέβαλε τῷ τοίχῳ τὴν\nχεῖρα, ἐκτυφλῶσαι τὸν λέοντα. Σκόλοψ δὲ τῷ δακτύλῳ\nαὐτοῦ ἐμπαρεὶς, ὄγκωμα καὶ φλεγμονὴν μέχρι βουβῶνος\nεἰργάσατο· πυρετὸς δὲ ἐπιγενόμενος αὐτῷ, θᾶττον\nτοῦ βίου μετέστησεν. Ὁ δὲ λέων καὶ οὕτως ἀνῄρηκε\nτὸν παῖδα, μηδὲν τῷ τοῦ πατρὸς ὠφεληθέντα\nσοφίσματι.\nὉ μῦθος δηλοῖ, ὅτι οὐδεὶς δύναται τὸ μέλλον\nἐκφυγεῖν.\n349b. Ἄλλως. Υἱὸς καὶ Λέων γεγραμμένος.\n(F. 187. C p. 393. B. fragm. 135. ed.L.)Υἱόν τις ἔχων μονογενῆ ἀνδρεῖον, εἶδε καθʼ ὕπνον\nὑπὸ λέοντος θνήσκειν. Ὁ δὲ φοβηθεὶς, μή πως τοὖναρ\nἀληθεύσῃ, οἴκημα τερπνὸν αὐτῷ κατασκευάσας,\nἐζωγράφησε τοὺς τοίχους πρὸς τὴν τέρψιν, ζώοις παντοίοις\nαὐτούς ἐγκαλλωπίσας, ἐν οἷς καὶ λέων ἀπεμορφώθη.\nὩς οὖν ἑώρα τὸν λέοντα ὁ νέος, μᾶλλον κατεῖχεν\nαὐτὸν ἡ λύπη πλέον, ὃς ἱστάμενος τοῦ λέοντος πλησίον,\nτούτῳ προσεῖπεν· ,,ὦ κάκιστον θηρίον, διὰ τὸ ὄναρ\nτὸ ψευδὲς τοῦ πατρός μου, ὃ αὐτὸς ἑώρακεν ἐν ὕπνοις\nμάτην, προσκατεκλείσθην φρουρᾷ τῇ γυναικείᾳ· ἆ!\nτί δέ σοι ἐγὼ ἄρτι ποιήσω;“ Ταῦτα αὐτοῦ τῷ λέοντι\nεἰπόντος, ἐπεξέτεινε τὴν χεῖρα ἐπὶ βάτον, τοῦ λαβεῖν\nκλάδους καὶ τὸν λέοντα κροῦσαι. Εὐθὺς δὲ σκόλοψ\nπροσκρούσας τῷ δακτύλῳ, ἄλγει μεγάλῳ ἐφλέγμανε\nτὸν νέον, καὶ παραυτίκα ἄλαλος κατεκλίθη. Ὑπανάψας\nδὲ πυρετὸς ἐξαπίνης, θᾶττον ὁ νέος ἐξέλιπε τὸν βίον.\nὉ μῦθος δηλοῖ, ὅτι ἃ μέλλει συμβῆναί τινι, τούτοις\nγενναίως ἐγκαρτερείτω, καὶ μὴ κατασοφιζέσθω·\nοὐ γὰρ ἐκφεύξει.\n350. Παῖς καὶ Σκορπίος. (F. 158. C. 263 et p.392. S. 195.)Παῖς πρὸ τοῦ τείχους ἀκρίδας ἐθήρευε. Πολλὰς δὲ\nσυλλαβὼν, ὡς ἐθεάσατο σκορπίον, νομίσας ἀκρίδα\nεἷναι, κοιλάνας τὴν χεῖρα οἷός τε ἦν καταφέρειν αὐτοῦ.\nΚαὶ ὃς τὸ κέντρον ἐπάρας ἔφη· ,,εἴθε γὰρ τοῦτο\nποιήσειας, ἵνα καὶ ἃς συνείληφας ἀκρίδας, ταύτας\nἀποβάλῃς.\nὉ λόγος διδάσκει ἡμᾶς, μὴ δεῖν πᾶσι τοῖς χρηστοῖς\nκαὶ πονηροῖς τὰ αὐτὰ προσφέρειν.\n350b. Ἄλλως. Παῖς ἀκρίδας θηρεύων\n(C. 263 et p.393. F. 171.)Παῖς τις θηρεύων ἀκρίδας περιέτυχε σκορπίῳ. Ὁ\nδὲ τὸ τοῦ παιδὸς ἁπλοῦν θεασάμενος, τὸ κέντρον ὀξυ\nνας, εἶπεν· ,,ἄπελθε, παῖ, μὴ κἀμὲ θηρεύων πάντας,\nοὓς ἔχεις, ἀπολέσῃς.“\nὉ μῦθος δηλοῖ, ὅτι καλόν ἐστι τὰ ἐναντία\nγινώσκειν, καὶ τὸ μὲν καλὸν πράττειν, τὸ δὲ κακὸν\nἐκφεύγειν.\n351. Παῖς κλέπτης καὶ Μήτηρ.\n(S. 196. C. 48 et p. 305. F. 159.)Παῖς ἐκ διδασκαλείου τὴν τοῦ συμφοιτητοῦ δέλτον\nἀνελόμενος τῇ μητρὶ ἐκόμισε· τῆς δὲ οὐ μόνον αὐτὸν\nοὐκ ἐπιπληξάσης, ἀλλὰ καὶ ἐπαινεσάσης αὐτὸν, ἐκ\nδευτέρου ἱμάτιον κλέψας ἢνεγκεν αὐτῇ, καὶ ἔτι μᾶλλον\nἐκείνη ἀπεδέξατο. Προϊὼν δὲ τοῖς χρόνοις ὁ νεανίας\nἐπὶ τὰ μείζονα ἐχώρει· ληφθεὶς δέ ποτε καὶ\nπεριαγκωνισθεὶς ἐπὶ τὸν δήμιον ἀπήγετο. Τῆς δὲ μητρὸς\nἐπακολουθούσης αὐτῷ καὶ στερνοκοπουμένης, ὁ νεανίας\nεἶπεν· ,,θέλω τι εἰπεῖν τῇ μητρί μου εἰς τὸ οὖς·“ τῆς δὲ\nπροσελθούσης, ταχέως ἐπελάβετο τοῦ ὠτίου αὐτῆς, καὶ\nἀπέκοψε. Τῆς δὲ κατηγορούσης αὐτὸν ὡς δυσσεβῆ,\nἐκεῖνος ἔφη· ,,ἀλλὰ τότε, ὅτε σοὶ πρῶτον τὴν δέλτον\nκλέψας ἤνεγκα, εἰ ἔπληξάς με, οὐκ ἂν μέχρι τούτου\nἐχώρησα, καὶ ἐπὶ θάνατον ἠγόμην.“\nὉ λόγος δηλοῖ, ὅτι τὸ κατʼ ἀρχὰς μὴ κωλυόμενον\nἐπὶ μεῖζον αὔξει.\n352. Παῖς λουόμενος. (F. 167. C. 310 ct p. 404. S. 207.)Παῖς ποτε λουόμενος ἔν τινι ποταμῷ ἐκινδύνευσεν\nἀποπνιγῆναι. Ἰδὼν δέ τινα ὁδοιπόρον, τοῦτον ἐπὶ\nβοηθείᾳ ἐκάλει· ὁ δὲ ἐμέμφετο τῷ παιδὶ ὡς τολμηρῷ. Τὸ\n\n\nδὲ μειράκιον εἶπε πρὸς αὐτόν· ,,ἀλλὰ νῦν μοι βοήθει,\nὕστερον δὲ σωθέντι μέμψαι.“\nὉ μῦθος δηλοῖ τοῦτο· ,,μὴ μέμφου, πλὴν ἐλέησον.“\n353. Παῖς ψεύστης. (C. 266.)Παιδίον πρόβατα νέμον, ὡς λύκον ἐρχόμενον πρὸς\nδιαφθορὰν ὁρῶν, ἐπικαλούμενον τούς ἀγρότας ἔλεγε·\n,,βοηθεῖτε ὧδε· ἔρχεται λύκος.“ Οἱ δὲ ἀγρόται\nτρέχοντες τοῦτον εὕρισκον μὴ ἀληθεύειν. Τοῦτο δὲ\nποιήσαντος πολλάκις, εὕρισκον ψευδόμενον. Μετὰ δὲ ταῦτα\nτοῦ λύκου προσελθόντος, καὶ τοῦ παιδὸς βοῶντος\n,,δεῦτε, λύκος,“ οὐκέτι τις ἐπίστευε προσδραμεῖν αὐτῷ\nκαὶ βοηθῆσαι. Ὁ δὲ λύκος εὐρηκὼς ἄδειαν τὴν ποίμνην\nπᾶσαν διέφθειρεν εὐκόλως.\nὍτι τοσοῦτον ὄφελος τῷ ψεύστῃ, ὅτι καὶ ἀληθῆ\nλέγων πολλάκις οὐ πιστεύεται.\n353b. Ἄλλως. Ποιμὴν παίζων. (F. 166. C. p. 395.)Ποιμὴν, ἐξελαύνων αὑτοῦ τὴν ποίμνην ἀπό τινος\nκώμης ποῤῥωτέρω, διετέλει τοιαύτῃ παιδιᾷ χρώμενος.\nἘπιβοώμενος γὰρ τοὺς πολίτας ἐπὶ βοήθειαν, ἔλεγεν,\nὡς λύκοι τοῖς προβάτοις ἐπήλθοσαν. Δὶς καὶ τρὶς τῶν\nἐκ τῆς κώμης ἐκπλαγέντων καὶ ἐκπηδησάντων, εἶτα\nμετὰ γέλωτος ἀπαλλαγέντων, συνέβη τὸ τελευταῖον τῇ\nἀληθείᾳ λύκους ἐπελθεῖν. Ἀποτεμνομένης δὲ αὐτοῦ\nτῆς ποίμνης, καὶ αὐτοῦ ἐπιβοῶντος ἐπὶ βοηθείᾳ,\nἐκεῖνοι ὑπολαβόντες αὐτὸν παίζειν κατὰ τὸ ἔθος, ἧττον\nἐφρόντιζον. Καὶ οὕτως συνέβη αὐτὸν ἀπολέσαι τὰ\nπρόβατα.\nὉ λόγος δηλοῖ, ὅτι τοῦτο κερδαίνουσιν οἱ\nψευδόμενοι, τὸ μηδὲ ὅταν ἀληθεύωσι πιστεύεσθαι.\n354. Παρακαταθήκας εἰληφὼς καὶ Ὅρκος. (F. 372. C. 416.)Παρακαταθήκας τις λαβὼν φίλου ἀποστερεῖν\nδιενοεῖτο. Καὶ δὴ προσκαλουμένου αὐτὸν ἐκείνου ἐπὶ\nὅρκον, εὐλαβούμενος εἰς ἀγρὸν ἐπορεύετο. Γενόμενος δὲ\nκατὰ τὰς πύλας, ὡς ἐθεάσατό τινα χωλὸν ἐξιόντα,\nἐπυνθάνετο αὐτοῦ, τίς τε εἴη, καὶ ποῖ πορεύοιτο; Τοῦ δὲ\nεἰπόντος αὑτὸν Ὅρκον εἶναι, καὶ ἐπὶ τοὺς ἀσεβεῖς\nβαδίζειν, ἐκ δευτέρου ἠρώτα, διὰ πόσου χρόνου φοιτᾶν\nταῖς πόλεσι εἴωθεν. Ὁ δὲ ἔφη· ,,διὰ τεσσαράκοντα\nἐτῶν, ἐνίοτε δὲ καὶ διὰ τριάκοντα.“ Καὶ ὃς οὐδὲν\nμελλήσας τῇ ὑστεραίᾳ ὤμοσε μὴ εἰληφέναι τὴν\nπαρακαταθήκην. Περιπεσὼν δὲ τῷ Ὅρκῳ, καὶ ἀπαγόμενος ὑπʼ\nαὐτοῦ ἐπὶ κρημνὸν, ᾐτιᾶτο αὐτὸν, ὡς, προειπὼν αὐτῷ\nδιὰ τριάκοντα ἐτῶν ἐπιπορεύεσθαι, οὐδὲ πρὸς μίαν\nἡμέραν ἄδειαν δέδωκεν. Ὁ δὲ ὑπολαβὼν ἔφη· ,,ἀλλʼ\nεὖ ἴσθι, ὡς ὅταν μέλλῃ τις ἀνιᾶσαί με καὶ αὐθημερὸν\nἐπιφοιτᾶν εἴωθα.“\nὉ λόγος δηλοῖ, ὅτι ἀδιόριστός ἐστιν ἡ κατὰ τῶν\nἀσεβῶν ἐκ θεοῦ τιμωρία.\n355. Πένθους γέρας.\n(C. 321. F. 393. ex Plut. Consol. ad Apoll. c. 19.)Φασί τινα τῶν ἀρχαίων φιλοσόφων εἰσιόντα πρὸς\nἈρσινόην τὴν βασίλισσαν, πενθοῦσαν τὸν υἱὸν, τοιούτῳ\nχρήσασθαι λόγῳ, φάμενον ὅτι ,,Καθʼ ὃν χρόνον\nὁ Ζεὺς ἔνεμε τοῖς δαίμοσι τὰς τιμὰς, οὐκ ἔτυχε παρὸν\nτὸ πένθος· ἤδη δὲ νενεμημένων, ἦλθεν ὕστερον. Τὸν\nοὖν Δία, ὡς ἠξίου καὶ αὑτῷ τιμὴν διδόναι, ἀποροῦντα\nδιὰ τὸ ἤδη καταναλῶσθαι πάσας τοῖς ἄλλοις, ταύτην\nαὐτῷ δοῦναι τὴν ἐπὶ τοῖς τελευτήσασι γιγνομένην, οἷον\nδάκρυα καὶ λύπας. Ὥσπερ οὖν τοὺς ἄλλους δαίμονας,\nὑφʼ ὧν τιμῶνται, τούτους ἀγαπᾶν, τὸν αὐτὸν τρόπον\n\n\nκαὶ τὸ πένθος. Ἐὰν μὲν αὐτὸ ἀτιμάσῃς, ὦ γύναι, οὐ\nπροσελεύσεταί σοι· ἐὰν δὲ τιμᾶται ὑπὸ σοῦ ἐπιμελῶς\nταῖς δοθείσαις αὐτῷ τιμαῖς, λύπαις καὶ θρήνοις,\nἀγαπήσει σε, καὶ ἀεί τί σοι παρέξεται τοιοῦτον, ἐφʼ ᾧ\nτιμηθήσεται παρὰ σοῦ συνεχῶς.\n356. Πέρδιξ καὶ Ἄνθρωπος. (C. 164 et p.353. F. 172.)Πέρδικά τις θηρεύσας ἢμελλε σφάξαι· ἡ δὲ ἱκέτευε\nλέγουσα· ,,ἔασόν με ζῆν· ἀντʼ ἐμοῦ πολλὰς πέρδικας ἐγώ\nσοι κυνηγήσω.“ Ὁ δὲ εἶπεν· ,,διʼ αὐτὸ τοῦτο μᾶλλόν\nσε θύσω, ὅτι τοὺς συνήθεις καὶ φίλους σοι ἐνεδρεῦσαι\nθέλεις.“\nὉ μῦθος δηλοῖ, ὅτι ὁ κατὰ τῶν ἑαυτοῦ φίλων\nδολίας μηχανὰς συντιθεὶς αὐτὸς ἐν ταῖς ἐνέδραις τῶν\nκινδύνων ἐμπεσεῖται.\n357. Περιστερὰ διψῶσα. (S.197. C. 120 et p. 324. F. 160.)Περιστερὰ δίψει συνεχομένη, ὡς ἐθεάσατο ἔν τινι\nπίνακι κρατῆρα ὕδατος γεγραμμένον, ὑπέλαβεν ἀληθινὸν\nεἶναι· διόπερ πολλῷ τῷ ῥοίζῳ ἐνεχθεῖσα ἔλαθεν\nἑαυτὴν τῷ πίνακι ἐμπεσοῦσα καὶ ἐντινάξασα. Συνέβη\nοὖν αὐτῇ, τῶν πτερῶν περικλασθέντων, ἐπὶ τὴν γῆν\nκαταπεσοῦσαν ὑπό τινος τῶν παρατυχόντων\nκαταληφθῆναι.\nΟὕτως ἔνιοι τῶν ἀνθρώπων, διὰ σφοδρὰς\nἐπιθυμίας ἀπερισκέπτως τοῖς πράγμασιν ἐπιχειροῦντες,\nἑαυτοὺς εἰς ὄλεθρον βάλλουσι.\n358. Περιστερὰ καὶ Κορώνη. (S.198. C. 121 et p.325. F. 161.)Περιστερὰ ἔν τινι περιστερεῶνι τρεφομένη ἐπὶ\nπολυτεκνίᾳ ἐφρυάττετο. Κορώνη δὲ αὐτῆς ἀκούσασα\nἔφη· ,,ἀλλʼ, ὦ αὕτη, πέπαυσο ἐπὶ τούτῳ ἀλαζονευομένη·\n\n\nὅσον γὰρ ἂν πλείονα ποιῇς, τοσοῦτον περιττοτέρας\nλύπας συνάγεις.“\nΟὕτω καὶ τῶν οἰκετῶν δυστυχέστατοί εἰσιν, ὅσοι\nἐν τῇ δουλείᾳ τέκνα ποιοῦσι πολλά.\n359. Πῆραι δύο. (C. 337. F. 407. B. 66.)Ἀνθρώπων ἕκαστος δύο πήρας φέρει, τὴν μὲν\nἔμπροσθεν, τὴν δὲ ὄπισθεν, γέμει δὲ κακῶν ἑκατέρα·\nἀλλʼ ἡ μὲν ἔμπροσθεν ἀλλοτρίων, ἡ δὲ ὄπισθεν τῶν\nαὐτοῦ τοῦ φέροντος. Καὶ διὰ τοῦτο οἱ ἄνθρωποι τὰ\nμὲν ἐξ αὐτῶν κακὰ οὐχ ὁρῶσι, τὰ δὲ ἀλλότρια πάνυ\nἀκριβῶς θεῶνται.\n360. Πίθηκοι ὀρχησταί. (C. 355. F. 405. ex Luc. Piscat. 36.)Λέγεται βασιλεύς τις Αἰγύπτιος πιθήκους ποτὲ\nπυῤῥιχίζειν διδάξαι· καὶ τὰ θηρία (μιμηλότατα δέ ἐστι\nτῶν ἀνθρωπίνων) ἐκμαθεῖν τάχιστα καὶ ὀρχεῖσθαι,\nἁλουργίδας ἀμπεχόμενα καὶ προσωπεῖα περικείμενα· καὶ\nμέχρι γε πολλοῦ εὐδοκιμεῖν τὴν θέαν, ἄχρι δή τις θεατὴς\nἀστεῖος, κάρυα ὑπὸ κόλπον ἔχων, ἀφῆκεν ἐς τὸ μέσον.\nΟἱ δὲ πίθηκοι ἰδόντες καὶ ἐκλαθόμενοι τῆς ὀρχήσεως,\nτοῦθʼ ὅπερ ἦσαν, πίθηκοι ἐγένοντο ἀντὶ πυῤῥιχιστῶν,\nκαὶ ξυνέτριβον τὰ προσωπεῖα, καὶ τὴν ἐσθῆτα κατεῤῥήγνυον,\nκαὶ ἐμάχοντο περὶ τῆς ὀπώρας πρὸς ἀλλήλους·\nτὸ δὲ σύνταγμα τῆς πυῤῥίχης διελέλυτο καὶ κατεγελᾶτο\nὑπὸ τοῦ θεάτρου.\n361. Πίθηκοι πόλιν οἰκίζοντες.\n(C. 367. ex Hermog. Progymn. Vol. Ι, p. 13. Walz.)Οἱ πίθηκοι συνελθόντες ἐβουλεύοντο περὶ τοῦ\nχρῆναι πόλιν οἰκίζειν· καὶ ἐπειδὴ ἔδοξεν αὐτοῖς, ἤμελλον\nἅπτεσθαι τοῦ ἔργου. Γέρων οὖν τις πίθηκος ἐπέσχεν\n\n\nαὐτοὺς εἰπών, ὅτι ῥᾷον ἁλώσονται περιβόλων ἐντὸς\nἀποληφθέντες.\n362. Πίθηκος καὶ Ἁλιεῖς. (S. 199. C. 30 et p. 404. F. 162.)Πίθηκος ἐπί τινος ὑψηλοῦ δένδρου καθήμενος, ὡς\nἐθεάσατο ἁλιεῖς ἔν τινι ποταμῷ σαγήνην βάλλοντας,\nπαρετήρει τὰ ὑπʼ αὐτῶν πραττόμενα. Ὡς δὲ ἐκεῖνοι\nτὴν σαγήνην ἀνασπάσαντες μικρὸν ἄποθεν ἠρίστων, ὁ\nπίθηκος καταβὰς ἀπὸ τοῦ δένδρου ἐπειρᾶτο καὶ αὐτὸς\nτὰ αὐτὰ πράττειν· φασὶ γὰρ μιμητικὸν ζῶον εἶναι\nτοῦτο. Ἐφαψάμενος δὲ τῶν δικτύων ὡς συνελήφθη,\nἔφη πρὸς ἑαυτόν· ,,ἀλλʼ ἔγωγε δίκαια πέπονθα· τί\nγὰρ, ἁλιεύειν μὴ μαθών, τούτῳ ἐπεχείρουν;“\nὉ λόγος δηλοῖ, ὅτι ἡ τῶν μηδὲν προσηκόντων\nἐπιχείρησις οὐ μόνον ἀσύμφορος, ἀλλὰ καὶ ἐπιβλαβής ἐστι.\n363. Πίθηκος καὶ Δελφίς. (C. 88. F.242. S.74.)Ἔθους ὄντος τοῖς πλέουσι μελιταῖα κυνίδια καὶ\nπιθήκους ἐπάγεσθαι πρὸς παραμυθίαν τοῦ πλοῦ, πλέων\nτις εἶχε σὺν ἑαυτῷ καὶ πίθηκον. Γενομένων δʼ αὐτῶν\nκατὰ τὸ Σούνιον, τὸ τῆς Ἀττικῆς ἀκρωτήριον, χειμιῶνα\nσφοδρὸν συνέβη γενέσθαι. Τῆς δὲ νεὼς περιτραπείσης\nκαὶ πάντων διακολυμβώντων, ἐνήχετο καὶ ὁ πίθηκος.\nΔελφὶς δέ τις αὐτὸν θεασάμενος καὶ ἅνθρωπον εἶναι\nὑπολαβὼν, ὑπελθὼν ἀνεῖχε διακομίζων ἐπὶ τὴν χέρσον.\nὩς δὲ κατὰ τὸν Πειραιᾶ ἐγένετο, τὸ τῶν Αθηναίων\nἐπίνειον, ἐπυνθάνετο τοῦ πιθήκου, εἰ τὸ γένος ἐστὶν\nΑθηναῖος. Τοῦ δὲ εἰπόντος, καὶ λαμπρῶν ἐνταῦθα\nτετυχηκέναι γονέων, ἐπανήρετο, εἰ καὶ τὸν Πειραιᾶ\nἐπίσταται. Ὑπολαβὼν δὲ ὁ πίθηκος περὶ ἀνθρώπου αὐτὸν\nλέγειν, ἔφη, καὶ μάλα φίλον εἶναι αὐτῷ καὶ συνήθη.\nΚαὶ ὁ δελφὶς ἐπὶ τοσούτῳ ψεύδει ἀγανακτήσας, βαπτίζων\nαὐτὸν ἀπέκτεινεν.\nὉ μῦθος πρὸς ἄνδρας, οἳ τὴν ἀλήθειαν οὐκ\nεἰδότες ἀπατᾶν νομίζουσιν.\n364. Πίθηκος καὶ Ζεύς. (B. 56.)Εὐτεκνίης ἔπαθλα πᾶσι τοῖς ζώοις\nὁ Ζεὺς ἔθηκε, πάντα δʼ ἔβλεπεν κρίνων.\nἦλθεν δὲ καὶ πίθηκος, ὡς καλὴ μήτηρ\nπίθωνα γυμνὸν σιμὸν ἠρμένη κόλποις.\nγέλως δʼ ἐπʼ αὐτῷ τοῖς θεοῖς ἐκινήθη·\nἡ δʼ εἶπεν οὔτω· ,,Ζεὺς μὲν οἶδε τὴν νίκην·\nἐμοὶ δὲ πάντων οὗτός ἐστι καλλίων.“\n[Ὁ λόγος δοκεῖ μοι πᾶσι τοῦτο σημαίνειν·\nτά γʼ αὐτὸς αὑτοῦ πᾶς τις εὐπρεπῆ κρίνει.]\n365. Πίθηκος καὶ Κάμηλος. (C. 387. F. 71.)Ἐν συνόδῳ τῶν ἀλόγων ζώων πίθηκος ἀναστὰς\nὠρχεῖτο. Σφόδρα δὲ αὐτοῦ εὐδοκιμοῦντος, καὶ ὑπὸ\nπάντων ἐπισημαινομένου, κάμηλος φθονήσασα\nἠβουλήθη τῶν αὐτῶν ἐφικέσθαι. Διόπερ ἐξαναστᾶσα\nἐπειρᾶτο καὶ αὐτὴ ὀρχεῖσθαι· πολλὰ δὲ αὐτῆς ἄτοπα\nποιησάσης, τὰ ζῶα ἀγανακτήσαντα, ῥοπάλοις αὐτὴν παίοντα\nἐξήλασαν.\nΠρὸς τοὺς διὰ φθόνον κρείττοσιν ἁμιλλωμένους\nκαὶ σφαλλομένους ὁ λόγος εὔκαιρος.\n366. Πιθήκου παῖδες. (F. 182. C. 267 et p. 396. S. 215.)Τοὺς πιθήκους φασὶ δύο τίκτειν, καὶ τὸ μὲν ἓν\nτῶν γεννημάτων στέργειν καὶ μετʼ ἐπιμελείας τρέφειν,\nτὸ δὲ ἕτερον μισεῖν καὶ ἀμελεῖν. Συμβαίνει δὲ κατά\nτινα θείαν τύχην, τὸ μὲν ἐπιμελούμενον ἡδέως καὶ\nἀγκαλιζόμενον παρὰ τῆς μητρὸς ἀποπνίγεσθαι, τὸ δὲ\nὀλιγωρούμενον ἐκτελειοῦσθαι.\nὉ λόγος δηλοῖ, ὅτι πάσης προνοίας ἡ τύχη\nδυνατωτέρα καθέστηκε.\n366b. Ἄλλως. (C. 267. B.35.)Δύο γεννᾷ τέκνα μιμώ· καὶ τὸ μὲν ἓν ἀγαπᾷ, τὸ\nδὲ ἕτερον μισεῖ. Καὶ ὃ μὲν στέργει, ἀεὶ ἐν τοῖς κόλποις\nπεριφέρουσα καὶ τιθεῖσα ἔνθεν κἀκεῖθεν καὶ τοῦτο\nκαταφιλοῦσα ἀποπνίγει· ὃ δὲ μισεῖ καὶ διώκει, τοῦτο ἐν\nταῖς ἐρημίαις ἀπελθὸν ζῇ καθʼ αὐτό.\nὍτι τισὶν ἐχθραίνειν μᾶλλόν ἐστι καλὸν ἢ φιλεῖν.\n367. Πλέωτες. (C. 268. F. 315.)Ἐμβάντες τινὲς εἰς σκάφος ἔπλεον. Γενομένων δὲ\nαὐτῶν πελαγίων, συνέβη χειμῶνα ἐξαίσιον γενέσθαι,\nκαὶ τὴν ναῦν μικροῦ καταδύεσθαι. Τῶν δὲ πλεόντων\nἕτερος περιῤῥηξάμενος τοὺς πατρῴους θεοὺς ἐπεκαλεῖτο\nμετὰ οἰμωγῆς καὶ στεναγμῶν, χαριστήρια ἀποδώσειν\nἐπαγγελλόμενος, ἐὰν περισωθῶσι. Παυσαμένου\nδὲ τοῦ χειμῶνος καὶ πάλιν γαλήνης γενομένης, εἰς\nεὐωχίαν τραπέντες ὠρχοῦντό τε καὶ ἐσκίρτων, ἅτε δὴ ἐξ\nἀπροσδοκήτου διαπεφευγότες κινδύνου. Καὶ στεῤῥζὸς\nὁ κυβερνήτης ὑπάρχων ἔφη πρὸς αὐτούς· ,,ἀλλʼ ὦ\nφίλοι, οὕτως ἡμᾶς γεγηθέναι δεῖ, ὡς πάλιν, ἐὰν τύχῃ,\nχειμῶνος ἐσομένου.“\nΜὴ σφόδρα κατεπαίρεσθαι ταῖς εὐτυχίαις ὁ μῦθος\nδιδάσκει, τῆς τύχης τὸ εὐμετάβλητον ἐννοουμένους.\n368. Πλούσιος καὶ Βυρσοδέψης. (S. 200. C. 269. F. 316.)Πλούσιος βυρσοδέψῃ παρακείμενος, μὴ δυνάμενος\nτὴν δυσωδίαν φέρειν, ἐπέκειτο αὐτῷ, ἵνα μεταβῇ. Ὁ\nδὲ ἀνεβάλλετο, λέγων μετʼ ὀλίγον χρόνον μεταβήσεσθαι.\nΤούτου δὲ συνεχῶς γενομένου, συνέβη τὸν\n\n\nπλούσιον ἐν συνηθείᾳ τῆς ὀσμῆς τούτου γενόμενον,\nμηκέτι αὐτῷ διενοχλεῖν.\nὉ λόγος δηλοῖ, ὅτι ἡ συνήθεια καὶ τὰ δυσχερῆ τῶν\nπραγμάτων καταπραΰνει.\n369. Πλούσιος καὶ Θᾶρηνῳδοί. (S 201. C.122 et p.325. F.163.)Πλούσιος δύο θυγατέρας ἔχων, τῆς μιᾶς ἀποθανούσης,\nθρηνούσας ἐμισθώσατο. Τῆς δὲ ἑτέρας παιδὸς\nλαλούσης· ,,ὡς ἄθλιαι, εἴγε αὐταὶ, ὧν ἐστι τὸ πάθος,\nθρηνεῖν οὐκ ἴσμεν, αἰ δὲ μηδὲν προσήκουσαι οὕτω\nσφοδρῶς κόπτονται καὶ κλαίουσιν,“ ἡ μήτηρ ἔφη· ,,μὴ\nθαύμαζε, τέκνον, εἰ αὗται οὕτως θρηνοῦσιν· ἐπὶ γὰρ\nἀργυρίῳ τοῦτο ποιοῦσιν.“\nΟὕτως ἔνιοι τῶν ἀνθρώπων διὰ φιλαργυρίαν οὐκ\nὀκνοῦσιν ἀλλοτρίας συμφορὰς ἐργολαβεῖν.\n370. Ποιμὴν καὶ Θάλασσα. (C. 49.)Ποιμὴν, ἐν παραθαλασσίῳ τόπῳ ποίμνιον νέμων,\nἑωρακὼς γαληνιῶσαν τὴν θάλατταν, ἐπεθύμησε πλεῦσαι\nπρὸς ἐμπορίαν. Ἀπεμπολήσας οὖν τὰ πρόβατα καὶ\nφοινίκων βαλάνους πριάμενος, ἀνήχθη. Χειμῶνος δὲ\nσφοδροῦ γενομένου, καὶ τῆς νεὼς κινδυνευούσης\nβαπτίζεσθαι, πάντα τὸν φόρτον ἐκβαλὼν εἰς τὴν\nθάλατταν, μόλις κενῇ τῇ νηιῒ διεσώθη. Μετὰ δʼ ἡμέρας οὐκ\nὀλίγας παριόντος τινὸς, καὶ τῆς θαλάττης (ἔτυχε γὰρ\nαὕτη γαληνιῶσα) τὴν ἠρεμίαν θαυμάζοντος, ὑπολαβὼν\nοὗτος εἶπε· ,,φοινίκων αὖθις, ὡς ἔοικεν, ἐπιθυμεῖ,\nκαὶ διὰ τοῦτο φαίνεται ἡσυχάζουσα.“\nὉ μῦθος δηλοῖ, ὅτι τὰ παθήματα τοῖς ἀνθρώποις\nμαθήματα γίνεται.\n370b. Ἄλλως. (F. 164. C. p.306. S. 203.)Ποιμιὴν ἔν τινι τόπῳ παραθαλασσίῳ ποίμνια νέμων,\n\n\nὡς ἐθεάσατο τὴν θάλασσαν γαληνόν τε καὶ πραεῖαν,\nἐπεθύμησε πλεῦσαι· διόπερ πωλήσας αὑτοῦ τὰ πρόβατα\nκαὶ φοίνικας ἀγοράσας, ναῦν ἐμφορτωσάμενος\nἀνήχθη. Χειμῶνος δὲ σφοδροῦ γενομένου καὶ τῆς νεὼς\nπεριτραπείσης, πάντα ἀπολέσας αὐτὸς μόλις ἐπὶ τῆς\nγῆς διεσώθη. Μετʼ οὐ πολλὰς οὖν ἡμέρας τῆς θαλάσ-\nσης γαληνιώσης, ὡς ἐθεάσατό τινα παριόντα καὶ ἐπαι-\nνοῦντα τῆς θαλάσσης τὴν ἠρεμίαν, ἔφη· ,,ὦ οὗτος,\nαὕτη γάρ σοι φοινίκων ἐπιθυμεῖ.\nΟὕτω πολλάκις τὰ παθήματα τοῖς φρονίμοις γίνε-\nται μαθήματα.\n371. Ποιμὴν καὶ Κύων. (C. 271. F. 317. B. 113.)Μάνδρας εἴσω πρόβατα ποιμὴν εἰσάγων, λύκον\nἤμελλε συγκλεῖσαι, εἰ μὴ κύων ἰδὼν τοῦτον εἶπε πρὸς\nτὸν ποιμένα· ,,πῶς, τὰ πρόβατα σῶσαι θέλων, τόνδε\nτὸν λύκον συνεισάγεις τῇ ποίμνῃ;\nὍτι μεγίστην βλάβην καὶ θάνατον οἶδε προσφέρειν\nἡ τῶν κακῶν συνουσία.\n372. Ποιμὴν καὶ Κύων. (C. 272. F. 318. S. 202.)Ποιμὴν, ἔχων κύνα παμμεγέθη, τούτῳ εἰώθει τὰ\nἔμβρυα καὶ τὰ ἀποθνήσκοντα τῶν προβάτων παραβάλλειν.\nΚαὶ δὴ ποτε εἰσελθούσης τῆς ποίμνης, ὁ ποιμὴν\nθεασάμενος τὸν κύνα προσιόντα τοῖς προβάτοις καὶ\nσαίνοντα αὐτὰ, εἶπεν· ,,ἀλλʼ ὦ οὗτος, ὃ θέλεις σύ\nτούτοις, ἐπὶ τῇ σῇ κεφαλῇ γένοιτο.“\nΠρὸς ἄνδρα λόγοις μὲν φίλον φαινόμενον, πονηρὰ\nδὲ κατὰ νοῦν βουλευόμενον.\n372b. Αλλως. Ποιμὴν καὶ Σκύλαξ. (C. p. 179.)Ποιμὴν σκύλακα εἰώθει τρέφειν ἐκ τῶν θνησκόντων\nπροβάτων. Καὶ δή ποτε ἐγγὺς ἀμνάδος νοσούσης\n\n\nἵστάμενον εἶδε τὸν κύνα, κατηφῆ καὶ δοκοῦντα δακρύειν·\nκαὶ ὁμαλίζων αὐτὸν εἶπεν· ,,καλῶς ποιεῖς συμπαθῶν·\nπλὴν ἀλλὰ μὴ γένοιτο μηδὲ συμβαίη ὅπερ\nθέλεις.“\nὍτι τοιοῦτος πᾶς ἐστιν, ὃς κληρονόμος ἐστίν.\n373. Ποιμὴν καὶ Λυκιδεῖς. (C. 273. F. 319. S.205.)Ποιμὴν εὑρὼν λυκιδεῖς, τούτους μετὰ πολλῆς\nἐπιμελείας ἀνέτρεφεν, οἰόμενος, ὅτι τελειωθέντες οὐ\nμόνον τὰ ἑαυτοῦ πρόβατα τηρήσουσιν, ἀλλὰ καὶ ἕτερα\nἁρπάζοντες αὐτῷ οἴσουσιν. Οἱ δὲ ὡς τάχιστα\nηὐξήθησαν, ἀδείας τυχόντες πρώτην αὐτοῦ τὴν ποίμνην\nδιαφθείρειν ἤρξαντο. Ὁ δὲ ἀναστενάξας εἶπεν· ,,ἀλλʼ\nἔγωγε δίκαια πέπονθα· τί γὰρ τούτους νηπίους ὄντας\nἔσωζον, οὓς ἔδει καὶ ηὐξημένους ἀναιρεῖν;“\nΟὕτως οἱ τοὺς πονηροὺς περισώζοντες λανθάνουσι\nκαθʼ αὐτῶν πρῶτον αὐτοὺς ῥωννύντες.\n374. Ποιμὴν καὶ Λύκος. (C. 71. F. 232. B. fragm. 134. ed. L.)Ποιμὴν, νεογνὸν λύκου σκύμνον εὑρὼν καὶ\nἀνελόμενος, σὺν τοῖς κυσὶν ἔτρεφεν. Ἐπεὶ δὲ ηὐξήθη, εἴ\nποτε λύκος πρόβατον ἥρπασε, μετὰ τῶν κυνῶν καὶ\nαὐτὸς ἐδίωκε. Τῶν δὲ κυνῶν ἔσθʼ ὅτε μὴ δυναμένων\nκαταλαβεῖν τὸν λύκον, καὶ διὰ ταῦτα ὑποστρεφόντων,\nἐκεῖνος ἠκολούθει, μέχρις ἂν τοῦτον καταλαβὼν, οἷα\nδὴ λύκος, συμμετάσχῃ τῆς θήρας· εἶτα ὑπέστρεφεν.\nΕἰ δὲ μὴ λύκος ἔξωθεν ἁρπάσειε πρόβατον, αὐτὸς\nλάθρᾳ θύων ἅμα τοῖς κυσὶν ἐθοινεῖτο, ἕως ὁ ποιμὴν\nστοχασάμενος καὶ συνεὶς τὸ δρώμενον, εἰς δένδρον αὐτὸν\nἀναρτήσας ἀπέκτεινεν.\nὉ μῦθος δηλοῖ, ὅτι φύσις πονηρὰ χρηστὸν ἦθος οὐ\nτρέφει.\n375. Ποιμὴν καὶ Λύκος. (F. 373. C. 417.)Ποιμὴν μικρὸν λύκον εὑρὼν ἐθρέψατο, εἶτα\nσκύμνον γενόμενον ἐδίδαξεν ἁρπάζειν ἑκ τῶν σύνεγγυς\nποιμνίων. Ὁ λύκος δὲ διδαχθεὶς ἔφη· ,,ὅρα, μή πως\nσὺ ἐθίσας με ἁρπάζειν, πολλὰ τῶν σεαυτοῦ προβάτων\nζητήσῃς\nΟἱ τῇ φύσει δεινοὶ, ἁρπάζειν καὶ πλεονεκτεῖν\nμαθόντες, τοὺς διδάξαντας πολλάκις πλείονα ἔβλαψαν.\n376. Ποιμὴν καὶ Λύκος. (C. 270.)Ἔδοξέ ποτε τῷ λύκῳ τὴν φύσιν τῷ σχήματι\nμεταλλάξασθαι, ὡς ἂν οὕτως ἀφθονίαν ἕξῃ τροφῆς· καὶ\nδορὰν οἰὸς περιβεβλημένος μετὰ τῆς ποίμνης ἐνέμετο, τὸν\nποιμένα φενακίσας τῷ μηχανήματι. Νυκτὸς δὲ γενομένης,\nσυναπεκλείσθη καὶ ὁ θὴρ παρὰ τοῦ ποιμένος τῇ\nμάνδρᾳ, καὶ φραγμὸς τῇ εἰσόδῳ περιετέθη, καὶ ἀτεχνῶς\nὁ περίβολος κατησφάλιστο. Ὡς δὲ ὁ ποιμὴν ἠράσθη\nτροφῆς, μαχαίρᾳ τὸν λύκον ἀπέκτεινεν.\nΟὕτως ἄρα ὁ τὸν ἐπείσακτον κόσμον ὑποκριθεὶς\nτῆς ζωῆς πολλάκις ἐστέρηται, καὶ τὴν σκηνὴν εὗρε\nπαραιτίαν μεγάλου συμπτώματος.\n377. Ποιμὴν καὶ Μάγειρος. (C. 329. F. 400.)Ποιμὴν ἀνὴρ καὶ μάγειρος ἐβάδιζον ἄμφω κοινὴν\nὁδόν. Ἰδόντες δὲ ἐκ ποίμνης ἄρνα εὐτραφῆ πλανώμενον,\nἀπολειφοθέντα τῶν συννόμων, ὤσαντο ἐπʼ αὐτὸν\nἄμφω· ἦν δʼ ἄρα τότε ὁμόφωνα καὶ τὰ θηρία τοῖς\nἀνθρώποις. Ἐρωτᾷ ὁ ἀμνὸς, τίς ὢν ἑκάτερος ἐθέλει\nαὐτὸν μεταχειρίσασθαι καὶ ἄγειν. Ὡς δὲ ἐπύθετο τἀληθῆ\nαὐτὰ καὶ ἀμφοῖν τὴν τέχνην, φέρων ἑαυτὸν ἐπιτρέπει\nτῷ ποιμένι, λέγων πρὸς τὸν μάγειρον· ,,σὺ μὲν γὰρ\n\n\nδήμιός τις εἶ καὶ μιαιφόνος τῆς ἀρνῶν ποίμνης, τούτῳ\nδʼ ἐξαρκέσειεν ἂν καλῶς τὰ ἡμέτερα ἔθη.“\n378. Ποιμὴν καὶ Πρόβατα. (F. 165. C. 123 e p.326. S. 204.)Ποιμὴν ἐλάσας τὰ πρόβατα εἰς τινα δρυμῶνα, ὡς\nἐθεάσατο δρῦν παμμεγέθη μεστὴν βαλάνων, ὑποστρώσας\nτὸ ἱμάτιον ἐπὶ ταύτην ἀνέβη, καὶ τὸν καρπὸν κατέσειε.\nΤὰ δὲ πρόβατα ἐσθίοντα τὰς βαλάνους, ἔλαθε\nδιαῤῥήξαντα καὶ τὸ ἱμάτιον. Ὁ δὲ ποιμὴν καταβὰς, ὡς\nἐθεάσατο τὸ γεγονὸς, εἶπεν· ,,ὦ κάκιστα ζῶα, ὑμεῖς\nτοῖς λοιποῖς ἔρια εἰς ἐσθῆτα παρέχετε, ἐμοῦ δὲ τοῦ\nτρέφοντος καὶ τὸ ἱμάτιον ἀφείλεσθε.“\nΟὕτως καὶ τῶν ἀνθρώπων πολλοὶ, διʼ ἄγνοιαν τοὺς\nμηδὲν προσήκοντας εὐεργετοῦντες, κατὰ τῶν οἰκείων\nφαῦλα ἐργάζονται.\n379. Πολεμιστὴς καὶ Κόρακες. (C. 319. F. 390.)Ἀνὴρ δειλὸς ἐπὶ πόλεμον ἐξῄει. Φθεγξαμένων δὲ\nκοράκων, τὰ ὅπλα θεὶς ἡσύχαζεν. Εἶτα ἀναλαβὼν αὖ-\nθις ἐξῄει, καὶ φθεγγομένων πάλιν ὑπέστη, καὶ τέλος\nεἶπεν· ,,ὑμεῖς κεκράξεσθε μὲν μέγιστον ὡς δυνατὸν,\nἐμοῦ δὲ οὐ γεύσεσθε.“\n380. Ποταμοὶ καὶ Θάλασσα. (C. 371. F. 330.)Ποταμοὶ συνῆλθον ἐπὶ τὸ αὐτὸ, καὶ τὴν θάλασσαν\nκατῃτιῶντο, λέγοντες αὐτῇ· ,,διὰ τί ἡμᾶς, εἰσερχομένους\nἐν τοῖς σοῖς ὕδασι, καὶ ὑπάρχοντας ποτίμους καὶ\nγλυκεῖς, ἀπεργάζῃ ἁλμυροὺς καὶ ἀπότους;“ Ἡ δὲ\nθάλασσα ἰδοῦσα, ὅτι αὐτῆς καταμέμφονται, λέγει πρὸς\nαὐτούς· ,,μὴ ἔρχεσθε καὶ μὴ γίνεσθε ἀλμυροι.“\nΟὗτος ὁ μῦθος ποριστᾷ τοὺς ἀκαίρως αἰτιωμένους\nτινὰς, καὶ παρʼ αὐτῶν μᾶλλον ὠφελουμένους.\n381. Ποταμὸς καὶ Βύρσα. (C. 341. F 422.)Ποταμὸς, διʼ αὐτοῦ βύρσαν φερομένην ἰδὼν,\nἠρώτησε, τίς καλεῖται. δὲ εἶπε,,ξηρά.“ Ἐπικαχλάσας δὲ\nτῷ ῥεύματι εἶπεν· ,,ἄλλο τι ζήτει καλεῖσθαι· ἁπαλὴν\nγὰρ ἐγὼ ἤδη ταχὺ ποιήσω σε.“\n382. Πρόβατον κειρόμενον. (S. 208. F. 168. C. p.399.)Πρόβατον ἀφυῶς κειρόμενον πρὸς τοὺς κείροντας\nἔφη· ,,εἰ μὲν ἔρια ζητεῖτε, ἀνωτέρω τέμνετε· εἰ δὲ\nκρέως ἐπιθυμεῖτε, ἅπαξ με καταθύσατε, τοῦ κατὰ\nμικρὸν βασανίζειν ἀπαλλάξαντες.“\nΠρὸς τοὺς ἀφυῶς ταῖς τέχναις προσφερομένους ὁ\nλόγος εὔκαιρος.\n382b. Ἄλλως. Χήρα καὶ Πρόβατον. (C. 288. B. 51.)Ἐν τόπῳ τινὶ χήρα τις εἶχε πρόβατον. Τούτου δὲ\nτὸν πόκον λαβεῖν θέλουσα, ἔκειρεν ἀτέχνως, σὺν τῷ\nμαλλῷ καὶ τὴν σάρκα ψαλίζουσα. Τὸ δὲ πρόβατον ἀλγοῦν\nἔλεγε· ,,τί με βλάπτεις; πόσην γὰρ ὁλκὴν τὸ ἐμὸν\nαἷμα προσθήσει; Καὶ εἰ μὲν κρεῶν, ὦ δέσποινα, χρῄζεις,\nμάγειρος ἔστιν, ὃς μὲ συντόμως θύσει· εἰ δʼ ἐρίου\nκαὶ πόκου, κουρεὺς ἔστι πάλιν, ὃs καὶ κερεῖ με καὶ\nσώσει.“\nΟἱ ἀπειρίαν πράγματός τινος ἔχοντες καὶ διὰ\nπλεονεξίαν τοῦτο μεταχειριζόμενοι οὐ τοσοῦτον κέρδος,\nὅσην βλάβην καρποῦνται.\n383. Προμηθεὺς καὶ Ἄνθρωποι. (C. 274. F.320.)Προμηθεὺς κατὰ πρόσταξιν τοῦ Διὸς ἀνθρώήπους\nἔπλασε καὶ θηρία. Ὁ δὲ Ζεὺς θεασάμενος πολλῷ πλείονα\nτὰ ἄλογα ζῶα, ἐκέλευσεν αὐτὸν τῶν θηρίων τινὰ\nδιαφθείραντα ἀνθρώπους μετατυπῶσαι. Τοῦ δὲ τὸ\nπροσταχθὲν ποιήσαντος, συνέβη τοὺς ἐκ τούτων\n\n\nπλασθέντας τὴν μὲν μορφὴν ἀνθρώπων ἔχειν, τὰς δὲ\nψυχὰς θηριώδεις.\nἜλεγχον ὁ μῦθος ἔχει πρὸς ἄνδρας θηριώδεις καὶ\nὀργίλους.\n384. Ῥόδον καὶ Ἀμάρατον. (C. 275. F. 321.)Ῥόδῳ παραφυὲν ἀμάραντον ἔφη πρὸς αὐτό· ,,οἷον\nἄνθος εὐπρεπὲς εἶ, ποθητὸν καὶ θεοῖς καὶ ἀνθρώποις·\nμακαρίζω σε τοῦ κάλλους καὶ τῆς εὐωδίαρ.“ Τὸ δὲ\nεἷπεν· ,,ἐγὼ μὲν, ὦ ἀμάραντον, πρὸς ὀλίγον καιρὸν ζῶ,\nκαὶ, κἂν μηδεὶς κόψῃ με, τήκομαι· σὺ δὲ ἀνθεῖς ἀεὶ,\nκαὶ ζῇς οὕτω νέον.“\nὍτι κρεῖσσον ὀλιγαρκούμενόν τινα διαμένειν, ἢ\nπρὸς ὀλίγον τρυφήσαντα μεταβολῆς δυστυχοῦς τυχεῖν\nἢ καὶ ἀποθανεῖν.\n385. Ῥωιὰ καὶ Μηλέα καὶ Βάτος.\n(S. 209. C.50 et p. 307. F. 176.)Ῥοιὰ καὶ μηλέα περὶ εὐκαρπίας ἤριζον· πολλοῦ δὲ\nτοῦ νείκους ἀναφθέντος, βάτος ἐκ τοῦ πλησίον φραγμοῦ\nἀκούσασα εἶπεν· ,,ἀλλʼ, ὦ φίλαι, παυσώμεθά ποτε\nμαχόμεναι.\nΟὕτω παρὰ τὰς τῶν ἀμεινόνων στάσεις καὶ οἱ\nμηδενὸς ἄξιοι πειρῶνταί τινες εἶναι.\n386. Σαλπιγκτής. (C. 142 et p.340. F. 81.)Σαλπιγκτὴς, στρατὸν ἐπισυνάγων καὶ κρατηθεὶς\nὑπὸ τῶν πολεμίων, ἐβόα· ,,μὴ κτείνετέ με, ὦ ἄνδρες,\nεἰκῆ καὶ μάτην· οὐδένα γὰρ ὑμῶν ἀπέκτεινα· πλὴν\nγὰρ τοῦ χαλκοῦ τούτου οὐδὲν ἄλλο κτῶμαι.“ Οἱ δὲ\nπρὸς αὐτὸν ἔφασαν· ,,διὰ τοῦτο γὰρ μᾶλλον τεθνήξῃ,\nὅτι σὺ μὴ δυνάμενος πολεμεῖν, τοὺς πάντας πρὸς\nμάχην ἐγείρεις.“\nὉ μῦθος δηλοῖ, ὅτι πλέον πταίουσιν οἱ τοὺς κα\nκοὺς καὶ βαρεῖς δυνάστας ἐπεγείροντες εἰς τὸ\nκακοποιεῖν.\n387. Σάτυρος καὶ Πῦρ.\n(C. 340. F. 398. ex Plut. de capienda ex inimicis ulilit. c. 2.)Τοῦ Σατύρου τὸ πῦρ, ὡς πρῶτον ὤφθη, βουλομένου\nφιλῆσαι καὶ περιβαλεῖν, ὁ Προμηθεύς·\n,, Τράγος γένειον ἆρα πενθήσεις σύ γε·“\nκαίει τὸν ἁψάμενον, ἀλλὰ φῶς παρέχει καὶ θερμότητα,\nκαὶ τέχνης ἀπάσης ὄργανόν ἐστι τοῖς χρῆσθαι\nμαθοῦσιν.\n388. Σαύρα. (Β. 41.)Διαῥραγῆναί φασιν ἐκ μέσου νώτου\nδράκοντι μῆκος ἐξισουμένην σαύραν.\nΒλάψεις σεαυτὸν κοὐδὲν ἄλλο ποιήσεις,\nἂν τόν σε λίαν ὑπερέχοντα μιμήσῃ.\n389. Σλήνη καὶ Μήτηρ.\n(C. 325. F. 396. ex Plut. VII Sap. Conv. c. 14.)Σελήνη ποτὲ ἐδεῖτο τῆς ἑαυτῆς μητρὸς, ὅπως αὐτῇ\nχιτώνιον ὑφάνῃ σύμμετρον. Ἡ δʼ εἶπεν· ,,καὶ πῶς\nσύμμετρον ὑφήνω; νῦν μὲν γὰρ ὁρῶ σε πανσέληνον,\nαὖθις δὲ μηνοειδῆ, ποτὲ δʼ ἀμφίκυρτον.“\nΟὕτω καὶ πρὸς ἄνθρωπον ἀνόητον καὶ φαῦλον οὐδέν\nἐστι μέτρον οὐσίας· ἄλλοτε γὰρ ἄλλος ἐστὶ ταῖς\nχρείαις διὰ τὰς ἐπιθυμίας καὶ τὰς τύχας.\n390. Σκύλακες δύο.\n(Plut. Apophth. Lacon. p.225 F. Cf. Cor. 394.)Λυκοῦργος ὁ νομοθέτης βουλόμενος ἐκ τῆς προϋπαρχούσης\nδιαίτης τοὺς πολίτας εἰς σωφρονεστέραν\n\n\nβίου τάξιν μετάγειν, καὶ καλοκαγαθικοὺς ἀπεργάζεσθαι\n(ἁβροδίαιτοι γὰρ ἦσαν), δύο σκύλακας ἀνέθρεψε\nτοῦ αὐτοῦ πατρὸς καὶ μητρὸς γενομένους· καὶ τὸν μὲν\nεἴθισε περὶ λιχνείας, οἴκοι ἐάσας· τὸν δὲ ἐπαγόμενος\nἤσκησε περὶ κυνηγέσια. Ἔπειτα ἀγαγὼν εἰς τὴν\nἐκκλησίαν, ἔθηκε λεκάνας καὶ λιχνείας τινὰς, ἀφῆκε δὲ\nκαὶ λαγών· ἐπὶ τὰ συνήθη δʼ ἑκατέρου ὁρμήσαντος,\nκαὶ θατέρου τὸν λαγὼν χειρωσαμένου, εἶπεν· ,,ὁρᾶτε,\nὦ πολῖται, ὅτι ταὐτοῦ γένους ὑπάρχοντες, ἐν τῇ τοῦ\nβίου ἀγωγῇ παρὰ πολὺ ἀλλήλων διάφοροι ἀπέβησαν,\nκαὶ ποιητικωτέρα τῆς φύσεως ἡ ἄσκησις πρὸς τὰ καλὰ\nτυγχάνει.“ Τινὲς δέ φασιν, ὡς οὐ παρῆγε σκύλακας,\nοἳ ἐκ τῶν αὐτῶν γεγονότες ἐτύγχανον, ἀλλʼ ὁ μὲν ἐξ\nοἰκουρῶν, ἕτερος δὲ κυνηγετῶν· κἄπειτα τὸν μὲν ἐκ\nτοῦ χείρονος γένους πρὸς τὰ κυνηγέσια ἤσκησε, τὸν δὲ\nἐκ τοῦ ἀμείνονος περὶ λιχνείας μόνον ἤσκησεν· εἶθʼ\nἑκατέρου ἐφʼ ἃ εἴθιστο ὁρμήσαντος, φανερὸν ποιήσας,\nὅσον ἡ ἀγωγὴ πρὸς τὰ ἀμείνω καὶ χείρω συλλαμβάνε-\nται, εἶπεν· ,,οὐκοῦν καὶ ἡμᾶς, ὦ πολῖται, οὐδὲν ἡ\nπαρὰ τοῖς πολλοῖς θαυμαζομένη εὐγένεια καὶ τὸ ἀφʼ\nἩρακλέους εἶναι ὀνίνησιν, εἰ μὴ πράττομεν, διʼ ἅ\nἐκεῖνος ἀπάντων ἀνθρώπων ἐπιδοξότερος καὶ εὐγενέστερος\nἐφάνη, ἀσκούμενοι καὶ μανθάνοντες καλὰ διʼ\nὅλου τοῦ βίου.“\n391. Στρουθοκάμηλος. (C. 351.)Πᾶσιν πεφύκει θηρσὶ καὶ πτηνοῖς μάχη\nἥλω Λίβυσσα στρουθὸς, ἣ τούσδʼ ἐπλάνα,\nεἶναι μὲν ὄρνις, ἐκ μέσου δὲ θηρίον,\nπτηνοῖς κάραν δεικνῦσα, τοῖς θηρσὶν πόδας.\nΠρὸς τοὺς δυσὶ κυρίοις δουλεύοντας καὶ\nπλανῶντας ἀμφοτέρους.\n392. Σφῆκες καὶ Πέρδικες καὶ Γωργός.\n(C. 52 et p.307. F.178. S.211.)Σφῆκες καὶ πέρδικες, δίψῃ συνεχόμενοι, πρὸς\nγεωργὸν ἠλθον, παρʼ αὐτοῦ αἰτοῦντες πιεῖν, ἐπαγγελλόμενοι\nἀντὶ τοῦ ὕδατος ταύτην τὴν χάριν ἀποδώσειν·\nοἱ μὲν πέρδικες, σκάπτειν τὰς ἀμπέλους· οἱ δὲ σφῆκες,\nκύκλῳ περιιόντες τοῖς κέντροις ἀποσοβεῖν τούς κλέπτας.\nὉ δὲ γεωργὸς ἔφη· ,,ἀλλʼ ἔμοιγέ εἰσι δύο βόες, οἵ\nμηδὲν ἐπαγγελλόμενοι πάντα ποιοῦσιν· ἅμεινον οὖν ἐστιν\nἐκείνοις δοῦναι, ἤπερ ὑμῖν.“\nὉ μῦθος πρὸς ἄνδρας ἐξώλεις, ὠφελεῖν μὲν\nἐπαγγελλομένους, βλάπτοντας δὲ μεγάλα.\n393. Σχὴξ καὶ Ὄφις. (F. 170. C. 276 et p.396. S.212.)Σφήξ ποτε ἐπὶ κεφαλὴν ὄφεως καθίσας καὶ συνεχῶς\nτοῖς κέντροις πλήσσων, ἐχείμαζεν. Ὁ δὲ περιώδυνος γενόμενος καὶ τὸν ἐχθρὸν οὐκ ἔχων ἀμύνασθαι καὶ\nἀποσοβῆσαι, ὡς ἐθεάσατο ἅμαξανμεστὴν ξύλων,\nἀμηχανῶν τὴν κεφαλὴν τῷ τροχῷ ὑπέθηκε, φάσκων·\n,,συντελευτῶ κἀγὼ τῷ ἐχθρῷ μου.“ Καὶ οὕτω τῷ σφηκὶ\nσυναπέθανεν.\nὈ λόγος δηλοῖ, ὅτι τινὲς τοῖς ἐχθροῖς αἱροῦνται\nσυναποθνήσκειν.\n394. Ταῦροι τρεῖς καὶ Λέων. (C. p. 401 et 193. F. 333. B. 44.)Ἐνέμοντο τρεῖς μετʼ ἀλλήλων βόες. Λέων δὲ τούτους\nφαγεῖν θέλων, διὰ τὴν ὁμόνοιαν ἐδειλία· αἱμύλοις\nδὲ λόγοις τούτους διαχωρίσας, μεμονωμένους, τούτων\nἑνα καθʼ ἕνα εὑρών, ἀδεῶς ἤσθιεν.\n394b. Ἄλλῶς. (C. 206. F.207.)Ταῦροι τρεῖς τὴν αὐτὴν δίαιταν ἐπεποίηντο. Λέων\nδέ τις αὐτοῖς παρηκολούθει θηρᾶσαι βουλόμενος· καὶ\n\n\nσυνόντας μὲν ἑλεῖν οὐκ ἐδύνατο, διαστάντας δὲ προῃρεῖτο\nχειρώσασθαι. Καὶ συγκρούσας ἀλλήλοις, ἐν μώρει\nδιαστήσας ἀπέκρινε, καὶ καθʼ ἕκαστον προχειρότερον\nἔφθειρεν, οὕς κοινῇ συνόντας ἠπόρει χειρώσασθαι.\nΟὕτως ὁμόνοια τοῖς χρωμένοις σωτήριον.\n395. Ταύρος, Λέαινα καὶ Σύαγρος. (C. 373. F.332.)Ταῦρος εὐρηκῶς κοιμώμενον λέοντα, τοῦτον\nκερατίσας ἀπέκτεινεν· ἐπιστᾶσα δὲ ἡ ἐκείνου μήτηρ,\nπνκρῶς αὐτὸν ἀπεκλαίετο. δῶν δὲ αὐτὴν σύαγρος\nὀλοφυρομένην, μακρόθεν ἑστὼς ἔφη πρὸς αὐτήν· ,,ὤ πόσοι\nἄρα τυγχάνουσιν ἅνθρωποι θρηνοῦντες, ὡν τὰ τέκνα\nὑμεῖς ἀπεκτείνατε.“\nὉ λόγος δηλοῖ, ὅτι ἐν ᾧ μέτρῳ μετρεῖ τις,\nμετρηθήσεται αὐτῷ.\n396. Ταύρος καὶ Τράγος. (C.277. B 91.)Λέοντα φεύγων ταῦρος εἰσῆλθεν εἰς σπήλαιον·\nτράγος δὲ τοῦτον τοῖς κέρασιν ἐξώθει. Ὁ δʼ εἶπεν· ,,οὐ\nσὲ, ἀλλὰ τὸν λέοντα φοβοῦμαι· ἐπεὶ παρελθέτω τὸ\nθηρίον, καὶ τότε γνώσῃ, τίς ἡ δύναμις ταύρου καὶ\nτράγου.“\nὍτι πολλάκις καὶ δυνατούς ἄνδρας αἱ συμφοραὶ\nταπεινοῦσιν, ὥστε τὰς ἐξ εὐτελῶν καὶ δειλῶν\nὑπομένειν αἰκίας.\n396b, Ἄλλως. Ταῦρος καὶ Αἶγες ἄγριαι.\n(S.214. C. 382. F. 181. )Ταῦρος διωκόμενος ὑπὸ λέοντος κατέφυγεν εἰς\nσπήλαιον, ἐν ᾧ ἧσαν αἶγες ἄγριαι· τυπτόμενος δὲ ὑπʼ\nαὐτῶν ὁ ταῦρος καὶ κερατιζόμενος ἔφη· ,,οὐχ ὑμᾶς\nφοβούμενος ἀνέχομαι, ἀλλὰ τὸν πρὸ τοῦ σπηλαίου\nἑστῶτα.“\nΟὕτω πολλοὶ διὰ φόβον τῶν κρειττόνων τὰς ἐκ τῶν\nἡττόνων ὕβρεις ὑπομένουσιν.\n397. Ταὼς καὶ γέρανος. (C. 357 et p. 408. F. 376. B. 65.)Ἤιζεν εὐφυεῖ γεράνῳ ταὼς χρυσόπτερος, σκώπτουσα\nτὴν χροιὰν τῆς γεράνου. Ἡ δʼ ἔφη· ,,ἀλλʼ ἐγώ\nἄστρων ἐγγὺς ἵπταμαι καὶ φωνῶ· σὺ δὲ, ὡς ἀλέκτωρ,\nχαμαὶ πτερύσσῃ οὐδʼ ἄνω φαίνῃ.“\n307b. Ἄλλως. (S. 219.)Ταὼν γεράνου κατεγέλα, κωμῳδῶν τὴν χροιὰν αὐ-\nτοῦ καὶ λέγων ὡς ,,ἐγὼ μὲν χρυσὸν καὶ πορφύραν ἐν-\nδέδυμαι, σύ δὲ οὐδὲν καλὸν φέρεις ἐν πτεροῖς.“ Ὁ δὲ\n,,ἀλλʼ ἐγώ “ ἔφη ,,τῶν ἀστέρων ἔγγιστα φωνῶ, καὶ εἰς\nτὰ οὐράνια ὕψη ἵπταμαι· σὺ δὲ, ὡς ἀλέκτωρ, κάτω\nμετʼ ὀρνίθων βαίνεις.“\nὍτι κρεῖττον περίβλεπτον εἶναί τινα ἐν πενιχρᾷ\nἐσθῆτι ἢ ζῆν ἀδόξως ἐν πλούτῳ γαυρούμενον.\n398. Ταὼς καὶ Κολοιός (S.216. C. 53 et p.308. F. 183.)Τῶν ὀρνέων βουλευσαμένων περὶ βασιλείας, ταὼς\nήξίου ἑαυτὸν χειροτονεῖσθαι βασιλέα διὰ τὸ κάλλος·\nὁρμωμένων δὲ ἐπὶ τοῦτο τῶν ὀρνέων, κολοιὸς εἶπεν·\n,,ἀλλʼ ἐὰν σοῦ βασιλεύοντος ὁ ἀετὸς ἡμᾶς διώκῃ, πῶς\nἡμῖν ἐπαρκέσεις;“\nὉ μῦθος δηλοῖ, ὅτι τοὺς ἄρχοντας οὐ διὰ κάλλος\nμόνον, ἀλλὰ καὶ ῥώμην καὶ φρόνησιν ἐκλέγεσθαι δεῖ.\n399. Τέττιγες. (C. 389. ex Plat. Phaedro p. 259.)Λέγεται, ὡς οἱ τέττιγές ποτʼ ἡσαν ἄνθρωποι τῶν\nπρὶν Μούσας γεγονέναι. Γενομένων δὲ Μουσῶν καὶ\nφανείσης ᾠδῆς, οὕτως ἄρα τινὲς τῶν τότε ἐξεπλάγησαν\nὑφʼ ἡδονῆς, ὥστε δοντες ἠμέλησαν σίτων τε καὶ\n\n\nποτῶν, καὶ ἔλαθον τελευτήσαντες αὑτούς. Ἐξ ὧν τὸ\nτεττίγων γένος μετʼ ἐκεῖνο φύεται, γέρας τοῦτο παρὰ\nΜουσῶν λαβὸν, μηδὲν τροφῆς δεῖσθαι γενόμενον, ἀλλʼ\nἄσιτόν τε καὶ ἄποτον εὐθύς ᾄδειν, ἕως ἄν τελευτήσῃ.\n400. Τέττιξ καὶ Ἀλώπηξ. (C.278. 1. 322.)Τέττιξ ἐπί τινος ὑψηλοῦ δένδρου ᾗδεν. Ἀλώπηξ\nδὲ βουλομένη αὐτὸν καταφαγεῖν, τοιοῦτον ἐπενόησεν.\nἌντικρυς στᾶσα ἐθαύμαζεν αὐτοῦ τὴν εὐφωνίαν, καὶ\nπαρεκάλει καταβῆναι λέγουσα, ὅτι ἐπεθύμει θεάσασθαι,\nπηλίκον ζῶον τηλικαῦτα φθέγγεται. Κἀκεῖνος\nὑπονοήσας ἀπάτην πρὸς τὴν ἀλώπεκα ἔφη· ,,ἀλλὰ\nπεπλάνησαι, ὡ αὕτη, εἰ ὑπέλαβές με καταβήσεσθαι· ἐγώ\nγὰρ ἀπʼ ἐκείνου ἀλώπεκας φυλάττομαι, ἀφʼ οὐ ἐν\nἀφοδεύματι ἀλώπεκος πτερὰ τέττιγος ἐθεασάμην.\nὈτι τούς φρονίμους τῶν ἀνθρώπων τῶν πέλας αἱ\nσυμφοραὶ σωφρονίζουσι.\n401. Τέττιξ καὶ Μύρμηκς.\n(C. 134 et p.334 sq. Δ. 195. 198. B. 137.)Χειμῶνος ὥρᾳ, τῶν σίτων βραχέντων, οἴ μύρμηκες\nἔψυχον, τέττιξ δὲ λιμώττων ᾔτει αὐτούς τροφήν.\nΟί δὲ μύρμηκες εἶπον αὐτῷ· ,,διὰ τί τὸ θέρος οὐ\nσυνῆγες τροφήν;“· Ο δὲ εἶπεν· ,,οὐκ ἐσχόλαζον, ἀλλʼ δὸν\nμουσικῶς.“ Οί δὲ γελάσαντες εἶπον· ,,ἀλλʼ εἰ θέρους\nὥραις ηὔλεις, χειμῶνος ὀρχοῦ.“\nὉ μῦθος δηλοῖ, ὅτι οὐ δεῖ τινα ἀμελεῖν ἐν παντὶ\nπράγματι, ἵνα μὴ λυπηθῇ καὶ κινδυνεύσῃ.\n401b. Ἄλίως. (C. 134.)Θέρους ἦν ἀκμή· καὶ οἱ μὲν τέττιγες μουσικὴν\nἀνεβάλλοντο σύντονον, τοῖς μύρμηξι δὲ πονεῖν ἐπῄει καὶ\nσυλλέγειν καρποὺς, ἐξ ὧν ἔμελλον τοῦ χειμῶνος\n\n\nτραφήσεσθαι. Χειμῶνος δʼ ἐπιγεγονότος, οἱ μύρμηκες μὲν\nοἷς ἐπόνουν ἐτρέφοντο, τοῖς δὲ ἡ τέρψις ἐτελεύτα πρὸς\nἔνδειαν.\nΟὕτω νεότης, πονεῖν οὐκ ἐθέλουσα, παρὰ τὸ\nγῆρας κακοπραγεῖ.\n402. Τοῖχος καὶ Πάλος. (P. 377. C. 419.)Τοῖχος σπαραττόμενος ὑπὸ πάλου βιαίως, ἐφώνει·\n,,τί με σπαράττεις μηδὲν ἠδικηκότα;“ Καὶ ὅς ,,οὐκ\nἐγώ“ φησὶν ,,αἴτιος τούτου, ἀλλʼ ὁ ὄπισθεν σφοδρῶς\nμε τύπτων.“\n403. Τbξότης καὶ Δέων. (C. 279 e p.397. . 323. B. 1.)Ἀνῆλθέ τις εἰς ὅρος τοξικῆς ἔμπειρος κυνηγῆσαι·\nπάντα δὲ τὰ ζῶα τοῦτον θεασάμενα ἔφυγε, λέων δὲ\nμόνος προεκαλεῖτο αὐτὸν εἰς μάχην. Ὁ δὲ βέλος πέμψας\nκαὶ τὸν λέοντα βαλών ἔφη· ,,δέξαι, καὶ ἱδε τὸν ἐμὸν\nἄγγελον, οἷός ἐστι, καὶ τότε κἀγὼ ἐπέρχομαί σοι. “ Ὁ\nδὲ λέων βληθεὶς ὥρμησε φεύγειν. Ἀλώπεκος δὲ τούτῳ\nθαῤῥεῖν καὶ μὴ φεύγειν λεγούσης, ὁ λέων ἔφη· ,,ὦ\nαὕτη, οὐδαμῶς με πλανήσεις· ὅπου γὰρ τοιοῦτον πικρὸν\nἄγγελον ἔχει, ἐὰν αὐτὸς ἐπέλθῃ, οὐκ ἂν ὑποίσω.“\nμῦθος δηλοῖ, μηδαμῶς πλησιάζειν τοὺς πόῥῥωθεν\nχαλεπὰ πράττοντας.\n404. Τράγος καὶ Ἄμπελος. (C. 280.)Τράγος ἐν τῇ ἐκβολῇ τῆς ἀμπέλου τὴν βλάστην\nἔτρωγε. Τούτῳ δὲ προσεῖπεν ἡ ἄμπελος· ,,τί με\nβλάπτεις; μὴ οὐκ ἔστι χλόη; ὅμως ὅσον σοῦ θυομένου\nοἴνον χρῇζουσιν, ἐγὼ παρέξω.“\nΤοὺς ἀχαρίστους καὶ βουλομένους τούς φίλους\nπλεονεκτεῖν ἐλέγχει ὁ λόγος.\n404b. Ἄλίως. (C. 28Ο. F. 220.)Ἄμπελος ἐκόμα βότρυσι, παραπλήσιον δὲ ἦν τοῖς\nκαρποῖς καὶ τὸ βλάστημα. Τράγος δέ τις ὕβρει χρώμενος\nπλείονι, τῆς ἀμπέλου παρέτρωγε, καὶ διελυμαίνετο\nπροσιὼν τοῖς βλαστήμασιν. δὲ πρὸς αὐτὸν ἔφη·\n,,μώνει σε τῆς ὕβρεως δίκη· σύ μὲν γὰρ ἔσῃ μικρὸν\nὕστερον ίερεῖον τοῖς θύμασιν, ἐγὼ δὲ παρʼ ἐμαυτῆς\nἐπισπείσω τὸν οἶνον.“\nἋ δρᾷ τις, καὶ πείσεται.\n405. Ὓαινα καὶ Ἀλώπηξ. (C. 281. F. 324.)Τὰς ὑαίνας φασὶ, παρʼ ἐνιαυτὸν ἀλλασσομένης\nαὐτῶν τῆς φύσεως, ποτὲ μὲν ἄρσενας, ποτὲ δὲ θηλείας\nγίνεσθαι. Καὶ δὴ ὕαινα θεασαμένη ἀλώπεκα ἐμέμφετο\nαὐτὴν, ὅτι φίλην θέλουσαν αὐτῇ γενέσθαι οὐ προσίεται.\nΚἀκείνη ὑποτυχοῦσα εἶπεν· ,,ἀλλʼ ἐμὲ μὴ μέμφου,\nτὴν δὲ σὴν φύσιν, διʼ ἣν ἀγνοῶ, πότερον ὡς φίλῃ ἢ\nὡς φίλῳ σοι χρήσωμαι.“\nΠρὸς ἄνδρα ἀμφίβολον.\n406. Ὕαιναι. (C. 282. P. 325.)Τὰς ὑαίνας φασὶ παρʼ ἐνιαυτὸν ἀλλάττειν τὴν\nφύσιν, καὶ ποτὲ μὲν ἄῤῥενας γίνεσθαι, ποτὲ δὲ θηλείας.\nΚαὶ δή ποτε ἄρσην ὕαινα θηλείᾳ παρὰ φύσιν διελέχθη·\nἡ δὲ ὑποτυχοῦσα ἔφη· ,,ἀλλ, ὡ οὐτος, μὴ ταῦτα πρᾶττε,\nὡς ἐγγύς τὰ αὐτὰ πεισόμενος.“\nΠρὸς ἄρχοντας λογοθετοῦντας τούς ὑπʼ αὐτοὺς,\nκαὶ πάλιν ἐκ τοῦ συμβεβηκότος αὐτοὺς ὑπ’ ἐκείνων\nλογοθετουμένους.\n407. Ὗς ἄγριος καὶ Ἀλώπηξ. (S. 222. C. 54 et p.309. F. 185.)Ὗς ἄγριος ἑστὼς παρά τι δένδρον τούς ὀδόντας\nἠκόνα. Ἀλώπεκος δὲ αὐτὸν ἐρωτώσης τὴν αἰτίαν, διὰ\n\n\nτί μήτε κυνηγοῦ μήτε κινδύνου ἐνεστῶτος τούς ὀδόντας\nθήγει, ἔφη· ,,ἀλλʼ οὐ ματαίως τοῦτο ποιῶ· ἐὰν\nγάρ με κίνδυνος καταλάβῃ, οὐ τότε περὶ τὸ ἀκονᾶν\nἀσχολήσομαι, ἑτοίμοις δὲ οὖσί χρήσομαι.“\nὉ λόγος διδάσκει, ὅτι δεῖ πρὸ τῶν κινδύνων τὰς\nπαρασκευὰς ποιεῖσθαι.\n408. Ὗς καὶ Κύων. (C.68. P.230. S. 220.)Ὗς καὶ κύων ἀλλήλοις διελοιδοροῦντο. Καὶ ἡ μὲν\nὗς ὤμνυε κατὰ τῆς Ἀφροδίτης, ἦ μὴν τοῖς ὀδοῦσιν\nἀναδῥήξειν τὴν κύνα. Ἡ δὲ κύων πρὸς ταῦτα εἰρωνικῶς\nεἶπε· ,,καλῶς κατὰ τῆς Ἀφροδίτης ἡμῖν ὀμνύεις·\nδηλοῖς γὰρ ὑπʼ αὐτῆς ὅτι μάλιστα φιλεῖσθαι, ἥ τὸν τῶν\nσῶν ἀκαθάρτων σαρκῶν γευόμενον οὐδʼ ὅλως εἰς ἱερὸν\nπροσίεται.“ Καὶ ἡ ὗς· ,,διὰ τοῦτο μὲν οὖν μᾶλλον\nδήλη ἐστὶν ἡ θεὸς στέργουσά με· τὸν γὰρ κτείναντα ἢ\nἄλλῶς λυμαινόμενον παντάπασιν ἀποστρέφεται· σύ\nμέντοι κακῶς ὄζεις, καὶ ζῶσα καὶ τεθνηκυῖα.“\nὈ μῦθος δηλοῖ, ὅτι οἱ φρόνιμοι τῶν ῥητόρων τὰ\nἀπὸ τῶν ἐχθρῶν ὀνείδη εὐμεθόδως εἰς ἔπαινον\nμετασχηματίζουσιν.\n408b. Ἄλῶς (S. 220.)Ὗς καὶ κύων πρὸς ἀλλήλους διεφέροντο. Τῆς δὲ\nὑὸς ὀμνυούσης τὴν Ἀφροδίτην, ἐὰν μὴ παύσηται, τοῖς\nὀδοῦσιν ἀνατεμεῖν, ἡ κύων ἔλεγε, καὶ κατʼ αὐτὸ τοῦτο\nἀγνωμονεῖν, εἴγε Ἀφροδίτη μισεῖ, ὥστε ἐὰν φάγῃ τις\nκρέας ὑὸς, τοῦτον οὐκ ἐᾶν εἰς τὸ ίερὸν αὐτῆς εἰσιέναι.\nΚαὶ ἡ ὗς ὑποτυχοῦσα ἔφη· ,,ἀλλὰ τοῦτο οὐ στυγοῦσα\nποιεῖ, ἀλλὰ προνοουμένη, ἵνα μή τίς με θύσῃ.“\nΟὕτως οἱ φρόνιμοι τῶν ῥητόρων πολλάκις τὰ ὑπὸ\nτῶν ἐχθρῶν φερόμενα ὀνείδη εἰς ἐπαίνους\nμετασχηματίζουσιν.\n409. Ὗς καὶ Κύων. (C. 69.)Ὗς καὶ κύων περὶ εὐτοκίας ἤριζον· ἔφη δʼ ἡ κύων,\nεὔτοκος εἶναι μάλιστα πάντων τῶν πεζῶν ζώων. Καὶ ἡ\nὗς ὑποτυχοῦσα πρὸς ταῦτα φησίν· ,,ἀλλʼ ὅταν τοῦτο\nλέγῃς, ἴσθι, ὅτι καὶ τυφλούς τοὺς σαυτῆς σκύλακας\nτίκτεις.“\nὉ μῦθος δηλοῖ, ὅτι οὐκ ἐν τῷ τάχει τὰ πράγματα,\nἀλλʼ ἐν τῇ τελειότητι κρίνεται.\n409b. Ἄλλως. (S.221. C.69 et p.315. F. 186.)Ὗς καὶ κύων περὶ εὐτοκίας ἤριζον. Τῆς δὲ κυνὸς\nεἰπούσης, ὅτι μόνη τῶν τετραπόδων ταχέως κύει, ἡ ὗς\nὑποτυχοῦσα ἔφη· ,,ἀλλʼ, ὅταν τοῦτο λέγῃς, γίνωσκε,\nὅτι τυφλὰ τίκτεις.“\nὉ λόγος δηλοῖ, ὅτι οὐκ ἐν τῷ τάχει τὰ πράγματα,\nἀλλʼ ἐν τῇ τελειότητι κρίνονται.\n410. Φαλακρὸς ἱππεύς. (C.283. F.326.)Φαλακρός τις, ξένας τρίχας τῇ ἑαυτοῦ περιθεὶς\nκεφαλῇ, ἵππευεν. Ἄνεμος δὲ φυσήσας ἀφεῖλε ταύτας·\nγέλως δὲ πλατύς τοὺς παρεστῶτας εἶχε. Κἀκεῖνος εἶπε\nτοῦ δρόμου παύσας· ,,τὰς οὐκ ἐμὰς τρίχας τί ξένον\nφεύγειν με, αἵ καὶ τὸν ἔχοντα ταύτας, μεθʼ οὗ καὶ\nἐγεννήθησαν, κατέλιπον;“\nὍτι μηδεὶς λυπείσθω ἐπὶ συμφοραῖς ἐπελθούσαις\nαὐτῷ· ὅ γὰρ γεννηθεὶς οὐκ ἔσχεν ἐκ φύσεως, τοῦτο\nοὐδὲ παραμένει· γυμνοὶ γὰρ ἤλθομεν οἱ πάντες, γυμνοὶ\nοὖν ἀπελευσόμεθα.\n411. Φθεῖρες καὶ Γεωργός.\n(C.327. F.386. ex App. B. Civ. I, 101.)Φθεῖρες γεωργὸν ἀροτριῶντα ὑπέδακνον· ὁ δὲ δὶς\nμὲν τὸ ἄροτρον μεθεὶς τὸν χιτωνίσκον ἐκάθηρεν. Ὡς\n\n\nδʼ αὖθις ἐδάκνετο, ἵνα μὴ πολλάκις ἀργοίη, τὸν\nχιτωνίσκον ἔκαυσεν.\nΚἀγὼ τοῖς δὶς ἡττημένοις παραινῶ, τρίτου πυρὸς\nμὴ δεηθῆναι.\n412. Φιλάργυρος. (C. 59.)Φιλάργυρός τις, ἅπασαν αὑτοῦ τὴν οὐσίαν\nἐξαργυρισάμενος καὶ χρυσοῦν βῶλον ποιήσας, ἔν τινι τόπῳ\nκατώρυξε, συγκατορύξας ἐκεῖ καὶ τὴν ψυχὴν ἑαυτοῦ\nκαὶ τὸν νοῦν· καὶ καθʼ ἡμέραν ἐρχόμενος αὐτὸν ἔβλεπε.\nΤῶν δὲ ἐργατῶν τις αὐτὸν παρατηρήσας καὶ τὸ γεγονὸς\nσυννοήσας, ἀνορύξας τὸν βῶλον ἀνείλετο. Μετὰ δὲ\nταῦτα κἀκεῖνος ἐλθών καὶ κενὸν τὸν τόπον ἰδὼν,\nθρηνεῖν ἤρξατο καὶ τίλλειν τὰς τρίχας. Τοῦτον δέ τις\nὀλοφυρόμενον οὕτως ἰδών καὶ τὴν αἰτίαν πυθόμενος, ,,μή\nοὕτως“ εἶπεν ,,ὦ οὗτος, ἀθύμει· οὐδὲ γὰρ, ἔχων τὸν\nχρυσὸν, εἶχες. Λίθον οὖν ἀντὶ χρυσοῦ λαβών θὲς, καὶ\nνόμιζέ σοι τὸν χρυσὸν εἶναι. Τὴν αὐτὴν γάρ σοι πληρώσει\nχρείαν· ὡς ὁρῶ γὰρ, οὐδʼ, ὅτε ὁ χρυσὸς ἠν, ἐν\nχρήσει ἦσθα τοῦ κτήματος.“\nὈ μῦθος δηλοῖ, ὅτι οὐδὲν ἡ κτῆσις, ἐὰν μὴ ἡ\nχρῆσις προσῇ.\n412b. Ἄλλως. (F. 188. C. p.311. S.223.)Φιλάργυρός τις τὴν οὐσίαν ἐξαργυρισάμενος,\nβῶλον χρυσοῦν ὠνήσατο, καὶ τοῦτον πρὸ τοῦ τείχους\nκατορύξας, διετέλει συνεχῶς ἐρχόμενος καὶ\nἐπισκεπτόμενος. Τῶν δὲ περὶ τὸν τόπον ἐργατῶν τις\nπαρατηρησάμενος αὐτοῦ τὰς ἀφίξεις, ὑπενόησε τὸ ἀληθές·\nἀπαλλαγέντος οὖν αὐτοῦ τὸ χρυσίον ἀφείλετο. Ὁ δὲ ὡς\nἐπανελθών εὗρε τὸν τόπον κενὸν, ἔκλαιε καὶ τὰς τρίχας\nἔτιλλεν. Ἰδών δέ τις αὐτὸν ὑπερπαθοῦντα καὶ τὴν αἰτίαν\nμαθών, ἔφη πρὸς αὐτόν· ,,μὴ λυποῦ, ἀλλὰ λαβών\n\n\nλίθον ἐν τῷ αὐτῷ τόπῳ κατάθες, καὶ νόμιζε τὸ χρυσίον\nκεῖσθαι· οὐδὲ γὰρ, ὅτε ἦν, ἐχρῶ αὐτῷ.“\nὉ μῦθος δηλοῖ, ὅτι οὐδέν ἐστιν ἡ κτῆσις, ἐὰν μὴ\nἡ χρῆσις παρῇ.\n413. Χαλκεὺς καὶ Κυνάριον. (F. 82. C.284 et p.397.)Ἦν τις χαλκεὺς κυνάριον ἔχων. Τούτου χαλκεύοντος,\nτὸ κυνάριον ἐκοιμᾶτο· καὶ οὖ πάλιν ἐσθίοντος,\nἐγρηγόρει. Οὗτος ἐπέδῥιψψεν ὀστοῦν ταῦτα λαλῶν·\n,,ὦ ταλαίπωρον κυνάριον ὑπνῶδες, τί σοι ποιήσω ὄκνῳ\nκατεχομένῳ; ὅτε μὲν γὰρ τὸ ἀκμώνιόν μου προσκρούσω,\nἐπανακλίνεις σεαυτὸν ἐπὶ κραββάτου· ὅτε δὲ\nπάλιν τοὺς ὀδόντας κινήσω, εὐθύς ἐγείρῃ καὶ τὴν\nκέρκον μοι σείεις.“\nὉ μῦθος οὗτος τούς ὑπνώδεις καὶ ἀργώδεις καὶ εἰς\nἀλλοτρίων πόνους ἀποβλέποντας ἐλέγχει.\n414. Χειμών καὶ Ἕαρ. (F. 380. C. 422.)Χειμών ἔσκωψε εἰς τὸ ἔαρ, καὶ αὐτὸ ὠνείδισεν, ὅτι\nεὐθύς φανέντος ἡσυχίαν ἄγει ἔτι οὐδεὶς, ἀλλʼ ὁ μέν\nτις ἐπὶ λειμῶνας καὶ ἄλση γίνεται, ὅτῳ ἂρα φίλον\nδρέπεσθαι ἀνθέων καὶ κρίνων, ἤ καὶ ῥόδον τι, περιαγαγεῖν\nτε τοῖς ἑαυτοῦ ὄμμασιν, καὶ παραθέσθαι [ἢ] παρὰ\nτὴν κόμην· ὁ δὲ ἐπιβὰς νεὼς καὶ διαβαίνων πέλαγος,\nἢν τύχῃ, παρʼ ἄλλους ἤδη ἀνθρώπους ἔρχεται· καὶ ὅτι\nἅπαντες ἀνέμων ἢ πολλοῦ ἐξ ὄμβρων ὕδατος ἔχουσι\nφροντίδα οὐκέτι. μἄγώ δʼ“ ἔφη ,, ἂρχοντι καὶ\nαὐτοδεσπότῃ ἔοικα, καὶ οὐδὲ εἰς οὐρανὸν, ἀλλὰ κάτω που\nκαὶ εἰς τὴν γῆν ἐπιτάττω βλέπειν, καὶ δεδιέναι καὶ\nτρέμειν, καὶ ἀγαπητῶς διημερεύειν ἔστιν ὅτε οἴκοι\nἠνάγκασα.“ ,,Τοιγαροῦν “ ἔφη τὸ ἔαρ ,,σοῦ μὲν καὶ\nἀπαλλαγεῖεν ἂν ἄνθρωποι ἀσμένως· ἐμοῦ δὲ αὐτοῖς καλὸν\nκαὶ αὐτὸ εἶναι δοκεῖ τοὔνομα, καὶ νὴ μὰ Δία γε\n\n\nὁνομάτων κάλλιστον, ὥστε καὶ ἀπόντος μέμνηνται καὶ\nφανέντος ἐπαγάλλονται.\n415. Χελιδών καὶ Κορώνη. (S. 228. C. 76 et p.316. F. 192.)Χελιδὼν καὶ κορώνη περὶ κάλλους ἐφιλονείκουν·\nὑποτυχοῦσα δὲ ἡ κορώνη πρὸς αὐτὸν εἶπεν· ,,ἀλλὰ τὸ\nμὲν σὸν κάλλος τὴν ἐαρινὴν ὥραν ἀνθεῖ, τὸ δὲ ἐμὸν\nσῶμα καὶ χειμῶνι παρατείνεται.“\nὉ λόγος δηλοῖ, ὅτι ἡ τοῦ σώματος παράτασις\nεὐπρεπείας καλλίων.\n416. Χελιδὼν καὶ Κορώνη. (F. 381. C. 423.)Χελιδὼν ἔφη πρὸς τὴν κορώνην· ,,ἐγὼ παρθένος\nκαὶ Ἀθηναία καὶ βασίλισσα καὶ βασιλέως τῶν Ἀθηνῶν\nθυγάτηρ·“ προσέθηκε δὲ καὶ τοῦΤηρέως τὴν βίαν, καὶ\nτὴν ἀποκοπὴν τῆς γλώττης. Καὶ ἡ κορώνη ἔφη· ,,τί\nἂν ἐποίησας, εἰ τὴν γλῶτταν εἶχες, ὅπου τμηθείσης\nτοσαῦτα λαλεῖς;“\nὍτι οἱ διὰ τοῦ λόγου ἀλαζόνες ψευδολογοῦντες\nἑαυτοῖς ἔλεγχος καθίστανται.\n416b. Ἄλλως. Χελιδόνες καὶ Κύκνοι. (C. 336. F. 408.)Ἐπέσκωπτον αἱ χελιδόνες τῶν κύκνων τὸ μὴ\nἐθέλειν ὁμιλεῖν τοῖς ἀνθρώποις, μηδὲ δημοσιεύειν τὴν\nμουσικὴν, ἀλλʼ ἀμφὶ τοὺς λειμῶνας διάγειν καὶ τούς\nποταμοὺς, καὶ τὴν ἐρημίαν ἀσπάζεσθαι, καὶ βραχέα\nμὲν ᾄδειν, ἅ δὲ καὶ ᾄδοιεν, ᾄδειν ἐν σφίσιν αὐτοῖς,\nὥσπερ αἰσχυνομένους τὴν μουσικήν. ,,Ἡμῶν δὲ· ἔφασαν\n,,εἰσὶν αἱ πόλεις καὶ οἱ ἄνθρωποι καὶ οἱ θάλαμοι,\nκαὶ περιλαλοῦμεν τοῖς ἀνθρώποις, καὶ τὰ ἡμέτερα\nαὐτοῖς διηγούμεθα, ταῦτα δὴ [ταῦτα] τὰ ἀρχαῖα καὶ\nἈττικὰ, τὸν Πανδίονα, τὰς Ἀθήνας, τὸν Τηρέα, τὴν\nΘρᾴκην, τὴν ἀποδημίαν, τὸ κῆδος, τὴν ὕβριν, τὴν\n\n\nἐκτομὴν τῆς γλώττης, τὰ γράμματα, καὶ ἐπὶ πᾶσι τὸν\nἼτυν, καὶ ὡς ἐγενόμεθα ἐξ ἀνθρώπων ὄρνιθες.“ Οί δὲ\nμόλις μὲν αὐτὰς ήξίωσαν καὶ λόγον, τῆς ἀδολεσχίας\nμισήσαντες· ἐπεὶ δὲ ήξίωσαν· ,,ἀλλʼ ἡμῶν μὲν ἕνεκεν,\nὧ αὗταί, κἄν εἰς τὴν ἐρημίαν ἀφίκοιτό τις, ὥστε ἀκοῦσαι\nτῆς μουσικῆς, ὅταν ἀνῶμεν τῷ ζεφύρῳ τὰς πτέρυγας\nἐμπνεῖν ἡδύ τι καὶ ἐναρμόνιον· ὥστʼ εἰ μὴ πολλὰ\nκαὶ ἐν πολλοῖς ᾄδομεν, ἀλλʼ αὐτὸ δὴ τοῦτο κάλλιστόν\nἐστιν ἡμῶν, ὅτι μέτρῳ φιλοσοφοῦμεν τὸ μέλος, καὶ οὐκ\nἀναμίγνυμεν θορύβοις τὴν μουσικήν. Ὑμᾶς δὲ καὶ\nεἰσοικιζομένας οἱ ἄνθρωποι δυσχεραίνουσι, καὶ ᾀδούσας\nἀποστρέφονται, καὶ μάλα ἐν δίκῃ, αἵγε οὐδὲ ἐκτμηθεῖσαι\nτὴν γλῶτταν δύνασθε σιωπᾶν, ἀλλʼ αὐταὶ τὴν ἀφωνίαν\nὑμῶν ὀδυρύμεναι καὶ τὸ ἐφʼ ὑμῖν πάθος, ἔπειτά ἐστε\nλαλίστεραι τίνος οὐχὶ τῶν εὐγλώττων καὶ μουσικῶν;“\n417. Χελιδών καὶ Ὄρνιθες. (S. 39.)Ἄρτι τοῦ ἰξοῦ φυομένου ἡ χελιδών αἰσθομένη τὸν\nἐνιστάμενον τοῖς πτηνοῖς κίνδυνον, συναθροίσασα\nπάντα τὰ ὄρνεα, συνεβούλευεν αὐτοῖς μάλιστα μὲν ταῖς\nἰξοφόροις δρυσὶν (τὸν ἰξὸν) ἐκκόψαι, εἰ δʼ ἄρα τοῦτο\nαὐτοῖς ἀδύνατον, ἐπὶ τούς ἀνθρώπους καταφυγεῖν, καὶ\nτούτους ἱκετεύσοι, ὅπως μὴ χρησάμενοι τῇ τοῦ ἰξοῦ\nἐνεργείᾳ συλλαμβάνωσιν αὐτά. Τῶν δὲ ἐγκαλεσάντων\nαὐτῇ ὡς ματαιολογούσῃ, αὕτη παραγενομένη ἱκέτις\nτῶν ἀνθρώπων ἐγένετο· οἱ δʼ ἀποδεξάμενοι αὐτὴν ἐπὶ\nτῇ συνέσει, καὶ σύνοικον αὐτοῖς προσλαβόμενοι, οὕτω\nσυνέβη, τὰ λοιπὰ ὄρνεα ὑπὸ τῶν ἀνθρώπων κατεσθίεσθαι,\nμόνην δὲ τὴν χελιδόνα ὡς πρόσφυγον καὶ ἐν ταῖς\nαὐτῶν οἰκίαις ἀδεῶς νεοττοποιεῖσθαι.\nὈ λόγος δηλοῖ, ὅτι οἱ τὰ μέλλοντα προορώμενοι\nεἰκότως τούς κινδύνους διακρούονται.\n417b. Aλλως. (C. 285. F. 327.)Χελιδὼν, ἐκκλησίαν τῶν ὀρνέων συναθροίσασα,\nπαρῄνει φάσκουσα κράτιστον εἶναι, τὸ μὴ προσκόπτειν\nἀνθρώποις, ἀλλὰ φιλίαν συνθεμένους οἰκείως διακεῖσθαι\nπρὸς αὐτούς. Τῶν δὲ ὀρνέων τις τὰ ἐναντία τῇ\nχελιδόνι ἔλεγεν· ,,ἀλλὰ τὸ σπέρμα τοῦ λίνου μᾶλλον\nκατεσθίοντες ἀναλίσκωμεν καὶ ἀφανὲς ποιῶμεν, ἵνα\nμηκέτι ἔχωσι πλέκειν δίκτυα καθʼ ἡμῶν.“ Ἡ μὲν οὖν\nχελιδὼν, ἀρίστην γνώμην ἔχουσα, ἀκίνδυνος ἐγένετο,\nἐν ταῖς πόλεσι διατρίβουσα, καὶ ἐνίαις οἰκίαις τίκτουσα\nπαρʼ ἀνθρώποις, οὐδὲν ὑπʼ αὐτῶν πάσχει κακόν. Τὰ\nδὲ λοιπὰ ὄρνεα, ὡς μᾶλλον ὑπομείναντα κατεσθίειν τὸ\nσπέρμα, ὡς πάντων ὄντος κακῶν αἰτίου, συμβαίνει\nλιπαρὰ γίνεσθαι, καὶ μάλα δικαίως ὑπὸ ἀνθρώπων\nσυλλαμβανόμενα δαπανᾶσθαι· οὕτως τε ταύτην τὴν\nκακογνωμοσύνην ὑπομείναντα, μετενόησε μὴ μετʼ\nἀνθρώπων μένειν, ἀλλʼ ἐν ἀέρι πέτεσθαι.\nΟὕτω καὶ τῶν ἀνθρώπων ὅσοι ἔν τοῖς βιωτικοῖς\nπράγμασι τῷ τῆς ἀγχινοίας βουλεύματι ἐχρήσαντο,\nἀκίνδυνοι διεφυλάχθησαν.\n418. Χελιδών καὶ Ὅφις. (C. 286. B. 118.)Ξένη χελιδών, ἡ τοῖς ἀνθρώποις συνοικοῦσα, ἐν\nδικαστηρίῳ τὴν ἑαυτῆς ἔπηξε καλιὰν ἐν τοίχῳ, κἀκεῖ\nγίνεται ἑπτὰ νεοττῶν μήτηρ. Ὄφις δὲ ἐκ τρώγλης\nσυρεὶς τοὺς αὐτῆς κατέφαγε νεοττούς. Ἡ δὲ χελιδών\nθρηνοῦσα ἐκεκράγει· ,,οἴμοι τῇ ξένῃ, ὅτι ἔνθα πάντες\nδικαιοῦνται, μόνη ἔγωγε ήδίκημαι.“\n418b. Ἄλλως. (S.225. C. p.398. F. 190.)Χελιδὼν ἔν τινι δικαστηρίῳ νεοττοποιησαμένη ἐξέπτη·\nὄφις δὲ προσερπύσας κατέφαγεν αὐτῆς τοὺς\n\n\nνεοττούς. δὲ ἐπανελθοῦσα καὶ τὴν καλιὰν κενὴν\nεὑροῦσα, ὑπερπαθοῦσα ἔστενεν· ἑτέρας δὲ χελιδόνος\nπαρηγορεῖν αὐτὴν βουλομένης, καὶ λεγούσης ,,μόνον ἅρα\nσοὶ τὰ τέκνα ἀποβαλεῖν συμβέβηκεν;“ ὑποτυχοῦσα\nἔφη· ,,ἀλλʼ ἔγωγε οὐ τοσοῦτον ἐπὶ τοῖς τέκνοις κλαίω,\nὅσον ὅτι ἐν τούτῳ τῷ τόπῳ ἠδίκημαι, ἐν ᾧ οἱ ἀδικούμενοι\nβοηθοῦνται.“\nὉ λόγος δηλοῖ, ὅτι χαλεπώτεραι γίνονται τοῖς πάσχουσιν\nαἱ συμφοραὶ, ὅταν ὑφʼ ὧν ἢκιστα προσεδόκησαν\nπάσχωσι.\n419. Χελώνη καὶ Ἀετὸς.\n(C. 61 et p.312. F. 193. S.229. B. 118.)Χελώνη ἀετοῦ ἐδεῖτο, ἵπτασθαι αὐτὴν διδάξαι.\nΤοῦ δὲ παραινοῦντος, πόῤῥω τοῦτο τῆς φύσεως αὐτῆς\nεἶναι, ἐκείνη μᾶλλον τῇ δεήσει προσέκειτο. Λαβών οὖν\nαὐτὴν τοῖς ὄνυξι καὶ εἰς ὕψος ἀνενεγκών, εἶτʼ ἀφῆκεν.\nἩ δὲ κατὰ πετρῶν πεσοῦσα συνετρίβη.\nὉ μῦθος δηλοῖ, ὅτι πολλοὶ ἐν φιλονεικίαις, τῶν\nφρονιμωτέρων παρακούσαντες, ἑαυτούς ἔβλαψαν.\n420. Χελώνη καὶ Λαγωός. (S. 224. C. 287.)Χελώνη καὶ λαγωὸς περὶ ὀξύτητος ἢριζον· καὶ δὴ\nπροθεσμίαν στήσαντες καὶ τόπον ἀπηλλάγησαν. Ὁ μὲν\nοὖν λαγωὸς διὰ τὴν φυσικὴν ὠκύτητα ἀμελήσας τοῦ\nδρόμου, πεσὼν παρὰ τὴν ὁδὸν ἐκοιμᾶτο, ἡ δὲ χελώνη\nσυνειδυῖα ἑαυτῇ τὴν βραδύτητα, οὐ διἐλιπε τρέχουσα,\nκαὶ οὕτω κοιμώμενον τὸν λαγωὸν παραδραμοῦσα εἰς τὸ\nβραβεῖον τῆς νίκης ἀφίκετο.\nὉ λόγος δηλοῖ, ὅτι πολλάκις φύσιν ἀμελοῦσαν ὁ\nπόνος ἐνίκησε.\n420b. λῶς. (C. p. 188 et p.398. F. 173.)Ποδῶν χελώνης κατεγέλα λαγωὸς καὶ ἀργίας· ἡ δὲ\n\n\nἔφη· ,,ἐγὼ σὲ τὸν ταχύν ἐν τοῖς ποσὶ νικήσω.“ Ὁ δέ\n,,λόγῳ μόνῳ, χελώνη, λέγεις τοῦτο· ἀλλʼ ἔριζε καὶ\nγνώσῃ. Τίς δὲ τὸν τόπον ὁριεῖ καὶ βραβεύσει τὴν νίκην;“\nἈλώπηξ δʼ ἡ δικαία καὶ σοφωτάτη ἔταξεν ὀδὸν\nτῶν δρόμων τὴν εὐθεῖαν. Ἡ δὲ χελώνη μὴ ῥᾳθυμήσασα\nἢρξατο τῆς ὁδοῦ, πρὸς τὸ αὐτῆς ἀφορῶσα δυσκίνητον.\nὉ δὲ λαγωὸς, θαδῥῶν τοῖς ποσὶν, ἐκοιμήθη·\nκαὶ ἐλθών ἐπὶ τοῦ ὡρισμένου τόπου, εὗρε νικῶσαν τὴν\nβραδεῖαν χελώνην.\nὍτι πολλοὶ τῇ μὲν φύσει ἀργοὶ, τῇ δὲ συντομιᾳ\nτοὺς φύσει ταχεῖς, ῥᾳθύμους δὲ, νικῶσιν.\n421. Χῆνες καὶ Γέρανοι.\n(C. 60 et p.312. F. 191. S.226. B. 142.)Χῆνες καὶ γέρανοι ἐπὶ ταὐτοῦ λειμῶνος ἐνέμοντο.\nΤῶν δὲ θηρευτῶν ἐπιφανέντων, οἱ μὲν γέρανοι, κοῦφοι\nὄντες, ταχέως ἀπέπτησαν, οἱ δὲ χῆνες, διὰ τὸ\nβάρος τῶν σωμάτων μείναντες, συνελήφθησαν.\nὉ μῦθος δηλοῖ, ὅτι καὶ ἐν ἁλώσει πόλεως οἱ μὲν\nἀκτήμονες εὐχερῶς φεύγουσιν, οἱ δὲ πλούσιοι δουλεύουσιν\nἁλισκόμενοι.\n422. Χύτραι. (C.290. F. 329.)Χύτραν ὀστρακίνην καὶ χαλκῆν ποταμὸς κατέφερεν.\nἩ δὲ ὀστρακίνη τῇ χαλκῇ ἔλεγεν· ,,μακρόθεν μου\nκολύμβα, καὶ μὴ πλησίον· ἐὰν γάρ μοι σὺ προσψψαύσῃς,\nκατακλῶμαι, κἂν [τε] ἐγὼ μὴ θέλω σοι προσψαῦσαι.“\n“Οτι ἐπισφαλής ἐστι βίος πένητι, δυναστοῦ ἂρχοντος\nπλησίον παροικοῦντος.\n423. Ψιττακὸς καὶ Γαλῆ. (F. 197. C. 291 ct p.399.)Ψττακόν τις ἀγοράσας, ἀφῆκεν ἐπὶ τῆς οἰκίας\nνέμεσθαι· ὁ δὲ τῇ ἡμερότητι χρησάμενος, ἀναπηδήσας\n\n\nἐπὶ τὴν ἑστίαν ἐκάθισε, κἀκεῖθεν τερπνὸν ἐκεκράγει.\nΓαλῆ δὲ θεασαμένη ἐπυνθάνετο αὐτοῦ, τίς ἐστι, καὶ\nπόθεν ἦλθεν· ὁ δὲ εἶπεν· ,,ὁ δεσπότης με νεωστὶ\nἐπρίατο.“ ,,Οὐκοῦν, ἰταμώτατε ζώων,“ ἔφη\n,,πρόσφατος ὤν τοσαῦτα βοᾷς, ὅτε ἐμοὶ τῇ οἰκογενεῖ οὐκ\nἐπιτρέπουσιν οἱ δεσπόται, ἀλλʼ ἐάν ποτε τοῦτο πράξω,\nπροσαγανακτοῦντες ἀπελαύνουσί με.“ Ὁ δὲ ἀπεκρίνατο\nλέγων· ,,οίκοδέσποινα, ἀλλὰ σύ γε βάδιζε μακράν· οὐ\nγὰρ ὁμοίως δυσχεραίνουσιν οἱ δεσπόται ἐπὶ τῇ ἐμῇ\nφωνῇ καὶ ἐπὶ τῇ σῇ.“\nὉ μῦθος οὐτος πρὸς ἂνδρα φιλόψογον, ἑτέροις ἀεὶ\nαἰτίας προσάπτειν ἐπιχειροῦντα.\n424. Ψύλλα. (C.62. F. 230.)ψύλλα ποτὲ πηδήσασα ἐπὶ πόδα ἀνδρὸς ἐκάθισεν·\nὁ δὲ τὸν Ἡρακλῆν ἐπὶ συμμαχίαν ἐκάλει. Τῆς δὲ ἐκεῖθεν\nαὖθις ἀφαλομένης, στενάξας εἶπεν· ,,ὡ Ἡράκλεις,\nεἰ ἐπὶ ψύλλῃ οὐ συνεμάχησας, πῶς ἐπὶ μείζοσιν\nἀνταγωνισταῖς συνεργήσεις;“\nὉ μῦθος δηλοῖ μὴ δεῖν ἐπὶ τῶν ἐλαχίστων τοῦ\nθείου δεῖσθαι, ἀλλʼ ἐπὶ τῶν ἀναγκαίων.\n424b. Ἄλλως. Ψύλλα καὶ Ἀθλητής. (F.194. C. p. 313.)Ψύλλα ποτὲ πηδήσασα, ἐκάθισεν ἐπὶ πόδα ἀνδρὸς\nἀθλητοῦ σοβοῦντος, καὶ ἁλλομένη ἐνῆκε δῆγμα. Ὁ δὲ\nἀκροχολήσας ηὐτρέπισε τούς ὄνυχας, ὅπως συνθλάσῃ\nταύτην· ἡ δὲ ἀφʼ ὁρμῆς φυσικῆς πήδημα λαβοῦσα,\nἀπέδρα, τοῦ θανεῖν ἀπαλλαγεῖσα. Καὶ ὅς στενάξας εἶπεν·\n,,ὡ Ἡράκλεις, διὰ τί ἐπὶ κακοὺς ἀνταγωνιστὰς οὐκ εἶ\nσυνεργός;“\nὉ λόγος δηλοῖ, ὅτι οὐ δεῖ ἐπὶ τὰ ἐλάχιστα καὶ\nἀκίνδυνα πράγματα εὐθύς τούς θεούς ἐπικαλεῖσθαι, ἀλλʼ\nἐπὶ ταῖς μείζοσιν ἀνάγκαις καὶ συμφοραῖς.\n425. Ψύλλα καὶ Ἄνθρωπος.\n(C. 292 e p. 400. F. 196. S. 231.)Ψύλλα ποτέ τινι πολλὰ ἠνώχλει· καὶ δὴ συλλαβών\n,,τίς εἶ σύ “ ἀνεβόα, ,,ὅτι πάντα μου τὰ μέλη\nκατεβοσκήσω, εἰκῇ καὶμάτην ἐμὲ καταναλίσκων;“ Ἡ δὲ ἐβόα·\n,,ὦ οὗτος, σῶζέ με, μὴ κτεῖνε· μέγα γὰρ κακὸν οὐ\nδύναμαι ποιεῖν.“ Ὁ δὲ γελάσας πρὸς αὐτὴν οὕτως ἔφη·\n,,ἄρτι τεθνήξῃ χερσί μου ταῖς ἰδίαις· ἅπαν γὰρ κακὸν,\nεἴτε μικρὸν εἴτε μέγα, οὐδʼ ὅλως πρέπει που φῦναι.“\nὍτι κακῷ οὐ πρέπει ἐλεηθῆναι, κἄν μέγας ᾖ κἂν\nμικρός.\n426. Ψύλλα καὶ Βοῦς. F. 382. C. 424.)ψύλλα δήποτε τὸν βοῦν οὕτως ἠρώτα· ,,τί δὴ\nπαθών ἀνθρώποις ὁσημέραι δουλεύεις, καὶ ταῦτα\nὑπερμεγέθης καὶ ἀνδρεῖος τυγχάνων, ἐμοῦ σάρκας αὐτῶν\nοἰκτίστως διασπώσης, καὶ τὸ αἷμα χανδὸν πινούσης;“\nΚαὶ ὅς ,,οὐκ ἄχαρις ἔσομαι “ φησὶ ,,μερόπων γένει·\nστέργομαι γὰρ παρʼ αὐτῶν καὶ φιλοῦμαι ἐκτόπως,\nτρίβομαί τε συχνῶς μέτωπόν τε καὶ ῶμους.“ Ἡ δὲ ,,ἀλλʼ\nἐμοὶ γοῦν τέως τῇ δειλαίᾳ ἡ σοὶ φίλη τρίψις οἴκτιστος\nμόρος, ὅτε καὶ τύχῃ, συμβαίνει.“\nὍτι οἱ διὰ τοῦ λόγου ἀλαζόνες καὶ ὑπὸ τοῦ\nεὐτελοῦς ἡττῶνται.\n"};
