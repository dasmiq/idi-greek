var sequence = {"name":"Nicomachus of Gerasa. Introductio arithmetica","data":"α. Οἱ παλαιοὶ καὶ πρῶτοι μεθοδεύσαντες ἐπιστήμην\nκατάρξαντος Πυθαγόρου ὡρίζοντο φιλοσοφίαν\nεἶναι φιλίαν σοφίας, ὡς καὶ αὐτὸ τὸ ὄνομα\nἐμφαίνει, τῶν πρὸ Πυθαγόρου πάντων σοφῶν καλουμένων\nσυγκεχυμένῳ ὀνόματι, ὥςπερ καὶ τέκτων\nκαὶ σκυτοτόμος καὶ κυβερνήτης καὶ ἁπλῶς ὁ τέχνης\nτινὸς ἢ δημιουργίας ἔμπειρος· ἀλλʼ ὅ γε Πυθαγόρας\n\n\n\n\n\nσυστείλας πάντων τὸ ὄνομα ἐπὶ τὴν τοῦ ὄντος\nἐπιστήμην καὶ κατάληψιν καὶ μόνην τὴν ἐν τούτῳ\nγνῶσιν τῆς ἀληθείας σοφίαν ἰδίως καλέσας εἰκότως\nκαὶ τὴν ταύτης ὄρεξιν καὶ μεταδίωξιν φιλοσοφίαν\nπροςηγόρευσεν, οἷον σοφίας ὄρεξιν. ἀξιοχρεώτερος\nδέ ἐστι τῶν ἄλλως ὁριζομένων, παῤ ὅσον ἰδίου ὀνόματος\nκαὶ πράγματος ἔννοιαν δηλοῖ· καὶ ταύτην δὲ\nτὴν σοφίαν ὡρίζετο ἐπιστήμην τῆς ἐν τοῖς οὖσιν\nἀληθείας, ἐπιστήμην μὲν οἰόμενος εἶναι κατάληψιν\nτοῦ ὑποκειμένου ἄπταιστον καὶ ἀμετακίνητον, ὄντα\nδὲ τὰ κατὰ τὰ αὐτὰ καὶ ὡςαύτως ἀεὶ διατελοῦντα\nἐν τῷ κόσμῳ καὶ οὐδέποτε τοῦ εἶναι ἐξιστάμενα\nοὐδὲ ἐπὶ βραχύ· ταῦτα ἂν εἴη τὰ ἄυλα καὶ ὧν κατὰ\nμετουσίαν ἕκαστον λοιπὸν τῶν ὁμωνύμως ὄντων καὶ\nκαλουμένων τόδε τι λέγεται καὶ ἔστι. τὰ μὲν γὰρ\nσωματικὰ δήπου καὶ ὑλικὰ ἐν διηνεκεῖ ῥύσει καὶ\nμεταβολ διὰ παντός ἐστι μιμούμενα τὴν τῆς ἐξ\nἀρχῆς ἀιδίου ὕλης καὶ ὑποστάσεως φύσιν καὶ ἰδιό\nτητα· ὅλη γὰρ διʼ ὅλης ἦν τρεπτὴ καὶ ἀλλοιωτή·\nτὰ δὲ περὶ αὐτὴν ἢ καὶ σὺν αὐτῇ θεωρούμενα ἀσώματα,\nοἷον ποιότητες, ποσότητες, σχηματισμοί, μεγέθη,\n\n\n\n\nμικρότητες, ἰσότητες, σχέσεις, ἐνέργειαι, διαθέσεις,\nτόποι, χρόνοι, πάντα ἁπλῶς, οἷς περιέχεται\nτὰ ἐν ἑκάστῳ σώματι, ὑπάρχει καθʼ ἑαυτὰ ἀκίνητα\nκαὶ ἀμετάπτωτα, συμβεβηκότως δὲ μετέχει καὶ παριπολαύει\nτῶν περὶ τὸ ὑποκείμενον σῶμα παθῶν.\nτῶν δὴ τοιούτων ἐξαιρέτως ἐπιστήμη ἐστὶν ἡ σοφία,\nσυμβεβηκότως δὲ καὶ τῶν μετεχόντων αὐτῶν, ὅ\nἐστι σωμάτων.\nβ. Ἀλλʼ ἐκεῖνα μὲν ἄυλα καὶ ἀίδια καὶ ἀτελεύτητα\nκαὶ διὰ παντὸς ὄμοια καὶ ἀπαράλλακτα πέφυκε διατελεῖν,\nὡςαύτως τῇ αὐτῶν οὐσίᾳ ἐπιδιαμένοντα, καὶ\nἕκαστον αὐτῶν κυρίως ὂν λέγεται, τὰ δὲ ἐν γενέσει\nτε καὶ φθορᾷ καὶ αὐξήσει καὶ μειώσει καὶ μεταβολῇ\nπαντοίᾳ καὶ μετουσίᾳ φαίνεται διηνεκῶς τρεπόμενα\nκαὶ λέγεται μὲν ὁμωνύμως ἐκείνοις ὄντα, καθʼ ὅσον\nαὐτῶν μετέχει, ἔστι δὲ τῇ ἑαυτῶν φύσει οὐκ ὄντως\nὄντα· οὐδὲ γὰρ τὸ βραχύτατον ἐπὶ ταὐτοῦ διαμένει,\nἀλλ᾿ ἀεὶ μεταβαίνει παντοίως ἀλλασσόμενα κατὰ\nτὸν παρὰ Πλάτωνι Τίμαιον, ὅς φησι· τί τὸ ὂν ἀεί,\n\n\n\n\n\nγένεσιν δὲ οὐκ ἔχον, καὶ τί τὸ γινόμενον μέν, ὂν\nδὲ οὐδέποτε, τὸ μὲν δὴ νοήσει μετὰ λόγου περιληπιόν,\nἀεὶ καὶ κατὰ τὰ αὐτὰ ὄν, τὸ δʼ αὖ δόξῃ μετʼ\nαἰσθήσεως ἀλόγου δοξαστόν, γινόμενόν τε καὶ ἀπολλύμενον,\nὄντως δὲ οὐδέποτε ὄν. εὔλογον ἄρα καὶ\nἀναγκαιότατον, εἰ τοῦ προςήκοντος καὶ ἀνθρώπῳ\nπρέποντος τέλους ἐφιέμεθα, τουτέστιν εὐζωίας (αὕτη\nδὲ διὰ φιλοσοφίας μόνης, ὑφʼ ἑτέρου δὲ οὐδενὸς\nσυντελεῖται· φιλοσοφία δὲ ἡμῖν, ὡς ἔφην, σοφίας\nὄρεξις, σοφία δὲ ἐπιστήμη τῆς ἐν τοῖς οὖσιν ἀληθείας,\nὄντα δὲ τὰ μὲν κυρίως λεγόμενα, τὰ δὲ ὁμωνύμως),\nἀκριβῶς διελεῖν καὶ διαρθρῶσαι τὰ τοῖς οὖσι συμβεβηκότα.\nτῶν τοίνυν ὄντων τῶν τε κυρίως καὶ\nτῶν καθʼ ὁμωνυμίαν, ὅπερ ἐστὶ νοητῶν τε καὶ αἰσθητῶν, τὰ μέν ἐστιν ἡνωμένα καὶ ἀλληλουχούμενα,\nοἷον ζῶον, κόσμος, δένδρον καὶ τὰ ὅμοια, ἅπερ κυρίως\nκαὶ ἰδίως καλεῖται μεγέθη, τὰ δὲ διῃρημένα τε\nκαὶ ἐν παραθέσει καὶ οἷον κατὰ σωρείαν, ἃ καλεῖται\nπλήθη, οἷον ποίμνη, δῆμος, σωρός, χορὸς καὶ τὰ\nπαραπλήσια. τῶν ἄρα δύο εἰδῶν τούτων ἐπιστήμην\nνομιστέον τὴν σοφίαν· ἀλλʼ ἐπεὶ πᾶν πλῆθος καὶ\nπᾶν μέγεθος ἄπειρα τῇ αὑτῶν φύσει ἐξ ἀνάγκης\n\n\n\nἐστί (τὸ μὲν γὰρ πλῆθος ἀπὸ ὡρισμένης ῥίζης ἀρξάμενον\nοὐ παύεται προκόπτον, τὸ δὲ μέγεθος ἀπὸ\nὡρισμένης ὁλότητος διαιρούμενον οὐδαμὴ δύναται\nπαύειν τὴν τομήν, ἀλλʼ ἐπʼ ἄπειρον διὰ ταῦτα προχωρεῖ),\nαἱ δὲ ἐπιστῆμαι πάντως πεπερασμένων εἰσὶν\nἐπιστῆμαι, ἀπείρων δὲ οὐδέποτε, φαίνεται δή, ὅτι\nοὔτε περὶ ἁπλῶς μέγεθος οὔτε περὶ ἁπλῶς πλῆθος\nσυσταίη ἄν ποτε ἐπιστήμη (ἀόριστον γὰρ ἑκάτερον\nκαθʼ ἑαυτό ἐστι, πλῆθος μὲν ἐπὶ τὸ πλεῖον, μέγεθος\nδὲ ἐπὶ τὸ ἔλαττον), ἀλλὰ περί τι ἀπʼ ἀμφοῖν ἀφωρισμένον,\nἀπὸ μὲν πλήθους περὶ τὸ ποσόν, ἀπὸ δὲ\nμεγέθους περὶ τὸ πηλίκον.\nγ. Πάλιν δὲ ἐξ ἀρχῆς, ἐπεὶ τοῦ ποσοῦ τὸ\nμὲν ὁρᾶται καθʼ ἑαυτό, μηδεμίαν πρὸς ἄλλο σχέσιν\nἔχον, οἷον ἄρτιον, περιττόν, τέλειον, τὰ ἐοικότα, τὸ\nδὲ πρὸς ἄλλο πως ἤδη ἔχον καὶ σὺν τῇ πρὸς ἕτερον\nσχέσει ἐπινοούμενον, οἷον διπλάσιον, μεῖζον, ἔλαττον,\nἥμισυ, ἡμιόλιον, ἐπίτριτον, τὰ ἐοικότα, δῆλον ὅτι\nἄρα δύο μέθοδοι ἐπιλήψονται ἐπιστημονικαὶ καὶ\n\n\n\n\n\nδιευκρινήσουσι πᾶν τὸ περὶ τοῦ ποσοῦ σκέμμα, ἀριθμητικὴμὲν\nτὸ περὶ τοῦ καθʼ ἑαυτό, μουσικὴ δὲ τὸ\nπερὶ τοῦ πρὸς ἄλλο. πάλιν δὲ ἐπεὶ τοῦ πηλίκου τὸ\nμέν ἐστιν ἐν μονῇ καὶ στάσει, τὸ δὲ ἐν κινήσει καὶ\nπεριφορᾷ, δύο ἕτεραι κατὰ τὰ αὐτὰ ἐπιστῆμαι ἀκρι\nτὸ πηλίκον, τὸ μὲν μένον καὶ ἠρεμοῦν γεωμετρία,\nτὸ δὲ φερόμενον καὶ περιπολοῦν σφαιρική.\nοὐκ ἄρα τούτων ἄνευ δυνατὸν τὰ τοῦ ὄντος εἴδη\nἀκριβῶσαι οὐδʼ ἄρα τὴν ἐν τοῖς οὖσιν ἀλήθειαν\nεὑρεῖν, ἧς ἐπιστήμη σοφία, φαίνεται δέ, ὅτι οὐδʼ\nὀρθῶς φιλοσοφεῖν· ὅπερ γὰρ ζωγραφίη συμβάλλεται\nτέχναις βαναύσοις πρὸς θεωρίης ὀρθότητα, τοῦτό τοι\nγραμμαὶ καὶ ἀριθμοὶ καὶ ἁρμονικὰ διαστήματα καὶ\nκύκλων περιπολήσιες πρὸς λόγων σοφῶν μαθήσιας\nσυνεργίην ἔχουσιν, Ἀνδροκύδης φησὶν ὁ Πυθαγορικός.\nἀλλὰ καὶ Ἀρχύτας ὁ Ταραντῖνος ἀρχόμενος\nτοῦ ἁρμονικοῦ τὸ αὐτὸ οὕτω πως λέγει· καλῶς μοι\nδοκοῦντι περὶ τὰ μαθήματα διαγνώμεναι καὶ οὐδὲν\nἄτοπον αὐτοὺς ὀρθῶς, οἷα ἐντί, περὶ ἑκάστου φρο\nνέειν. περὶ γὰρ τᾶς τῶν ὅλων φύσιος καλῶς διαγνόντες\nἔμελλον καὶ περὶ τῶν κατὰ μέρος, οἷα ἐντι,\nκαλῶς ὀψεῖσθαι· περί τε δὴ τᾶς γεωμετρικᾶς καὶ\nἀριθμητικᾶς καὶ σφαιρικᾶς παρέδωκαν ἄμμιν σαφῆ\n\n\n\nδιάγνωσιν, οὐχ ἥκιστα δὲ καὶ περὶ μουσικᾶς. ταῦτα\nγὰρ τὰ μαθήματα δοκοῦντι ἔμμεναι ἀδελφεά· περὶ\nγὰρ ἀδελφεὰ τὰ τοῦ ὄντος πρώτιστα δύο εἴδεα τὰν\nἀναστροφὰν ἔχει. καὶ Πλάτων δὲ ἐπὶ τέλει τοῦ τριςκαιδεκάτου\nτῶν νόμων, ὅπερ τινὲς φιλόσοφον ἐπιγράφουσιν,\nὅτι ἐν αὐτῷ περισκοπεῖ καὶ διορίζεται,\nποταπὸν χρὴ τὸν ὄντως φιλόσοφον εἶναι, ἀνακεφαλαιούμενος\nτὰ διὰ πλειόνων προδιαλεχθέντα καὶ\nπροδιαβεβαιωθέντα ἐπιφέρει· ἅπαν διάγραμμα ἀριθμοῦ\nτε σύστημα καὶ ἁρμονίας σύστασιν ἅπασαν τῆς\nτε τῶν ἄστρων φορᾶς τὴν ἀναλογίαν μίαν ἀναφανῆναι\nδεῖ τῷ κατὰ τρόπον μανθάνοντι, φανήσεται\nδʼ ἂν ὃ λέγομεν ὀρθῶς, εἴ τις εἰς ἓν βλέπων πάντα\nμανθάνει· δεσμὸς γὰρ ἁπάντων τούτων εἷς ἀναφανήσεται·\nεἰ δέ τις ἄλλως μεταχειριεῖται φιλοσοφίαν,\nτύχην δεῖ καλεῖν συνεργόν· οὐ γὰρ ἄνευ\nτούτων ἡ ὁδός ποτε, ἀλλʼ οὗτος ὁ τρόπος, ταῦτα τὰ\nμαθήματα εἴτε χαλεπὰ εἴτε ῥᾴδια, ταύτῃ ἰτέον,\nἀμελεῖν δὲ οὐ δεῖ. τὸν δὲ ταῦτα πάντα οὕτω λαβόντα,\nὡς ἐγὼ λέγω, τοῦτον ἐγὼ καλω σοφώτατον\nκαὶ διισχυρίζομαι παίζων τε καὶ σπουδάζων. δῆλον\nγάρ, ὅτι κλίμαξί τισι καὶ γεφύραις ἔοικε ταῦτα τὰ\n\n\n\nμαθήματα διαβιβάζοντα τὴν διάνοιαν ἡμῶν ἀπὸ τῶν\nαἰσθητῶν καὶ δοξαστῶν ἐπὶ τὰ νοητὰ καὶ ἐπιστημονικὰ\nκαὶ ἀπὸ τῶν συντρόφων ἡμῖν καὶ ἐκ βρεφῶν\nὄντων συνήθων ὑλικῶν καὶ σωματικῶν ἐπὶ τὰ ἀσυνήθη\nτε καὶ ἑτερόφυλα πρὸς τὰς αἰσθήσεις, τῇ δὲ\nἀυλίᾳ καὶ ἀιδιότητι συγγενέστερα ταῖς ἡμετέραις\nψυχαῖς καὶ πολὺ πρότερον τῷ ἐν αὐταῖς νοητικῷ.\nκαθὰ καὶ ὁ παρὰ Πλάτωνι ἐν τ πολιτείᾳ Σωκράτης\nτοῦ προςδιαλεγομένου αἰτίας τινὰς εὐλόγους ἐπιφέρειν\nδοκοῦντος τοῖς μαθήμασιν, ὡς εὔχρηστά εἰσι\nπρὸς τὸν ἀνθρώπινον βίον, ἡ μὲν ἀριθμητικὴ πρός\nλογισμοὺς καὶ διανομὰς καὶ συνειςφορὰς καὶ ἀμείψεις\nκαὶ κοινωνίας, ἡ δὲ γεωμετρία πρὸς στρατοπεδεύσεις\nπόλεών τε καὶ ἱερῶν συγκτίσεις καὶ γεωμορίας,\nἡ δὲ μουσικὴ πρὸς ἑορτὰς καὶ θυμηδίας καὶ\nθεῶν θρησκείας, σφαιρικὴ δὲ καὶ ἀστρονομία πρὸς\nγεωργίας τε καὶ ναυτιλίαν καὶ τὰς ἄλλας καταρχὰς\nτῶν πράξεων εὐχερείας καὶ ἐπιτηδειότητας προδηλοῦσα,\nἐπιπλήττων φησίν· ὡς ἡδὺς εἶ, ὅτι ἔοικας\nδεδιέναι, μὴ ἄρα ἄχρηστα ταῦτα τὰ μαθήματα προςτάττοιμι·\nτὸ δέ ἐστι παγχάλεπον, μᾶλλον δὲ ἀδύνατον·\nὄμμα γὰρ τῆς ψυχῆς ὑπὸ τῶν ἄλλων ἐπιτηἡμῶν\n\n\n\nδευμάτων ἀποτυφλούμενον καὶ κατορυττόμενον διὰ\nτούτων μόνων ἀναζωπυρεῖται καὶ ἀνεγείρεται κρεῖττον\nὂν σωθῆναι μυρίων σωματικῶν ὀμμάτων· μόνῳ\nγὰρ αὐτῷ ἡ περὶ τοῦ παντὸς ἀλήθεια ὁρᾶται.\nδ. Τίνα οὖν ἀναγκαῖον πρωτίστην τῶν τεσσάρων\nτούτων μεθόδων ἐκμανθάνειν; ἢ δηλονότι τὴν\nφύσει πασῶν προυπάρχουσαν καὶ κυριωτέραν ἀρχῆς\nτε καὶ ῥίζης καὶ οἱονεὶ πρὸς τὰς ἄλλας μητρὸς λόγον\nἐπέχουσαν. ἔστι δὲ αὕτη ἡ ἀριθμητικὴ οὐ μόνον,\nὅτι ἔφαμεν αὐτὴν ἐν τῇ τοῦ τεχνίτου θεοῦ διανοίᾳ\nπρουποστῆναι τῶν ἄλλων ὡςανεὶ λόγον τινὰ κοσμικὸν\nκαὶ παραδειγματικόν, πρὸς ὃν ἀπερειδόμενος ὁ\nτῶν ὅλων δημιουργὸς ὡς πρὸς προκέντημά τι καὶ\nἀρχέτυπον παράδειγμα τὰ ἐκ τῆς ὕλης ἀποτελέσματα\nκοσμεῖ καὶ τοῦ οἰκείου τέλους τυγχάνειν ποιεῖ, ἀλλὰ\nκαὶ ὅτι φύσει προγενεστέρα ὑπάρχει, ὅσῳ συναναιρεῖ\nμὲν ἑαυτῇ τὰ λοιπά, οὐ συναναιρεῖται δὲ ἐκείνοις·\nοἷον τὸ ζῶον πρότερον τοῦ ἀνθρώπου φύσει\nἐστίν· ἀναιρεθέντος γὰρ τοῦ ζώου ἀναιρεῖται καὶ ὁ\nἄνθρωπος, οὐκέτι δὲ ἀναιρεθέντος τοῦ ἀνθρώπου\nσυναναιρεῖται καὶ τὸ ζῶον· καὶ πάλιν ἄνθρωπος\nπρογενέστερος γραμματικοῦ· μὴ γὰρ ὄντος ἀνθρώπου\nοὐδὲ γραμματικός ἐστι, μὴ ὄντος δὲ γραμματικοῦ\nδυνατὸν ἄνθρωπον εἶναι· ὥςτε ἐπεὶ συναναιρεῖ,\n\n\n\n\nδιὰ τοῦτο καὶ πρεσβύτερον. καὶ ἐκ τοῦ ἐναντίου\nδὲ νεώτερον λέγεται καὶ ὑστερογενέστερον, ὃ\nσυνεπιφέρει μὲν ἑαυτῷ τὸ λοιπόν, οὐ συνεπιφέρεται\nδὲ ἐκείνῳ, οἷον ὁ μουσικός· συνεπιφέρει γὰρ ἑαυτῷ\nπάντως τὸν ἄνθρωπον· καὶ πάλιν ἵππος· συνεπιφέρεται\nγὰρ πάντως τὸ ζῶον τούτῳ, οὐκ ἔμπαλιν\nδέ· ζώου γὰρ ὄντος οὐκ ἀναγκαῖον εἶναι ἵππον\nοὐδὲ ἀνθρώπου ὑπάρχοντος συνεπιφέρεσθαι μουσικόν.\nοὕτω καὶ ἐπὶ τῶν προλεχθεισῶν ἐπιστημῶν·\nοὔσης μὲν γὰρ γεωμετρίας ἀνάγκη καὶ τὴν ἀριθμητικὴν\nσυνεπιφέρεσθαι· ἄμα γὰρ ταύτῃ τρίγωνον ἢ\nτετράγωνον ἢ ὀκτάεδρον ἢ εἰκοσάεδρον ἢ διπλάσιον\nἢ ὀκταπλάσιον ἢ ἡμιόλιον ἢ ἄλλο τι τοιοῦτον, ὃ γεωμετρία\nλέγει, καὶ οὐκ ἄνευ τῶν ἑκάστῳ συνεπιφερομένων\nἀριθμῶν ἐπινοεῖσθαι τὰ τοιαῦτα δύναται·\nπῶς γὰρ οἷόν τε τριπλάσιόν τι εἶναι ἢ λέγεσθαι μὴ\nπρουποκειμένου τοῦ γ ἀριθμοῦ ὀκταπλάσιον μὴ\nὑποκειμένου τοῦ η; ἔμπαλιν δὲ εἴη ἂν τὰ γ καὶ τὰ\nδ καὶ τὰ ἑξῆς μὴ ὄντων τῶν παρωνύμων σχημάτων.\nσυναναιρεῖ ἄρα ἡ ἀριθμητικὴ τὴν γεωμετρίαν, ἀλλʼ\nοὐ συναναιρεῖται ὑπʼ αὐτῆς, καὶ συνεπιφέρεται μὲν\nἐκείνῃ, οὐ συνεπιφέρει δὲ αὐτήν.\nε. Πάλιν δὲ ἐπὶ τῆς μουσικῆς· οὐ γὰρ μόνον\n\n\n\n\n\nὅτι προγενέστερον τὸ καθʼ αὑτὸ τοῦ πρὸς ἄλλο,\nκαθάπερ τὸ μέγα τοῦ μείζονος καὶ τὸ πλούσιον τοῦ\nπλουσιωτέρου καὶ ὁ ἄνθρωπος τοῦ πατρός, ἀλλʼ ὅτι\nκαὶ αἱ μουσικαὶ συμφωνίαι διὰ τεσσάρων, διὰ πέντε,\nδιὰ πασῶν κατὰ ἀριθμόν εἰσιν ὠνομασμέναι· ὁμοίως\nκαὶ τοὺς άρμονικοὺς λόγους ἀριθμητικοὺς πάντως\nἔχουσιν, ἡ μὲν διὰ τεσσάρων ἐπίτριτος, ἡ δὲ διὰ\nπέντε ἡμιόλιος, ἡ δὲ διὰ πασῶν διπλάσιος, τριπλάσιος\nδὲ ἡ διὰ πασῶν ἅμα καὶ διὰ πέντε, τετραπλάσιος\nδὲ ἡ τελειοτάτη ἡ δὶς διὰ πασῶν. ἐκδηλότερόν γε\nμὴν ἡ σφαιρικὴ διʼ ἀριθμητικῆς τυγχάνει πάντων\nτῶν προςηκόντων αὐτῇ σκεμμάτων οὐ μόνον, ὅτι\nγεωμετρίας μεταγενεστέρα ἐστιν (ἡ γὰρ κίνησις φύσει\nμετὰ τὴν μονήν), οὐδʼ τι ἁρμονίας ἐκ παντὸς\nἐμμελοῦς τὰ τῶν ἀστέρων κινήματα τέτευχεν, ἀλλʼ\nὅτι καὶ ἀριθμῶν περιόδοις καὶ ποσότησιν ἀνατολαί\nτε καὶ δύσεις καὶ προποδισμοὶ καὶ ἀναποδισμοὶ καὶ\nἐπιπροςθήσεις καὶ φάσεις παντοῖαι διαρθροῦνται.\nὡς οὖν προγενεστέρας φύσει καὶ τιμιωτέρας καὶ\nπρεσβυτέρας ὡςανεὶ μητρὸς καὶ τιθήνης καλῶς προτέραν\nτὴν τεχνολογίαν ὑπεστησάμεθα, τὴν δὲ ἀρχὴν\nτῆς τεχνολογίας τοῦ σαφοῦς χάριν ἐντεῦθεν ποιησόμεθα.\nϚ. Πάντα τὰ κατὰ τεχνικὴν διέξοδον ὑπὸ φύσεως\nἐν τῷ κόσμῳ διατεταγμένα κατὰ μέρος τε καὶ\nὅλα φαίνεται κατὰ ἀριθμὸν ὑπὸ τῆς προνοίας καὶ\nτοῦ τὰ ὅλα δημιουργήσαντος νοῦ διακεκρίσθαι τε\nκαὶ κεκοσμῆσθαι βεβαιουμένου τοῦ παραδείγματος\nοἷον λόγον προχαράγματος ἐκ τοῦ ἐπέχειν τὸν\nἀριθμὸν προυποστάντα ἐν τῇ τοῦ κοσμοποιοῦ θεοῦ\nδιανοίᾳ, νοητὸν αὐτὸν μόνον καὶ παντάπασιν ἄυλον,\nοὐσίαν μέντοι τὴν ὄντως τὴν ἀίδιον, ἵνα πρὸς αὐτὸν\nὡς λόγον τεχνικὸν ἀποτελεσθῇ τὰ σύμιπαντα\nταῦτα, χρόνος, κίνησις, οὐρανός, ἄστρα, ἐξελιγμοὶ\nπαντοῖοι. ἀναγκαῖον ἄρα, τὸν ἐπιστημονικὸν ἤδη\nἀριθμὸν ἐπὶ τῶν τοιούτων ὑπάρχοντα καθʼ ἑαυτὸν\nἡρμόσθαι καὶ οὐχ ὑπ᾿ ἄλλου, ἀλλʼ ὑφ᾿ ἑαυτοῦ. πᾶν\nδὲ ἡρμοσμένον ἐξ ἐναντίων πάντως ἥρμοσται καὶ ὄντων\nγε· οὔτε γὰρ τὰ μὴ ὄντα ἁρμοσθῆναι οἷά τε οὔτε\nτὰ ὄντα μέν, ὅμοια δὲ ἀλλήλοις, οὔτε τὰ διαφέροντα\nμέν, ἄλογα δὲ πρὸς ἄλληλα· ὑπολείπεται δὴ τά, ἐξ\nὧν ἁρμόζεται, καὶ ὄντα εἶναι καὶ διάφορα καὶ λόγον\nπρὸς ἄλληλα ἔχοντα. ἐκ τοιούτων ἄρα καὶ ὁ ἐπιστημονικὸς\n\n\n\n\nἀριθμός· ἔστι γὰρ τὰ ἐν αὐτῷ πρώτιστα\nεἴδη δύο οὐσίαν τε ἔχοντα τὴν τῆς ποσότητος καὶ\nδιαφέροντα ἀλλήλων καὶ οὐχ ἑτερογενῆ, περιττὸν\nκαὶ ἄρτιον, καὶ ἐναλλὰξ ὑπὸ θαυμαιτῆς καὶ θείας\nφύσεως διηρμοσμένα ἀλλήλοις ἀχωρίστως καὶ ἑνοειδῶς,\nὡς αὐτίκα εἰσόμεθα.\nζ. Ἀριθμός ἐστι πλῆθος ὡρισμένον ἢ μονάδων\nσύστημα ἢ ποσότητος χύμα ἐκ μονάδων συγκείμενον,\nτοῦ δὲ ἀριθμοῦ πρώτη τομὴ τὸ μὲν ἄρτιον, τὸ δὲ\nπεριττόν. ἔστι δὲ ἄρτιον μέν, οἷόν τε εἰς δύο ἷσα\nδιαιρεθῆναι μονάδος μέσον μὴ παρεμπιπτούσης,\nπεριττὸν δὲ τὸ μὴ δυνάμενον εἰς δύο ἶσα μερισθῆναι\nδιὰ τὴν προειρημένην τῆς μονάδος μεσιτείαν.\nοὗτος μὲν οὖν ὁ ὅρος ἐκ τῆς δημώδους ὑπολήψεως·\nκατὰ δὲ τὸ Πυθαγορικὸν ἄρτιος ἀριθμός ἐστιν ὁ τὴν\nεἰς τὰ μέγιστα καὶ τὰ ἐλάχιστα κατὰ ταὐτὸ τομὴν\nἐπιδεχόμενος, μέγιστα μὲν πηλικότητι, ἐλάχιστα δὲ\nποσόττι, κατὰ φυσικὴν τῶν δύο τούτων γενῶν ἀντιπεπόνθησιν,\nπερισσὸς δὲ ὁ μὴ δυνάμενος τοῦτο\nπαθεῖν, ἀλλʼ εἰς ἄνισα δύο τεμνομενος. ἑτέρῳ δὲ\nτρόπῳ κατὰ τὸ παλαιὸν ἄρτιός ἐστιν ὁ καὶ εἰς δύο\nἶσα τμηθῆναι δυνάμενος καὶ εἰς ἄνισα δύο. πλὴν\n\n\n\n\n\nτῆς ἐν αὐτῷ ἀρχοειδοῦς δυάδος θάτερον τὸ διχοτόμημα\nμόνον ἐπιδεχομένης τὸ εἰς ἶσα, ἐν ᾗτινι οὖν τομῇ παρεμφαίνων\nτὸ ἕτερον εἶδος μόνον τοῦ ἀριθμοῦ, ὅπως\nἂν διχασθῇ, ἀμέτοχον τοῦ λοιποῦ· περισσὸς δέ ἐστιν\nἀριθμὸς ὁ καθʼ ἡντιναοῦν τομὴν εἰς ἄνισα πάντως\nγινομένην ἀμφότερα ἅμα ἐμφαίνων τὰ τοῦ ἀριθμοῦ\nδύο εἴδη οὐδέποτε ἄκρατα ἀλλήλων, ἀλλὰ πάντοτε\nσὺν ἀλλήλοις. ἐν δὲ τῷ διʼ ἀλλήλων ὅρῳ περιττός\nἐστιν ὁ μονάδι ἐφʼ ἑκάτερα διαφέρων ἀρτίου ἀριθμοῦ,\nτουτέστιν ἐπὶ τὸ μεῖζον καὶ ἔλαττον, ἄρτιος δὲ\nὁ μονάδι διαφέρων ἐφʼ ἑκάτερον περισσοῦ ἀριθμοῦ,\nτουτέστι μονάδι μείζων καὶ μονάδι ἐλάσσων.\nη. Πᾶς ἀριθμὸς τῶν παῤ ἑκάτερα συντεθέντων\nἅμα ἥμισύς ἐστι καὶ τῶν ὑπὲρ ἕνα ἑκατέρωθεν κειμένων\nὁμοίως ἥμισύς ἐστι καὶ ἔτι τῶν ὑπὲρ ἐκείνους\nκαὶ τοῦτο μέχρις οὗ δυνατόν. μονωτάτη δὲ ἡ μονάς\nδιὰ τὸ μὴ ἔχειν ἑκατέρωθεν αὐτὴν δύο ἀριθμοὺς\nἑνὸς μόνου τοῦ παρακειμένου ἥμιούς ἐστιν· ἀρχὴ\nἄρα πάντων φυσικὴ ἡ μονάς. καθʼ ὑποδιαίρεσιν δὲ\nτοῦ ἀρτίου τὸ μὲν ἀρτιάκις ἄρτιον, τὸ δὲ περισσάρτιον,\nτὸ δὲ ἀρτιοπέριττον· ἐναντία μὲν ἀλλήλοις\n\n\n\n\n\nὥςπερ ἀκρότητες τὸ ἀρτιάκις ἄρτιον καὶ τὸ ἀρτιοπέρισσον,\nκοινὸν δὲ ἀμφοτέρων ὥςπερ μεσότης τὸ\nπερισσάρτιον.\nἈρτιάκις οὖν ἄρτιος ἄριθμός ἐστιν ὁ αὐτός τε\nεἰς δύο ἶσα δυνάμενος διχασθῆναι κατὰ τὴν τοῦ\nγένους φύσιν καὶ τῶν ἑαυτοῦ μερῶν ὁποτερονοῦν\nτοιοῦτον ἔχων δίχα διαιρετόν καὶ πάλιν κατὰ τὰ\nαὐτὰ τῶν ἐν ἐκείνῳ μερῶν ὁποτερονοῦν εἰς δύο ἶσα\nδιαιρετὸν καὶ μέχρις ἂν εἰς τὴν φύσει ἄτομον μονάδα\nκαταντήσῃ ἡ τῶν ἀεὶ ὑπομερισμῶν διαίρεσις. οἷον\nὑποδείγματος χάριν ὁ ξδ· τούτου γὰρ ἥμισυς ὁ λβ\nκαὶ τούτου ὁ ιϚ καὶ τούτου ἥμισυς ὁ η καὶ τούτου ὁ\nδ καὶ τούτου ὁ β, ἔπειτα τὸ τελευταῖον μονὰς τούτου\nἡμίσεια, ἥτις φύσει ἄτομος οὖσα οὐκέτι ἐπιδέχεται\nτὸ ἥμισυ. παρακολουθεῖ δὲ αὐτῷ καί, ὅ τι ἂν ἐν\nαὐτῷ μέρος ληφθῇ, πάντως ἀρτιάκις ἀρτιώνυμον\nεἶναι τὴν προςηορίαν, τὸ δὲ αὐτὸ καὶ τῇ ποσότητι\nτῶν ἐν αὐτῷ μονάδων ἀρτιάκις ἀρτιοδύναμον, μηδέποτε\nδὲ ἑτέρῳ γένει κοινωνεῖν ἑκάτερον τούτων.\nμήτοι δὲ ἄρα καὶ παρὰ τοῦτο ἀρτιάκις ἄρτιος\nὠνόμασται, ὅτι αὐτὸς ἄρτιος ὢν καὶ τὰ\nμέρη καὶ τὰ τῶν μερῶν μέρη μέχρι μονάδος ἄρτια\n\n\n\n\nἀεὶ ἔχει ὀνόματί τε καὶ δυνάμει· καὶ ἑτέρως πᾶν\nμέρος, ὃ ἐὰν ἔχῃ, ἀρτιάκις ἄρτιον κατὰ τὸ ὄνομά\nἐστι, τὸ δὲ αὐτὸ καὶ ἀρτιάκις ἄρτιόν ἐστι κατὰ τὴν\nδύναμιν. γένεσις δὲ τοῦ ἀρτιάκις ἀρτίου, ὥςτε μηδένα\nδιαφυγεῖν, ἀλλʼ ἐξ ἑνὸς πάντας ὑποπίπτειν\nαὐτῇ, εἰ γένοιτο ἂν οὕτως· ἀπὸ μονάδος ὡς ἀπὸ\nῥίζης κατὰ τὸν διπλάσιον λόγον προχωροῦντι μέχρις\nἀπείρου, ὅσοι καὶ ἂν γένωνται, οὗτοι πάντες ἀρτιάκις\nἄρτιοι εἰσιν, ἄλλους δὲ παρὰ τούτους ἀμήχανόν\nἐστιν εὑρεῖν, οἷον πρὸς ὑπόδειγμα\nα, β, δ, η, ιϚ, λβ, ξδ, ρκη, σνϚ, φιβ\nκαὶ ἐφ᾿ ὁσονοῦν. ἕκαστος δὴ τῶν προκειμένων γέγονε\nμὲν κατὰ τὸν ἀπὸ μονάδος διπλασίονα ἀεὶ λύγον,\nὑπάρχει δὲ ἀρτιάκις ἄρτιος πάντως καὶ πᾶν δὲ μέρος,\nὃ ἂν εὑρεθῇ ἔχων, πάντως καὶ παρώνυμόν\nἐστιν ἑνὸς τῶν ἐντὸς αὐτοῦ καὶ μονάδος σύστημα\nἐν τούτῳ ὑπάρχει τοσοῦτον, ὁπόσος τῶν ἐντὸς αὐτοῦ\nεἷς τις ἐστί, κατὰ ἀντιπερίστασιν μέντοι καὶ\nἀμοιβήν, ἐὰν μὲν ὦσιν ἄρτιοι αἱ ἐκθέσεις τῶν ἀπὸ\nμονάδος διπλασιασμῶν· μία μὲν οὐχ οἵα τε μεσότης\nεὑρεθῆναι, πᾶντως δὲ δύο, ἀφʼ ὧν ἀρχομένη ἡ ἀντιπερίστασις\nκαὶ ἀμοιβὴ μερῶν πρὸς δυνάμεις καὶ\n\n\n\nδυνάμεων πρὸς μέρη προχωρήσει τάξει, πρῶτον μὲν\nἐπὶ τοὺς παῤ ἑκάτερα δύο, εἶτα ἐπὶ τοὺς ὑπερκειμένους\nἑκατέρωθεν, μέχρις ἂν ἐπὶ τοὺς ἀκροτάτους\nἀφίκηται, ὥςτε καὶ τὸ ὅλον ἀντιπαρωνυμεῖσθαι τῇ\nμονάδι καὶ τὴν μονάδα τῷ ὅλῳ· οἷον λόγου χάριν,\nἐὰν τὸν ρκη θῶμεν τὸν μέγιστον, ἀρτιογενεῖς ἔσονται\nαὐτῷ αἱ ἐκθέσεις τῶν ὅρων, ὀκτὼ γὰρ αἱ μέχρις\nαὐτοῦ πᾶσαι, καὶ μίαν μεσότητα οὐχ ἕξουσιν, ἀδύνατον\nγὰρ ἐν ἀρτίῳ, ἀλλʼ ἀναγκαίως δύο, τήν τε η\nκαὶ τὴν ιϛ, αἵτινες ἀνταποκρινοῦνται ἀλλήλαις παρὰ\nμέρος· τοῦ γὰρ ὅλου τοῦ ρκη ὄγδοον μέν ἐστι τὰ\nιϛ, ἔμπαλιν δὲ ἑκκαιδ έκατον τὰ η· καὶ προιόντες ἐφʼ\nἑκάτερον τέταρτον μὲν τὰ λβ, τριακοστόδυον δὲ τὰ\nδ, καὶ πάλιν ἥμισυ μὲν τὰ ξδ, ἑξηκοστοτέταρτον δὲ\nτὰ β, καὶ τελευταῖον κατὰ τὰς ἀκρότητας ἑκατοστοεικοστόγδοον\nμὲν ἡ μονάς, ὅλον δὲ κατὰ τὴν μονάδα\nἔμπαλιν τὰ ρκή. ἐὰν δὲ ἐν περισσοῖς ὅροις ἡ ἔκθεσις\nγένηται, οἷον ἐν ἑπτά, προχειρισαμένων ἡμῶν τὰ ξδ,\nἡ μεσότης ἀναγκαίως μία ἔσται κατὰ τὴν τῶν περισσῶν\nφύσιν καὶ αὐτὴ μὲν ἑαυτῇ ἀνταποκρινεῖται διὰ\nτὸ σύζυγον μὴ ἔχειν, οἱ δὲ ἑκατέρωθεν αὐτῆς ἀεὶ\nἀλλήλοις, μέχρις ἂν εἰς τὰ ἄκρα ἡ ἀνταπόκρισις τελευτήσῃ·\nοἷον ἑξηκοστοτέταρτον μὲν ἡ μονὰς ἔσται,\n\n\n\nὅλον δὲ κατὰ τὴν μονάδα ξδ, καὶ ἥμισυ μὲν τὰ λβ,\nτριακοστόδυον δὲ τὰ β, καὶ τέταρτον μὲν τὰ ιϚ, ἑκκαιδ\nέκατον δὲ τὰ δ, ὄγδοον δὲ ἄνευ ἀντιδιαστολῆς\nαὐτὰ τὰ ή. συμβέβηκε δὲ πάσαις ταῖς ἐκθέσεσι συντεθειμέναις\nσωρηδὸν ἴσαις εἶναι τῷ μετʼ αὐτὰς παρὰ\nμονάδα, ὥςτε ἀναγκαίως ἡ ὁπωςοῦν συγκεφαλαίωσις\nπερισσὸς ἀριθμὸς ἔσται· αἰεὶ γὰρ ὁ παρὰ μονάδα\nἶσος τῷ ἀρτίῳ περισσός ἐστι. χρησιμεύσει δʼ ἡμῖν\nαὕτη ἡ ἐπίγνωσις, ὅσον οὐδέπω, πρὸς τὴν τῶν τελείων\nἀριθμῶν σύστασιν· ὑποδείγματος δὲ χάριν\nτῷ σνϚ οἱ ἐντὸς αὐτοῦ μέχρι μονάδος ἶσοί εἰσι συγκεφαλαιωθέντες\nπαρὰ μίαν μονάδα, τῷ δὲ ρκη τῷ\nεὐθὺς ὑπʼ αὐτὸν οἱ ἐντὸς αὐτοῦ πάντες ὁμοίως εἰσὶν\nἶσοι παρὰ μίαν μονάδα καὶ τοῖς συνεχέσι δὲ ἀεὶ\nκατὰ τὰ αὐτὰ οἱ ἐντός, καθὰ καὶ αὐτὴ ἡ μονὰς παρὰ\nμονάδα ἴση τῷ μετʼ αὐτήν, ὅ ἐστι τῷ β, καὶ οἱ συναμφότεροι\nπαρὰ μονάδα τῷ μετʼ αὐτοὺς καὶ οἱ\nσύντρεις παρὰ μονάδα τῷ ἑξῆς, καὶ τοῦτο ἐπʼ ἄπειρον\nπροχωροῦν ἄπταιστον εὑρήσεις. κἀκεῖνο δὲ μεμνῆσθαι\nἀναγκαιότατον· ἐὰν μὲν γὰρ ἄρτιοι ὦσιν αἱ\nτοῦ προκεχειρισμένου ἀρτιάκις ἀρτίου ἐκθέσεις, πάντως\nτὸ ὑπὸ τῶν ἄκρων πρὸς ἄλληλα πολυπλασιαζομένων\n\n\n\nσυντελούμενον ἶσον ἔσται τῷ ὑπὸ τῶν μέσων πρὸς\nἄλληλα, ἐὰν δὲ περισσαί, τὸ ὑπὸ τῶν ἄκρων ἶσον τῷ\nἀπὸ τοῦ μέσου πρὸς ἑαυτό· ἅπαξ γὰρ ρκη ἐν ἀρτίαις\nἐκθέσεσιν ἶσόν ἐστι τῷ ὀκτάκις ιϚ καὶ ἔτι τῷ δὶς ξδ\nκαὶ πάλιν τῷ τετράκις λβ καὶ τοῦτο διʼ ὅλου· ἐν\nδὲ περισσαῖς ἐκθέσεσιν ἶσον τὸ ἅπαξ ξδ τῷ δὶς λβ\nκαὶ τοῦτο τῷ τετράκις ιϚ καὶ τοῦτο πάλιν τῷ ὀκτάκις\nη μόνον μέσου πρὸς ἑαυτὸν πολλαπλασιαζομένου.\nθ. Ἀρτιοπέριττος δέ ἐστιν ἀριθμὸς ὁ τῷ γένει\nκαὶ αὐτὸς ἄρτιος ὤν, ἀντιδιαστελλόμενος δὲ ἰδικῶς\nτῷ προφρασθέντι ἀρτιάκις ἀρτίῳ, ὁ τὴν μὲν εἰς δύο\nἶσα διαίρεσιν ἐπιδεχόμενος κατὰ τὸ κοινὸν γένος,\nτῶν μέντοι μερῶν ἑκάτερον εὐθὺς εἰς δύο ἶσα ἄτμητον\nἔχων, οἷον\nὁ ϛ, ὁ ι, ὁ ιδ, ὁ ιη, ἡ κβ, ὁ κϛ,\nοἱ ὅμοιοι· μετὰ γὰρ τὸ διχασθῆναι ἕκαστον τούτων\nἀδίχαστα εὐθὺς τὰ μέρη εὑρίσκεται. συμβέβηκε δὲ\nαὐτῷ πᾶν, ὃ ἐὰν εὑρεθῇ μέρος ἔχων, ἐναντιώνυμον\nτῇ δυνάμει εἶναι καὶ πᾶσαν μέρους ποσότητα ἐναντιοδύναμον\nτῷ ὀνόματι, μηδέποτε δὲ μηδενὶ τρόπῳ\n\n\n\n\n\nὁμογενῆ τὴν δύναμιν τοῦ μέρους τῷ αὐτῷ ὀνόματι\nὑπάρχειν· οἷον ἐφʼ ἑνὸς τοῦ ιη τὸ μὲν ἥμισυ ἀρτιακῶς\nὠνομασμένον ὑπάρχει θ, περισσὸν τῇ δυνάμει,\nτὸ δὲ τρίτον ἔμπαλιν περισσῶς ὀνοματοπεποιημένον\nϚ ἄρτιον τῇ δυνάμει· τὸ δὲ ἐξ ἀντιστροφῆς\nγ καὶ τὸ θον β, κἀπὶ τῶν ἑτέρων ὁ αὐτὸς\nεὑρεθήσεται τρόπος. μήτοι δὲ ἄρα καὶ παρὰ τοῦτο\nτοιαύτης προςηγορίας τέτευχεν, ὅτι ἄρτιος ὢν περισσῶν\nτῶν ἡμισευμάτων εὐθὺς τετύχηκε. γεννᾶται\nδὲ καὶ οὗτος τῶν ἀπὸ μονάδος δυάδι διαφερόντων,\nὅ ἐστι περισσῶν, εὐτάκτως ἐκτεθέντων, μέχρις οὗ\nβούλει, δυάδι πολυπλασιασθέντων· οἱ γὰρ ἀποτελούμενοι\nγένοιντο ἂν τάξει οὗτοι\nϚ, ι, ιδ, ιη, κβ, κϛ, λ,\nκαὶ μέχρις ἂν προχωρεῖν ἐθέλῃς· διαφέρουσι δὲ\nἀλλήλων τετράδι οἱ μείζονες ἀεὶ τῶν ἐγγὺς ἐλαττόνων·\nαἴτιον δὲ τούτου, ὅτι οἱ ἐξ ἀρχῆς γνώμονες\nαὐτῶν, τουτέστιν οἱ περισσοί, δυάδι ἀλλήλων ὑπερ\nφέροντες δυάδι ἐμηκύνθησαν, ἵνα οὗτοι γένωνται,\nδυὰς δὲ δυάδα πολυπλασιάσασα τετράδα ποιεῖ. ἐν\nοὖν τῷ φυσικῷ ὕφει τοῦ ἀριθμοῦ εὑρεθήσονται οἱ\nἀρτιοπέρισσοι πέμπτοι μὲν ἀπʼ ἀλλήλων, τετράδι δὲ\nὑπερέχοντες, τρεῖς δὲ ὑπερβαίνοντες, δυάδι δὲ μηκυνομένων\n\n\n\nτῶν περισσῶν γεννώμενοι. ἐναντιοπαθεῖν\nδὲ λέγονται τοῖς ἀρτιάκις ἀρτίοις, ὅτι τούτων\nμὲν τὸ μέγιστον ἄκρον μόνον διαιρετόν, ἐκείνων δὲ\nτὸ ἐλάχιστον μόνον ἦν ἀδιαίρετον· καὶ δὴ καί, ὅτι\nἐπʼ ἐκείνων μὲν ἡ ἀντιπερίστασις τῶν μερῶν ἀπʼ\nἀκροτήτων εἰς μεσότητα ἢ μεσόσητας ἀπετέλει τὸ\nὑπό‾ ἶσον τῷ ἀπό‾ ἢ τῷ ὑπό‾· τούτων δὲ κατὰ τὴν\nαὐτὴν ἀμοιβὴν καὶ ἐξέτασιν ὑποδιπλάσιον τὸ μέσον\nτῶν δύο ἄκρων συντεθέντων, ἢ εἰ δύο εἴη τὰ μέσα,\nκαὶ αὐτὰ ἶσα ἀμφότερα τοῖς δυσὶν ἄκροις.\nι. Περισσάρτιος δέ ἐστιν ἀριθμὸς ὁ τὸ τρίτον\nεἶδος τοῦ ἀρτίου ἐμφαίνων, κοινὸς ὢν ἀμφοτέρων\nτῶν εἰρημένων ὡςανεὶ δύο ἀκροτήτων μία τις ὢν\nαὐτὸς μεσότης· ὅμοιος γὰρ κατὰ μέν τι τῷ ἀρτιάκις\nἀρτίῳ ὑπάρχει, κατὰ δέ τι τῷ ἀρτιοπερίσσῳ, καὶ\nμὲν τοῦ ἑτέρου ἀπήλλακται, τούτῳ κοινωνεῖ τῷ\nλοιπῷ, δὲ κοινόν τι ἔχει πρὸς ἕτερον, τούτῳ διαφέρει\nτοῦ λοιποῦ. ἔστι δέ, ὅταν ἀριθμὸς ἄρτιος\n\n\n\n\n\nεἰς δύο ἶσα διαιρεθῆναι δυνάμενος διαιρούμενα ὁμοίως\nτὰ ἑαυτοῦ μέρη ἔχῃ, ἔστι δʼ ὅτε καὶ τῶν μερῶν τὰ\nμέρη, μέχρι μέντοι μονάδος μὴ δυνάμενος τὴν τῶν\nμερῶν λύσιν ἀγαγεῖν· οἷός ἐστιν\nὁ κδ, ὁ κη, ὁ μ·\nἥμισυ μὲν γὰρ ἕκα αστος τούτων ἴδιον ἔχει καὶ πάντως\nἡμίσους ἥμισυ· ἔστι δʼ ὅτε ἐν αὐτοῖς τις εὑρίσκεται\nκαὶ ἐπὶ πλέον τὸν διχασμὸν ἐπιδεχόμενος εἰς\nτὰ μέρη, οὐδεὶς μέντοι τὸ παράπαν μέχρι τῆς φύσει\nἀτόμου μονάδος τὰ μέρη μεριστὰ εἰς ἡμίση ἕξει. τῷ\nμὲν οὖν πλείονας μιᾶς τομῆς ἐπιδέχεσθαι ὁμοιοῦται\nμὲν τῷ ἀρτιάκις ἀρτίῳ, ἀφίσταται δὲ τοῦ ἀρτιοπερίσσου,\nτῷ δὲ μὴ ἀπολήγειν ποτὲ εἰς μονάδα αὐτοῦ\nτὰς τομὰς ὁμοιοῦται μὲν τῷ ἀρτιοπερίσσῳ, ἀφίσταται\nδὲ τοῦ ἀρτιάκις ἀρτίου. συμβέκηκε δʼ αὐτῷ\nμόνῳ ὑφʼ ἓν τὰ ἑκατέρῳ ἐκείνων ἰδίως συμβεβηκότα\nκαὶ πάλιν ἃ μηδετέρῳ· καὶ γὰρ ἐκείνων ὁ μὲν τὸ\nμέγιστον μόνον μέρος εἶχε τμητόν, ὁ δὲ τὸ μικρότατον\nμόνον ἄτμητον, οὗτος δὲ οὐδέτερον· πλείονα\nμὲν γὰρ τοὺ ἑνὸς τμήματα ἐν τῷ μείζονι μέρει ἔχων\nὁρᾶται, πλείονα δὲ τοῦ ἑνὸς ἄτμητα ἐν τῷ ἐλάττονι.\nκαὶ πάλιν ἐστὶν ἐν αὐτῷ τινα μὲν μέρη μὴ ἐναντιωνυμοῦντα\nταῖς δυνάμεσι μηδʼ ἑτερογενοῦντα πρὸς\n\n\n\nαὐτὰς κατʼ εἰκόνα τοῦ ἀρτιάκις ἀρτίου, ἔνεστι δὲ\nπάντως καὶ ἕτερα ἐναντιωνυμούμενα ἑτερογενῶς\nὑπὸ τῶν δυνάμεων κατʼ εἰκόνα τοῦ ἀρτιοπερίσσου·\nοἷον ἐν τῷ κδ οὐκ ἐναντιωνυμεῖ μὲν μέρη δυνάμεσι,\nτέταρτον Ϛ, ἥμισυ ιβ, ἕκτον δ, δωδέκατον β, ἐναντιοπαθεῖ\nδὲ τρίτον η, ὄγδοον γ, εἰκοστοτέταρτον α·\nκαὶ ἐπὶ τῶν λοιπῶν παραπλησίως. γεννᾶται δὲ\nοὗτος ἐφόδῳ τινὶ ποικιλωτέρᾳ σημαίνων τρόπον τινὰ\nκαὶ ἐν τῇ γενέσει αὐτοῦ, ὅτι μῖγμα ἀμφοτέρων ἐστίν·\nἐπειδὴ γὰρ ὁ μὲν ἀρτιάκις ἄρτιος ἐξ ἀρτίων ὑφίσταται\nτῶν ἀπὸ μονάδος διπλασίων ἐς ἀεί, ὁ δὲ ἀρτιοπέρισσος\nἀπὸ περισσῶν τῶν ἀπὸ τριάδος προιόντων\nἐς ἀεί, ἀναγκαῖον τοῦτον ἐξ ἀμφοτέρων τῶν\nγενῶν συνυφαίνεσθαι, ὡς κοινὸν ἀμφοτέρων. ἐκθώμεθα\nδὴ τοὺς ἀπὸ τριάδος περιττοὺς ἰδίᾳ εὐτάκτως\nἐν ἑνὶ στίχῳ\nγ, ε, ζ, θ, ια, ιγ, ιε, ιζ, ιθ\nκαὶ ἐφεξῆς, τοὺς δὲ ἀπὸ τετράδος ἀρτιάκις ἀρτίους\nπάλιν ἐφεξῆς ἐν ἑτέρῳ στίχῳ κατὰ τὴν τάξιν τὴν\nαὐτῶν\nδ, η, ιϚ, λβ, ξδ, ρκη, σνϚ\nκαὶ ἐφεξῆς, μέχρις οὗ βούλει. ἀπὸ ὁποτέρου δὴ\nστίχου (ἀδιάφορον γάρ) τῷ πρώτῳ κειμένῳ ἀριθμῷ\nπολυπλασίαζε ἐξ ἀρχῆς πάντας ἑξῆς τοὺς ἐν τῷ\nλοιπῷ στίχῳ καὶ τοὺς ἀποτελουμένους σημειοῦ, εἶτα\n\n\n\nπάλιν τοῦ αὐτοῦ στίχου τῷ δευτέρῳ ἀριθμῷ πολυπλασίαζε\nτοὺς αὐτοὺς ἄνωθεν, μέχρις οὗ ἔχεις, καὶ\nτοὺς γινομένους ἀπογράφου· εἶτα τῷ τρίτῳ πάλιν\nἀριθμῷ τοὺς αὐτοὺς ἄνωθεν, καὶ μέχρις ἂν προχωρῇς,\nοὐδένες ἄλλοι σοι ἀπογεννήσονται πλὴν οἱ περισσάρτιοι.\nχάριν δὲ ὑποδείγματος χρησώμεθα τῷ\nπρώτῳ ἀριθμῷ τοῦ στίχου τῶν περισσῶν καὶ πολυπλασιάσωμεν\nαὐτῷ τοὺς ἐν τῷ ἑτέρῳ στίχῳ τάξει\nπάντας,\nτρὶς δ, τρὶς η, τρὶς ιϚ, τρὶς λβ,\nκαὶ τοῦτο μέχρις ἀπείρου· ἔσονται γὰρ\nιβ, κδ, μη, ??Ϛ,\nοὓς δεῖ σημειώσασθαι ἐν ἑνὶ στίχῳ· εἶτα ἀπʼ ἄλλης\nἀρχῆς πάλιν τῷ δευτέρῳ ἀριθμῷ τὸ αὐτὸ ποίει,\nπεντάκις δ, πεντάκις η, πεντάκις ιϚ, πεντάκις λβ·\nἀποτελεσθήσονται γὰρ οἵδε\nκ, μ, π, ρξ·\nεἶτα πάλιν τῷ τρίτῳ ἀριθμῷ τῷ ζ τὸ αὐτὸ ποίει,\nἑπτάκις δ, ἑπτάκις η, ἑπτάκις ιϛ, ἑπτάκις λβ·\nοἱ γὰρ γινόμενοί εἰσιν\nκη, νϚ, ριβ, σκδ,\nκαὶ κατὰ τὰ αὐτά, μέχρις οὗ βούλει, προχωρεῖν συμφωνήσει\nσοι·\nγ ε ζ θ ια ιγ ιε\nδ η ιϚ λβ ξδ ρκη σνϚ οἱ γνώ- μονες τοῦ περισσαρ- τίου.\nπλάτος. ιβ κδ μη ??Ϛ ρ??β τπδ ψξη\nκ μ π ρξ τκ χμ ‚ασπ\nκη νϚ ριβ σκδ υμη ω??Ϛ ‚αψ??β\nλϚ οβ ρμδ σπη φοϚ ‚αρνβ ‚βτδ\nμδ πη ροϚ τνβ ψδ ‚ανη ‚βωιϚ οἱ περισσάρτιοι.\nμῆκος.\nὅταν δὴ τοὺς ἐξ ἑκάστου πολυπλασιασμοὺς ἐν ἰδίῳ\nστίχῳ τάξῃς παραλλήλους ποιούμενος τοὺς στίχους,\nφανήσεταί σοι θαυμαστῶς κατὰ μὲν τὸ πλάτος συμβαῖνον\nτὸ τῶν ἀρτιοπερίσσων· ἰδίωμα, ὅτι ἀεὶ τῶν\nἄκρων ὁ μέσος ὑποδιπλάσιος, εἰ εἷς εἴη, εἰ δὲ δύο\nμέσοι, ἶσοι κατὰ σύνθεσιν· κατὰ δὲ τὸ μῆκος τὸ τῶν\nἀρτιάκις ἀρτίων· τὸ γὰρ ὑπό‾ ἶσον τῷ ἀπό‾, εἰ μία\nεἴη μεσότης, ἢ τῷ ὑπό‾, εἰ δύο εἴησαν· ὥςτε τὰ ἀμφοτέρων\nἰδιώματα τούτῳ μόνῳ συμβέβηκεν, ὡς ὄντι\nφυσικῷ μίγματι αὐτῶν.\nια. Τοῦ δὲ περισσοῦ καὶ πάλιν καθʼ ὑποδιαίρεσιν\nδιακεκριμένου πρὸς τὸν ἄρτιον καὶ κατὰ μηδὲν\n\n\n\n\n\nκοινωνοῦντος, εἴπερ ἐκεῖνος μὲν διχὴ εἰς ἶσα διαιρετός,\nοὗτος δὲ εἰς δύο ἶσα ἀδιαίρετος, τρία ὁμοίως\nεἴδη εὑρίσκεται ἀλλήλων διαφέροντα, ὧν τὸ μὲν καλεῖται\nπρῶτον καὶ ἀσύνθετον, τὸ δὲ ἀντικείμενον\nτούτῳ δεύτερο καὶ σύνθετον, τὸ δὲ ἐν μεταιχμίῳ\nἀμφοῖν τούτοιν θεωρούμενον ὡς μεσότης ἐν ἀκρότησιν,\nὃ καθʼ ἑαυτὸ μὲν δεύτερον καὶ σύνθετον,\nπρὸς ἄλλο δὲ πρῶτον καὶ ἀσύνθετον.\nΤὸ μὲν οὖν πρώτιστον εἶδος τὸ πρῶτον καὶ\nἀσύνθετον γίνεται, ὅταν ἀριθμὸς περισσὸς μόριον\nμηδὲν ἕτερον ἐπιδέχηται, εἰ μὴ τὸ παρώνυμον ἑαυτῷ,\nὃ καὶ ἐξ ἀνάγκης μονὰς ἔσται, οἷον\nὁ γ, ὁ ε, ὁ ζ, ὁ ια, ὁ ιγ, ὁ ιζ, ὁ ιθ, ὁ κγ, ὁ κθ, ὁ λα·\nτούτων δὲ ἕκαστος οὐδεμιᾷ μηχανῇ εὑρεθήσεται\nἔχων ἑτερώνυμον μόριον, ἀλλὰ μόνον τὸ ἑαυτῷ παρώνυμον\nκαὶ τοῦτο μονάδα πάντως ἐν ἑκάστῳ· ὁ\nμὲν γὰρ γ μόνον τρίτον τὸ ἑαυτοῦ παρώνυμον καὶ\nτοῦτο πάντως μονάδα, ὁ δὲ ε μόνον πέμπτον καὶ\nὁ ζ μόνον ἕβδομον καὶ ὁ ια μόνον ἑνδέκατον, καὶ ἐν\nπᾶσι ταῦτα τὰ μέρη μονὰς ὑπάρχει. τέτευχε δὲ τοῦ\nὀνόματος τούτου, ὅτι τῷ κοινῷ πάντων ἀριθμῷ καὶ\n\n\n\n\nπρωτίστῳ μονάδι μόνῃ δύναται μετρεῖσθαι, ἑτέρῳ\nδὲ οὐδενί, ἀλλὰ καὶ ὑπ᾿ οὐδενὸς ἑτέρου ἀριθμοῦ\nἑαυτῷ συντεθέντος γεγένηται, ἀλλὰ μόνης μονάδος,\nπεντάκις μὲν συντεθείσης ὁ ε, ἑπτάκις δὲ ὁ ζ, καὶ\nοἱ λοιποὶ κατὰ τὴν ἑαυτῶν ποσότητα· αὐτῶν μέντοι\nσυντεθέντων ἑαυτοῖς δύναιντʼ ἂν ἄλλοι γενέσθαι\nἀπὸ πηγῆς ὡςανεὶ καὶ ῥίζης αὐτῶν τούτων ἀρχόμενοι,\nδιόπερ πρῶτοι καλοῦνται ὡςανεὶ ἀρχαὶ ἐκείνων\nπρουποκείμενοι· ἀρχὴ δὲ πᾶσα στοιχειώδης καὶ\nἀσύνθετος, εἰς ἣν πάντα ἀναλύεται καὶ ἐξ ἧς πάντα\nσυνίσταται, αὐτὴ δὲ εἰς οὐδὲν καὶ ἐξ οὐδενός.\nιβ. Δεύτερος δὲ καὶ σύνθετός ἐστιν ἀριθμὸς\nπερισσὸς μὲν διὰ τὸ ἐξ ἑνὸς καὶ τοῦ αὐτοῦ γένους\nδιακεκρίσθαι, ἀρχοειδὲς δὲ οὐδὲν ἔχων ἐν ἑαυτῷ·\nσυντεθέντος γὰρ ἑτέρου τινὸς τὴν γένεσιν αὐτὸς\nἔσχε· διόπερ συμβαίνει αὐτῷ πρὸς τῷ παρωνύμῳ\nμέρει ἔτι καὶ ἑτερώνυμον ἢ ἑτερώνυμα κεκτῆσθαι,\nτὸ μὲν παρώνυμον καθὰ καὶ ἐπὶ πάντων μονάδα\nεἶναι πάντως, τὸ δὲ ἑτερώνυμον ἢ ἑτερώνυμα οὐδέποτε\nμονάδα, ἀλλὰ πάντως ἢ ἐκεῖνον ἢ ἐκείνους,\nὧν συντεθέντων ἀπετελέσθη, οἷον\n\n\n\n\n\nθ, ιε, κα, κε, κζ, λγ, λε, λθ·\nτούτων γὰρ ἕκαστος καὶ ὑπὸ μονάδος μετρεῖται ὡς\nοἱ ἕτεροι καὶ παρώνυμον ἔχει μέρος ὡς κἀκεῖνοι\nδιὰ τὴν τοῦ κοινοῦ γένους φύσιν, ἐξηλλαγμένως δὲ\nκαὶ ἰδιαίτερον ἔτι καὶ ἑτερωνύμῳ μέρει ἢ μέρεσι\nχρῆται, ὁ μὲν θ πρὸς τῷ ἐνάτῳ ἔτι καὶ τρίτῳ, ὁ δὲ\nιε ἔτι καὶ τρίτῳ καὶ πέμπτῳ πρὸς τῷ ιεῳ, ὁ δὲ κα\nκαὶ ἑβδόμῳ καὶ τρίτῳ πρὸς τῷ εἰκοστοπρώτῳ, ὁ δὲ\nκε πρὸς τῷ εἰκοστοπέμπτῳ τῷ παρωνύμῳ ἔτι καὶ\nἑτερωνύμῳ χρῆται τῷ πέμπτῳ. δεύτερος οὖν λέγεται,\nὅτι καὶ ἄλλῳ σὺν τῇ μονάδι μέτρῳ δύναται\nχρῆσθαι, καὶ ὅτι οὐκ ἀρχοειδής, ἀλλʼ ἑτέρου προςτεθέντος\nπρὸς ἑαυτὸν ἢ πρὸς ἕτερον συντεθέντος\nαὐτὸς ἐγένετο, ὁ μὲν θ τοῦ γ, ὁ δὲ ιε τοῦ ε ἢ νὴ\nΔία τοῦ γ, καὶ οἱ ἐφεξῆς κατὰ τὸν αὐτὸν λόγον·\nσύνθετος δὲ ἐκ τοιαύτης αἰτίας, ὅτι διαλυθείη ἂν\nεἰς ἐκείνους, ἐξ ὧν συνέστηκεν, εἴπερ καὶ μετρηθείη\nἂν ὑπ᾿ αὐτῶν· οὐδὲν δὲ διαλυτὸν ἀσύνθετον,\nἀλλὰ πάντως σύνθετον.\nιγ. Ἀντικειμένων δὴ ἀλλήλοις τῶν δύο τούτων εἰδῶν\n\n\n\n\n\nτοῦ περισσοῦ τρίτον ἀνὰ μέσον τι θεωρεῖται\nοἱονεὶ ἐξ ἀμφοτέρων εἰδοποιούμενον τὸ καθʼ αὑτὸ\nμὲν δεύτερον καὶ σύνθετον, πρὸς ἄλλο δὲ πρῶτον\nκαὶ ἀσύνθετον, ὅταν ἀριθμὸς πρὸς τῷ κοινῷ μέτρῳ\nτῇ μονάδι ἔτι καὶ ἑτέρῳ μετρεῖταί τινι μέτρῳ καὶ\nδιὰ τοῦτο δυνάμενος καὶ ἑτερώνυμον μέρος ἢ μέρη\nἐπιδέξασθαι πρὸς τῷ παρωνύμῳ, πρὸς ἄλλον τινὰ\nὁμοίως ἔχοντα ἀντεξεταζόμενος εὑρίσκεται μήτε κοινῷ\nμέτρῳ μετρηθῆναι δυνάμενος πρὸς ἐκεῖνον, μήτε τὸ\nαὐτὸ ὁμώνυμον μέρος ἔχων τῶν ἁπλῶς ἐν ἐκείνῳ·\nοἷον ὁ θ πρὸς τὸν κε· ἑκάτερος γὰρ καθʼ ἑαυτὸν\nδεύτερός ἐστι καὶ σύνθετος, πρὸς δὲ ἀλλήλους μονάδι\nμόνῃ κοινῷ μέτρῳ χρῶνται καὶ οὐδὲν μόριον\nὁμωνυμεῖ ἐν ἀμφοτέροις, ἀλλὰ τὸ ἐν τούτῳ τρίτον\nοὐκ ἔστιν ἐν ἐκείνῳ οὐδὲ τὸ ἐν ἐκείνῳ πέμπτον ἐν\nτούτῳ εὑρίσκεται.\nἩ δὲ τούτων γένεσις ὑπὸ Ἐρατοσθένους καλεῖται\nκόσκινον, ἐπειδὴ ἀναπεφυρμένους τοὺς περισσοὺς\nλαβόντες καὶ ἀδιακρίτους ἐξ αὐτῶν τῇ τῆς\nγενέσεως μεθόδῳ ταύτῃ διαχωρίζομεν, ὡς διʼ ὀργάνου\nἢ κοσκίνου τινὸς καὶ ἰδίᾳ μὲν τοὺς πρώτους\nκαὶ ἀσυνθέτους, ἰδίᾳ δὲ τοὺς δευτέρους καὶ συνθέτριάδος\n\n\n\n\nτους, χωρὶς δὲ τοὺς μικτοὺς εὑρίσκομεν. ἔστι δὲ ὁ\nτρόπος τοῦ κοσκίνου τοιοῦτος· ἐκθέμενος τοὺς ἀπὸ\n\n\nπάντας ἐφεξῆς περισσοὺς ὡς δυνατὸν μάλιστα\nἐπὶ μήκιστον στίχον, ἀρξάμενος ἀπὸ τοῦ πρώτου\nἐπισκοπῶ, τίνας οἷός τέ ἐστι μετρεῖν, καὶ εὑρίσκω\nδυνατὸν ὄντα τοὺς δύο μέσους παραλείποντας\nμετρεῖν, μέχρις οὗ ἂν προχωρεῖν ἐθέλωμεν, οὐχ\n\n\n\n\nὡς ἔτυχε δὲ καὶ εἰκῆ μετροῦντα, ἀλλὰ τὸν μὲν πρώτως\nκείμενον, τουτέστι τὸν δύο μέσους ὑπερβαίνοντα\nκατὰ τὴν τοῦ πρωτίστου ἐν τῷ στίχῳ κειμένου ποσότητα\nμετρήσει, τουτέστι κατὰ τὴν ἑαυτοῦ· τρὶς\nγὰρ· τὸν δʼ ἀπʼ ἐκείνου δύο διαλείποντα κατὰ τὴν\nτοῦ δευτέρου τεταγμένου· πεντάκις γάρ· τὸν δὲ\nπεραιτέρω πάλιν δύο διαλείποντα κατὰ τὴν τοῦ τριτου\nτεταγμένου· ἑπτάκις γάρ· τὸν δὲ ἔτι περαιτέρω\nὑπὲρ δύο κείμενον κατὰ τὴν τοῦ τετάρτου τεταγμένου·\nἐνάκις γάρ· καὶ ἐπʼ ἄπειρον τῷ αὐτῷ τρόπῳ.\nεἶτα μετὰ τοῦτον ἀπʼ ἄλλης ἀρχῆς ἐπὶ τὸν δεύτερον\nἐλθὼν σκοπῶ, τίνας οἷός τέ ἐστι μετρεῖν, καὶ εὑρίσκω\nπάντας τοὺς τετράδα διαλείποντας, ἀλλὰ τὸν μὲν\nπρῶτον κατὰ τὴν τοῦ ἐν τῷ στίχῳ πρώτου τεταγμένου\nποσότητα· τρὶς γάρ· τὸν δὲ δεύτερον κατὰ\nτὴν τοῦ δευτέρου· πεντάκις γάρ· τὸν δὲ τρίτον\nκατὰ τὴν τοῦ τρίτου· ἑπτάκις γάρ· καὶ τοῦτο ἐφεξῆς\nἀεί. πάλιν δὲ ἄνωθεν ὁ τρίτος ὁ ζ ὁ τὸ μέτρον\nπαραλαβὼν μετρήσει τοὺς ἓξ διαλείποντας, ἀλλὰ\nτὸν μὲν πρώτιστον κατὰ τὴν τοῦ γ ποσότητα πρώτου\nκειμένου, τὸν δὲ δεύτερον κατὰ τὴν τοῦ ε· δευτεροταγὴς\nγὰρ οὗτος· τὸν δὲ τρίτον κατὰ τὴν τοῦ ζ·\nτρίτην γὰρ ἔχει καὶ οὗτος τάξιν ἐν τῷ στίχῳ. καὶ\n\n\n\nκατὰ τὴν αὐτὴν ἀναλογίαν διόλου ἀπαρεμπόδιστον\nπροχωρήσει σοι τοῦτο, ὥςτε τὸ μὲν μετρεῖν διαδέξονται\nκατὰ τὴν ἐν τῷ στίχῳ αὐτῶν ἐγκειμένην τάξιν,\nτὸ δὲ πόσους διαλείποντας κατὰ τὴν ἀπὸ δυάδος\nἐπʼ ἄπειρον εὔτακτον τῶν ἀρτίων προκοπὴν ἢ κατὰ\nτὴν τῆς χώρας διπλασίασιν, καθʼ ἣν ὁ μετρῶν τέτακται,\nτὸ δὲ ποσάκις κατὰ τὴν τῶν ἀπὸ τριάδος\nπερισσῶν εὔτακτον προχώρησιν. ἐὰν οὖν σημείοις\nτισὶν ἐπιστίξῃς τοὺς ἀριθμούς, εὑρήσεις τοὺς μεταλαμβάνοντας\nτὸ μετρεῖν οὔτε ἅμα πάντας τὸν αὐτόν\nποτε μετροῦντας, ἔστι δὲ ὅτε οὐδὲ δύο τὸν αὐτόν,\nοὔτε πάντας ἁπλῶς τοὺς ἐκκειμένους ὑποπίπτοντας\nμέτρῳ τινὶ αὐτῶν, ἀλλὰ τινὰς μὲν παντελῶς διαφεύγοντας\nτὸ μετρηθῆναι ὑφ᾿ οὑτινοςοῦν, τινὰς δὲ ὑπὸ\nἑνὸς μόνου μετρουμένους, τινὰς δὲ ὑπὸ δύο ἢ καὶ\nπλειόνων. οἱ μὲν οὖν μηδαμῶς μετρηθέντες, ἀλλὰ\nδιαφυγόντες τοῦτο πρῶτοί εἰσι καὶ ἀσύνθετοι, ὡς\nὑπὸ κοσκίνου διακριθέντες, οἱ δὲ ὑπὸ ἑνὸς μόνου\nμετρηθέντες κατὰ τὴν ἑαυτῶν ποσότητα, ἓν μόνον\nμόριον ἑτερώνυμον ἕξουσι πρὸς τῷ παρωνύμῳ, οἱ δὲ\nὑπὸ ἑνὸς μέν, ἑτέρου δὲ ποσότητι καὶ μὴ τῇ ἑαυτοῦ\nἢ ὑπὸ δύο ὁμοῦ μετρηθέντες πλείονα ἔξουσι τὰ ἑτερώνυμα\nμέρη πρὸς τῷ παρωνύμῳ· οὗτοι οὖν ἔσονται\nδεύτεροι καὶ σύνθετοι. τὸ δὲ τρίτον μέρος τὸ κοινὸν\n\n\n\nἀμφοτέρων, ὃ καθʼ ἑαυτὸ μὲν δεύτερον καὶ σύνθετον,\nπρὸς ἄλλο δὲ πρῶτον καὶ ἀσύνθετον, ἔσονται\nοἱ ἀποτελούμενοι ἀριθμοὶ κατὰ τὴν ἑαυτοῦ ποσότητα\nπρώτου καὶ ἀσυνθέτου μετρήσαντός τινος, εἴ\nτις γενόμενος συγκρίνοιτο πρὸς ἄλλον ὡςαύτως τὴν\nγένεσιν ἔχοντα· ὥςπερ ὁ θ (ἐγίνετο ἐκ τοῦ γ κατὰ\nτὴν ἑαυτοῦ ποσότητα μετρήσαντος, τρὶς γάρ), εἰ\nσυγκρίνοιτο πρὸς τὸν κε (ἐγίνετο ἐκ τοῦ ε κατὰ τὴν\nἑαυτοῦ ποσότητα μετρήσαντος, πεντάκις γάρ), κοινὸν\nμέτρον τούτοις οὐδέν, εἰ μὴ μονάς. ὡς δʼ ἂν\nκαὶ μέθοδον ἔχοιμεν διαγνωστικὴν τῶν πρὸς ἀλλήλους\nἤτοι πρώτων καὶ ἀσυνθέτων ἢ δευτέρων καὶ\nσυνθέτων, ὅτι ἐκείνων μὲν κοινὸν μέτρον μονάς ἐστι,\nτούτων δὲ πρὸς τῇ μονάδι καὶ ἕτερός τις ἀριθμός,\nκαὶ ποῖος οὗτος ὑπάρχει. εἰ ὁρισθείησαν ἡμῖν δύο\nπερισσοὶ ἀριθμοί, προτείναντός τινος καὶ ἐπιτάξαντος\nδιαγνῶναι, πότερον πρῶτοι πρὸς ἀλλήλους καὶ\nἀσύνθετοί εἰσιν ἢ δεύτεροι καὶ σύνθετοι, καὶ εἰ\nδεύτεροι καὶ σύνθετοι, ποῖος ἀριθμὸς αὐτῶν κοινὸν\nμέτρον ἐστί, χρὴ ἀντισυγκρίνειν τοὺς προτεθέντας\nἀριθμοὺς καὶ τὸν ἐλάττονα ἀπὸ τοῦ μείζονος ἀεὶ\nἀφαιρεῖν, ὁσάκις δυνατόν, εἶτα τούτου ἀφαιρεθέντος\nἀνταφαιρεῖν ἀπὸ τοῦ λοιποῦ, ὁσάκις πάλιν δυνατόν·\n\n\n\nἡ γὰρ ἀντιπερίστασις αὕτη καὶ ἀνταφαίρεσις\nἀναγκαίως ἤτοι ἐπὶ μονάδα καταλήξει ἢ ἐπί τινα\nἕνα καὶ τὸν αὐτὸν ἀριθμόν, ἀναγκαίως δὲ περισσόν.\nὅταν μὲν οὖν ἐπὶ μονάδα αἱ ἀφαιρέσεις περαιωθῶσι,\nπρώτους καὶ ἀσυνθέτους αὐτοὺς ἀποφαίνουσι πρὸς\nἀλλήλους, ὅταν δὲ ἐπὶ ἕτερόν τινα ἀριθμὸν περισσὸν\nτῇ ποσότητι διφορούμενον, δευτέρους λέγε εἶναι\nπρὸς ἀλλήλους καὶ συνθέτους καὶ κοινὸν αὐτοῖς\nεἶναι μέτρον αὐτὸν ἐκεῖνον τὸν διφορούμενον ἀριθμόν·\nοἷον ἐὰν ὁ κγ προεβλήθη ἡμῖν καὶ ὁ με, ἄφελε\nτὸν κγ ἀπὸ τοῦ με, λειφθήσεται κβ· τοῦτον ἀνταφαιρῶν\nἀπὸ τοῦ κγ, λοιπὴ μονάς· ταύτην ἀφαιρῶν\nἀπὸ τοῦ κβ, ὁσάκις δυνατόν, εἰς μονάδα καταλήξεις·\nδιὰ τοῦτο πρῶτοι καὶ ἀσύνθετοι πρὸς ἀλλήλους εἰσὶ\nκαὶ κοινὸν αὐτῶν μέτρον ἡ ἀπολειφθεῖσα μονάς.\nεἰ δὲ ἑτέρους ἀριθμοὺς προθείη τις, τὸν κα καὶ τὸν\nμθ, ἀφαιρῶ τὸν ἐλάττονα ἀπὸ τοῦ μείζονος· λείπεται\nκη· εἶτα πάλιν ἐκ τούτου ἀφαιρῶ τὸν αὐτὸν κα\n(δυνατὸν γάρ), λείπεται ζ· ταῦτα ἀνταφαιρῶ ἀπὸ\nτοῦ κα, καταλείπεται ιδ· ἐξ ὧν πάλιν τὰ ζ ἀφαιρῶ\n(δυνατὸν γάρ), λειφθήσεται ζ, ἑβδομάδα δὲ ἀπο\n\n\n\nἑβδομάδος οὐ δυνατόν ἀφαιρεθῆναι· ἡ ἄρα κατάληξις\nαὐτῶν εἰς διφορούμενον τὸν ζ ἐπεραιώθη, δευτέρους\nδὲ καὶ συνθέτους πρὸς ἀλλήλους ἀποφαίνου\nτοὺς ἐξ ἀρχῆς τὸν κα καὶ τὸν μθ καὶ κοινὸν αὐτῶν\nμέτρον πρὸς τῇ καθολικ μονάδι τὸν ζ.\nιδ. Πάλιν δὲ ἄνωθεν· τῶν ἀπλῶς ἀρτίων ἀριθμῶν\nοἱ μέν εἰσιν ὑπερτελεῖς, οἱ δὲ ἐλλιπεῖς, καθάπερ\nἀκρότητες ἀντικείμεναι ἀλλήλαις, οἱ δὲ ἀνὰ μέσον\nἀμφοτέρων, οἳ καὶ λέγονται τέλειοι. καὶ εἰσὶν οἱ\nμὲν ἀντικεῖσθαι λεγόμενοι ἀλλήλοις ὑπερτελεῖς τε\nκαὶ ἐλλιπεῖς ἐν τῇ τῆς ἀνισότητος σχέσει διαιρούμενοι\nεἴς τε τὸ πλέον καὶ εἰς τὸ ἔλαττον·\nἕτερος γὰρ παρὰ ταῦτα τρόπος ἀνισότητος οὐκ ἂν\nἐπινοηθείη, καθάπερ οὔτε κακία οὔτε νόσος οὔτε\nἀσυμμετρία οὔτε ἀπρέπεια οὔτε τῶν τοιούτων ἕκαστον·\nἐν μὲν γὰρ τῷ πλείονι αἵ τε ὑπερβολαὶ καὶ πλεονεξίαι\nκαὶ ὑπερεκπτώσεις καὶ περισσότητες γίνονται,\nἐν δὲ τῷ ἐλάττονι αἱ ἔνδειαι καὶ ἐλλείψεις καὶ στερήσεις\nκαὶ ὀλιγοεξίαι, ἐν δὲ τῷ μεταξὺ τοῦ πλέον\nκαὶ τοῦ ἔλαττον κειμένῳ, ὅ ἐστιν ἴσῳ, ἀρεταί τε καὶ\n\n\n\n\n\nὑγεῖαι καὶ μετριότητες καὶ εὐπρέπειαι καὶ κάλλη καὶ\nτὰ ὅμοια· ὧν γενικώτατον τὸ λεχθὲν τοῦ ἀριθμοῦ\nεἶδος τὸ τέλειον.\nὙπερτελὴς μὲν οὖν ἀριθμὸς ὁ ὑπὲρ τὰ προςήκοντα\nαὐτῷ καὶ ἐπιβάλλοντα μέρη ἔχων ἕτερα πλείονα·\nὡς ἂν εἴ τι ζῶον πλείοσι μέρεσιν ἢ μέλεσι\nτελεσιουργούμενον εἴη, δέκα μὲν γλώσσας ἔχον κατὰ\nτὸν ποιητήν, δέκα δὲ στόματα, ἢ ἐννεάχειλον ἢ τριστοίχοις\nκεχρημένον ὀδοῦσιν ἢ ἑκατόγχειρον ἢ πλείονας\nδακτύλους ἐν ἑτέρᾳ τῶν χειρῶν ἔχον, οὕτω\nκαὶ εἴ τις ἀριθμὸς πάντων τῶν ἐν αὐτῷ μερῶν ἐξετασθέντων\nκαὶ εἰς ἓν ἄθροισμα συγκεφαλαιωθέντων\nἀντεξεταζόμενος εὑρίσκοιτο πλείονα τὰ ἴδια μέρη\nἑαυτοῦ ἔχων, ὑπερτελὴς οὗτος καλεῖται· ὑπερβαίνει\nγὰρ τὴν τοῦ τελείου πρὸς τὰ ἑαυτοῦ μέρη συμμετρίαν·\nοἷός ἐστιν ὁ ιβ, ὁ κδ καὶ ἄλλοι τινές· ἔχει\nμὲν γὰρ ὁ ιβ, ἥμισυ ϛ, τρίτον δ, τέταρτον γ, ἕκτον\nβ, δωδέκατον α, ἅπερ ὁμοῦ συγκεφαλαιωθέντα ποιεῖ\nιϚ, ὃς πλείων ἐστὶ τοῦ ἐξ ἀρχῆς ιβ· τὰ ἄρα μέρη\nαὐτοῦ πλείονα τοῦ ὅλου ὑπάρχει. ὁ δὲ κδ ἔχει καὶ\nαὐτὸς ἥμισυ, τρίτον, τέταρτον, ἕκτον, ὄγδοον, δωδέκατον,\nεἰκοστοτέταρτον, ἅπερ ὑπάρχει\nιβ, η, Ϛ, δ, γ, β, α·\n\n\n\nσυγκεφαλαιωθέντα δὲ συνάγει τὸν λς, ὃς συγκρινόμενος\nτῷ ἐξ ἀρχῆς τῷ κδ μείζων αὐτοῦ εὑρίσκεται,\nκαίτοι ἐκ τῶν ἐκείνου μερῶν μόνων συντεθείς·\nπλείονα ἄρα κἀνταῦθα τὰ μέρη τοῦ ὅλου.\nιε. Ἐλλιπὴς δὲ ἀριθμός ἐστιν ὁ τὸ ἐναντίον τοῖς\nδειχθεῖσι πεπονθὼς καὶ τὰ ἑαυτοῦ μέρη συντεθέντα\nὑφʼ ἓν κατὰ σύγκρισιν ἑαυτοῦ ἐλάττονα κεκτημένος,\nὡς εἴ τι ζῶον τῶν κατὰ φύσιν μελῶν ἢ μερῶν ἐλαττοῦται,\nἢ εἴ τις μονόφθαλμος εἴη, ὡς τὸ\nκυκλοτερὴς δʼ ὀφθαλμὸς ἕεις ἐνέκειτο μετώπῳ,\nἢ εἴ τις μονόχειρ εἴη ἢ ἐν ἑτέρᾳ τῶν χειρῶν ἐλάττονας\nτῶν ε δακτύλους κεκτημένος εἴη ἢ ἄγλωσσος\nἢ τοιούτου τινὸς ἐστερημένος, ἐλλιπὴς ἂν ὁ τοιοῦτος\nλέγοιτο καὶ οἱονεὶ πηρὸς κατὰ τὴν τοῦ ἀριθμοῦ\nἰδιότητα τοῦ ἔχοντος τὰ ἴδια μέρη ἐλάττονα ἑαυτοῦ·\nοἷός ἐστιν ὁ η, ὁ ιδ· ὁ μὲν γὰρ η μέρος ἔχει ἥμισυ,\nτέταρτον, ὄγδοον, ἅπερ ἐστὶ\nδ, β, α,\nσυγκεφαλαιωθέντα δὲ εἰς τὸ αὐτὸ ζ γίνονται καὶ\nἐλάττονα τοῦ ἐξ ἀρχῆς· τὰ ἄρα μέρη ἐλλείπει πρὸς\nτὴν τοῦ ὅλου συμπλήρωσιν. πάλιν ὁ ιδ ἔχει ἥμισυ,\nἔβδομον, τεσσαρεςκαιδέκατον, ἅπερ εἰσὶν\n\n\n\n\n\nζ, β, α,\nσύμπαντα δὲ ὁμοῦ ι, ἐλάττονα τοῦ ἐξ ἀρχῆς· ἐλλείπει\nἄρα καὶ οὗτος ἐν τοῖς μέρεσι πρὸς τὸ συμπληρωθῆναι\nτὸ ὅλον ἐξ αὐτῶν.\nιϚ. Ἀντικειμένων δὲ τῶν δύο τούτων εἰδῶν ὡςανεὶ\nἐν ἀκροτήτων τρόπῳ μεσότης φαίνεται ὁ λεγόμενος\nτέλειος ἐν ἰσότητι εὑρισκόμενος καὶ οὔτε τὰ\nμέρη ἑαυτοῦ πλείονα ἀποτελῶν συντεθέντα οὔτε\nἑαυτὸν μείζονα τῶν μερῶν ἀποφαίνων, ἀλλʼ αἰεὶ\nἶσος τοῖς ἑαυτοῦ μέρεσιν ὑπάρχων· τὸ δὲ ἶσον τοῦ\nπλείονος καὶ ἐλάττονος πάντως ἐν μεταιχμίῳ θεωρεῖται\nκαὶ ἔστιν ὥςπερ τὸ μέτριον τοῦ ὑπερβάλλοντος\nκαὶ τοῦ ἐλλείποντος μεταξὺ καὶ τὸ ὁμόφωνον\nτοῦ ὀξυτέρου καὶ βαρυτέρου. ὅταν οὖν ἀριθμὸς\nπάνθʼ, ὅσα ἐνδέχεται ἐν αὐτῷ εἶναι, μέρη συναχθέντα\nκαὶ συγκεφαλαιωθέντα ἐν συγκρίσει τῆ πρὸς\nἑαυτὸν ἔχων μήτε ὑπερβάλλῃ τῷ πλήθει αὐτὰ μήτε\nὑπερβάλληται ὑπʼ αὐτῶν, τότε ὁ τοιοῦτος τέλειος\nκυρίως λέγεται, ὁ τοῖς ἑαυτοῦ μέρεσιν ἶσος ὤν· οἷον\nὁ Ϛ καὶ ὁ κη· ὅ τε γὰρ Ϛ ἔχει μέρη ἥμισυ, τρίτον,\nἕκτον, ἅπερ εἰσὶ\n\n\n\n\n\nγ, β, α,\nἅπερ συγκεφαλαιωθέντα ὁμοῦ καὶ γενόμενα Ϛ ἶσα\nτῷ ἐξ ἀρχῆς ὑπάρχει καὶ οὔτε πλείονα οὔτε ἐλάττονα·\nκαὶ ὁ κη μέρη μὲν ἔχει ἥμισυ, τέταρτον, ἕβδομον,\nτεσσαρεςκαιδέκατον, εἰκοστόγδοον, ἅπερ γίνεται\nιδ, ζ, δ, β, α,\nκαὶ ὑφοʼ ἓν συναθροισθέντα ἀποτελεῖ τὸν κη καὶ\nοὕτως οὔτε τὰ μέρη πλείονα τοῦ ὅλου οὔτε τὸ ὅλον\nτῶν μερῶν, ἀλλʼ ἡ σύγκρισις ἐν ἰσότητι, ὅπερ τελείου\nἰδιότης. συμβέβηκε δέ, καθάπερ τὰ καλὰ τά\nτε κατʼ ἀρετὴν σπάνια καὶ εὐαρίθμητα, τὰ δὲ αἰσχρὰ\nκαὶ ἐν κακίᾳ εἶναι πολύχοα, οὕτω καὶ ὑπερτελεῖς\nμὲν καὶ ἐλλιπεῖς παμπόλλους καὶ ἀτάκτους εὑρίσκεσθαι\nἀκόσμου οὔσης τῆς αὐτῶν εὑρέσεως, τελείους\nδὲ εὐαριθμήτους τε καὶ τεταγμένους μετὰ\nτος κόσμου· εἷς μὲν γὰρ μόνος εὑρίσκεται ἐν μονάσιν\nὁ Ϛ, ἕτερος δὲ μόνος ἐν δεκάσιν ὁ κη, τρίτος δέ\nτις ἐν βαθμῷ ἑκατοντάδων μόνος ὁ υ??ς, τέταρτος\nὁ ἐν χιλιάδων ὅρῳ, τουτέστιν ὁ ἐντὸς μυριάδων ὁ\n‚ηρκη· καὶ παρέπεται αὐτοῖς μίαν παρὰ μίαν εἰς\nἑξάδα ἢ ὀγδοάδα καταλήγειν καὶ πάντως εἶναι νἐ\nἀρτίοις.\nΓένεσις δὲ αὐτῶν γλαφυρά τε καὶ ἀσφαλὴς οὔτε\n\n\n\n\nπαραλείπουσά τινα τῶν τελείων οὔτε ἀδιαφοροϋσά\nτινα τῶν μὴ τοιούτων τούτῳ γινομένη τῷ τρόπῳ.\nἐκθέσθαι δεῖ τοὺς ἀπὸ μονάδος ἀρτιάκις ἀρτίους\nπροβιβάζοντα ἑξῆς ἐν ἑνὶ στίχῳ, μέχρις οὗ βούλει,\nα, β, δ, η, ιϚ, λβ, ξδ, ρκη, σνϚ, φιβ, ‚ακδ, ‚βμη, ‚δ??ϛ,\nεἶτα ἀεὶ κατὰ ἑνὸς πρόςθεσιν ἐπισωρεύειν, καὶ καθʼ\nἑκάστην ἐπισώρευσιν σκοπεῖν τὸν γινόμενον, οἷός\nἐστι· καὶ ἂν μὲν εὕρῃς πρῶτον καὶ ἀσύνθετον ὑπάρχοντα,\nτῇ τοῦ ἐσχάτου προςληφθέντος ποσότητι πολλαπλασιάσεις\nαὐτὸν καὶ ὁ ἀποτελεσθεὶς πάντως τέλειος\nἔσται· ἐὰν δὲ δεύτερον καὶ σύνθετον, οὐ πολλαπλασιάσεις,\nἀλλʼ ἐπισωρεύσεις τὸν ἑξῆς καὶ πάλιν\nἐπισκέψῃ, τίς ὁ ἀποτελούμενος, καὶ ἐὰν μὲν δεύτερος\nκαὶ σύνθετος, πάλιν παραλείψεις καὶ οὐ πολλαπλασιάσεις,\nἀλλʼ ἐπισωρεύσεις τὸν ἑξῆς, ἐὰν δὲ πρῶτος\nκαὶ ἀσύνθετος, τῷ ἐσχάτῳ εἰς τὴν σύνθεσιν\nπαραληφθέντι πολλαπλασιάσεις αὐτὸν καὶ ὁ γινόμενος\nτέλειος ἔσται, καὶ τοῦτο μέχρις ἀπείρου· παραπλησίως\nπάντας ἑξῆς ἀπογεννήσεις τοὺς τελείους\nμηδενὸς παραλειπομένου· οἷον τῷ α ἐπισωρεύω τὸν\n\n\n\nβ καὶ σκοπῶ τὸ συναμφότερον, τίς ἀριθμός ἐστι, καὶ\nεὑρίσκω τὸν γ ἀριθμόν, ἐξ ὧν προαπεδείχθη, πρῶτον\nκαὶ ἀσύνθετον· ἑτερώνυμον γὰρ μόριον οὐκ ἔχει,\nἀλλὰ μόνον τὸ ἑαυτῷ παρώνυμον· διὰ τοῦτο αὐτὸν\nπολλαπλασιάζω τῇ τοῦ ὑστέρου εἰς τὴν σωρείαν\nληφθέντος ποσότητι, τουτέστι τοῦ β, καὶ γεννᾶταί\nμοι ὁ Ϛ καὶ τοῦτον ἀποφαίνομαι ἐνεργείᾳ πρῶτον\nεἶναι τέλειον καὶ ἔχειν μέρη ἐκεῖνα τὰ ἐνθεωρούμενα\nτοῖς ἀριθμοῖς, ἐξ ὧν συνέστη· μονάδα μὲν γὰρ ἐκ\nπαρωνύμου μέρους ἕξει, ὅ ἐστι τοῦ ἕκτου, γ δὲ ἐξ\nἡμίσους κατὰ τὸν β θεωρουμένου, ἀντιστρόφως δὲ\nδυάδα ἐκ τρίτου. ὁ δὲ κη καὶ αὐτὸς ἑτέρου προςεπισωρευθέντος\nτοῖς προτέροις τοῦ δ γεννᾶται τῇ\nαὐτῇ ἐφόδῳ· τὸ γὰρ συγκεφαλαίωμα τῶν τριῶν,\nτοῦ τε α καὶ β καὶ δ, γίνεται μὲν ζ, εὑρίσκεται δὲ πρῶτος\nκαὶ σύνθετος· μόνον γὰρ τὸ παρώνυμον μόριον\nἐπιδέχεται τὸ ἕβδομον· διὰ τοῦτο πολυπλασιάζω\nαὐτὸν τῇ τοῦ ἐσχάτου προςληφθέντος εἰς τὴν σωρείαν\nποσότητι καὶ ἀποβαίνει μοι ὁ κη τοῖς ἰδίοις\nμέρεσιν ἶσος, ἔχων καὶ αὐτὸς ἐκ τῶν προηγουμένων\n\n\n\n\nτὰ ἐν αὐτῷ μέρη, ἥμισυ μὲν παρὰ τὴν δυάδα, τέταρτον\nδὲ παρὰ τὴν ἑπτάδα, ἕβδομον δὲ παρὰ τὸ\nδ, τεσσαρεςκαιδέκατον δὲ παρὰ τὴν τοῦ ἡμίσους\nἀντιδιαστολήν, εἰκοστόγδοον δὲ παρὰ τὴν αὐτοῦ παρωνυμίαν,\nἥτις ἐν πᾶσι μονὰς ὑπάρχει. εὑρημένων\nδὲ τούτων, ἐν μὲν μονάσι τοῦ Ϛ, ἐν δὲ δεκάσι τοῦ\nκη, εἰς τὴν ἐφεξῆς πλάσιν τὸ αὐτό σε δεῖ ποιῆσαι.\nπάλιν γὰρ ἐπισύνθες τὸν ἑξῆς τὸν η, γίνονται ὁμοῦ\nιε· ἐπισκοπῶν αὐτὸν εὑρίσκω οὐκέτι πρῶτον καὶ\nἀσύνθετον, πρὸς δὲ τῷ παρωνύμῳ μορίῳ ἔτι καὶ\nπέμπτον ἔχει καὶ τρίτον ἑτερώνυμον· διὸ οὐ πολλαπλασιάζω\nτῷ η αὐτόν, ἀλλʼ ἐπισωρεύω τὸν ἑξῆς τὸν\nιϚ καὶ γίνεται ὁ λα· οὗτος ἐπειδὴ πρῶτος καὶ ἀσύνθετός\nἐστιν, ἀναγκαίως πολυπλασιασθήσεται κατὰ\nτὸ τῆς ἐφόδου καθολικὸν πρόςταγμα τῷ ἐσχάτῳ εἰς\nτὴν σωρείαν προςληφθέντι τῷ ιϚ καὶ γενήσεται ὁ\nυ??Ϛ ἐν ἑκατοντάσιν, ἔπειτα τῷ αὐτῷ τρόπῳ καὶ\nὁ ‚ηρκη ἐν χιλιάσι, καὶ ἀεὶ οὕτως, μέχρις ἂν εὐτονῇ\nτις παρέπεσθαι. ἡ ἄρα μονὰς δυνάμει, ἀλλʼ οὔπω\nἐστὶ τέλειος ἐνεργείᾳ· ἐκ γὰρ τοῦ στίχου πρωτίστην\nαὐτὴν εἰς τὴν σωρείαν λαβὼν ἐπεσκόπησα κατὰ τὸ\nπρόςταγμα, ποταπή τις ὑπάρχει, καὶ εὗρον πρώτην\n\n\n\nκαὶ ἀσύνθετον· ὡς ἀληθῶς γάρ, οὐ κατὰ μετοχὴν\nὡς οἱ ἄλλοι, πρώτη τε ὑπάρχει παντὸς ἀριθμοῦ καὶ\nἀσύνθετος μόνη. πολυπλασιάζω οὖν αὐτὴν τῷ ληφθέντι\nἐσχάτῳ εἰς τὴν σωρείαν, τουτέστιν ἑαυτῇ, καὶ\nγεννᾶταί μοι μονάς· ἅπαξ γὰρ α μονάς. τελεία\nἄρα ἐστὶ δυνάμει ἡ μονάς· ἴση γὰρ τοῖς ἰδίοις μέρεσι\nκατὰ δύναμιν αὕτη, οἱ δʼ ἄλλοι κατʼ ἐνέργειαν.\nιζ. Προτετεχνολογημένου δὲ ἡμῖν περὶ τοῦ καθʼ\nαὑτὸ ποσοῦ νῦν μετερχόμεθα καὶ ἐπὶ τὸ πρός τι.\nτοῦ πρός τι τοίνυν ποσοῦ δύο αἱ ἀνωτάτω γενικαὶ\nδιαιρέσεις εἰσίν, ἰσότης καὶ ἀνισότης· πᾶν γὰρ ἐν\nσυγκρίσει πρὸς ἕτερον θεωρούμενον ἤτοι ἶσον ὑπάρχει\nἢ ἄνισον, τρίτον δὲ παρὰ ταῦτα οὐδέν. τὸ μὲν\nοὖν ἶσον θεωρεῖται, ὅταν τῶν συγκρινομένων τὸ\nἕτερον μήτε ὑπερέχῃ μήτε ἐλλείπῃ πρὸς τὴν τοῦ\nλοιποῦ παραβολήν, οἷον ἑκατὸν πρὸς ἑκατὸν ἢ δέκα\nπρὸς δέκα ἢ δύο πρὸς δύο ἢ μνᾶ πρὸς μνᾶν ἢ\nτάλαντον πρὸς τάλαντον ἢ πῆχυς πρὸς πῆχυν καὶ\nτὰ παραπλήσια εἴτε ἐν ὄγκῳ εἴτε ἐν μήκει εἴτε ἐν\nβάρει εἴτε ἐν ποσότητι ᾑτινιοῦν. ἔστι δὲ καὶ ἰδίως\nἡ σχέσις αὕτη ἡ τῆς ἰσότητος ἄσχιστος καθʼ ἑαυτὴν\n\n\n\n\n\nκαὶ ἀδιαίρετος, ὡς ἂν ἀρχικωτάτη, διαφορὰν γὰρ\nοὐδεμίαν ἐπιδέχεται· οὐ γάρ ἐστι τοῦ ἴσου τὸ μὲν\nτοιόνδε, τὸ δὲ τοιόνδε, ἀλλʼ ἑνὶ τρόπῳ καὶ τῷ αὐτῷ\nτὸ ἶσόν ἐστιν. ἀμέλει καὶ τὸ ἀνθυπακοῦον τῷ ἴσῳ\nοὐχ ἑτερωνυμεῖ πρὸς αὐτό, ἀλλὰ συνωνυμεῖ, ὥςπερ\nφίλος, γείτων, συστρατιώτης, οὕτω δὴ καὶ ἶσος· ἴσῳ\nγάρ ἐστιν ἶσος. τὸ δὲ ἄνισον καὶ αὐτὸ καθʼ ὑποδιαίρεσιν\nδιχῆ σχίζεται καὶ ἔστιν αὐτοῦ τὸ μὲν μεῖζον,\nτὸ δὲ ἔλαττον, ἀντωνυμούμενά τε καὶ ἀντίθετα ἀλλήλοις\nκατὰ ποσότητα καὶ σχέσιν αὐτῶν· τὸ μὲν\nγὰρ μεῖζον ἑτέρου τινὸς μεῖζον, τὸ δὲ ἔλαττον ἔμπαλιν\nἑτέρου τινὸς ἔλαττον ἐν συγκρίσει, καὶ τὰ\nὀνόματα οὐ τὰ αὐτά, ἀλλὰ διαφέροντα ἔχει ἑκάτερα,\nὡς πατὴρ καὶ υὑὸς καὶ τύπτων καὶ τυπτόμενος καὶ\nδιδάσκων καὶ μανθάνων καὶ τὰ ὅμοια. τοῦ μὲν οὖν\nμείζονος καθʼ ὑποδιαίρεσιν δευτέραν εἰς πέντε εἴδη\nδιαιρουμένου τὸ μέν ἐστι πολλαπλάσιον, τὸ δὲ ἐπιμόριον,\nτὸ δὲ ἐπιμερές, τὸ δὲ πολλαπλασιεπιμόριον,\nτὸ δὲ πολλαπλασιεπιμερές. καὶ τοῦ ἀντιθέτου δὲ\n\n\n\n\nτούτῳ, τουτέστι τοῦ ἐλάττονος, πέντε εἴδη ὁμοίως\nκαθʼ ὑποδιαίρεσιν συνίσταται ἀντικείμενα τοῖς προειρημένοις\nτοῦ μείζονος πέντε εἴδεσιν (ὡς ὅλον ὅλῳ,\nτὸ ἔλαττον τῷ μείζονι, οὕτω καὶ ἕκαστον ἑκάστῳ\nτῇ προλεχθείσῃ τάξει μετὰ τῆς ὑπο προθέσεως ἀντιδιαστελλόμενα),\nὑποπολλαπλάσιον, ὑπεπιμόριον,\nὑπεπιμερές, ὑποπολλαπλασιεπιμόριον καὶ ὑποπολλαπλασιεπιμερές.\nιη. Ἄνωθεν οὖν πολλαπλάσιόν ἐστιν εἶδος τοῦ\nμείζονος τὸ πρώτιστον καὶ προγενέστερον φύσει, ὡς\nεὐθὺς εἰσόμεθα, καὶ ἔστιν ἀριθμὸς ὁ, ἐπειδὰν ἐν\nσυγκρίσει πρὸς ἕτερον θεωρῆται, ἔχων αὐτὸν ἐν\nἑαυτῷ ὅλον πλεονάκις ἢ ἅπαξ· οἷον πρὸς τὴν μονάδα\nπάντες οἱ ἐφεξῆς ἀριθμοὶ ἀπὸ δυάδος ἀρξάμε\nνοι συγκρινόμενοι τὰ τοῦ πολλαπλασίου εὔτακτα\nεἴδη ἀπογεννῶσι τῇ οἰκείᾳ ἀκολουθία· πρῶτος μὲν\nγὰρ ὁ β διπλάσιος καὶ ἔστι καὶ λέγεται, ὁ δὲ γ τριπλάσιος,\n\n\n\n\n\nὁ δὲ δ τετραπλάσιος, καὶ ἐπʼ ἄπειρον· τὸ\nγὰρ πλεονάκις ἢ ἅπαξ ἤτοι δὶς ἢ τρὶς σημαίνει ἢ\nἐφεξῆς, μέχρις οὗ βούλει. ἀντιδιέσταλται δὲ τούτῳ\nτὸ ὑποπολλαπλάσιον καὶ αὐτὸ φύσει πρώτιστον\nὑπάρχον ἐν τῷ ἐλάττονι τῆς ἀνισότητος μέρει, καὶ\nἔστιν ἀριθμὸς ὁ, ἐπειδὰν μείζονι συγκρίνηται, δυνάμενος\nμετρεῖν αὐτὸν πληρούντως πλεονάκις ἢ\nἅπαξ, τὸ δὲ πλεονάκις ἢ ἅπαξ ἀπὸ τοῦ δὶς ἄρχεται\nκαὶ ἐπʼ ἄπειρον πρόεισιν. ἐὰν μὲν οὖν δὶς μόνον\nμετρῇ τὸν ἐν συγκρίσει μείζονα, ὑποδιπλάσιος λέγεται\nἰδίως, ὥςπερ τὸ α τῶν β, ἐὰν δὲ τρίς, ὑποτριπλάσιος,\nὥςπερ τῶν γ τὸ α, ἐὰν δὲ τετράκις, ὑποτετραπλάσιος,\nὥςπερ τὸ αὐτὸ α τῶν δ, καὶ ἐφεξῆς\nοὕτως. γενικῶς δὲ ἀπείρου ὑπάρχοντος ἑκατέρου,\nτοῦ τε πολλαπλασίου καὶ τοῦ ὑποπολλαπλασίου, ἔτι\nκαὶ αἱ καθʼ ὑποδιαίρεσιν διαφοραὶ καὶ τὰ εἴδη ἐπʼ\nἄπειρον φύσει προιόντα θεωρεῖται· τὸ γὰρ διπλάσιον\nἀρχόμενον ἀπὸ τοῦ β διὰ πάντων ἀρτίων πρόεισιν,\nἕνα παῤ ἕνα λαμβανόντων ἡμῶν τοὺς ἀριθμοὺς\nἀπὸ τοῦ φυσικοῦ χύματος· ἐν συγκρίσει δὲ\nοὗτοι διπλάσιοι λεχθήσονται πρὸς τοὺς ἀπὸ μονάδος\nἑξῆς κειμένους ἀρτίους τε καὶ περισσούς. τριπλάσιοι\nδὲ πάντες εἰσὶν οἱ ἀπʼ ἀρχῆς δύο παραλειπομένων\nἐκλεγόμενοι τρίτοι τῇ τάξει, οἷον\n\n\n\nγ, Ϛ, θ, ιβ, ιε, ιη, κα, κδ,\nοἷς συμβέβηκεν ἕνα παῤ ἕνα ἀρτίοις τε καὶ περισσοῖς\nεἶναι, καὶ αὐτοὶ δὲ ἐν τῷ ἀπὸ τῆς μονάδος\nἀριθμῷ εὐτάκτῳ τῶν ἐφεξῆς πάντων τριπλάσιοί εἰσι\nπροχωροῦντες, ἐφ᾿ ὅσον βούλεταί τις παρακολουθεῖν.\nτετραπλάσιοι δέ εἰσιν οἱ τριῶν παραλειπομένων\nπάντη τέταρτοι, οἷον\nδ, η, ιβ, ιϚ, κ, κδ, κη, λβ\nκαὶ ἐφεξῆς, καὶ οὗτοι δὲ τῶν ἀπὸ μονάδος εὐτάκτων\nτετραπλάσιοί εἰσι προιόντες, ἐφʼ ὅσον ἂν εὐτονῇ\nτις ἕπεσθαι· συμβέβηκε δὲ καὶ τούτοις πάντας\nεἶναι ἀρτίους· ἕνα γὰρ παῤ ἕνα μόνον παραλειπτέον\nἐξ αὐτῶν τῶν ἄνωθεν διακεκριμένων ἀρτίων, ὥςτε\nἀναγκαίως ὑπάρχειν τοῖς ἁπλῶς ἀρτίοις διπλασίοις\nμὲν ἅπασιν εἶναι, τετραπλασίοις δὲ ἕνα παῤ ἕνα καὶ\nἑξαπλασίοις ἕνα παρὰ δύο καὶ ὀκταπλασίοις ἕνα\nπαρὰ τρεῖς, καὶ ἐπʼ ἄπειρον οὕτως ἀνάλογον ἡ προκοπή.\nπενταπλάσιοι δὲ ὀφθήσονται οἱ τέσσαρας\nμὲν παραλείποντες, πέμπτοι δὲ τεταγμένοι ἀπʼ ἀλλήλων\nκαὶ αὐτοὶ δὲ τῶν ἀπὸ μονάδος ἑξῆς τεταγμένων\nἀριθμῶν πενταπλάσιοι, καὶ εἷς παῤ\nἕνα περισσὸς καὶ ἄρτιος κατὰ τὴν αὐτὴν τῶν τριπλασίων\nτάξιν.\nιθ. Ἐπιμόριος δέ ἐστιν ἀριθμός, τὸ τοῦ μείζονος\nδεύτερον τῇ φύσει εἶδος καὶ τῇ τάξει, ὁ ἔχων\nἐν ἑαυτῷ τὸν συγκρινόμενον ὅλον καὶ μόριον αὐτοῦ\nἕν τι. ἀλλʼ ἐὰν μὲν ἥμισυ τὸ μόριον, καλεῖται\nἡμιόλιος εἰδικῶς ὁ τῶν συγκρινομένων μείζων,\nὑφημιόλιος δὲ ὁ ἐλάσσων, ἐὰν δὲ τρίτον, ἐπίτριτός\nτε καὶ ὑπεπίτριτος, καὶ ἀεὶ οὕτως μέχρι παντὸς\nπροχωροῦντι συμφωνήσει σοι, ὥςτε καὶ ταῦτα ἐπʼ\nἄπειρον τὰ εἴδη πρόεισι καίτοι ἀπείρου τινὸς εἴδη\nὄντα γένους· τὸ μὲν γὰρ πρώτιστον αὐτῶν τὸ ἡμιόλιον\nσυμβαίνει τοὺς μὲν ὑπολόγους ἔχειν τοὺς ἀπὸ\nδυάδος ἐφεξῆς ἀρτίους, ἄλλον δὲ οὐδαμῶς οὐδένα,\nτοὺς δὲ προλόγους τοὺς ἀπὸ τριάδος ἐφεξῆς τριπλασίους,\nἄλλον δὲ οὐδένα. συζευκτέον δὲ αὐτοὺς εὐτάκτως\nπρῶτον πρώτῳ, δεύτερον δευτέρῳ, τρίτον\nτρίτῳ,\nτὸν γ τῷ β, τὸν Ϛ τῷ δ, τὸν θ τῷ ϛ,τὸν ιβ τῷ η,\nκαὶ τοὺς ἀναλόγους τοῖς ὁμοταγέσιν. ἐὰν δὲ ἐπισκέψασθαι\nθέλωμεν τὸ δεύτερον εἶδος τοῦ ἐπιμορίου,\nτουτέστι τὸ ἐπίτριτον (συνεχὲς γὰρ μέρος αὐτοῦ\nφυσικῶς μετὰ τὸ ἥμισυ ὑπάρχει τὸ τρίτον), ὅρον\nμὲν αὐτοῦ ἕξομεν τοῦτον· ἀριθμὸς ὁ ἔχων ἐν ἑαυτῷ\n\n\n\n\nὅλον τε τὸν συγκρινόμενων καὶ μέρος αὐτοῦ τρίτον\nπρὸς τῷ ὅλῳ. ὑποδείγματα δὲ αὐτοῦ εὔτακτα ληφθήσεται\nἡμῖν οἱ ἀπὸ τετράδος συνεχεῖς τετραπλάσιοι\nσυνεζευγμένοι τοῖς ἀπὸ τριάδος τριπλασίοις\nὁμοταγεῖς ὁμοταγέσιν, οἷον\nὁ δ τῷ γ, ὁ η τῷ ϛ, ὁ ιβ τῷ θ,\nκαὶ κατὰ ταὐτὰ ἐφ ὁσονοῦν. δῆλον δέ, ὅτι ὁ ἀνθυπακούων\nτῷ ἐπιτρίτῳ, λεγόμενος δὲ σὺν τῇ ὑπὸ\nπροθέσει ὑπεπίτριτος, ἐστὶν ὁ ἐμπεριεχόμενος ἐκείνῳ\nὅλος τε καὶ προςέτι ἑαυτοῦ τρίτον, ὡς\nὁ μὲν γ τῷ δ, ὁ δὲ ϛ τῷ η, ὁ δὲ θ τῷ ιβ,\nκαὶ οἱ ἀκόλουθοι τῶν ὁμοταγῶν. παρατηρητέον δὲ\nτὸ παρεπόμενον πᾶσι τούτοις γλαφυρόν, ὅτι οἱ μὲν\nπρῶτοι καὶ πυθμένες λεγόμενοι ἐγγύς εἰσιν ἀλλήλων\nἐν τῷ φυσικῷ χύματι, οἱ δὲ δεύτεροι ἀπὸ\nπυθμένος ἕνα μόνον ἀριθμὸν διαλείπουσιν, οἱ δὲ\nτρίτοι δύο, οἱ δὲ τέταρτοι τρεῖς καὶ οἱ πέμπτοι τέσσαρας\nκαὶ ἀεὶ οὕτως, μέχρις οὗ βούλει. ἔτι γε P\nμὴν καί, ὅτι τὸ μόριον, οὗ παρώνυμος ἕκαστός ἐστι\nτῶν ἐπιμορίων, ἐν τοῖς ἥττοσι θεωρεῖται τῶν πυθμένων,\nἐν δὲ τοῖς μείζοσιν οὐδαμῶς. ὅτι δὲ φυσικῶς\nκαὶ οὐχ ἡμῶν θεμένων, ἀρχεγονώτερον τὸ\n\n\n\nπολλαπλάσιον καὶ πρεσβύτερον τοῦ ἐπιμορίου, καὶ\nἐν τοῖς ἑξῆς μὲν ποικιλώτερον εἰσόμεθα, ὅσον\nοὔπω· κἀνταῦθα δὲ πρὸς ἁπλῆν ἔμφασιν προχειριστέον\nκατʼ εὐτάκτους καὶ παραλλήλους στίχους\nτοὺς προφρασθέντας ἡμῖν πολλαπλασίους εἰδικῷς,\nπρῶτον διπλάσιον ἐν ἑνὶ στίχῳ, εἶτα ἐν δευτέρῳ\nτριπλάσιον, εἶτα τετραπλάσιον ἐν τρίτῳ καὶ μέχρι\nδεκαπλασίων, ἵνα καὶ τάξιν καὶ ποικιλίαν αὐτῶν\nκαὶ πρόβασιν ἔντεχνον καὶ ὅ τι πρότερον φύσει\nκατίδωμεν καὶ δὴ καὶ ἕτερά τινα τερπνὰ καὶ γλαφυρὰ\nπαροκολουθήματα. ἔστω δὲ τὸ διάγραμμα\nτοιοῦτον·\nμῆκος\nα β γ δ ε Ϛ ζ η θ ι\nβ δ Ϛ η ι ιβ ιδ ιϚ ιη κ\nγ Ϛ θ ιβ ιε ιη κα κδ κζ λ\nδ η ιβ ιϚ κ κδ ξη λβ λϚ μ\nε ι ιε κ κε λ λε μ με ν\nϚ ιβ ιη κδ λ λϚ μβ μη νδ ξ\nζ ιδ κη λε μβ μθ νϚ ξγ ο\nη ιϚ κδ λβ μ μη νϚ ξδ οβ π\nθ ιη κζ λϚ με νδ ξγ οβ κα Ϟ\nι κ λ μ ν ξ ο π Ϟ ρ\nἐκκείσθω ἐν μὲν τῷ πρώτῳ στίχῳ ὁ ἀπὸ\n\n\n\nμονάδος φυσικὸς ἀριθμός, εἶτα ἑξῆς οἱ κελευσθέντες\nτῶν τοῦ πολλαπλασίου εἰδῶν. οὐκοῦν τῶν μὲν\nπρώτων στίχων ἀρχομένων ἀπὸ μονάδος ἐπί τε\nπλάτος καὶ ἐπὶ βάθος γαμμοειδῶς οἱ δεύτεροι ἐφ᾿ μα\nἑκάτερα καὶ αὐτοὶ γαμμοειδῶς ἀπὸ τετράδος ἀρχόμενοι\nπολλαπλάσιοί εἰσι κατὰ τὸ πρῶτον εἶδος τοῦ\nπολλαπλασίου, διπλάσιοι γάρ, καὶ ὁ μὲν πρῶιος\nτοῦ πρώτου μονάδι διαφέρων, ὁ δὲ δεύτερος τοῦ\nδευτέρου δυάδι καὶ ὁ τρίτος τοῦ τρίτου τριάδι\nκαὶ τετράδι οἱ συνεχεῖς καὶ πεντάδι οἱ μετʼ αὐτοὺς\nκαὶ τοῦτο μέχρις ὅλου ἀκόλουθον εὑρήσπς· οἱ δὲ\nτρίτοι ἐφʼ ἑκάτερα ἀπὸ ἑνάδος κοινῆς ἀρχόμενοι τῶν ἐν\nτῷ αὐτῷ πρώτῳ στίχῳ κατὰ τὸ δεύτερον εἶδος τοῦ\nπολλαπλασίου τριπλάσιοι ἔσονται συνεξεταζομένων\nαὐτοῖς καὶ τῶν εἰς τριάδα ἑκατέρωθεν χιασμῶν.\nσυμπροκόψει δὲ καὶ ἡ διαφορὰ τούτοις κατὰ τὴν τῶν\nἀρτίων φύσιν, τῷ μὲν πρώτῳ δυὰς οὖσα, τῷ δὲ\nἐφεξῆς τετράς, τῷ δὲ τρίτῳ ἑξάς, ἣν καὶ διαφορὰν\nαὐτομάτως ἡμῖν ἡ φύσις ἐμεσεμβόλησε μεταξύ τούτων\nτῶν ἐξεταζομένων, ὡς ἐν τῷ διαγράμματι φαίνεται.\nὁ δὲ τέταρτος στίχος, οὗ κοινὴ μὲν ἀρχὴ ἐφʼ\nἑκάτερα ὁ ιϚ, οἱ δὲ χιασμοὶ περαιοῦνται εἰς τὰς\nτετράδας, τὸ τρίτον εἶδος τοῦ πολλαπλασίου δεικύντες,\nτουτέστι τὸ τετραπλάσιον, πρὸς τὸν αὐτὸν\n\n\n\nἐξεταζόμενοι πρώτιστον στίχον ὁμοταγῶς, πρώτου\nμὲν ἀριθμοῦ πρὸς πρῶτον, δευτέρου δὲ πρὸς δεύτερον\nκαὶ τρίτου πρὸς τρίτον καὶ ἐφεξῆς· πάλιν δὲ αἱ\nτούτων διαφοραὶ τριάς, ἑξάς, εἶτα ἐνάς, εἶτα δωδεκὰς\nκαὶ αἱ κατὰ τριάδος προκοπὴν ποσότητες· καὶ\nαὗται ἐν τῷ τοῦ διαγράμματος ὕφει πεφώρανται\nτάξει ἐκκείμεναι ὑπὲρ αὐτούς τοὺς τετραπλασίους\nκαὶ ἐπὶ τῶν ἀκολούθων τοῦ πολλαπλασίου εἰδῶν\nτὸ ἀνάλογον μέχρι παντὸς προχωρεῖ. πρὸς δὲ τὸν\nἐφʼ ἑκάτερα δεύτερον στίχον ἀπὸ κοινῆς ἀρχῆς τοῦ\nδ ἀρχόμενον, ὑπερεκπίπτοντα δὲ κατὰ χιασμὸν εἰς\nἰδίαν ἑκατέρων δυάδα, οἱ ὑποβεβηκότες τάξει στίχοι\nτοῦ ἐπιμορίου τὸ πρώτιστον εἶδος παρεμφαίνουσι,\nτουτέστι τὸ ἡμιόλιον, ὁμοταγεῖς πρὸς ὁμοταγεῖς· οὕτω\nφύσει θείᾳ καὶ οὐ νόμῳ ἡμετέρῳ οὐδὲ συνθήματι\nμεταγενέστεροι τῶν πολλαπλασίων οἱ ἐπιμόριοι, οἷον\nὁ μὲν γ τοῦ β, ὁ δὲ ϛ τοῦ δ, ὁ θ τοῦ ϛ,ὁ ιβ τοῦ η, ὁ ιε τοῦ ι,\nκαὶ μέχρι παντός· διαφορὰν δὲ καὶ οὗτοι ἔχουσι\nτοὺς ἀπὸ μονάδος ἐφεξῆς ἀριθμούς, ὡς οἱ πρὸ\nαὐτῶν.\nἘπίτριτοι δέ, τὸ τοῦ ἐπιμορίου δεύτερον εἶδος,\nἴσῃ τινὶ καὶ ὁμοίᾳ προκοπῇ προχωροῦσιν ἀπὸ\n\n\n\n\nτοῦ δ πρὸς τὸν γ καὶ η πρὸς ϛκαὶ ιβ πρὸς θ καὶ ιϛ πρὸς ιβ,\nκαὶ ἀκολούθως ἴσην καὶ τὴν τῶν διαφορῶν αὔξησιν\nλαμβάνοντες. καὶ ἐπὶ τῶν λοιπῶν σχέσεων πολλαπλασίου\nτε καὶ ἐπιμορίου σύμφωνα τὰ ἀποτελέσματα\nκαὶ οὐδαμῶς ἐναντιούμενα προβαίνων ἐπʼ ἄπειρον\nὄψει. κἀκεῖνο δὲ οὐκ ἐλάττονος ἀκριβείας τέτευχεν\nἐν τῷ διαγράμματι· ἐπιγώνιοι μὲν γὰρ αὐτῶν εἰσι\nμονάδες, ἡ μὲν κατʼ ἀρχὴν ἁπλῆ, ἡ δὲ ἐπὶ τέλει\nτριοδουμένη, δευτεροδούμεναι δὲ ἐν διφορήσει αἱ δύο\nλοιπαί, ὥςτε ἀποτελεῖν τὸ ύπό ἶσον τῷ ἀπό. ἀλλὰ καὶ\nἑκατέρωθεν ἴση πρόβασις ἀπὸ μονάδος εἰς τὰς δεκάδας\nκαὶ πάλιν ἀντιθέτως ἑκάτεραι αἱ ἀπὸ δεκάδος\nπροχωρήσεις εἰς ἑκατοντάδα. καὶ οἱ μὲν διαγώνιοι οἱ\nἀπὸ μονάδος εἰς ἑκατοντάδα τετράγωνοι πάντως\nἀριθμοὶ ἰσάκις ἶσοι μηκυνθέντες, οἱ δὲ ἑκατέρωθεν\nπαρασπίζοντες αὐτοὺς ἑτερομήκεις πάντως ἄνισοι\nκαὶ μονάδι μείζοσιν ἀλλήλων πλευραῖς μηκυνθέντες·\nὥςτε ἐξ ἅπαξ δύο ἐφεξῆς τετραγώνων καὶ δὶς τοῦ\nἀνὰ μέσον αὐτῶν ἑτερομήκους τετράγωνον πάντως\nἀποτελεῖσθαι καὶ ἀνάπαλιν ἐξ ἅπαξ δύο παρακειμένων\nἑτερομηκῶν καὶ δὶς τοῦ ἀνὰ μέσον αὐτῶν\nτετραγώνου τετράγωνον πάντως ἀποτελεῖσθαι.\nΚαὶ ἕτερα πολλὰ τοιαῦτα φιλοτιμούμενος εὕροι\nτις ἂν τερπνὰ ἐμφαινόμενα τῷδε τῷ διαγράμματι,\nπερὶ ὧν οὐ καιρὸς νῦν μηκύνειν· οὔπώ γὰρ τὴν\nἐπίγνωσιν αὐτῶν ἐκ τῆς εἰςαγωγῆς εἰλήφαμεν, ὥςτε\nἐπὶ τὰ ἑξῆς τρεπτέον· μετὰ γὰρ τὰς δύο ταύτας\nγενικὰς σχέσεις πολλαπλασίου καὶ ἐπιμορίου καὶ τὰς\nἀντιθέτους αὐταῖς σὺν τῇ ὑπο προθέσει ἐκφερομένας\nἄλλας δύο ὑποπολλαπλάσιόν τε καὶ ὑπεπιμόριον\nεἰσὶν ἐν μὲν τῷ μείζονι τοῦ ἀνίσου μέρει ἡ\nἐπιμερής, ἐν δὲ τῷ ἐλάττονι ἡ ἀντικειμένη αὐτῇ ἡ\nὑπεπιμερής.\nκ. Ἔστι δὲ ἐπιμερὴς μὲν σχέσις, ὅταν ἀριθμὸς\nτὸν συγκρινόμενον ἔχῃ ἐν ἑαυτῷ ὅλον καὶ προςέτι\nμέρη αὐτοῦ πλείονα ἑνός· τὸ δὲ πλείονα ἑνὸς ἄρχεται\nπάλιν ἀπὸ τοῦ β καὶ πρόεισιν ἐπὶ πάντας\nτοὺς ἐφεξῆς ἀριθμούς· ὥςτε τοῦ ἐπιμεροῦς πυθμήν\nἐστιν εἰκότως ὁ πρὸς τῷ ὅλῳ δύο μέρη τοῦ ἀντισυγκρινομένου\nἔχων καὶ κληθήσεται ἐπιδιμερὴς εἰδικῶς,\nμετὰ δὲ τοῦτον ὁ τρία πρὸς τῷ ὅλῳ ἔχων κληθήσεται\nἐπιτριμερὴς εἰδικῶς, καὶ μετὰ τοῦτον ἐπιτετραμερής,\nεἶτα ἐπιπενταμερής, καὶ οὕτως ἀεί.\nτὰ δέ μέρη ῥίζαν ἔχει καὶ ἀρχὴν ἀπὸ τοῦ τρίτου·\n\n\n\n\n\nἀδύνατον γὰρ ἐνθάδε ἀπὸ τοῦ ἥμισυ ἅρχεσθαι· ἂν\nγὰρ καί τινα ὑποθώμεθα β ἡμίση ἔχειν τοῦ ἀντιθέτου\nπρὸς τῷ ὅλῳ, λήσομεν ἑαυτοὺς πολλαπλάσιον\nἀντὶ ἐπιμεροῦς τιθέντες· ἕκαστον γὰρ ὅλον καὶ β\nἡμίση αὐτοῦ συντιθέμενα διπλάσιον γίνεται τοῦ ἐξ\nἀρχῆς· ὥςτε ἀναγκαιότατον ἀπὸ β τρίτων ἄρχεσθαι,\nεἶτα β πέμπτων, εἶτα β ἑβδόμων, καὶ ἐπὶ\nτούτοις β ἐνάτων κατὰ τὴν τῶν περισσῶν πρόβασιν·\nτὰ γὰρ β τέταρτα λόγου χάριν πάλιν ἥμισύ\nἐστι καὶ τὰ β ἔκτα τρίτον καὶ οὕτω πάλιν ἐπιμόριοι\nἀντὶ ἐπιμερῶν γενήσονται, ὅπερ οὐ πρόκειται οὕτε\nἡμῖν οὔτε τῇ τῆς τεχνολογίας καταλληλίᾳ. μετὰ δὲ\nτὸν ἐπιμερῆ εὐθύς συνυφίσταται ὁ ὑπεπιμερής, ὅταν\nἀριθμὸς ἐν τῷ συγκρινομένῳ ὅλος ἔχηται αὐτός τε\nκαὶ προςέτι πλείονα αὐτοῦ μέρη ἢ β ἢ γ ἢ δ ἢ ε\nκαὶ ἐφεξῆς.\nκα. Τάξις δὲ ἀμφοτέρων καὶ ἀκόλουθος γένεσις\nεὑρίσκεται, ὅταν ἐκθέμενοι τοὺς ἀπὸ τριάδος ἑξῆς\nἀρτίους καὶ περιττοὺς ἀριθμοὺς πρὸς τούτους συγκρίνωμεν\nτοὺς ἀπὸ πεντάδος καθαροὺς συνεχεῖς\n\n\n\n\n\nπερισσοὺς μόνους, πρῶτον πρὸς πρῶτον, οἷον τὸν\nε πρὸς τὸν γ, καὶ δεύτερον πρὸς δεύτερον, οἷον τὸν\nζ πρὸς τὸν δ, καὶ τρίτον πρὸς τρίτον, οἷον τὸν θ\nπρὸς τὸν ε, καὶ τέταρτον πρὸς τέταρτον, οἷον τὸν\nια πρὸς τὸν Ϛ, καὶ ἐφεξῆς τῇ αὐτῇ τάξει ἐφʼ ὁσονοῦν·\nοὕτως γὰρ εὔτακτα τὰ τοῦ ἐπιμεροῦς τε καὶ\nὑπεπιμεροῦς εἴδη κατὰ τοὺς ἑκάστου πυθμένας δηλωθήσεται,\nἐπιδιμερὲς πρῶτον, εἶτα ἐπιτριμερὲς καὶ\nἐπιτετραμερὲς καὶ ἐπιπενταμερὲς καὶ ἐφεξῆς ἐπὶ\nπλέον παραπλησίως· μετὰ γὰρ τοὺς πυθμένας\nἑκάστου γενήσονται οἱ συνεχεῖς διπλασιαζομένων\nἀμφοτέρων τῶν ὅρων ἢ τριπλασιαζομένων καὶ ὅλως\nκατὰ τὰ τοῦ πολλαπλασίου εὔτακτα εἴδη μεγεθυνομένων.\nοἱ πυθμένες.\nε γ ζ δ θ ε ια Ϛ ιγ ζ\nι ς ιδ η ιη ι κβ ιβ κϚ ιβ\nιε θ κα ιβ κζ ιε λγ ιη λθ κα\nκ ιβ κη ιϚ κ μδ κδ νβ κη\nκε ιε λε κ με κε νε λ ξε λε\nλ ιη μβ κδ νδ λ ξϚ λϚ οη μβ\nλε κα μθ κη ξγ λε οζ μβ Ϟα μθ\nμ κδ νϚ λβ οβ μ πη μη ρδ νϚ\nμε κζ ξγ λϚ κα με Ϟθ νθ ριζ εγ\nἐπιδί- ἐπιτρι- ἐπιτετρά- ἐπιπέν- ἐφεκτέ-\nτριτοι τέταρτοι πεμπτοι θεκτοι βδομοι\nπροςεκτέον δέ, ὅτι ἐκ μὲν τῶν δύο μερῶν τῶν πρὸς\nτῷ ὅλῳ ἐνόντων τῷ μείζονι τὸ τρίτον ὑπακούεται,\nἐπὶ δὲ τῶν τριῶν τὸ τέταρτον, ἐπὶ δὲ τῶν τεσσάρων\nτὸ πέμπτον, ἐπὶ δὲ τῶν πέντε τὸ ἕκτον καὶ ἀεὶ οὕτως,\nἵνα ἡ πρόβασις κατὰ τὴν ὀνομασίαν τοιαύτη\nτις ᾖ· ἐπιδίτριτος, ἐπιτριτέταρτος, ἐπιτετράπεμπτος,\nεἶτα ἐπιπένθεκτος καὶ παραπλησίως ἐπὶ τῶν λοιπῶν.\nΑἱ μὲν οὖν τοῦ πρός τι ποσοῦ ἁπλαῖ καὶ ἀσύνθετοὶ\nσχέσεις αἵδε εἰσὶν αἱ προλεχθεῖσαι, αἱ δὲ\nσύνθετοι ἐξ αὐτῶν καὶ οἷον συμπλακεῖσαι ἐκ δυοῖν\nεἰς μίαν εἰσὶν αἵδε, ὧν πρόλογοι μὲν πολλαπλασιεπιμόριος\nκαὶ πολλαπλασιεπιμερής, ὑπόλογοι δὲ αἱ\nεὐθύς ἑκατέρᾳ τούτων συνυφιστάμεναι, σὺν τῇ\n\n\n\n\nὑπο προθέσει ὀνομαζόμεναι, πολλαπλασιεπιμορίῳ\nμὲν ἡ ὑποπολλαπλασιεπιμόριος, πολλαπλασιεπιμερεῖ\nδὲ ἡ ὑποπολλαπλασιεπιμερής, καὶ καθʼ ὑποδιαίρεσιν\nτῶν γενῶν αἱ εἰδικαὶ ταῖς εἰδικαῖς ἀνθυπακούσονται,\nμετὰ τῆς ὑπο προθέσεως καὶ αὗται ὀνομαζόμεναι.\nκβ. Πολλαπλασιεπιμόριος μὲν οὖν ἐστι σχέσις,\nὅταν τῶν συγκρινομένων ὁ μείζων πλεονάκις ἢ ἅπαξ\nἔχῃ ἐν ἑαυτῷ τὸν ἐλάσσονα καὶ πρὸς τούτῳ μοριόν\nτι ἓν αὐτοῦ οἷον δήποτε. διττῶς δὲ ὡς ἂν δὴ\nσύνθετος ὁ τοιοῦτος ποικίλλεται κατὰ τὴν τῶν συμπλεκομένων\nὀνομάτων καθʼ ἑκάτερον ἰδιότητα· ἐπεὶ\nγὰρ ὁ πολλαπλασιεπιμόριος ἔκ τε τοῦ πολλαπλασίου\nκαὶ τοῦ ἐπιμορίου γενικῶς σύγκειται, ἕξει ἐν ταῖς\nεἰδικαῖς ὑποδιαιρέσεσι ποικιλίαν τινὰ καὶ ἐξαλλαγήν,\nἰδίᾳ μὲν κατὰ τὸ πρότερον μέρος τοῦ ὀνόματος,\nἰδέα δὲ κατὰ τὸ δεύτερον, οἷον κατὰ μὲν τὸ πρότερον\nτὸ τοῦ πολλαπλασίου τὸ διπλάσιον ἢ τριπλάσιον\nἢ τετραπλάσιον ἢ πενταπλάσιον καὶ ἐφεξῆς, κατὰ\nδὲ τὸ δεύτερον ἀπὸ τοῦ ἐπιμορίου γενικῶς τὰ εἰδικὰ\n\n\n\n\n\nαὐτοῦ εὔτακτα τὸ ἐφημιόλιον, τὸ ἐπίτριτον, τὸ ἐπιτέταρτον,\nτὸ ἐπίπεμπτον καὶ ἐφεξῆς, ὥςτε τὴν σύνθεσιν\nτοιαύτῃ τινὶ τάξει προχωρεῖν·\nδιπλασιεφήμισυς, διπλασιεπίτριτος, διπλασιεπιτέταρτος,\nδιπλασιεπίπεμπτος, διπλασιεπίεκτος καὶ ἀνάλογον,\nκαὶ ἀπʼ ἄλλης ἀρχῆς τριπλασιεφήμισυς, τριπλασιεπίτριτος,\nτριπλασιεπιτέταρτος, τριπλασιεπίπεμπτος,\nκαὶ πάλιν ἄνωθεν τετραπλασιεφήμισυς, τετραπλασιεπίτριτος,\nτετραπλασιεπιτέταρτος, τετραπλασιεπίπεμπτος,\nκαὶ πάλιν ἄνωθεν πενταπλασιεφήμισυς, πενταπλασιεπίτιτρος,\nπενταπλασιεπιτέταρτος, πενταπλασιεπίπεμπτος\nκαὶ τὰ τούτοις ἐπʼ ἄπειρον ἀναλογοῦντα· ὁσάκις\nμὲν γὰρ ὁ μείζων τὸν ἐλάττονα ὅλον ἐν ἑαυτῷ\nἔχει, παρὰ τὴν τοσαύτην ποσότητα παρονομασθήσεται\nτὸ πρότερον μέρος τοῦ λόγου τῶν συμπλεκομένων\nἐν τῷ πολλαπλασιεπιμορίῳ, οἷον δʼ ἂν\nτὸ μόριον τὸ πρὸς τῷ πολλάκις ὅλῳ ἐνυπάρχον ἐν\nτῷ μείζονι ᾖ, πρὸς ἐκεῖνο παρώνυμον ἔσται τὸ δεύτερον\nεἶδος του λόγου, ἀφʼ οὗ σύνθετον τὸ πολλαπλασιεπιμόριον.\nὑποδείγματα δὲ αὐτοῦ· ὁ μὲν ε\nτοῦ β διπλασιεφημιόλιος, ὁ δὲ ζ τοῦ γ διπλασιεπίτριτος,\n\n\n\nὁ δὲ θ τοῦ δ διπλασιεπιτέταρτος, ὁ δὲ ια\nτοῦ ε διπλασιεπίπεμπτος· καὶ αἰεὶ οὕτως εὐτάκτους\nαὐτοὺς γεννήσεις συγκρίνων τοῖς ἀπὸ δυάδος ἑξῆς\nἀρτίοις καὶ περισσοῖς τοὺς ἀπὸ πεντάδος καθαρούς\nπερισσούς, πρῶτον πρώτῳ, δεύτερον δευτέρῳ, τρίτον\nτρίτῳ καὶ τοὺς ἄλλους ὁμοταγεῖς τοῖς ὁμοταγέσιν,\nἀπὸ δυάδος δὲ τῶν ἐφεξῆς πάντων ἀρτίων οἱ\nἀπὸ πεντάδος συνεχεῖς πεντάδι διαφέροντες διπλασιεφημιόλιοι\nκαθαροὶ ἔσονται ὁμοταγεῖς ὁμοταγῶν,\nἀπὸ δὲ τοῦ τρίτου πάντων τῶν τριάδι διαφερόντων\nἐκτεθέντων, οἷον\nγ, Ϛ, θ, ιβ, ιε, ιη, κα,\nκαὶ ἐν ἄλλῳ στίχῳ τῶν ἀπὸ ἑβδομάδος ἑβδομάδι\nδιαφερόντων ἐπʼ ἄπειρον ἐκτεθέντων, οἷον\nζ, ιδ, κα, κη, λε, μβ, μθ,\nκαὶ συγκρινομένων μειζόνων ἐλάττοσι, πρώτου\nπρώτῳ, δευτέρου δευτέρῳ, τρίτου τρίτῳ, τετάρτου\nτετάρτῳ, καὶ ἐφεξῆς, τὸ δεύτερον εἶδος ἀναφαίνεται\nτὸ τῶν διπλασιεπιτρίτων μετὰ τῆς οἰκείας εὐταξίας\nἐκκείμενον. εἶτα πάλιν ἀπʼ ἄλλης ἀρχῆς ἂν ἐκτεθῇ\nὁ τῶν τετραπλασίων καθαρὸς στίχος,\nδ, η, ιβ, ιϚ, κ, κδ, κη, λβ,\nεἶτα παρεκτεθῇ αὐτῷ ἐν ἄλλῳ στίχῳ ὁ ἀπὸ τῆς\nἑνάδος ἀρχόμενος κατὰ ἐνάδος προκοπὴν συνεχὴς\nἀριθμός, οἷον\nθ, ιη. κζ, λϚ, με, νδ,\nἕξομεν ἀναφαινόμενον πάλιν τὸν εἰδικὸν πολλαπλασιεπιμόριον,\n\n\n\nτουτέστι τὸν διπλασιεπιτέταρτον εὔτακτον·\nκαὶ τοῦτο ἐπινοεῖν πάρεστι τῷ βουλομένῳ\nμέχρις ἀπείρου. τὸ δὲ ἕτερον εἶδος ἄρχεται ἀπὸ τοῦ\nτριπλασιεφημίσους, οἷον ὁ ζ πρὸς τὸν β καὶ ὁ ιδ\nπρὸς τὸν δ καὶ ἀπλῶς οἱ καθʼ ἑβδομάδα προχωροῦντες\nπρὸς τοὺς ἀπὸ δυάδος εὐτάκτους ἀρτίους.\nεἶτα πάλιν ἐξ ὑπαρχῆς ὁ ι πρὸς τὸν γ τριπλασιεπίτριτός\nἐστι πρῶτος, ὁ δὲ κ πρὸς τὸν Ϛ τριπλασιεπίτριτος\nδεύτερος, καὶ ἀπλῶς οἱ δεκαπλάσιοι ἐφεξῆς\nπρὸς τοὺς ἐφεξῆς τριπλασίους· ἃ δὴ ἀκριβέστερον\nκατιδεῖν δυνάμεθα καὶ τρανότερον ἐν τῷ προεπιγνωσθέντι\nδιαγράμματι· πρὸς μὲν γὰρ τὸν πρῶτον\nστίχον οἱ ἐφεξῆς τάξει συγκείμενοι ὅλοι πρὸς ὅλον\n\n\n\nτὰ τοῦ πολλαπλασίου εὔτακτα εἴδη ἐπʼ ἄπειρον\nὑποδεικνύουσι πρὸς τὸν αὐτὸν ἀεὶ πρῶτον ἅπαντες\nσυγκρινόμενοι, πρὸς δὲ τούς ὑπεράνω πάντας ἐφεξῆς\nεἷς ἕκαστος πρὸς τὸν γείτονα· τῆς ἀρχῆς ᾑμῖν ἀπὸ\nτοῦ δευτέρου γινομένης στίχου πάντα τὰ τοῦ ἐπιμορίου\nεἴδη κατὰ τὴν οἰκείαν εὐταξίαν γεννᾶται, ἀπὸ\nδὲ τοῦ τρίτου στίχου πρὸς αὐτόν τε πρῶτον καὶ\nτοὺς συνεχεῖς αὐτῷ καθʼ ἕκαστον οἱ ἀπὸ τοῦ πέμπτου\nπερισσοταγεῖς πάντες ἀντεξεταζόμενοι τὰ τοῦ\nἐπιμεροῦς πάντα εἴδη εὔτακτα ὑποδείξουσι· τοῦ δὲ\nπολλαπλασιεπιμορίου αἱ συγκρίσεις τάξιν φυσικὴν\nκαὶ ἰδίαν ἕξουσιν, ἐὰν ἀπὸ τοῦ δευτέρου στίχου ἀρχόμενοι\nτοὺς ἀπὸ τοῦ πέμπτου συγκρίνωμεν ἀριθμούς,\nπρῶτον πρὸς πρῶτον καὶ δεύτερον πρὸς δεύτερον\nκαὶ τρίτον πρὸς τρίτον καὶ οὕτως ἑξῆς, πρὸς\nδὲ τὸν τρίτον τοὺς ἀπὸ τοῦ ἑβδόμου, πρὸς δὲ τὸν\nτέταρτον τοὺς ἀπὸ τοῦ ἐνάτου, καὶ κατὰ τὴν ἁρμόζουσαν\nεὐταξίαν, μέχρις ἂν εὐτονῇ τις παρέπεσθαι.\nδῆλον δέ, ὅτι οἱ ἐλάττονες σὺν τῇ ὑπο προ\nἀντονομάζονται καὶ ἐνθάδε πρὸς τοὺς μείζονας\nκατὰ τὰς ἐγκειμένας πᾶσι προςηγορίας.\nκγ. Πολλαπλασιεπιμερὴς δέ ἐστιν ἡ λοιπὴ σχέ-\n\n\n\n\n\nσις τοῦ ἀριθμοῦ· αὕτη τε καὶ ἡ σὺν τῇ ὑπο προθέσει\nἀντονομαζομένη αὐτῇ ἔστιν, ὅταν ἀριθμὸς τὸν\nσυγκρινόμενον ἀριθμὸν ὅλον τε ἔχῃ ἐν ἑαυτῷ πλεονάκις\nἢ ἅπαξ (τουτέστι δὶς ἢ τρὶς ἢ ὁσακιςοῦν) καὶ\nπρὸς τούτῳ μέρη τινὰ αὐτοῦ πλείονα ἑνὸς ἢ β ἢ γ\nἢ δ ἢ ε καὶ ἐφεξῆς. ταῦτα δὲ οὐκ ἔστι μὲν ἡμίση διὰ\nτὰ προλεχθέντα ἤτοι δὲ τρίτα ἢ τέταρτα ἢ πέμπτα\nκαὶ κατὰ τὴν ὁμοίαν ἀκολουθίαν. οὐ χαλεπὸν δὲ ἐκ\nτῶν προφρασθέντων νοῆσαι καὶ τὰ τούτου εἴδη, ὡς\nὁμοίως καὶ ἀπαραλλάκτως τοῖς πρὸ αὐτοῦ ποικίλλεται,\nδιπλασιεπιδιμερής, εἶτα διπλασιεπιτριμερής,\nεἶτα διπλασιεπιτετραμερής, καὶ ἀνάλογον· οἷον ὁ\nμὲν η τοῦ γ διπλασιεπιδιμερὴς καὶ ὁ ιϚ τοῦ διπλασιεπιδιμερὴς\nκαὶ καθόλου οἱ ἀπὸ ὀγδοάδος ὀγδοάδι\nδιαφέροντες τῶν ἀπὸ τριάδος τριάδι διαφερόντων,\nὁμοταγεῖς ὁμοταγῶν, καὶ ἐπὶ τῶν λοιπῶν εἰδῶν\nδύναιτʼ ἄν τις ἀκολουθῶν τοῖς προειρημένοις\nεὑρίσκειν τὴν εὐταξίαν· κἀνταῦθα δὲ σὺν τῇ ὑπὸ\nπροθέσει νοητέον προιοῦσαν καὶ συμμεταβαλλομένην\nτὴν τοῦ συγκρινομένου ἀντονομασίαν.\nΚαὶ οὕτως αἱ δέκα ἀριθμητικαὶ σχέσεις πέρας\nἡμῖν τῆς θεωρίας, ὡς ἐν πρώτῃ λαμβάνουσιν εἰςαγωγῇ·\nἔστι δέ τις γλαφυρωτέρα ἔφοδος καὶ ἀναγκαιοτάτη\nπρὸς πᾶσαν τὴν τῶν ὅλων φυσιολογίαν,\nἥτις ἡμῖν σαφέστατα καὶ ἀναμφιλέκτως παρίστησιν,\n\n\n\nὅτι πρῶτον μὲν τὸ καλὸν καὶ ὡρισμένον καὶ ὑπὸ\nἐπιστήμην πῖπτον φύσει προγενέστερον τοῦ ἀορίστου\nκαὶ ἀπεριλήπτου καὶ αἰσχροῦ, εἶτα ὅτι καὶ τὰ\nτοῦ ἀπείρου καὶ ἀορίστου μέρη καὶ εἴδη ὑπʼ ἐκείνου\nμορφοῦται καὶ περαίνεται καὶ τοῦ προςήκοντος\nκόσμου καὶ εὐταξίας τυγχάνει καὶ ὥςπερ ὑπὸ\nσφραγιστῆρός τινος ἢ μέτρου πάντα τὰ ἐμπίπτοντα\nμεταλαμβάνει τῆς ὁμοιότητος καὶ ὁμωνυμίας· οὕτω\nγὰρ εὐλόγως καὶ τὸ τῆς ψυχῆς λογικὸν τοῦ ἀλόγου\nκοσμητικὸν ἔσται καὶ ὁ θυμὸς καὶ ἡ ἐπιθυμία ἐν\nτοῖς τῆς ἀνισότητος δυσὶν εἴδεσι τεταγμένα ὑπὸ\nτοῦ διανοητικοῦ εὐτακτηθήσονται ὡς ὑπό τινος ἰσότητος\nκαὶ ταυτότητος. ἐκ δὲ τῆς ἀπισώσεως ταύτης\nὀρθῶς ἡμῖν ἀποβήσονται αἱ λεγόμεναι ἠθικαὶ\nἀρεταί, σωφροσύνη, ἀνδρεία, πρᾳότης, ἐγκράτεια,\nκαρτερία καὶ αἱ ὅμοιαι.\nΦέρε οὖν ἐπισκεψώμεθα, ποταπὸν τὸ εἰς τὰ\nφυσικὰ ταῦτα συντεῖνον θεώρημα· ἔστι δὲ ἀποδεικτικὸν\nτοῦ ἀπ᾿ ἰσότητος μονωτάτης καὶ πρωτίστης\nοἷον μητρός τινος καὶ ῥίζης γεννᾶσθαι πάντα\nτὰ τῆς ἀνισότητος ποικίλα εἴδη καὶ εἰδῶν διαφοράς.\nπροκείσθωσαν γὰρ ἡμῖν ἐν τρισὶν ὅροις ἶσοί τινες\nἀριθμοί, πρῶτον μὲν μονάδες, εἶτα δυάδες ἐν ἄλλοις\nτρισίν, εἶτα τριάδες, καὶ· ἑξῆς τετράδες, ἔπειτα πεντάδες,\nκαὶ τοῦτο μέχρις οὗ βούλει· οὕτω γὰρ τῆς\n\n\n\nτούτων ἐκθέσεως θείῳ τινὶ καὶ οὐκ ἀνθρωπίνῳ\nλόγῳ, ἀλλʼ ἀπὸ φύσεως αὐτῆς γεγονυίας πρῶτοι\nμὲν γενήσονται πολλαπλάσιοι, καὶ τούτων αὐτῶν\nἡγήσεται μὲν διπλάσιος, μετʼ αὐτὸν δὲ τριπλάσιος,\nἐπὶ δὲ τούτῳ τετραπλάσιος, εἶτα πενταπλάσιος, καὶ\nκατὰ τὴν προεπιγνωσθεῖσαν ἡμῖν τάξιν ἐπʼ ἄπειρον·\nδεύτερος δὲ ἐπιμόριος, καὶ τούτου πάλιν ἡγήσεται\nτὸ πρώτιστον εἶδος ἡμιόλιος, ἐπὶ τούτῳ δὲ τὸ\nμετʼ αὐτὸ ἐπίτριτος, ἐπὶ δὲ τούτοις ὁ τάξει ἑξῆς\nἐπτέταρτος καὶ ἐπίπεμπτος καὶ ἔφεκτος καὶ ἀνάλογον\nἐπʼ ἄπειρον· τρίτον δὲ τὸ ἐπιμερές, καὶ πάλιν\nαὐτοῦ τούτου ἐπιδιμερὲς μὲν ἡγήσεται, ἕπεται\nδʼ εὐθὺς ἐπὶ τούτῳ τὸ ἐπιτριμερές, εἶτα τὸ ἐπιτετραμερές,\nκαὶ εὐθὺς τὸ ἐπιπενταμερές, καὶ μέχρις ἂν\nπροχωρῇ τις ἀκολούθως τοῖς ἔμπροσθεν. προςτάγματα\nοὖν τινα δεῖ ἔχειν οἷον νόμους φυσικοὺς\nἀπαρεγκλίτους καὶ ἀπαραβάτους, οἷς πᾶσα ἡ προλεχθεῖσα\nπρόβασις καὶ προχώρησις ἀπὸ τῆς ἰσότητος εὐοδώσει\nμὴ λειποτακτουμένη· τὰ δὲ προςτάγματα ταῦτά\nἐστι, πρῶτον πρώτῳ ἶσον ποιῆσαι, δεύτερον δὲ πρώτῳ\nἅμα καὶ δευτέρῳ, τρίτον δὲ πρώτῳ καὶ δυσὶ δευτέροις\nἅμα καὶ τρίτῳ· γένοιτο γὰρ μετὰ τούτων\nτῶν νόμων πλάσσοντί σοι εὐθὺς μὲν τὰ τοῦ πολλαπλασίου\nἅπαντα εἴδη τάξει ἐκ τῶν τῆς ἰσότητος\n\n\n\nτριῶν ἐκκειμένων ὅρων οἷον βλαστάνοντα καὶ ἐκφυόμενα,\nσοῦ μηδὲν ἐπιτηδεύοντος μηδὲ συλλαμβάνοντος·\nκαὶ ἐκ μὲν ἰσότητος εὐθὺς τὸ διπλάσιον,\nἐκ δὲ διπλασίου εὐθὺς τὸ τριπλάσιον, ἐκ δὲ τριπλασίου\nἑξῆς τὸ τετραπλάσιον καὶ ἐκ τούτου τὸ πενταπλάσιον\nεὐτάκτως καὶ τοῦτο μέχρις ἀεί. ἐκ δὲ αὐτῶν\nτούτων τῶν εὐτάκτως πολλαπλασίων ἀναστραφέντων\nεὐθὺς γεννῶνται φύσει τινὶ ἀναγκαίᾳ διὰ\nτῶν αὐτῶν τριῶν προςταγμάτων οἱ ἐπιμόριοι, καὶ\nοὗτοι οὐχ ὡς ἔτυχεν οὐδὲ ἀτάκτως, ἀλλὰ τῇ προςηκούσῃ\nἀκολουθίᾳ· ἐκ μὲν τοῦ πρώτου διπλασίου\nἀναστραφέντος ὁ πρῶτος ἡμιόλιος, ἐκ δὲ τοῦ δευτέρου\nτριπλασίου ὁ ἐν ἐκείνοις δεύτερος ἐπίτριτος,\nεἶτα ἐπιτέταρτος ἐκ τετραπλασίου, καὶ ἀπλῶς ἕκαστος\nἀπʼ ἐκείνου, ᾧ παρώνυμός ἐστιν. ἀπὸ δὲ ἄλλης ἀρχῆς\nαὐτῶν τῶν ἐπιμορίων ἐκκειμένων, ὥςπερ καὶ ἀνεφύησαν,\nἀναστρόφως μέντοι, γεννῶνται οἱ φύσει\nμετʼ αὐτοὺς ἐπιμερεῖς· ἀπὸ μὲν τοῦ ἡμιολίου ἐπιδιμερής,\nἀπὸ δὲ τοῦ ἐπιτρίτου ἐπιτριμερὴς καὶ ἐπιτετραμερὴς\nἐκ τοῦ ἐπιτετάρτου καὶ ἐπʼ ἄπειρον τῇ\nαὐτῇ ἀναλογίᾳ. μὴ ἀναστρεφομένων δέ, ἀλλʼ ὀρθῶς\nἐκκειμένων τῶν εὐτάκτων ἐπιμορίων γεννῶνται\nδιὰ τῶν αὐτῶν προςταγμάτων οἱ πολλαπλασιεπιμόριοι·\nδιπλασιεφήμισυς μὲν ἐκ τοῦ πρώτου\nἡμιολίου, διπλασιεπίτριτος δὲ ἐκ τοῦ δευτέρου ἐπιτρίτοu,\nδιπλασιεπιτέταρτος δὲ ἐκ τοῦ τρίτου ἐπιτετάρτου,\n\n\n\nκαὶ ἀεὶ οὕτως. ἐκ δὲ τῶν ἐξ ἀναστροφῆς\nτῶν ἐπιμορίων γεννηθέντων, τουτέστι τῶν ἐπιμερῶν,\nκαὶ τῶν μὴ ἐξ ἀναστροφῆς, τουτέστι πολλαπλασιεπιμορίων,\nπάλιν τῷ αὐτῷ τρόπῳ διὰ τῶν αὐτῶν\nπροςταγμάτων ἀπογεννῶνται ὀρθῶς τε κειμένων\nκαὶ ἀναστρεφομένων οἱ τὰς λοιπὰς σχέσεις ἐμφαίνοντες\nἀριθμοί. πάντων δὲ τῶν προειρημένων,\nγενέσεώς τε αὐτῶν καὶ τάξεως, ὀρθότητός τε καὶ\nἀναστροφῆς ὑποδείγματα ἀρκείτω ἡμῖν πρὸς ὑπόμνησιν\nτὰ τοσαῦτα. ἐκ μὲν τῆς ἐν ἡμιολίοις σχέσεως\nκαὶ ἀναλογίας ἀνεστραμμένης ἐκ τοῦ μείζονος\nὅρου συνίσταται σχέσις ἐν ἐπιμερέσι λόγοις ἐπιδίτριτος,\nἀπὸ δὲ τοῦ ἐλάττονος κειμένης ὀρθῶς πολλαπλασιεπιμόριος\nἤτοι διπλασιεφήμισυς, ὡς ἀπὸ τοῦ\nθ, ϛ, δ\nἤτοι\nθ, ιε, κε\nἢ\nδ, ι, κε·\nἐκ δὲ τῆς ἐν ἐπιτρίτοις ἀπὸ μὲν τοῦ μείζονος ἐπιμερὴς\nἤτοι τριςεπιτέταρτος, ἀπὸ δὲ τοῦ ἐλάσσονος\nδιπλασιεπίτριτος, ὡς ἐκ τοῦ\nιϚ, ιβ, θ\nἤτοι\nιϚ, κη, μθ\nἢ\nθ, κα, μθ·\n\n\n\nἐκ δὲ τῆς ἐν ἐπιτετάρτοις ἀπὸ μὲν τοῦ ὑπερέχοντος\nἐπιμερὴς ἤτοι τετρακιςεπίπεμπτος, ἐκ δὲ τοῦ ἐλάττονος\nπολλαπλασιεπιμόριος ἤτοι διπλασιεπιτέταρτος,\nὡς ἐκ τοῦ\nκε, κ, ιϚ\nἤτοι\nκε, μδ, πα\nἢ\nιϚ, λϚ, πα.\nἐπὶ πασῶν δὲ τῶν διαζευχθεισῶν καὶ ἀφʼ ἧς ἀμφότεραι,\nὁ μὲν ἔσχατος τετράγωνος ὁ αὐτὸς μένει, ὁ δὲ\nπρῶτος εἰς τὸν ἐλάττονα μεταβαίνει, πάντως δὲ οἱ\nἄκροι τετράγωνοι. ἀλλὰ μὴν καὶ ἑτέρως ἐκ τῶν\nἐπιμερῶν οἱ πολλαπλασιεπιμερεῖς καὶ ἑτερογενεῖς\nἐπιμερεῖς ἀναφαίνονται, οἷον ἐκ μὲν τῆς διςεπιτρίτου\nἀπὸ μὲν τοῦ ἐλάττονος ὅρου ἡ διπλασία καὶ\nδιςεπίτριτος· ἐκ δὲ τοῦ μείζονος ἡ τριςεπίπεμπτος,\nὡς ἐκ τοῦ\nθ, ιε, κε\nἤτοι\nθ, κδ, ξδ\nἢ\nκε, μ, ξδ·\nἐκ δὲ τῆς τριςεπιτετάρτου ἐκ μὲν τοῦ μικροτέρου ἡ\nδιπλασία καὶ τριςεπιτέταρτος, ἐκ δὲ τοῦ μείζονος ἡ\nτετρακιςεφέβδομος, ὡς ἐπὶ τοῦ\n\n\n\nιϚ, κη, μθ\nἤτοι\nιϚ, μδ, ρκα\nἢ\nμθ, οζ, ρκα.\nπάλιν δὲ ἐκ τῆς τετράκιςἐπιπέμπτου, οἷον τῆς\nκε, μδ, πσ,\nἀπὸ μὲν τοῦ ἐλάσσονος ἡ διπλασία καὶ τετρακιςεπίπεμπτος\nἐν τοῖς,\nκε, ο, ρϞϚ,\nἀπὸ δὲ τοῦ μείζονος πάλιν ἐπιμερὴς ᾔ πεντακιςεπένατος\nὡς ἐν τοῖς\nπα, ρκϚ, ρϞϚ,\nκαὶ κατὰ τὰ ἐξῆς ἐπʼ ἄπειρον ἀνάλογα καὶ εὐάρμοστα\nεὑρήσεις.\n1. (§. 8): ὅρα, πῶς ἐκ τῆς ἰσότητος ἀπογεννῶνται τὰ\nτοῦ πολλαπλασίου εὔτακτα εἴδη·\nα α αδιπλ.α β δτριπλ. α γ θτετραπλ.α δ ιϚπενταπλ.α ε κεἑξαπλ.α Ϛ λϚἑπταπλ.α ζ μθὀκταπλ.α η ξδἐναπλ.α θ παδεκαπλ.α ι ρ\n\n2. (§. 9): ὅρα, πῶς οἱ ἡμιόλιοι ἀπὸ τῶν διπλασίων ἀναστραφέντων·\nδιπλάσιοι ἀναστραφέντες δ β αἡμιόλιοι δ ϛ θ·\nὅρα, πῶς οἱ ἐπίτριτοι ἀπὸ τῶν τριπλασίων, ἀναστραφέντων\nκαὶ τούτων·\nτριπλάσιοι ἀναστραφέντες θ γ αἐπίτριτοι θ ιβ ιϛ·\nὅρα, πῶς καὶ οἱ ἐπιτέταρτοι ἀπὸ τῶν τετραπλασίων ἀναστραφέντων·\nτετραπλάσιοι ιϚ δ αἐπιτέταρτοι ιϚ κ κε·\nπῶς καὶ ἐκ τῶν πενταπλασίων οἱ ἐπέπεμιπτοι·\nκε ε ακε λ λϚ·\nπῶς ἐκ τῶν ἑξαπλασίων οἱ ἔφεκτοι· λϚ Ϛ α\nλϚ μβ μθ·\nπῶς ἐκ τῶν ἑπταπλασίων οἱ ἐφέβδομοι· μθ ζ α\nμθ νϛ ξδ·\n\n\nκαὶ ἐκ τῶν ὀκταπλασίων οἱ ἐπόγδοοι· ξδ η α\nξδ οβ πα·\nκαὶ ἐκ τῶν ἐναπλασίωον οἱ ἐπένατοι· πα θ α\nπα Ϟ ρ·\nκαὶ ἐκ τῶν δεκαπλασίων οἱ ἐπιδέκατοι· ρ ι α\nρ ρι ρκα.\n\n3. (§. 10): ὅρα, πῶς ἀναστρόφως ἐκκείμενοι οἱ ἐπιμόριοι\nἀπεγέννησαν τοὺς ἐπιμερεῖς·\nτὰ εἴδη τοῦ ἐπιμορίου·\nἡμιόλιοι\nἀναστραφέντες ἐπίτριτοι ἐπιτέταρτοι\nθ ϛ δ ιϛ ιβ θ κε κ ιϚ\nἐπιδιμερεῖς ἐπιτριμερεῖς ἐπιτετραμερεῖς\nθ ιε κε ιϚ κη μθ κε με πα\nἐπίπεμπτοι ἔφεκτοι ἐφέβδομοι\nλϚ λ κε μθ με λϛ ξδ νϚ μθ\nἐπιπενταμερεῖς ἐφεξαμερεῖς ἐφεπταμερείς\nξϚ ρκα μθ Ϟα ρξθ ξδ ρκ σκε\nἐπόγδοοι ἐπένατοι ἐπιδέκατοι\nπα οβ ξδ ρ Ϟ πα ρκα ρι ρ\nἐποκταμερεῖς ἐπεναμερεῖς ἐπιδεκαμερεῖς\nπα ρνγ σπθ ρ ρϞ τξα ρκα σλα υμα\n(in exemplis tribus extremis cod. G articulum adponit: οἱ\nἐπόγδ. cet.)\nΤέλος P. Τέλος τοῦ πρώτου ἀριθμητικῆς εἰσαγωγῆς\nεἰς δύο τοῦ Γερασυνοῦ μ. Τέλος τοῦ πρώτου βιβλίου ΗΓ\nα. Ἐπειδὴ στοιχεῖον λέγεται καὶ ἔστιν, ἐξ οὗ\nἐλαχίστου συνίσταται τι καὶ εἰς ὃ ἐλάχιστον ἀναλύεται\n(οἷον γράμματα μὲν τῆς ἐγγραμμάτου φωνῆς\nστοιχεῖα λέγεται, ἐξ αὐτῶν τε γὰρ ἡ σύστασις τῆς\nσυμπάσης ἐνάρθρου φωνῆς καὶ εἰς αὐτὰ ἔσχατα ἀναλύεται·\nφθόγγοι δὲ μελῳδίας ἁπάσης, ἀφʼ ὧν ἄρχεται\nσυγκρίνεσθαι καὶ εἰς οὓς ἀναλύεται· κοινῇ δὲ τοῦ\nκόσμου τὰ λεγόμενα τέσσαρα στοιχεῖα ἁπλᾶ ὑπάρχει\n\n\n\n\n\nσώματα, πῦρ, ὕδωρ, ἀήρ, γῆ· ἐκ γὰρ πρωτίστων\nαὐτῶν ἡ σύστασις τοῦ παντὸς φυσιολογεῖται καὶ εἰς\nαὐτὰ ἔσχατα ἐπινοεῖται ἡ ἀνάλυσις), ἀποδεῖξαι δὲ\nβουλόμεθα, ὅτι καὶ ἡ ἰσότης στοιχεῖόν ἐστι τοῦ πρός\nτι ποσοῦ· τοῦ γὰρ ἀπλῶς καὶ καθʼ αὑτὸ ποσοῦ μονὰς\nἦν καὶ δυὰς τὰ ἀρχικώτατα στοιχεῖα, ἐξ ὧν\nἐλαχίστων καὶ ἐπʼ ἄπειρον ἀεὶ συνίσταται καὶ αὔξεται\nκαὶ ἐπὶ τὸ μεῖον ἀναλυόμενον ἵσταται. ἀλλὰ τὴν\nμὲν ἐπὶ τῆς ἀνισότητος προκοπὴν καὶ ἐπαύξησιν\nἀπεδείξαμεν ἀπὸ ἰσότητος γινομένην ἐπὶ πάσας\nἁπλῶς τὰς σχέσεις μετά τινος εὐταξίας διὰ τριῶν\nπροςταγμάτων· λοιπὸν δʼ, ἵνʼ ὡς ἀληθῶς στοιχεῖον\nᾖ, ἀποδεικνύειν, ὅτι καὶ αἱ ἀναλύσεις ἐπʼ αὐτὴν\nἐσχάτην περαιοῦνται· ἔφοδον ἰστέον τοιαύτην καθολικήν.·\nβ. Δοθέντων σοι τριῶν ὅρων ἐν ᾑτινιοῦν σχέσει\nκαὶ ἀναλογίᾳ, εἴτε πολλαπλασίῳ εἴτε ἐπιμορίῳ εἴτε\nἐπιμερεῖ εἴτε συνθέτῳ ἀπὸ τούτων πολλαπλασιεπιμορίῳ\nἤτοι πολλαπλασιεπιμερεῖ, μόνον ἵνα ἐν τῷ αὐτ ῷ\nλόγῳ ὁ μέσος πρὸς τὸν ἐλάττονα θεωρῆται, ἐν ᾧ ὁ\nμείζων πρὸς τὸν μέσον ἢ ἀνάπαλιν, αἰεὶ τὸν ἐλάττονα\nἀφαίρει ἀπὸ τοῦ μέσου, ἐάν τε πρῶτος ᾖ κείμενος\nἐάν τε ἔσχατος, καὶ τίθει αὐτὸν μὲν τὸν\n\n\n\n\n\nἐλάσσονα πρῶτον ὅρον, τὸ δὲ λειφθὲν ἀπὸ τοῦ\nδευτέρου μετὰ τὴν ἀφαίρεσιν δεύτερον τάσσε ὅρον,\nἑνὸς δὲ τοιούτου πρώτου καὶ δύο τοιούτων δεύτερων\nἀφαιρεθέντων ἀπὸ τοῦ λοιποῦ, τουτέστιν ἀπὸ\nτοῦ μείζονος τῶν δοθέντων σοι, τὸ λειπόμενον ποίει\nτρίτον ὅρον καὶ ἔσονται αἱ γινόμεναι ἐν ἄλλῃ τινὶ\nσχέσει προγενεστέρᾳ κατὰ φύσιν. πάλιν δὲ ἀπʼ\nαὐτῶν τούτων τῷ αὐτῷ τρόπῳ ἂν ἀφέλῃς ὅρου τὸ\nλειπόμενον, οἱ τρεῖς ὅροι ἀναπεποδισμένοι σοι εὑρεθήσονται\nεἰς πυθμενικωτέρους ἄλλους τρεῖς, καὶ\nτοῦτο ἀεὶ ἀκόλουθον εὑρήσεις γινόμενον, μέχρις ἂν\nεἰς ἰσότητα ἀναχθῶσιν· ἐξ οὗ πᾶσα ἀνάγκη δηλονότι\nἀποφαίνεσθαι, τῆν ἰσότητα τοῦ πρός τι ποσοῦ\nστοιχεῖον πάντως εἶναι. παρέπεται δὲ τῇ τοιαύτῃ\nθεωρίᾳ ἐμμουσότατόν τι θεώρημα καὶ χρησιμώτατον\nεἴς τε τὴν Πλατωνικὴν ψυχογονίαν καὶ εἰς τὰ ἁρ\nμονικὰ διαστήματα πάντα· κελευόμεθα γὰρ ἐκεῖ\nπυκνῶς λόγου χάριν ἀποστῆσαι ἐφεξῆς δύο ἡμιολίους\nλόγους ἢ τρεῖς ἢ τέσσαρας ἢ πέντε ἢ ἐπʼ\nἄπειρον ἢ δύο ἐπιτρίτους ἢ ἐπιτετάρτους ἢ ἐπογδόους\nἢ οἵους δήποτε ἐπιμορίους καὶ καθʼ ἕκαστον\nαὐτῶν ἢ τρεῖς ἢ τέσσαρας ἢ πέντε ἢ μέχρις ὅσων\nτις προςτάσσει. εὔλογον δέ ἐστι, μὴ ἰδιωτικῶς καὶ\nἀνεπιστημόνως, ἔστι δὲ ὅτε καὶ διημαρτημένως τὸ\nτοιοῦτον ποιεῖν, ἀλλʼ ἐντέχνως τε καὶ ἀπταίστως\nκαὶ τάχιστα ἐφόδῳ τοιαύτῃ.\nγ. Ἅπας πολλαπλάσιος τοσούτων ἐπιμορίων\nἡγήσεται λόγων ἀντιπαρωνύμων αὐτῷ, ὁπόστος ἂν\nαὐτὸς ὥν τυγχάνῃ ἀπὸ μονάδος, οὔτε δὲ πλειόνων\nοὔτε ἐλαττόνων οὐδεμιᾷ μηχανῇ. διπλάσιοι μὲν οὖν\nἡμιολίους φύσουσιν, ὁ πρῶτος ἕνα, ὁ δεύτερος δύο,\nὁ τρίτος τρεῖς, ὁ τέταρτος τέσσαρας, ὁ πέμπτος\nπέντε, ὁ ἕκτος ἕξ καὶ οὔτε πλείονας οὔτε ἐλάττονας,\nἀλλʼ ἐξ ἀνάγκης πάσης, ὅταν τὴν σύμμετρον\nποσότητα ἀπολάβωσιν οἱ γεννηθέντες ἐπιμόριοι ἰσάριθμοι\nγενόμενοι τοῖς γεννήσασι πολλαπλασίοις, τότε\nδὴ ἔκ τινος δαιμονίας μηχανῆς εὑρίσκεται ὁ πάντας\nπεραίνων ἀριθμὸς ἀνεπίδεκτος ὢν φύσει ἐκείνου.\nτοῦ μορίου, καθʼ ὃ προέκοπτον οἱ ἐπιμόριοι· ἀπὸ\nδὲ τῶν τριπλασίων οἱ ἐπίτριτοι πάντες προκόψουσι\nκαὶ αὐτοὶ ἰσάριθμοι τοῖς γεννῶσιν οἱ γεννώμενοι\nκαὶ περαιούμενοί γε μετὰ τὴν αὐτάρκειαν τῆς προκοπῆς\nεἰς ἀριθμούς μὴ ἐπιδεκτικοὺς τρίτου· καὶ ἐπιτέταρτοι\nδὲ κατὰ ταυτὸν ἐκ τετραπλασίων ἐπικορύφωσιν\nλαμβάνοντες ἀριθμὸν μετὰ τὴν αὐτάρκη\nπρόβασιν τετάρτου μὴ ἐπιδεκτικόν. οἷον διπλασίων\nμὲν ὑποδείγματος χάριν ἰσαρίθμους γεννώντων\nἡμιολίους ὁ μὲν ἄνω στίχος ἔσται πολλαπλασίων ὁ\nπρῶτος\n\n\n\n\nα, β, δ, η, ιϚ, λβ, ξδ·\nἐπεὶ δὲ πρῶτός ἐστιν ὁ β μετὰ τὴν μονάδα, ἑνὸς\nκατάρξει οὗτος ἡμιολίου μόνου τοῦ γ, ὅςτις ἡμίσους\nἐπιδεκτικὸς οὐκ ἔστιν, ἵνα καὶ ἄλλος αὐτοῦ γένηται\nἡμιόλιος· ὁ πρῶτος ἄρα διπλάσιος ἑνὸς μόνου γεννητικός\nἐστιν ἡμιολίου, ὁ δὲ δεύτερος ὁ δ δυεῖν\nγεννητικὸς ἡμιολίων, αὐτοῦ μὲν γὰρ ὁ Ϛ, τοῦ δὲ Ϛ\nὁ θ, τοῦ δὲ θ οὐκ ἔστιν ἄλλος, ἥμισυ γὰρ οὐκ ἔχει·\nὁ δὲ η τρίτος ὢν διπλάσιος τριῶν ἡμιολίων ἔσται\nπατήρ, ἑνὸς μὲν τοῦ ιβ πρὸς αὐτόν, ἑτέρου δὲ τοῦ\nιη πρὸς τὸν ιβ, τρίτου δὲ τοῦ κζ πρὸς τὸν ιη, τετάρτου\nδὲ οὐκέτι διὰ τὸ καθολικόν, ὁ γὰρ κζ ἥμισυ\nοὐκέτι ἐπιδέχεται· ὁ δὲ ιϚ τέταρτος ὢν διπλάσιος\nτεσσάρων ἡγήσεται ἡμιολίων, τοῦ τε κδ, τοῦ λϚ,\nτοῦ νδ καὶ τοῦ πα τελευταίου, ἵνα ἰσάριθμοι ἀνάγκαίως\nὦσι τοῖς γεννήσασιν, ὁ γὰρ πα οὐκέτι ἥμισυ\nφύσει ἐπιδέχεται· καὶ τούτο μέχρις ἀπείρου προιών\nἀνάλογον εὑρήσεις. οἷον ὑποδείξεως ἕνεκα γεγράφθω\nοὕτως διπλασίου διάγραμμα\nΔιπλασίων διάγραμμα·\nκατὰ τὸ πλάτος διπλάσιον.\nα β δ η ιϚ λβ ξδ\nγ Ϛ ιβ κδ μη ϞϚ\nθ ιη λϚ οβ ρμδ\nκζ νδ ρη σιϚ\nπα ρξβ τκδ\nσμη υπϚ\nψκθ\nκατὰ τὴν ὑποτείνουσαν τριπλάσιον.\nκατὰ τὸ βάθος\nἡμιόλοιν\nδ. Τριπλασίου δὲ ὑπόδειγμα παραπλήσιον διαγράφειν\nδεῖ·\nΤριπλασίων διάγραμμα·\nκατὰ μὲν τὸ πλάτος τριπλάσιον.\nα γ θ κζ πα σμγ ψκθ\nδ ιβ λϚ ρη τκδ Ϡοβ\nιϚ μη ρμδ υλβ ᾳσϞϚ\nξδ ρϞβ φοϚ ᾳψκη\nσνϚ ψξη βτδ\nᾳκδ γοβ\nᾳκδ γοβ\nκατὰ δὲ τὴν ὑποτείνουσαν τετραπλάσιον.\nκατὰ δὲ τὸ βάθος ἐπίτριτον.\nἐν ᾧ κατὰ ταυτὰ ὀψόμεθα τὸν μὲν πρῶτον τὸν γ\nἑνὸς μόνου ἐπιτρίτου ἡγούμενον λόγου τοῦ δ πρὸς\nαὐτόν, ὅςτις ἀποκλείει εὐθύς ἑτέρου γένεσιν ὁμοίου·\nτρίτον γὰρ οὐκ ἐπιδέχεται ὁ δ, οὐκ ἄρα οὐδʼ ἐπίτριτον\nἕξει· δεύτερος δὲ τριπλάσιός ἐστιν ὁ θ, διὰ\nτοῦτο δυεῖν μόνων ἐπιτρίτων κατάρξει λόγων τοῦ\nτε ιβ πρὸς αὐτὸν καὶ τοῦ ιϚ πρὸς τὸν ιβ· ὁ δὲ ιϚ\nἀνακόπτει τὴν πρόβασιν λοιπόν, τρίτου γὰρ οὐκ\nἔστιν ἐπιδεκτικός, διόπερ οὐδὲ ἐπίτριτόν τινα ἔχει\nἐν ἑαυτῷ. ἑξῆς δὲ τέτακται τριπλάσιος ὁ κζ ἐν\nτρίτῃ ἀπὸ μονάδος χώρᾳ τριπλασίων προχωρούντων\n\n\n\n\n\nα, γ, θ, κζ·\nδιὰ τοῦτο τριῶν μόνων κατάρξει καὶ αὐτὸς ἐπιτρίτων\nλόγων, πλειόνων δὲ οὐδαμῶς· αὐτοῦ μὲν γὰρ\nπρῶτος ὁ λϚ, τούτου δὲ δεύτερος ὁ μη, τρίτος δὲ\nτούτου ὁ ξδ, ὃς οὐκέτι τρίτον μέρος ἔχει, διὸ οὐδʼ\nἐπιτρίτου δεκτικός, καὶ ὁ τέταρτος τεσσάρων ἡγεμών\nἐστι λόγων καὶ ὁ πέμπτος δηλονότι πέντε. τὸ\nδὲ ὑπόδειγμα τοιοῦτον· καὶ ἐπὶ τῶν λοιπῶν δὲ πολυπλασίων\nὁ αὐτὸς τῶν διαγραμμάτων ἔστω σοι\nτρόπος παρατηροῦντι, ὅτι καὶ ἐνταῦθα ἡ φύσις,\nὥςπερ καὶ ἐν τοῖς προτεχνολογηθεῖσιν εὕρομεν,\nπρογενεστέρους ἡμῖν παρεμφαίνει διπλασίους μὲν\nτριπλασίων, τριπλασίους δὲ τετραπλασίων, τούτους\nδὲ πενταπλασίων, καὶ ἀεὶ οὕτως μέχρι παντός· οἱ\nμὲν γὰρ ἐπὶ πλάτος στίχοι οἱ ἀνωτάτω, ἐὰν ὦσι διπλάσιοι,\nὁμοίως ἕξουσι τοὺς ὑπ᾿ αὐτοὺς παραλλήλους\nκειμένους, τοὺς δὲ ὑποτείνοντας διαγωνίους τοῦ\nαὐτοῦ γένους τὸ συνεχὲς καὶ μονάδι μεῖζον εἶδος,\nὅ ἐστι τριπλασίους, ἐν παραλλήλῳ ἐξετάσει θεωρουμένους·\nεἰ δʼ οἱ ἐπὶ πλάτος εἶεν τριπλάσιοι,\nπάντως οἱ διαγώνιοι ἔσονται τετραπλάσιοι, εἰ δὲ\nἐκεῖνοι τετραπλάσιοι, εὐθὺς οὗτοι πενταπλάσιοι,\nκαὶ τοῦτο μέχρις ἀεί.\nε. Λοιπὸν δεῖ, σαφηνίσαντας τὰς τῶν λόγων\nσυνθέσεις, τίνων ἑτέρων ἀποδοτικαί εἰσι, μεταβῆναι\nἐπὶ τὰ τῆς εἰςαγωγῆς ἀκόλουθα. οἱ πρῶτοι τοίνυν\nτοῦ ἐπιμορίου δύο λόγοι συλληφθέντες εἰς τὸ αὐτὸ\nγεννῶσι τὸν τοῦ πολλαπλασίου πρῶτον λόγον, τουτέστι\nτὸν διπλάσιον· πᾶς γὰρ διπλάσιος σύστημα\nἔσται ἡμιολίου καὶ ἐπιτρίτου καὶ πᾶς ἡμιόλιος καὶ\nἐπίτριτος συντεθέντες ἀποδοτικοὶ ἑνὸς διπλασίου\nπάντως ἔσονται· οἷον ἐπεὶ ὁ γ ἡμιόλιος τοῦ β, ὁ δὲ\nδ ἐπίτριτος τοῦ γ, ἔσται τοῦ β ὁ δ διπλάσιος σύνθετος\nὢν ἐξ ἡμιολίου καὶ ἐπιτρίτου· πάλιν ἐπεὶ ὁ Ϛ\nδιπλάσιός ἐστι τοῦ γ, εὑρήσομεν ἀνὰ μέσον αὐτῶν\nἀριθμόν τινα τεταγμένον, ὃς ἐξ ἀνάγκης πρὸς μὲν\nτὸν ἕτερον τὸν ἐπίτριτον σώζει λόγον, πρὸς δὲ τὸν\nλοιπὸν τὸν ἡμιόλιον· ὁ γοῦν δ ἀνὰ μέσον κείμενος\nτοῦ Ϛ καὶ τοῦ γ πρὸς μὲν τὸν γ ἀποδίδωσι λόγον\nἐπίτριτον, πρὸς δὲ τὸν Ϛ τὸν ἡμιόλιον. ὀρθῶς ἄρα\nἐλέχθη διαλυόμενον μὲν τὸν διπλάσιον εἰς ἡμιόλιον\nκαὶ ἐπίτριτον διαλύεσθαι, συντιθεμένων δὲ πάντως\nἡμιολίου καὶ ἐπιτρίτου μόνον συνίστασθαι διπλάσιον\nκαὶ τὰ τοῦ ἐπιμορίου δύο πρώτιστα εἴδη συντεθέντα\nποιητικὰ εἶναι τοῦ τῶν πολλαπλασίων\nπρωτίστου εἴδους. πάλιν δὲ ἐξ ἄλλης ἀρχῆς τὸ\nγεννηθὲν τοῦτο τοῦ πολλαπλασίου πρώτιστον εἶδος\nμετὰ τοῦ πρώτου τῶν ἐπιμορίων εἴδους ἀποδοτικὸν\n\n\n\n\nγίνεται τοῦ ὁμογενοῦς αὐτῶν συνεχοῦς εἴδους, τουτέστι\nτοῦ δευτέρου πολλαπλασίου, ὅπερ ἐστὶ τριπλασίου·\nἐκ γὰρ παντὸς διπλασίου καὶ ἡμιολίου\nσυντεθέντων τριπλάσιον ἐξ ἀνάγκης φύεται· οἷον\nἐπεὶ τοῦ Ϛ διπλάσιος ὁ ιβ, αὐτοῦ δὲ τούτου ἡμιόλιος\nὁ ιη, εὐθὺς καὶ τριπλάσιος ὁ ιη τοῦ Ϛ· καὶ\nἑτέρῳ τρόπῳ ἐὰν μὴ τὸν ιβ θέλω μέσον ποιεῖν,\nἀλλὰ μᾶλλον τὸν τοῦ Ϛ ἡμιόλιον τὸν θ, τὸ αὐτό μοι\nἀπαράλλακτον καὶ σύμφωνον συμβήσεται· τοῦ γὰρ\nθ ὁ ιη διπλάσιος ὢν τὸν τριπλάσιον λόγον σώσει\nπρὸς τὸν Ϛ· ἐξ ἡμιολίου ἄρα καὶ διπλασίου πρώτων\nεἰδῶν ἐπιμορίου καὶ πολλαπλασίου συνίσταται\nμιγέντων τὸ δεύτερον εἶδος τοῦ πολλαπλασίου τὸ\nτριπλάσιον καὶ εἰς αὐτὰ δὲ πάντως ἀναλύεται. ἰδού\nγὰρ ὁ Ϛ τοῦ β τριπλάσιος ὢν ἕξει μέσον τὸν γ, ὃς\nδύο λόγους παραδείξει, τὸν μὲν ἡμιόλιον πρὸς τὸν\nβ, πρὸς ἑαυτὸν δὲ διπλάσιον τὸν τοῦ Ϛ· ἐὰν δὲ\nκαὶ ὁ τριπλάσιος οὗτος δεύτερον εἶδος ὢν τοῦ πολλαπλασίου\nσυντεῇ ἐπτρίτῳ δευτέρῳ εἴδει ὄντι\nτοῦ ἐπιμορίου γένοιτ᾿ ἂν ἐξ ἀμφοτέρων τὸ συνεχὲς\nτοῦ πολλαπλασίου εἶδος, τουτέστι τὸ τετραπλάσιον,\nὃ καὶ ἀναγκαίως εἰς ἀμφότερα ἀναλυθήσεται κατὰ\nτὴν αὐτὴν τοῖς προδεδηλωμένοις φύσιν· τὸ δὲ τετραπλάσιον\nπροςλαβὸν τὸ ἐπιτέταρτον ποιητικὸν\nἔσται τοῦ πενταπλασίου καὶ πάλιν ἐκεῖνο σὺν τῷ\n\n\n\nἐπιπέμπτῳ τοῦ ἑξαπλασίου, καὶ τοῦτο μέχρι παντός,\nἵνα εὔτακτοι οἱ ἐξ ἀρχῆς πολλαπλάσιοι μετὰ εὐτάκτων\nτῶν ἐξ ἀρχῆς ἐπιμορίων ἀποδοτικοὶ εὑρίσκωνται\nτῶν ἐπὶ τὸ μεῖζον συνεχῶν πολλαπλασίων·\nδιπλάσιος μὲν γὰρ μεθʼ ἡμιολίου τριπλασιότητος\nποιητικός, τριπλάσιος δὲ μετʼ ἐπιτρίτου τετραπλασιότητος,\nτετραπλάσιος δὲ μετʼ ἐπιτετάρτου πεντα\nπλασιότητος καί, ἕως προχωρεῖν θέλεις, οὐδὲν\nὑπεναντίον σοι συμβαῖνον φανεῖται.\nϛ. Μέχρι μὲν οὖν τοῦδε ἱκανῶς περὶ τοῦ πρὸς\nἕτερόν πως ἔχοντος ποσοῦ διειλέγμεθα συμμετρησάμενοι\nκατʼ ἐκλογην τὰ προςήκοντα καὶ εὐπερίληπτα\nτῇ τῶν ἄρτι εἰςαγομένων ἕξει· τὰ γὰρ εἰς τὸν\nτόπον τοῦτον ὑπόλοιπα προςπληρωθήσεται διαλιπόντων\nπάλιν ἡμῶν καὶ προτεχνολογησάντων ἕτερά\nτινα προὐργιατέραν τὴν σκέψιν ἔχοντα ἐκ τῶν\nσυμβεβηκότων τῷ καθʼ αὑτὸ ποσῷ καὶ μὴ τῷ πρὸς,\nἕτερόν πως ἔχοντι, αἰεὶ γὰρ δἰ ἀλλήλων φιλεῖ πως\nδιαρθροῦσθαι καὶ σαφηνίζεσθαι τὰ ἐν τοῖς μαθήμασι\nθεωρήματα· ἃ δὲ χρὴ προεπισκοπῆσαι καὶ\nπροθεάσασθαι, ἔστι περί τε γραμμικῶν ἀριθμῶν καὶ\n\n\n\n\n\nἐπιπέδων καὶ στερεῶν, κυβικῶν τε καὶ σφαιρικῶν,\nκαὶ ἰσοπλεύρων καὶ σκαληνῶν, πλινθίδων τε καὶ\nδοκίδων καὶ σφηνίσκων καὶ τῶν ὁμοίων, ἃ δὴ ἰδίως\nμὲν ἐν τῇ γεωμετρικῇ παραδίδοται εἰςαγωγῇ τοῦ\nπηλίκου οἰκειότερα ὄντα, σπερματικώτερον δὲ προςπαραλαμβάνεται\nἐν τῇ ἀριθμητικῇ ὡςὰν μητρὶ καὶ\nἀρχεγονωτέρᾳ ἐκείνης· μεμνήμεθα γάρ, ὅτι πρὸ\nβραχέος τοιαύτη ἡμῖν ἐφάνη συναναιροῦσα μὲν τὰς\nἄλλας ἐπιστήμας ἑαυτῇ, οὐ συναναιρουμένη δὲ\nἐκείναις, καὶ ἔμπαλιν συνεπιφερομένη μὲν ἐκείναις\nἀναγκαίως, οὐ συνεπιφέρουσα δὲ αὐτὰς ἑαυτῇ.\nΠρότερον δὲ ἐπιγνωστέον, ὅτι ἕκαστον γράμμα,\nᾧ σημειούμεθα ἀριθμόν, οἷον τὸ ι, ᾧ τὰ δέκα, τὸ κ,\nτὰ εἴκοσι, τὸ ω, ᾧ τὰ ὀκτακόσια, νόμῳ καὶ συνθήματι\nἀνθρωπίνῳ, ἀλλʼ οὐ φύσει σημαντικόν ἐστι\nτοῦ ἀριθμοῦ, ἡ δὲ φυσικὴ καὶ ἀμέθοδος καὶ διὰ\nτοῦτο ἁπλουστάτη σημείωσις τῶν ἀριθμῶν εἴη ἂν ἡ\nτῶν μονάδων τῶν ἐν ἑκάστῳ οὐσῶν παράλληλος\nἔκθεσις· οἷον μιᾶς μὲν μονάδος γραφὴ διὰ τοῦ\nἑνὸς ἄλφα σημεῖον ἔσται τοῦ ἑνός, δυεῖν δὲ μονάδων\nπαραλλήλων, τουτέστι δυεῖν ἄλφα ἔκθεσις σημεῖον\nἔσται τῆς δυάδος, τριῶν δὲ ἐπʼ εὐθείας ἀλλήλοις\nκειμένων τριάδος ἔσται χαρακτήρ καὶ τεσσάρων\nἐπʼ εὐθὺ τεταγμένων τετράδος καὶ πέντε πεντάδος\nκαὶ ἀεὶ οὕτως· διὰ γὰρ τῆς τοιαύτης γραφῆς καὶ\nσημάνσεως ἡ τῶν φρασθησομένων ἐπιπέδων τε καὶ\n\n\n\nστερεῶν σχηματογραφία τρανωθῆναι δύναιτʼ ἂν\nμόνως καὶ σαφηνισθῆναι, οἷον\nμονὰς μὲν α,δυὰς δὲ αα,τριὰς δὲ ααα,τετρὰς δὲ αααα,πεντὰς δὲ ααααα,\nκαὶ εἰς πλείονα ἀεὶ ἀναλόγως. ἔσται οὖν ἡ μὲν μονὰς\nσημείου τόπον ἐπέχουσα καὶ τρόπον ἀρχή μὲν\nδιαστημάτων καὶ ἀριθμῶν, οὔπω δὲ διάστημα οὐδὲ\nἀριθμός, ὡς τὸ σημεῖον ἀρχὴ μὲν γραμμῆς καὶ διαστήματος,\nοὔπω δὲ γραμμὴ οὐδὲ διάστημα· ἀμέλει\nοὔτε σημείῳ σημεῖον συντεθὲν πλεῖόν τι ποιεῖ,\nἀδιάστατον γὰρ ἀδιαστάτῳ συντεθὲν διάστημα οὐχ\nἕξει, ὥςπερ εἴ τις τὸ οὐδὲν οὐδενὶ συντεθὲν σκέπτοιτο,\nοὐδὲν γὰρ ποιεῖ· κατὰ ταυτὰ γὰρ ἐφαίνετο\nκαὶ ἐπὶ τῆς ἰσότητος ἡμῖν ἐν ταῖς σχέσεσι, σώζεται\nμὲν γὰρ ἀναλογία, ὡς ὁ πρῶτος πρὸς τὸν δεύτερον,\nοὕτως ὁ δεύτερος πρὸς τὸν τρίτον, οὐ μὴν διάστημα\nγεννᾶταί τι τοῖς ἄκροις πρὸς ἀλλήλους, ὥςπερ ἐπὶ\nτῶν ἄλλων τῶν χωρὶς ἰσότητος σχέσεων πασῶν·\nτὸν αὐτὸν δὴ τρόπον καὶ μονὰς ἐκ παντὸς μόνη τοῦ\nἀριθμοῦ ἑαυτὴν πολλαπλασιάσασα οὐδὲν πλέον ἑαυτῆς\nγεννᾷ· ἀδιάστατος ἄρα ἡ μονὰς καὶ ἀρχοειδής,\nπρῶτον δὲ διάστημα εὑρίσκεται καὶ φαίνεται\n\n\n\nἐν δυάδι, εἶτʼ ἐν τριάδι, εἶτα ἐν τετράδι καὶ ἑξῆς ἐν\nτοῖς ἀκολούθοις· διάστημα γάρ ἐστι δυεῖν ὅρων τὸ\nμεταξὺ θεωρούμενον. πρῶτον δὲ διάστημα γραμμὴ\nλέγεται, γραμμὴ γάρ ἐστι τὸ ἐφʼ ἓν διαστατόν· δύο\nδὲ διαστήματα ἐπιφάνεια, ἐπιφάνεια γάρ ἐστι τὸ\nδιχῆ διαστατόν· τρία δὲ διαστήματα στερεόν, στερεὸν\nγάρ ἐστι τὸ τριχῆ διαστατὸν καὶ οὐκ ἔστιν\nοὐδαμῶς ἐπινοεῖν στερεόν, ὃ πλεόνων τέτευχε διαστημάτων\nἢ τριῶν, βάθους, πλάτους, μήκους· τούτοις\nγὰρ αἱ λεγόμεναι περὶ πᾶν σῶμα ὑπάρχειν ἓξ\nπεριστάσεις ὁρίζονται, καθʼ ἃς αἱ κατὰ τόπον κινήσεις\nδιακρίνονται, πρόσω, ὀπίσω, ἄνω, κάτω, δεξιά,\nἀριστερά· ἑκάστῳ γὰρ διαστήματι δύο ἐξ ἀνάγκης\nπεριστάσεις παρέπονται ἀλλήλαις ἀντίθετοι, ἑνὶ μὲν\nαἱ ἄνω καὶ κάτω, ἑτέρῳ δὲ αἱ πρόσω καὶ ὀπίσω, τῷ\nτρίτῳ δὲ αἱ ἐπὶ δεξιὰ καὶ ἀριστερά. καὶ συμβαίνει\nπως οὕτως ἀναστρέφειν τὸν λόγον· εἴ τι γὰρ στερεόν\nἐστιν, ἐκεῖνο τὰς τρεῖς διαστάσεις πάντως ἔχει,\nμῆκος, βάθος, πλάτος καὶ ἔμπαλιν, εἴ τι ἔχει τὰς\nτρεῖς διαστάσεις, ἐκεῖνο πάντως στερεόν ἔστιν, ἄλλο\nδʼ οὐδέν. οὐκ ἄρα τὸ δύο μόνον ἔχον διαστάσεις\nἔσται στερεόν, ἀλλʼ ἐπιφάνεια, αὕτη γὰρ διαστημάτων\nἐπιδεκτικὴ δυεῖν ἐστι μόνων· καὶ ἐπʼ αὐτῆς\nδυνατὸν ὁμοιοτρόπως ἀντιστρέφειν τὸν λόγον, ἐπι-\nφάνειά τε γὰρ ὀρθῶς τὸ διχῆ διαστατὸν καὶ πάλιν\n\n\n\nτὸ διχῆ διαστατὸν πάντως ἐπιφάνεια ἔσται. ἑνὶ ἄρα\nδιαστήματι ἠλάττωται ἐπιφάνεια στερεοῦ, ἑνὶ δὲ καὶ\nγραμμὴ ἐπιφανείας οὖσα τὸ ἐφ᾿ ἓν διαστατὸν καὶ\nἑνὸς μόνου τετευχυῖα δικστήματος, λειπομένη δὲ\nστερεοῦ δυσὶ διαστήμασι· ταύτης δʼ αὐτῆς λείπεται\nἑνὶ διαστήματι τὸ σημεῖον· διὰ τοῦτο προελέχθη\nεἶναι ἀδιάστατον στερεοῦ μὲν τρισὶ διαστήμασι λειπόμενον,\nἐπιφανείας δὲ δυσί, γραμμῆς δὲ ἑνί.\nζ. Ἔστιν οὖν σημεῖον ἀρχὴ διαστήματος, οὐ διάστημα\nδέ, τὸ δʼ αὐτὸ καὶ ἀρχὴ γραμμῆς, οὐ γραμμὴ\nδέ· καὶ γραμμὴ ἀρχὴ ἐπιφανείας, οὐκ ἐπιφάνεια δέ,\nκαὶ ἀρχὴ τοῦ διχῆ διαστατοῦ, οὐ διχῆ δὲ διαστατόν.\nκαὶ εἰκότως ἡ ἐπιφάνεια ἀρχὴ μὲν σώματος, οὐ\nσῶμα δέ, καὶ ἡ αὐτὴ ἀρχὴ μὲν τοῦ τριχῆ διαστατοῦ,\nοὐ τριχῆ δὲ διαστατόν. οὕτως δὴ καὶ ἐν τοῖς ἀριθμοῖς\nἡ μὲν μονὰς ἀρχὴ παντὸς ἀριθμοῦ ἐφʼ ἓν διάστημα\nκατὰ μονάδα προβιβαζομένου, ὁ δὲ γραμμικὸς\nἀριθμὸς ἀρχὴ ἐπιπέδου ἀριθμοῦ ἐφʼ ἕτερον διάστημα\nἐπιπέδως πλατυνομένου, ὁ δὲ ἐπίπεδος ἀριθμὸς\nἀρχὴ στερεοῦ ἀριθμοῦ ἐπὶ τρίτον διάστημα\nπρὸς τὰ ἐξ ἀρχῆς βάθος τι προςκτωμένου· οἷον καθʼ\nὑποδιαίρεσιν γραμμικοὶ μέν εἰσιν ἀριθμοὶ ἁπλῶς\nἅπαντες οἱ ἀπὸ δυάδος ἀρχόμενοι καὶ κατὰ μονάδος\nπρόςθεσιν ἐπὶ ἓν καὶ τὸ αὐτὸ προχωροῦντες διάστημα,\nἐπίπεδοι δὲ οἱ ἀπὸ τριάδος ἀρχόμενοι ἀρχικωτάτης\n\n\n\n\n\nῥίζης καὶ διὰ τῶν ἐξῆς συνεχῶν ἀριθμῶν\nπροιόντες, λαμβάνοντες καὶ τὴν ἐπωνυμίαν κατὰ\nτὴν αὐτὴν τάξιν· πρώτιστοι γὰρ τρίγωνοι, εἶτα μετʼ\nαὐτοὺς τετράγωνοι, εἶτα μετʼ αὐτοὺς πεντάγωνοι,\nεἶτα ἐπὶ τούτοις ἑξάγωνοι καὶ ἑπτάγωνοι καὶ ἐπʼ\nἄπειρον· προςαγορεύονται δέ, ὡς ἔφαμεν, ἀπὸ τῶν\nἀπὸ τριάδος ἐφεξῆς κειμένων ἀριθμῶν. ἀρχικώτατον\nἄρα σχῆμα ἐπιπέδων καὶ στοιχειωδέστατον τὸ\nτρίγωνον εὑρίσκεται· καὶ γὰρ ἐν τοῖς γραμμικοῖς\nἐπιπέδοις ἐὰν ἀπὸ τῶν γωνιῶν ἐπὶ τὰ μέσα εὐθεῖαι\nἀχθῶσι, λυθήσεται ἕκαστον εὐθύγραμμον σχῆμα\nπάντως εἰς τρίγωνα τοσαῦτα, ὅσαιπερ ἂν αὐτοῦ\nτυγχάνωσιν αἱ πλευραί, αὐτὸ δὲ τὸ τρίγωνον τὸ\nαὐτὸ τοῖς ἄλλοις παθὸν εἰς ἕτερόν τι οὐ μεταπεσεῖται,\nἀλλʼ εἰς ἑαυτό· στοιχεῖον ἄρα καὶ ἐν ἐκείνοις τὸ\nρίγωνον· εἰς αὐτὸ γὰρ τὰ ἄλλα πάντα ἀναλύεται\nἀναγκαίως, αὐτὸ δὲ οὐκ εἰς ἕτερον· ἐκ τούτου ἂν\nκαὶ συσταίη τὰ λοιπά, αὐτὸ δὲ ἐξ οὐδενός· στοιχεῖον\nἄρα τοῦτο τῶν ἄλλων, αὐτοῦ δὲ οὐδέν. κἀν\nτοῖς ἀριθμητικοῖς δὲ ἐπιπέδοις προιὼν ὁ λόγος βεβαιώσει\nτὸ λεγόμενον.\nη. Τρίγωνος μὲν οὖν ἐστιν ἀριθμὸς ὁ διαλυόμενος\n\n\n\n\nεἰς μονάδας καὶ τὴν κατʼ ἐπίπεδον θέσιν τῶν\nμορίων ἰσόπλευρον σχηματογραφῶν εἰς τριγωνισμόν,\nοὗ ὑποδείγμαπα ὁ\nγ, Ϛ, ι, ιε, κα, κη\nκαὶ οἱ ἐφεξῆς· σχηματογραφίαι γὰρ αὐτῶν εὔτακτοι\nἔσονται τρίγωνοί τε ἅμα καὶ ἰσόπλευροι, καὶ τὸ\nτοιοῦτον, μέχρις οὗ βούλει, προκόπτων τριγωνιζόμενον\nεὑρήσεις πρὸ πάντων στοιχειωδέστατον τάττων\nτὸ ἐκ μονάδος γινόμενον, ἵνα καὶ τρίγωνος δυνάμει\nφαίνηται ἡ μονάς, ἐνεργείᾳ δὲ πρῶτος ὁ γ.\nπλευραὶ δὲ παραυξηθήσονται τῷ συνεχεῖ ἀριθμῷ,\nτοῦ μὲν γὰρ δυνάμει πρώτου πλευρὰ μονάς, τοῦ δὲ\nἐνεργείᾳ πρώτου πλευρὰ δυάς, τουτέστι τοῦ γ, τοῦ\nδὲ ἐνεργείᾳ δευτέρου πλευρὰ τριάς, τουτέστι τοῦ Ϛ,\nτοῦ δὲ τρίτου πλευρὰ τετρὰς καὶ τοῦ τετάρτου\nπεντὰς καὶ τοῦ πέμπτου ἑξὰς καὶ ἀεὶ οὕτως. γεννᾶται\nδὲ τοῦ φυσικοῦ ἀριθμοῦ στοιχηδὸν ἐκτεθέντος\nκαὶ ἀεὶ ἀπʼ ἀρχῆς τῶν συνεχῶν κατὰ ἕνα συντιθεμένων,\nκατὰ γὰρ ἑκάστην σύνθεσιν καὶ προςσώρευσιν\nοἱ εὔτακτοι τρίγωνοι συντελοῦνται· οἷον ἐκ μὲν\nτοῦ φυσικοῦ στίχου τούτου\nα, β, γ, δ, ε, Ϛ, ζ, η, θ, ι, ια, ιβ, ιγ, ιδ, ιε\nτὸν μὲν πρώτιστον λαβὼν ἔχω τὸν δυνάμει πρῶτον\n\n\n\nτρίγωνον, τὴν μονάδα 1, εἶτα τὸν συνεχῆ αὐτῷ\nἐπισωρεύσας ἔχω τὸν ἐνεργείᾳ πρῶτον τρίγωνον, β\nγὰρ καὶ α ὁ γ ἐστί, καὶ τῇ γε σχηματογραφίᾳ οὕτως\nσυνίσταται· ἐπὶ μιᾷ μονάδι δύο μονάδες παράλληλοι\nὑποτίθενται καὶ τριγωνίζεται ὁ γ ἀριθμός 2·\nεἶτα ἑξῆς ἐπὶ τούτοις ὁ γ συνεχὴς προςσωρευθεὶς\nκαὶ ἐξαπλωθείς γε εἰς μονάδα καὶ συντεθεὶς τὸν Ϛ\nἀποδίδωσι δεύτερον ἐνεργείᾳ τρίγωνον καὶ προςέτι\nσχηματογραφεῖ 3· καὶ πάλιν ὁ φύσει ἀκόλουθος ὁ\nδ ἐπὶ τούτοις σωρευθεὶς καὶ μοναδιστὶ ὑπογραφεὶς\nτὸν εὔτακτον μετὰ τοὺς εἰρημένους ἀποδίδωσι τὸν\nι καὶ τριγωνιστί γε σχηματίζεται 4· καὶ ὁ ε ἐπὶ\nτούτῳ, εἶτα ὁ ϛ, εἶτα ὁ ζ καὶ οἱ ἑξῆς ἅπαντες, ὥςτʼ\nἐμμελῶς καὶ τὰς πλευρὰς ἑκάστου τοσούτων εἶναι\nμονάδων, ὁπόσοιπερ ἀριθμοὶ συνετέθησαν ἐκ τοῦ\nφυσικοῦ στίχου εἰς τὴν αὐτοῦ σύστασιν 5 6 7·\nθ. Τετράγωνος δέ ἐστιν\nἀριθμὸς ὁ συνεχὴς τούτῳ\nκαὶ μηκέτι τρεῖς, ὡς ὁ πρόσθεν,\nἀλλὰ τέσσαρας ἐν τῇ\nκαταγραφῇ γωνίας ἀποδιδούς,\nἐν ἰσοπλεύρῳ μέντοι\nκαὶ αὐτὸς σχηματισμῷ, οἷον\nα, δ, θ, ιϚ, κε, λϚ, μθ,ξδ, πα, ρ·\nτούτων γὰρ αἱ καταγραφαὶ\nἰσόπλευροι τετραγωνισμοὶ\nοὕτω πως γίνονται·\nκαὶ ἐφεξῆς οὕτως, μέχρις οὗ βούλει. καὶ τούτοις δὲ\nσυμβέβηκεν, ὥςπερ καὶ τοῖς πρὸ αὐτῶν, τὴν τῶν\nπλευρῶν πρόβασιν κατὰ τὸν φυσικὸν ἀριθμὸν προκόπτειν·\nτῷ μὲν γὰρ δυνάμει πρώτῳ τῷ ἑνὶ πλευρὰ\nμονάς, τῷ δὲ ἐνεργείᾳ πρώτῳ τῷ δ πλευρὰ δυάς,\nτῷ δὲ ἐνεργείᾳ δευτέρῳ τῷ θ πλευρὰ τριάς, τῷ δὲ\nμετʼ αὐτὸν ἐνεργείᾳ τρίτῳ τῷ ιϚ πλευρὰ τετρὰς καὶ\nτῷ τετάρτῳ πεντὰς καὶ τῷ πέμπτῳ ἑξὰς καὶ καθόλου\nἑξῆς τοῖς ἐφεξῆς. γεννᾶται δὲ καὶ οὗτος στοιχηδὸν\nἐκτεθέντος φυσικοῦ ἀριθμοῦ τῇ μονάδι ἐπισωρευθέντων\nοὐκέτι τῶν ἐφεξῆς τοῖς ἐφεξῆς, ὡς\nδέδεικται, ἀλλὰ τῶν παῤ ἕνα κειμένων πάντων,\nτουτέστι τῶν περισσῶν· πρῶτος γὰρ ὁ α δυνάμει\nπρῶτος τετράγωνος, δεύτερος ὁ α καὶ γ ἐνεργείᾳ\nπρῶτος τετράγωνος, τρίτος δὲ ὁ α καὶ γ καὶ ε ἐνεργείᾳ\nδεύτερος τετράγωνος, τέταρτος δὲ ὁ α καὶ γ καὶ\nε καὶ ζ ἐνεργείᾳ τρίτος τετράγωνος καὶ ὁ ἑξῆς τοῖς\nπροτέροις προςσωρευθέντος τοῦ θ γίνεται καὶ ὁ\nμετ᾿ αὐτόν τοῦ ια προςτεθέντος καὶ οὕτως ἀεί. καὶ\nἐπὶ τούτων δὲ συμβέβηκε τοσούτων μονάδων τὴν\nἑκάστου πλευρὰν εἶναι, ὁπόσοιπερ ἂν ὦσιν οἱ εἰς\nτὴν αὐτοῦ γένεσιν ἐπισωρευθέντες ἀριθμοί.\nι. Πεντάγωνος δέ ἐστιν ἀριθμὸς ὁ καὶ αὐτὸς\nκατὰ τὴν ἐξάπλωσιν τὴν εἰς μονάδα σχηματογραφούμενος\nἐπιπέδως εἰς πενταγωνικὸν σχῆμα πάντη\nἰσόπλευρον, οἷον\nα, ε, ιβ, κβ, λε, να, ο\nκαὶ οἱ ἀνάλογοι. ἀλλʼ ἔστι τοῦ μὲν πρώτου κατʼ\nἐνέργειαν, τουτέστι τοῦ ε ἑκάστη πλευρὰ δυάς, μονὰς\nμὲν γὰρ τοῦ δυνάμει πρωτίστου πενταγώνου\nὑπάρχει τοῦ ἑνός, τοῦ δὲ τῶν ἐκκειμένων δευτέρου\nτοῦ ιβ πλευρὰ τριὰς καὶ τοῦ μετʼ αὐτὸν τοῦ κβ τετρὰς\nκαὶ τοῦ ἑξῆς τοῦ λε πεντὰς καὶ ἑξὰς τοῦ ἐπὶ\nτούτῳ τοῦ να καὶ ἀεὶ οὕτως· καθόλου γὰρ τοσούτων\nμονάδων ἡ πλευρά ἐστιν, ὅσοιπερ εἰς τὴν\nαὐτοῦ σύστασιν συνεσωρεύθησαν ἀριθμοὶ ἐκλεγέντες\nἐκ τοῦ κατὰ φύσιν στοιχηδὸν ἐκκειμένου ἀριθ\nχύματος· παραπλησίως γὰρ καὶ ὁμοιοτρόπως\nἐπισωρεύονται ἀλλήλοις εἰς πενταγώνου γένεσιν οἱ\nἀπὸ μονάδος δύο διαλείποντες ἐφʼ ὁσονοῦν, τουτέστιν\nοἱ τριάδι ἀλλήλων ὑπερέχοντες· ἡ μὲν μονὰς\nδυνάμει πρῶτος καὶ σχηματογραφεῖται οὕτως 1, ὁ\nδὲ ε δεύτερος ἐκ τοῦ α καὶ δ συντεθέντων σχηματογραφούμενος\nκαὶ αὐτὸς οὕτως 2, ὁ δὲ ιβ ὁ τρίτος\n\n\n\n\nἔκ τε τῶν δύο προτέρων καὶ\nτοῦ ζ ἐπισωρευθέντος αὐτοῖς,\nἵνα καὶ αὐτὸς τριάδα πλευρὰν\nσχῇ, ὡς τριῶν συντεθέντων εἰς\nτὴν αὐτοῦ σύστασιν, ὡς καὶ ὁ\nπρὸ αὐτοῦ ὁ ε δυάδα πλευρὰν\nεἶχεν ἐκ δύο συντεθείς, ἡ δὲ\nσχηματογραφία αὐτοῦ τοιαύτη\nἐστίν·\nοἱ δὲ ἐπὶ τούτοις γενήσονται\nκαθεξῆς προςσωρευομένων\nτῶν κατὰ τριάδος ὑπεροχὴν\nεὐτάκτων μετὰ τὴν ἑβδομάδα.\nὄντων, οἷον τοῦ\nι, ιγ, ιϚ, ιθ, κβ, κε\nκαὶ ἐπʼ ἄπειρον· ἔσονται γὰρ\nκβ, λε, να, ο, Ϟβ, ριζ\nκαὶ τοῦτο μέχρι παντός.\nια. Ἑξάγωνοι δὲ καὶ ἑπτάγωνοι καὶ οἱ ἑξῆς κατὰ\nτὴν αὐτὴν ἔφοδον προβιβασθήσονται ἀπὸ τοῦ φυσικοῦ\nχύματος τοῦ ἀριθμοῦ στοιχηδὸν ἐκτεθέντος\nαἰεὶ κατὰ μονάδος πρόςθεσιν τῶν ἀποστάσεων γινομένων·\nὡς γὰρ ὁ μὲν τρίγωνος τοὺς μονάδι διαφέροντας,\nμηδὲν παραλείποντας εἰς τὴν σωρείαν\nδεχόμενος ἀπετελεῖτο, ὁ δὲ τετράγωνος τοὺς δυάδι\nμὲν διαφέροντας, ἕνα δὲ παραλείποντας, πεντάγωνος\nδὲ ἀκολούθως τοὺς τριάδι μὲν διαφέροντας, δύο δὲ\nπαραλείποντας, οὓς καὶ ἀπεδείξαμεν ὑποδείγματα\nαὐτῶν τε καὶ τῶν ἀποτελουμένων ἐκθέμενοι ἐξ αὐτῶν,\nοὕτως καὶ ἑξάγωνοι γνώμονας ἕξουσι τοῦς τετράδι\nμὲν διαφέροντας, τρεῖς δὲ παραλείποντας, ἐξ\nὧν συντεθέντων σωρηδὸν ἀποτελοῦνται, οἷον\nα, ε, θ, ιγ, ιζ, κα\nκαὶ ἐφεξῆς, ἵνα οἱ ἀποτελούμενοι ἑξάγωνοι ὦσιν\nα, Ϛ, ιε, κη, με, ξϛ\nκαὶ ἀεί, μέχρις ἄν τις θέλῃ. οἱ δὲ τούτοις ἀκόλουθοι\nἑπτάγωνοι τοὺς μὲν γνώμονας ἔχουσι πεντάδι\nμὲν διαφέροντας, τετράδι δὲ διαλείποντας, οἷον\nα, Ϛ, ια, ιϚ, κα, κϚ, λα, λϚ\nκαὶ ἐφʼ ὁσονοῦν, αὐτοὶ δὲ οἱ συνιστάμενοί\nεἰσιν\n\n\n\n\nα, ζ, ιη, λδ, νε, πα, ριβ, ρμη\nκαὶ τοῦτο μέχρι παντός. ὀκτάγωνοι δὲ κατὰ τὴν\nαὐτὴν τάξιν τοῖς τε γνώμοσιν ἑξάδι διαφέροντες\nπροκόπτουσι καὶ τοῖς συστήμασιν ἀναλόγως. ἵνα δὲ\nἐπὶ πάντων παρατηροῦντι τοῦτο καθολικὸν σύμφωνον\nᾖ, ἑκάστου πολυγώνου τοὺς γνώμονας διαφέρειν\nἀλλήλων δυάδι ἐλαττόνως, ἢ κατὰ τὴν ἐν τῷ\nὀνόματι ποσότητα τῶν γωνιῶν, τουτέστι μονάδι μὲν\nτὸν τρίγωνον, δυάδι δὲ τὸν τετράγωνον, τριάδι δὲ\nτὸν πεντάγωνον, τετράδι δὲ τὸν ἑξάγωνον καὶ\nπεντάδι τὸν ἑπτάγωνον καὶ ἀεὶ κατὰ παραύξησιν\nοὕτως.\nιβ. Καὶ περὶ μὲν τῆς τῶν πολυγώνων φύσεως Xl\nτῶν ἐπιπέδων ἱκανὰ ταῦτα ὡς ἐν πρώτῃ εἰςαγωγῇ·\nὅτι δὲ συμφωνοτάτη διδασκαλία ἡ περὶ αὐτῶν τῇ\nγραμμικῇ καὶ οὐκ ἀπᾴδουσα, δῆλον ἂν εἴη οὐ μόνον\n\n\n\n\n\nἐκ τῆς σχηματογραφίας τῆς καθʼ ἕκαστον, ἀλλὰ κἀκεῖθεν·\nπᾶν τετράγωνον σχῆμα διαγωνίως διαιρεθὲν\nεἰς δύο τρίγωνα λύεται καὶ πᾶς τετράγωνος\nἀριθμὸς εἰς δύο τριγώνους συνεχεῖς λύεται καὶ ἐξ\nἄρα δύο τριγώνων συνεχῶν συνέστηκεν· οἷον τρίγωνοι\nμέν εἰσιν\nα, γ, Ϛ, ι, ιε, κα, κη, λϚ, με, νε\nκαὶ οἱ ἑξῆς, τετράγωνοι δὲ\nα, δ, θ, ιϚ, κε, λϚ, μθ, ξδ, πα, ρ\nδύο δή, οὓς ἂν θέλῃς, τριγώνους συνεχεῖς ἀλλήλοις\nσυνθεὶς πάντως τετράγωνον ποιήσεις καὶ ὁντινοῦν\nτετράγωνον ἄρα διαλύσας δυνήσῃ δύο ἀπʼ αὐτῶν\nτριγώνους ποιῆσαι· καὶ πάλιν παντὶ τετραγώνῳ\nσχήματι τρίγωνον προςζευχθὲν ὁθενοῦν πεντάγωνον\nποιεῖ, οἷον τῷ δ τετραγώνῳ ὁ α τρίγωνος προςζευχθεὶς\nτὸν ε πεντάγωνον ποιεῖ καὶ τῷ θ τῷ ἑξῆς ὁ\nἑξῆς προςτεθείς, δηλονότι ὁ γ, πεντάγωνον τὸν ιβ\nποιεῖ, τῷ δὲ ιϛ ὄντι ἀκολούθῳ ὁ Ϛ ἀκόλουθος ἐπισυντεθεὶς\nτὸν κβ ἀκόλουθον ἀποδίδωσιν καὶ τῷ κε\n\n\n\nὁ ι τὸν λε καὶ ἀεὶ οὕτως. κατὰ δὲ τὰ αὐτὰ κἂν\nτοῖς πενταγώνοις οἱ τρίγωνοι προςτιθοῖντο τῇ αὐτῇ\nτάξει, τοὺς εὐτάκτους γεννήσουσιν ἑξαγώνους καὶ\nπάλιν ἐκείνοις οἱ αὐτοὶ προςπλεκόμενοι τοὺς ἐν\nτάξει ἑπταγώνους ποιήσουσι καὶ μετʼ ἐκείνους τοὺς\nὀκταγώνους καὶ τοῦτο ἐπʼ ἄπειρον. πρὸς δὲ ὑπόμνησιν\nἐκκείσθωσαν ἡμῖν πολυγώνων στίχοι παραλλήλως\nγεγραμμένοι οἵδε, ὁ πρῶτος τρίγωνων, ὁ\nμετʼ αὐτὸν τετραγώνων, μετὰ δὲ ἀμφοτέρους πενταγώνων,\nεἶτα ἑξαγώνων, εἶτα ἑπταγώνων, εἶτα, εἰ\nἐθέλοι τις, καὶ τῶν ἑξῆς πολυγώνων·\nμῆκος καὶ πλάτος\nτρίγωνοι α γ Ϛ ι ιε κα κη λϚ με νε\nτετράγωνο α δ θ ιϚ κε λϚ μθ ξδ πα ρ\nπεντάγωνοι α ε ιβ κβ λε να ο Ϟβ ριζ ρμε\nἑξάγωνοι α Ϛ ιε κ με ξϚ Ϟα ρκ ρνγ ρϞ\nἑπτάγωνοι α ζ ιη λδ νε πα ριβ ρμη ρπθ σλε\nβάθος\nἔξεστι δὲ καὶ τῶν ἐφεξῆς πολυγώνων τὴν ἔκθεσιν ἐν\nπαραλλήλοις οὕτω στίχοις ποιήσασθαι. καθολικῶς\nγὰρ εὑρήσεις τοὺς μὲν τετραγώνους τῶν ὑπὲρ αὐτοὺς\nσύστημα ὄντας ὁμοταγῶν τριγώνων καὶ ἔτι\nτῶν ὑπερκειμένων ἐκείνοις ὁμογενῶν, οἷον\n\n\n\nτὸν δ τοῦ γ καὶ α,τὸν θ τοῦ Ϛ καὶ γ,τὸν ιϚ τοῦ ι καὶ Ϛ,τὸν κε τοῦ ιε καὶ ι,τὸν δὲ λϚ τοῦ κα καὶ ιε\nκαὶ μέχρις ἀεὶ οὕτως· τοὺς δὲ πενταγώνους τῶν\nὑπὲρ αὐτοὺς ὁμοταγῶν τετραγώνων σύστημα ὄντας\nκαὶ προςέτι τῶν πρωτογενῶν τριγώνων, ὅσοι εἰσὶ\nμονάδι ἔλαττον ὁμοταγεῖς, οἷον\nὁ μὲν ε τοῦ δ καὶ α,ὁ δὲ ιβ τοῦ θ καὶ γ,ὁ δὲ κβ τοῦ ιϛ καὶ ϛ,ὁ δὲ λε τοῦ κε καὶ ι\nκαὶ ἀεὶ οὕτως. πάλιν δὲ οἱ ἑξάγωνοι τῶν ὑπὲρ\nαὐτοὺς ὁμοταγῶν πενταγώνων καὶ τῶν προεκτεθέντων\nτριγώνων ὁμοίως, οἷον\nὁ Ϛ τοῦ ε καὶ α,ὁ ιε τοῦ ιβ καὶ γ,ὁ δὲ κη τοῦ κῆ καὶ Ϛ,ὁ δὲ με τοῦ λε καὶ ι\nκαὶ μέχρις οὗ βούλει. τῶν δὲ ἑπταγώνων ὁ αὐτὸς\nτρόπος·\nὁ μὲν γὰρ ζ σύστημα τοῦ Ϛ καὶ α,ὁ δὲ ιη τοῦ ιε καὶ γ,ὁ δὲ λδ τοῦ κη καὶ Ϛ\nκαὶ οἱ ἑξῆς ἀκολούθως, ἵνα ἕκαστος πολύγωνος σύστημα\nτοῦ τε ὑπὲρ αὐτὸν ὁμοταγοῦς μονάδι ἐλάττονος\n\n\n\nὁμογωνίου καὶ τοῦ ἀνωτάτου τριγώνου τοῦ\nμονάδι ἐλάττονος ὁμοταγοῦς παῤ ἓν κειμένου.\nεἰκότως ἄρα στοιχεῖον πολυγώνων τὸ τρίγωνον καὶ\nἐν γραμμαῖς καὶ ἐν ἀριθμοῖς· καὶ γὰρ καὶ κατὰ\nβάθος καὶ κατὰ πλάτος ἐν τῷ διαγράμματι εὑρίσκονται\nοἱ συνεχεῖς αἰεὶ ἀριθμοὶ κατὰ τοὺς στίχους αὐτούς\nἔχοντες διαφορὰς τοὺς εὐτάκτους τριγώνους.\nιγ. Ἐντεῦθεν ἤδη ῥᾴδιον συνιδεῖν, τίς τε ὁ\nστερεὸς ἀριθμὸς καὶ πῶς ἰσοπλεύρως ὁ τοιοῦτος\nπροκόπτει· ὁ γὰρ πρὸς τοῖς δυσὶ διαστήμασι τοῖς\nἐν τῇ ἐπιπέδῳ σχηματογραφίᾳ θεωρουμένοις ἐπὶ\nμῆκος καὶ ἐπὶ πλάτος τρίτον διάστημα προςειληφώς,\nὅ τινες μὲν βάθος, τινὲς δὲ πάχος καλοῦσιν, ἔνιοι\nδὲ ὕψος, ἐκεῖνος ἂν εἴη στερεὸς ἀριθμὸς ὁ τριχῆ\nδιαστατὸς καὶ ἔχων ἐν ἑαυτῷ μῆκος, βάθος, πλάτος.\nΠρώτιστα δὲ οὗτος φαντάζεται ἐν ταῖς λεγομέναις\nπυραμίσιν. αὗται δὲ γίνονται ἐκ πλατυτέρων\nβάσεων μειουριζόμεναι εἰς ὀξεῖαν κορυφήν, πρῶτον\nμὲν κατὰ τριγωνισμὸν ἀπὸ τριγώνου βάσεως, δεύτερον\nδὲ κατὰ τετραγωνισμὸν ἀπὸ τετραγώνου βάσεως,\nἑξῆς δὲ τούτοις κατὰ πενταγωνισμὸν ἀπὸ\n\n\n\n\n\n\nπενταγώνου βάσεως, εἶτα ἀνάλογον ἀπὸ ἑξαγώνου\nκαὶ ἑπταγώνου καὶ ὀκταγώνου καὶ ἀεὶ ἐπʼ ἄπειρον.\nκαθάπερ ἀμέλει καὶ ἐν τοῖς γεωμετρικοῖς στερεοῖς\nσχήμασιν ἀπὸ τριγώνου ἰσοπλεύρου ἐάν τις εὐθείας\nἐννοήσῃ τρεῖς ἀπὸ τῶν γωνιῶν τῷ μήκει ἴσας ταῖς\nτοῦ τριγώνου πλευραῖς καθʼ ὕψος συννευούσας εἰς\nἓν καὶ τὸ αὐτὸ σημεῖον, πυραμὶς ἂν ἀποτελεσθείη\nὑπὸ τεσσάρων περιεχομένη τριγώνων ἰσοπλεύρων τε\nκαὶ ἴσων ἀλλήλοις, ἑνὸς μὲν τοῦ ἐξ ἀρχῆς τριγώνου,\nτριῶν δὲ τῶν περιγραφέντων ὑπὸ τῶν λεχθεισῶν\nτριῶν εὐθειῶν. καὶ πάλιν ἀπὸ τετραγώνου ἐπιπέδου\nἐάν τις τέσσαρας εὐθείας λογίσηται τῷ μήκει\nἴσας ταῖς τοῦ τετραγώνου πλευραῖς ἑκάστην ἑκάστῃ\nπάλιν κατὰ τὸ ὕφος συννευούσας εἰς ἓν καὶ τὸ\nαὐτὸ σημεῖον, πυραμὶς ἂν ἀποτελεσθείη ἀπὸ τετραγώνου\nβάσεως τετραγωνικῶς μειουριζομένη, περιεχομένη\nδὲ ὑπὸ τεσσάρων μὲν τριγώνων ἰσοπλεύρων,\nἑνὸς δὲ τετραγώνου τοῦ ἐξ ἀρχῆς. καὶ ἀπὸ πενταγώνου\nδὲ καὶ ἑξαγώνου καὶ ἑπταγώνου καὶ μέχρις\nοὗ βούλεταί τις προχωρεῖν, τῷ αὐτῷ τρόπῳ εὐθεῖαι\nἰσάριθμοι ταῖς γωνίαις ἀπʼ αὐτῶν τῶν γωνιῶν ἀνεγειρόμεναι\nκαὶ εἰς ἓν καὶ τὸ αὐτὸ συννεύουσαι\nσημεῖον πυραμίδα ἀποκορυφοῦσιν ὀνομαζομένην\nἀπὸ πενταγώνου βάσεως ἢ ἑξαγώνου ἢ ἑπταγώνου\n\n\n\nἢ ἀνάλογον. οὕτω δὲ καὶ ἐν τοῖς ἀριθμοῖς ἀπὸ\nμὲν μονάδος ὡς ἀπὸ σημείου πᾶς γραμμικὸς ηὐξήθη\nἀριθμός, οἷον\nα, β γ, δ, ε\nκαὶ οἱ ἑξῆς ἐπʼ ἄπειρον· ἀπʼ αὐτῶν δὲ τούτων\nγραμμικῶν ὄντων καὶ ἐφ᾿ ἓν διαστατῶν πως συντεθέντων\nκαὶ οὐχ ὡς ἔτυχεν οἱ πολύγωνοι καὶ ἐπίπεδοι\nἀριθμοὶ πλάσσονται, τρίγωνοι μὲν παρὰ μηδένα\nσυντεθέντων τῶν γνωμόνων, τετράγωνοι δὲ\nπαρὰ ἕνα, πεντάγωνοι δὲ παρὰ δύο καὶ ἀεὶ οὕτως.\nτὸν αὐτὸν δὴ τρόπον καὶ αὐτῶν τούτων τῶν ἐπιπέδων\nπολυγώνων ἀριθμῶν ἐπισωρευομένων ἀλλήλοις\nκαὶ ὡςανεὶ ἐποικοδομουμένων αἱ ὁμογενεῖς ἑκάστῳ\nπυραμίδες γεννῶνται, ἡ μὲν ἀπὸ τριγώνου βάσεως\nἀπʼ αὐτῶν τῶν τριγώνων, ἡ δὲ ἀπὸ τετραγώνου\nβάσεως ἀπʼ αὐτῶν τῶν τετραγώνων, ἡ δὲ ἀπὸ πενταγώνου\nἀπὸ τῶν πενταγώνων καὶ ἡ ἀπὸ ἑξαγώνου\nἀπὸ τῶν ἑξαγώνων καὶ τοῦτο δι᾿ ὅλου. εἰσὶν οὖν\nαἱ μὲν ἀπὸ τριγώνου βάσεως εὔτακτοι αὗται\nα, δ, ι, κ, λε, νϚ, πδ\n\n\n\nκαὶ ἐφεξῆς, ὧν ἡ γένεσις αὐτοὶ οἱ τρίγωνοι ἀλλήλοις\nἐπισωρευόμενοι, πρῶτος μὲν ὁ α, εἶτα ὁ αγ, P\nεἶτα ὁ αγϚ, εῖτα πρὸς τούτοις ὁ ι καὶ ἐφεξῆς σύν\nτοῖς πρόσθεν ὁ ιε καὶ ἐπὶ τούτοις ὁ κα καὶ ἐξῆς ὁ\nκη καὶ ἐπʼ ἄπειρον. δῆλον δέ, ὅτι καὶ ὁ μείζων\nτῶν ἀριθμῶν κατώτατος νοεῖται, αὐτὸς γὰρ βάσις\nεὑρίσκεται, ὁ δὲ εὐθύς μετ᾿ αὐτὸν ὑπὲρ αὐτὸν\nκαὶ ὁ μετ᾿ ἐκεῖνον ὑπὲρ τοῦτον, ἕως ἄν ἡ μονὰς\nἐπὶ τῇ κορυφῇ φανῇ καὶ ὡςανεὶ εἰς σημεῖον ἀπομειουρίσῃ\nτὴν τελείωσιν τῆς πυραμίδος.\nιδ. Αἱ δὲ ἐξῆς πυραμίδες εἰσὶν αἱ ἀπὸ τετραγώνου\nβάσεως ὁμοιοσχημόνως ἀνιστάμεναι ἐφʼ ἓν\nκαὶ τὸ αὐτὸ σημεῖον· αὗται δὲ τῷ αὐτῷ τρόπῳ\nπλάσσονται ταῖς προλεχθείσαις τριγωνικαῖς· τούς\nγὰρ ἀπὸ μονάδος εὐτάκτους τετραγώνους στοιχηδὸν\nἐκθέμενος\nα, δ, θ, ιϚ, κε, λϚ, μθ, ξδ, πα, ρ\nκαὶ τοὺς ἑξῆς πάλιν σωρηδὸν ἐπιτίθημι ἀλλήλοις\nκατὰ βάθος αὐτούς, τὸν α ἐπάνω τοῦ δ, καὶ γίνεται\nπυραμὶς ἡ ε ἐνεργείᾳ πρώτη ἀπὸ τετραγώνου βάσεως,\nδυνάμει γὰρ πρώτη καὶ ἐνταῦθα ἡ μονάς.\nπάλιν δ᾿ αὐτὴν ταύτην, ὡς ἔχει, τὴν πυραμίδα τὴν\nἐκ πέντε μονάδων ἐπιτίθημι ὅλην τῷ θ τετραγώνῳ\n\n\n\n\n\nκαὶ συνίσταταί μοι ἡ ιδ πυραμὶς ἀπὸ τετραγώνου\nβάσεως πλευρὰν ἔχουσα πάντοθι τριάδα, τῆς προτέρας\nδυάδα ἐχούσης τῆς ε, τῆς δὲ δυνάμει πρωτίστης\nμονάδα· δεῖ γὰρ καὶ ἐνθάδε τοσούτων ἑκάστην\nπλευρὰν ἡςτινοςοῦν πυραμίδος μονάδων εἶναι,\nὅσοιπέρ εἰσι τὸν ἀριθμὸν οἱ εἰς σύστασιν αὐτῆς\nσυσσωρευθέντες πολύγωνοι. πάλιν γὰρ τὴν ιδ πυραμίδα\nσυνόλην βάσιν ἔχουσαν τὸν θ τετράγωνον\nἐπιτίθημι τῷ ιϚ τετραγώνῳ καὶ ἀποτελεῖταί μοι ἡ λ\nπυραμὶς τρίτη κατ᾿ ἐνέργειαν τῶν ἀπὸ τετραγώνου\nβάσεως οὖσα· τῇ δ᾿ αὐτῇ τάξει καὶ ἀγωγῇ καὶ ἀπὸ\nπενταγώνου βάσεως καὶ ἀπὸ ἑξαγώνου καὶ ἑπταγώνου\nβάσεως καὶ ἐπὶ πλεῖον ἀεὶ προχωροῦντες πυραμίδας\nσυστησόμεθα τούς ἀναλογοῦντας ἑκάστῃ\nπολυγώνους ἐπισωρεύοντες ἀλλήλοις ἀπὸ μονάδος\nἀρχόμενοι ὡς ἀπὸ ἐλαχίστου καὶ προχωροῦντες\nμέχρις ἀπείρου καθ᾿ ἑκάστην. καὶ ἐκ τούτου δῆλον\nγίνεται, ὅτι στοιχειωδέστερα τὰ τρίγωνα· πᾶσαι γὰρ\nἁπλῶς αἱ δεικνύμεναι καὶ φαινόμεναι πυραμίδες\nἀπὸ τῶν καθ᾿ ἑκάστην πολυγώνων βάσεων τριγώνοις\nμέχρι κορυφῆς περιέχονται.\nἽνα δὲ μὴ ἀνήκοοι ὦμεν κολούρων καὶ δικολούρων\nκαὶ τρικολούρων πυραμίδων, ὧν τοῖς ὀνόμασιν\nἐντευξόμεθα ἐν συγγράμμασι μάλιστα τοῖς θεωρηματικοῖς,\nἰστέον, ὅτι, ἐὰν πυραμὶς ἀφ᾿ ἡςτινοςοῦν\nβάσεως, τουτέστιν ὁντιναοῦν πολύγωνον ἔχουσα βάσιν\nεἴτε τρίγωνον εἴτε τετράγωνον εἴτε πεντάγωνον\nεἴτε τῶν ἐξῆς τινα τῶν ὁμογενῶν πολυγώνων, κατὰ\nσωρείαν αὐξηθεῖσα μὴ ἐπὶ μονάδα μειουρισθῇ, κόλουρος\nἀπλῶς λέγεται ἐστερημένη τῆς φυσικῆς καὶ\nπᾶσιν ἐπιβαλλούσης κορυφώσεως· οὐ γὰρ εἰς τὸν\nδυνάμει πολύγωνον τὴν μονάδα τελευτᾷ αὕτη ὡς\nεἰς ἕν τι σημεῖον, ἀλλ᾿ εἰς ἕτερον ἐνεργείᾳ, καὶ οὐκέτι\nμονὰς κορυφή, ἀλλ᾿ ἐπίπεδον αὐτῇ τὸ πέρας\nγίνεται ἰσογώνιον τῇ βάσει· ἐὰν δὲ πρὸς τῷ μὴ εἰς\nμονάδα τελευτᾶν ἔτι καὶ μὴ εἰς τὸν παρὰ τὴν μονάδα\nἐνεργεία πρῶτον τελευτήσῃ, δικόλουρος λέγεται\nἡ τοιαύτη· ἐὰν δὲ καὶ ἔτι μὴ ἔχῃ τὸν ἐνεργείᾳ\nδεύτερον πολύγωνον ἐπὶ τῷ συμπεράσματι, ἀλλὰ\nμόνον τὸν ὑπ᾿ αὐτόν, τρικόλουρος κεκλήσεται καὶ\nτετρακόλουρός γε, ἂν καὶ τὸν μετ᾿ ἐκεῖνον μὴ ἔχῃ,\nκαὶ πεντακόλουρος κατὰ τὸ ἑξῆς καὶ ἀεὶ μέχρι\nβούλει παρεκτείνειν τὸ ὄνομα.\nιε. Καὶ ἡ μὲν τῶν ἰσοπλεύρων στερεῶν ἀριθμῶν\nπυραμοειδῶν γένεσις καὶ προκοπὴ καὶ ἐπαύξησις\nκαὶ φύσις τοιαύτη σπέρμα καὶ ῥίζαν ἔχουσα τούς\nπολυγώνους αὐτούς καὶ τὴν ἐκείνων εὔτακτον ἐπισωρείαν,\nἑτέρα δέ τις στερεῶν ἑτερογενῶν εὐταξία\nἐστὶ τῶν λεγομένων κύβων, δοκίδων, πλινθίδων,\nσφηνίσκων, σφαιρικῶν, παραλληλεπιπέδων, τήν τῆς\nπροβάσεως τάξιν ἔχουσα τοιαύτην τινά. οἱ προφρασθέντες\nτετράγωνοι\nα, δ, θ, ιϚ, κε, λϚ μθ, ξδ\nκαὶ οἱ ἑξῆς διχῆ ὄντες διαστατοὶ καὶ ἐν τῇ ἐπιπέδῳ\nσχηματογραφίᾳ μῆκος καὶ πλάτος μόνον ἔχοντες ἔτι\nκαὶ τρίτον προςλήψονται διάστημα καὶ ἔσονται στερεοὶ\nκαὶ τριχῆ διαστατοί, ἐὰν τῇ ἰδίᾳ πλευρᾷ ἕκαστος\nπολλαπλασιασθῇ, ὁ μὲν δ δὶς β ὢν πάλιν δὶς\nγενόμενος, ἵνα ὀγδοὰς ἀποτελεσθῇ, ὁ δὲ θ τρὶς γ\nὤν πάλιν τριάδι ἐπ᾿ ἄλλο διάστημα αὐξηθῇ καὶ γένηται\nὁ κζ, ὁ δὲ ιϚ τετράκις δ ὑπάρχων πάλιν τετράδι\nτῇ αὐτοῦ πλευρᾷ μεγεθυνθῇ καὶ γένηται ὁ\nξδ, καὶ οἱ ἑξῆς παραπλησίως μέχρι παντός. τοσούτων\n\n\n\n\nδὲ καὶ ἐνθάδε μονάδων αἱ πλευραὶ ἔσονται,\nὅσωνπερ ἧσαν καὶ αἱ τῶν τετραγώνων, ἀφ᾿ ὧν ἐγένοντο,\nἕκαστος ἀφ᾿ ἑκάστου, αἱ μὲν τοῦ η δυάδων,\nὅσων καὶ αἱ τοῦ δ, αἱ δὲ τοῦ κζ τριάδων, ὅσων καὶ\nαἱ τοῦ θ, αἱ δὲ τοῦ ξδ τετράδων, ὅσων καὶ αἱ τοῦ\nιϚ, καὶ τοῦτο ἐφεξῆς, ὥςτε καὶ ἡ τῆς δυνάμει κύβου\nμονάδος πλευρὰ μονὰς ἔσται πανταχόθι, ὅσηπερ καὶ\nἡ τῆς δυνάμει τετραγώνου μονάδος. καθόλου δὲ\nἕκαστος τετράγωνος ἓν μὲν ἐπίπεδόν ἐστι, γωνίας\nδὲ ἔχει τέσσαρας καὶ πλευρὰς τέσσαρας, ἕκαστος δὲ\nκύβος ηὐξημένος ὢν ἐξ ἑκάστου τετραγώνου τῇ ἰδίᾳ\nπλευρᾷ πολυπλασιασθέντος ἐπίπεδα μὲν ἕξει πάντως\nἔξ, ὧν ἕκαστον ἶσον τῷ προγόνῳ αὐτοῦ τετραγώνῳ,\nπλευρὰς δὲ δώδεκα, ὦν ἑκάστῃ ἴση καὶ μο\nνάδων γε τῶν αὐτῶν τῇ τοῦ προγόνου τετραγώνου\nπλευρᾷ, γωνίας δὲ ὀκτώ στερεάς, ὧν ἑκάστη περιέχεται\nὑπὸ τριῶν πλευρῶν, οἵα ἐστὶν ἑκάστη τῶν ἐν\nτῷ προγόνῳ τετραγώνῳ.\nιϚ. Ἐπειδὴ οὖν πάντη ἰσόπλευρον ἐπὶ μῆκος καὶ\n\n\n\n\nβάθος καὶ πλάτος σχῆμα στερεὸν ὑπάρχει ὁ κύβος\nκαὶ ἐπὶ τὰς λεγομένας ἓξ περιστάσεις ἰσοδιάστατον,\nἀκόλουθον ἄρα ἐστίν, ἀντικεῖσθαι αὐτῷ τὸ μηδαμῆ\nἴσας ἔχον τὰς διαστάσεις ἀλλήλαις, ἀλλ᾿ ἄνισον τὴν\nτοῦ βάθους τῇ τοῦ πλάτους καὶ ἑκατέρᾳ τούτων τὴν\nτοῦ μήκους, οἷον δὶς τρὶς τετράκις ἢ δὶς τετράκις\nὀκτάκις ἢ τρὶς πεντάκις δωδεκάκις ἢ κατά τινα ἄλλην\nἀνισότητα τοιαύτην. τὰ δὲ τοιαῦτα στερεὰ σχήματα\nλέγεται σκαληνὰ ἁπλῶς, ὧν πάντη τὰ διαστήματα ἄνισα\nἀλλήλοις ἐστι· τινὲς δὲ αὐτὰ πωλυνωύμως σφηνίσκους\nκαλοῦσι, καὶ γὰρ καὶ οἱ σφῆνες ἀνισόπλευροι πανταχῆ\nτεκτονικοί τε καὶ οἰκοδομικοὶ καὶ χαλκευτικοὶ\nκαὶ οἱ τῶν ἄλλων τεχνῶν πλάσσονται ἀπὸ ὀξυτέρου\nἄκρου διαδύνειν ἀρχόμενοι καὶ αἰεὶ μᾶλλον πλατυνόμενοι\nἀνομοίως κατὰ πάντα τὰ διαστήματα· τινὲς\nδὲ τούς αὐτούς σφηκίσκους καλοῦσι, τοιοῦτος γὰρ\nκαὶ ὁ τῶν σφηκῶν μάλιστα ἄγκος ἀποσφιγγόμενος\nκατὰ μέσον καὶ τὴν λεχθεῖσαν ὁμοιότητα ἐμφαίνων·\nπαρὰ τοῦτο εἰκὸς καὶ τὸ σφήκωμα ὠνομάσθαι,\nἔνθα γὰρ ἂν ἀποσφίγξῃ, τὴν τού σφηκὸς ἐντομὴν\nμιμεῖται· ἕτεροι δὲ τούς αὐτούς βωμίσκους προςαγορεύουσιν\nἀπὸ οἰκείας εἰκόνος, οἱ γὰρ παλαιότροποι\nβωμοί, μάλιστα δὲ ἰωνικοί, οὔτε τὸ πλάτος τῷ\nβάθει οὔτε συναμφότερα τῴ μήκει ἶσα ἔχουσιν οὕτε\nτὴν βάσιν τῇ κορυφῇ, ἀλλὰ πάντη εἰσὶν ἐξηλλαγμένοι\n\n\n\nταῖς διαστάσεσιν. ὡς οὖν ἀκροτήτων δύο κύβου\nτε καὶ σκαληνοῦ, τοῦ μὲν κατ᾿ ἰσότητα διεστῶτος,\nτοῦ δὲ κατ᾿ ἀνισότητα πάντη, μέσοι εἰσὶ στερεοὶ\nἀριθμοὶ οἱ λεγόμενοι παραλληλεπίπεδοι, ὧν καὶ τὰ\nἐπίπεδα ἑτερομήκεις ὑπάρχουσιν ἀριθμοί, ὥςπερρ καὶ\nτῶν κύβων αὐτῶν τετράγωνοι ἀριθμοὶ ἦσαν τὰ ἐπίπεδα,\nὡς ἐδείχθη.\nιζ. Πάλιν οὖν ἄνωθεν ἑτερομήκης ἀριθμὸς λέγεται,\nοὐ ἐπιπέδως σχηματογραφηθέντος τετράπλευρος\nμὲν καὶ τετραγώνιος γίνεται ἡ καταγραφή, οὐ\nμὴν ἴσαι ἀλλήλαις αἱ πλευραὶ οὐδὲ τὸ μῆκος τῷ\nπλάτει ἶσον, ἀλλὰ παρὰ μονάδα, οἷον\nὁ β, ὁ Ϛ, ὁ ιβ, ὁ κ, ὁ λ, ὁ μβ\nκαὶ οἱ ἐξῆς· ἂν γὰρ αὐτούς ἐπιπέδως διαγράφῃ τις,\nπάντως οὕτω ποιήσει·\nἅπαξ β β, δὶς γ Ϛ, τρὶς δ ιβ\nκαὶ τοὺς ἐξῆς ἀναλόγως·\nτετράκις ε, πεντάκις ς, ἑξάκις ζ, ἑπτάκις η\nκαὶ ἐπ᾿ ἄπειρον, μόνον ἵνα μονάδι μείζων ἡ ἑτέρα\nπλευρὰ τῆς λοιπῆς ᾖ, ἄλλῳ δὲ μηδενὶ ἀριθμῷ· ἐὰν\nδὲ ἄλλως παρὰ τὴν μονάδα διαφέρωσιν ἀλλήλων αἱ\nπλευραὶ, οἷον δυάδι, τριάδι, τετράδι ἢ ἐφεξῆς,\nὡς τὰ\nδὶς δ ἢ τρὶς Ϛ ἢ τετράκις η\n\n\n\n\n\nἢ ὅπως ποτὲ οὖν ἑτέρως, οὐκέτι κυρίως ὁ τοιοῦτος\nἑτερομήκης κληθήσεται, ἀλλὰ προμήκης· ἕτερον γὰρ\nκαὶ ἑτερότητα οἱ παλαιοὶ οἱ περί τε Πυθαγόραν καὶ\nτούς ἐκείνου διαδόχους πυθμενικῶς ἐν τῇ δυάδιἐθεώρουν,\nταυτὸν δὲ καὶ ταυτότητα ἐν τῇ μονάδι, ὡς ἐν\nδυσὶν ἀρχαῖς τῶν ὅλων· εὑρίσκονται δὲ αὗται μονάδι\nμόνον ἀλλήλων διαφέρουσαι, ὥςτε καὶ τὸ ἕτερον σπερματικῶς\nμονάδι ἕτερόν ἐστι καὶ οὐκ ἄλλῳ ἀριθμῷ·\nδιόπερ καὶ συνήθως ἐπὶ δυοῖν, ἀλλʼ οὐκ ἐπὶ πλειόνων\nτὸ ἕτερον λέγεται παρὰ τοῖς ὀρθῶς διαλεγομένοις.\nἀλλὰ μὴν καὶ μονάδι μὲν εἰδοποιεῖσθαι ἀπεδείχθη\nὁ περισσὸς πᾶς ἀριθμός, δυάδι δὲ ὁ ἄρτιος\nπᾶς Ὅθεν εἰκότως τὸν μὲν περισσὸν τῆς ταυτοῦ\nφύσεως ἐροῦμεν μετέχειν, τὸν δὲ ἄρτιον τῆς θατέρου,\nκαὶ γὰρ δὴ καὶ κατὰ σωρείαν ἑκατέρου ἀποτελοῦνται\nφύσει, ἀλλʼ οὐχ ἡμῶν θεμένων, τῇ μὲν τοῦ\nἀπὸ μονάδος περισσοῦ ἐπ᾿ ἄπειρον ἡ τετραγώνων\nφύσις, τῇ δὲ τοῦ ἀπὸ δυάδος ἀρτίου ἐπ᾿ ἄπειρον ἡ\nτῶν ἑτερομηκῶν. πᾶσα ἄρα ἀνάγκη, τὸν μὲν τετράγωνον\nοἴεσθαι πάλιν τῆς ταυτοῦ φύσεως μετέχειν·\nτὸν γὰρ αὐτὸν λόγον καὶ ὅμοιον καὶ ἀπαράλλακτον\nκαὶ ἐν ἰσότητι κείμενον αἱ πλευραὶ αὐτοῦ ἀποδεικνύουσι\nπρὸς ἑαυτάς, τὸν δὲ ἑτερομήκη τῆς θατέρου·\nὃν γὰρ μονὰς πρὸς δυάδα τρόπον παρήλλακται\nμονάδι μόνῃ διαφέρουσα, τοῦτον καὶ παντὸς\nἑτερομήκους αἱ πλευραὶ πρὸς ἀλλήλας διαλλάσσουσιν,\n\n\n\nἡ ἑτέρα τῆς ἑρέρας μονάδι μόνον διαφέρουσα·\nοἷον ἐκκειμένου μοι τοῦ ἀπὸ μονάδος συνεχοῦς ἐξῆς\nἀριθμοῦ ἐκλεξάμενος ἰδίᾳ μὲν τούς περισσούς\nτάσσω ἐν ἑνὶ στίχῳ, ἰδία δὲ τούς ἀρτίους ἐν ἑτέρῳ,\nκαὶ γίνονταί μοι δύο στίχοι τοιοῦτοι·\nα, γ, ε, ζ, θ, ια, ιγ, ιε, ιζ, ιθ, κα, κγ, κε, κζ·β, δ, Ϛ, η, ι, ιβ, ιδ, ιϚ, ιη, κ, κβ, κδ, κϚ, κη.\nἀρχὴ μὲν οὖν τοῦ τῶν περισσῶν στίχου ἡ μονὰς\nὁμογενής τε οὖσα καὶ τὴν τοῦ ταυτοῦ φύσιν ἔχουσα·\nδιὸ οὔτε ἐὰν τε ἑαυτὴν πολυπλασιάσῃ ἐπιπέδως ἢ\nστερεῶς, ἑτεροιοῦται οὔτε ἄλλον ὁντιναοῦν ἐξίστησι\nτοῦ ἐξ ἀρχῆς, ἀλλὰ τηρεῖ αὐτὸν ἐν ταυτῷ· τὸ δὲ\nτοιοῦτον περὶ ἄλλον ἀριθμὸν εὑρεῖν ἀδύνατον. τοῦ\nδ᾿ ἄλλου στίχου ἄρχει ἡ δυὰς ὁμογενὴς αὐτῷ οῡσα\nκαὶ ἑτερότητος καταρκτική· εἴτε γὰρ ἑαυτὴν εἴτε\nἄλλον πολυπλασιάσειεν, ἔκστασιν ποιεῖ, οἷον\nδὶς β, θὶς γ.\n\nὍταν δὲ ᾖ\nὀκτάκις η δὶς ἢ τρίς,\nτὰ τοιαῦτα στερεὰ σχήματα πλινθίδες λέγονται ἰσάκις\nἶσοι ἐλαττονάκις· ἐὰν δὲ καὶ μείζονα τὰ ὕψη τῷ\nτετραγώνῳ προςγένηται, δοκίδες οἱ τοιοῦτοι ἀριθμοὶ\nλέγονται, οἷον\nτρὶς γ ἑπτάκις ἢ ὀκτάκις ἢ ἐνάκις\n\n\n\nἢ ὁσακιςοῦν μόνον ὑπερβαλλόντως· ἔστι δὲ δοκὶς\nἀριθμὸς ἰσάκις ἶσος μειζονάκις· οἱ δέ γε σφηνίσκοι\nἦσαν ἀνισάκις ἄνισοι ἀνισάκις καὶ οἱ κύβοι\nἰσάκις ἶσοι ἰσάκις. αὐτῶν δὲ τῶν κύβων ὅσοι πρὸς\nτῷ ἰσάκις ἶσοι ἰσάκις εἶναι ἔτι ἔχουσι καὶ τὸ αἰεὶ\nκαταλήγειν κατὰ πᾶσαν πολυπλασίασιν εἰς τὸ αὐτό,\nἀφ᾿ οὗπερ ἤρξαντο, σφαιρικοὶ καλοῦνται, οἱ δʼ\nαὐτοὶ καὶ ἀποκαταστατικοί, ὥςπερ ἀμέλει ὁ ἀπὸ τῆς\nε πλευρᾶς καὶ ὁ ἀπὸ τῆς Ϛ· ὅσαις γὰρ ἂν αὐξήσεσιν\nαὐξήσω τούτων ἑκάτερον, εἰς τὸ αὐτὸ συμπέρασμα\nἀεὶ τελευτήσει πάντως, ὁ μὲν ἀπὸ τοὺ Ϛ εἰς\nαὐτὸ τὸ Ϛ, ὁ δὲ ἀπὸ τοῦ ε εἰς αὐτὸ τὸ ε· οἷον πεντάκις\nε εἰς τὸ ε τελευτήσει καὶ τοῦτο πεντάκις καὶ\nεἰ δέοι πάλιν πεντάκις τοῦτο καὶ μέχρις ἀπείρου\nἑτέρα τις τελευτὴ οὐχ εὑρεθήσεται, πλὴν εἰ μὴ ἡ ε,\nκαὶ ἀπὸ τοῦ Ϛ τὸν αὐτὸν τρόπον ἡ Ϛ καὶ ἄλλη οὐδεμία·\nὥςτε καὶ ἡ μονὰς δυνάμει σφαιρική ἐστι καὶ\nἀποκαταστατική, τὸ γὰρ αὐτὸ πάσχει τοῦτο, ὡς\nεἰκός, πάθος τὸ περὶ τὰς σφαίρας καὶ τούς κύκλους·\nἐκείνων γὰρ ἑκάτερον, ὅθεν ἄρχεται, ἐκεῖ καὶ τελευτὰ\nπερικυκλούμενον καὶ περιστρεφόμενον. ὡς\nκαὶ οἱ λεχθέντες οὗτοι ἀριθμοὶ μονώτατοι τῶν ἄλλων\nτῶν ἰσάκις ἴσων καταστρέφουσιν εἰς τὴν αὐτὴνἀρχήν,\n\n\n\nὅθεν ἤρξαντο, κατὰ πάσας τὰς αὐξήσεις· ἀλλ᾿ ἄν\nμὲν ἐπιπέδως δυσὶ διαστήμασι προκόψωσι, κυκλικοὶ\nλέγονται, ὡς ὁ\nα, κε, λϚ\nἐκ τοῦ ἅπαξ α καὶ τοῦ πεντάκις ε καὶ τοῦ ἑξάκις Ϛ·\nἐὰν δὲ τρία διαστήματα ἔχωσιν ἢ ἐπὶ πλέον τούτων\nπολλαπλασιασθῶσι, σφαιρικοὶ στερεοὶ λέγονται,\nὡς ὁ\nα, ρκε, σιϚ\nἤ ἄλλως\nα, χκε, σσ??Ϛ.\nιη. Καὶ περὶ μὲν στερεῶν ἀριθμῶν ἱκανὰ ἐν τῷ\nπαρόντι καὶ ταῦτα· ἐπεὶ δὲ ἀρχὰς τῶν ὅλων οἵ τε\nφυσικοὶ καὶ οἱ ἐκ τῶν μαθημάτων ὁρμώμενοι τὸ\nταυτὸν καὶ τὸ ἕτερον λέγουσιν, ἀπεδείχθη δὲ τὸ ταυτὸντὸν\nμὲν ὑπάρχουσα ἡ μονὰς καὶ οἱ κατὰ εἰδοποίησιν\nαὐτῆς περισσοί, πολύ δὲ μᾶλλον οἱ ἐκ τούτων συσσωρευομένων\nσυνιστάμενοι τετράγωνοι ὡς ἂν δὴ\nἰσότητος ἐν ταῖς πλευραῖς μετέχοντες, ἕτερον δὲ\nδυάς τε καὶ ὁ ὑπὸ ταύτης εἰδοποιούμενος πᾶς ἄρτιος,\nμάλιστα δὲ οἱ ὑπὸ τούτων συσσωρευομένων\nσυνιστάμενοι ἑτερομήκεις διὰ τὸ πρώτης ἀνισότητος\n\n\n\n\n\nκαὶ ἑτερότητος ἐν τῇ τῶν πλευρῶν διαφορᾷ μετέχειν,\nἔτι τοῦτο ἀποδεικτέον ἀναγκαιότατα, πῶς ἐν ἀμφοτέροις\nτούτοις ὡς ἐν ἀρχαῖς καὶ σπέρμασι δυνάμει\nπάντα τὰ τοῦ ἀριθμοῦ ἰδιώματα προυπόκειται εἰδῶν\nτε αὐτοῦ καὶ ὑποδιαιρέσεων σχέσεών τε πασῶν\nκαὶ πολυγώνων καὶ τῶν παραπλησίων. πρότερον δὲ\nδιασταλτέον ἡμῖν, ᾗ διαφέρει προμήκης ἀριθμὸς ἑτερομήκους·\nἑτερομήκης μὲν γάρ ἐστιν, ὡς προελέχθη,\nὁ γινόμενος ὑπὸ ἀριθμοῦ τὸν μονάδι ἑαυτοῦ\nμείζονα πολυπλασιάσαντος, οἷον\nὁ Ϛ ὑπὸ τού δὶς γ,ὁ ιβ ὑπὸ τοῦ τρὶς δ,\nπρομήκης δέ ἐστιν ὁ ὑπὸ δύο μὲν ἀριθμῶν διαφέρόντων\nὁμοίως καὶ αὐτὸς γινόμενος, οὐ μὴν μονάδι\nγε, ἀλλὰ μείζονί τινι ἀριθμῷ, οἷον\nδὶς δ, τρὶς Ϛ, τετράκις,\nκαὶ οἱ παραπλήσιοι τῴ μήκει προπεπτωκότες τρόπον\nτινὰ καὶ ὑπερβεβηκότες τὴν τῆς μονάδος διαφοράν.\nοὐκοῦν ὅτι μὲν οἱ τετράγωνοι ὑπό τινων ἀριθμῶν\nἰδίῳ μήκει μηκυνθέντων γίνονται, ταυτὸν ἔχοντες\nτὸ μῆκος τῷ πλάτει, ἰδιομήκεις ἄν κυρίως καὶ ταυτομήκεις\nλέγοιντο, οἶον\nδὶς β, τρὶς γ, τετράκις δ\nκαὶ οἱ ἐφεξῆς· εἰ δὲ τοῦτο, ἐπιδεκτικοὶ πάντως ταυτότητος\nκαὶ ἰσότητος, διόπερ ὡρισμένοι τε καὶ περαίνοντες·\nτὸ γὰρ ἶσον καὶ τὸ ταυτὸν ἑνὶ τρόπῳ\n\n\n\nκαὶ ὡρισμένῳ οιοῦτον· ὅτι δὲ καὶ οἱ ἑτερομήκεις\nἀριθμοὶ οὐκ ἰδίῳ μήκει, ἀλλ᾿ ἑτέρου μηκυνθέντος\nἀποτελοῦνται, ἑτερομήκεις τε διὰ τοῦτο καὶ ἑτερότητος\nἐπιδεκτικοὶ ἀπειρίας τε καὶ ἀοριστίας. τῇ δὲ\nἄρα διχοστατεῖ καὶ διανενέμηται καὶ ἐναντία ἀλλήλοις\nφαίνεται τά τε τοῦ ἀριθμοῦ πάντα καὶ τὰ ἐν\nκόσμῳ πρὸς ταῦτα ἀποτελεσθέντα καὶ καλῶς οἱ\nπαλαιοὶ φυσιολογεῖν ἀρχόμενοι τὴν πρώτην διαίρεσιν\nτῆς κοσμοποιίας ταύτῃ ποιοῦνται· Πλάτων\nμὲν τῆς ταυτοῦ. φύσεως καὶ τῆς θατέρου\nὀνομάζων καὶ πάλιν τῆς ἀμερίστου καὶ ἀεὶ\nκατὰ τὰ αὐτὰ ἐχούσης οὐσίας τῆς τε οὖ μερι\nστῆς γινομένης, Φιλόλαος δὲ ἀναγκαῖον τὰ ἐόντα\nπάντα εἶμεν ἤτοι ἄπειρα ἢ περαίνοντα ἢ περαίνοντα\nἄμα καὶ ἄπειρα, ὅπερ μᾶλλον συγκατατίθεται\nεἶναι, ἐκ περαινόντων ἅμα καὶ ἀπείρων συνεστάναι τὸν κόσμον, κατ᾿ εἰκόνα δηλονότι τοῦ\nἀριθμοῦ· καὶ γὰρ οὗτος σύμπας ἐκ μονάδος καὶ\nδυάδος σύγκειται ἀρτίου τε καὶ περιττοῦ, ἃ δὴ ἰσότητός\nτε καὶ ἀνισότητος ἐμφαντικὰ ταυτότητὸς τε\nκαὶ ἑτερότητος περαίνοντός τε καὶ ἀπείρου ὡρισμένου\nτε καὶ ἀορίστου.\nιθ. Ἵνα δὲ καὶ ἐναργῶς πεισθῶμεν περὶ τῶν\nλεγομένων, ὅτι ἄρα ἐκ μαχομένων καὶ ἐναντίων\n\n\n\n\n\nσυνέστη τὰ ὄντα καὶ εἰκότως ἁρμονίαν ὑπεδέξατο\n(ἁρμονία δὲ πάντως ἐξ ἐναντίων γίνεται· ἔστι γὰρ\nἁρμονία πολυμιγέων ἕνωσις καὶ δίχα φρονεόντων\nσυμφρόνησις), ἐκθώμεθα ἐν δυσὶ παραλλήλοις ἐπὶ\nμῆκος στίχοις μηκέτι ἰδίᾳ ἀρτίους ἀπὸ δυάδος καὶ\nπερισσούς ἀπὸ μονάδος, ὡς πρὸ μικροῦ, ἀλλὰ τούς\nἐξ αὐτῶν τούτων συσσωρευθέντων αὐτοῖς ἀποτελεσθέντας,\nτετραγώνους μὲν ἀπὸ περισσῶν, ἑτερομήκεις\nδὲ ἀπὸ ἀρτίων· ἐνατενίζοντες γὰρ τῇ ἐκθέσει\nαὐτῶν θαυμάσομεν τὴν φιλαλληλίαν καὶ τὸ συλληπτικὸν\nἀλλήλοις εἰς τὸ ἀπογεννᾶν τὰ λοιπὰ καὶ\nἐκτελεῖν, ἵνα εἰκότως ἐπινοῶμεν καὶ ἐν τῇ τῶν\nὅλων φύσει ἐντεῦθέν ποθεν τὸ τοιοῦτον ὑπὸ τῆς\nκοσμικῆς προνοίας συντελεῖσθαι. ἔστωσαν οὖν οἱ\nδύο στίχοι τοιοῦτοι·\nὁ μὲν τῶν τετραγώνων ἀπὸ μονάδοςα, δ, θ, ιϚ, κε, λϚ μθ, ξδ, πα, ρ, ρκα, ρμδ,ρξθ, ρ??ϛ, σκε·\nὁ δὲ τῶν ἑτερομηκῶν ἀπὸ δυάδος ἀρχόμενος καὶ\nαὐτὸς οὕτως·\nβ, Ϛ, ιβ, κ, λ, μβ, νϛ, οβ, ??, ρι, ρλβ, ρνϚ, ρπβ,σι, σμ.\nπρῶτον μὲν οὖν πρῶτος πρώτου πυθμὴν πολλαπλάσιος,\nδεύτερος δὲ δευτέρου ἡμιόλιος, τρίτος δὲ\nτρίτου ἐπίτριτος, τέταρτος δὲ τετάρτου ἐπιτέταρτος,\n\n\n\nεἶτα ἐπίπεμπτος καὶ ἔφεκτος καὶ τοῦτο ἐπ᾿ ἄπειρον\nἀναλόγως· διαφοραὶ δὲ αὐτῶν προκόψουσι κατὰ τὸν\nσυνεχῆ ἀπὸ μονάδος ἀριθμόν, μονὰς μὲν τῶν πρώτων,\nδυὰς δὲ τῶν δευτέρων, τριὰς δὲ τῶν τρίτων\nκαὶ ἀεὶ οὕτως· εἶτα δὲ ἐὰν ἀρξάμενος ὁ τῶν τετραγώνων\nδεύτερος συγκρίνηται κατὰ δυασμὸν τῷ\nπρώτῳ τῶν ἑτερομηκῶν καὶ ὁ τρίτος δευτέρῳ καὶ ὁ\nτέταρτος τρίτῳ καὶ ἀκολούθως οἱ λοιποί, τούς αὐτούς\nἀπαραλλάκτους λόγους διατηρήσουσι τοῖς πρόσθεν,\nαἱ δὲ διαφοραὶ οὐκέτι ἀπὸ μονάδος, ἀλλ᾿ ἀπὸ\nδυάδος ἄρξονται προχωρεῖν αἱ αὐταί, καὶ κατὰ πρόβασιν\nδὲ ἐν τῇ προτέρᾳ συγκρίσει πρῶτος μὲν πρώτου\nπρῶτον πυθμένα πολλαπλάσιον ἕξει, δεύτερος δὲ\nδευτέρου δεύτερον ἀπὸ πυθμένος ἡμιόλιον, τρίτος\nδὲ τρίτου τρίτον ἀπὸ πυθμένος ἐπίτριτον, καὶ\nπαραπλησίως προκόψουσιν οἱ ἐξῆς. ἔτι δὲ οἱ μὲν\nτετράγωνοι πρὸς ἑαυτούς διαφορὰς τούς περισσούς\nμόνον ἔχουσιν, οἱ δὲ ἑτερομήκεις τούς ἀρτίους· ἂν\nδὲ καὶ τὸν πρῶτον ἑτερομήκη μέσον ἀμφοτέρων τῶν\nπρώτων τετραγώνων θῶμεν, τὸν δὲ δεύτερον τῶν\nἐξῆς, τὸν δὲ τρίτον τῶν μετ᾿ αὐτούς, τὸν τέταρτον\nδὲ τῶν ἐφεξῆς, τούτοις ὀφθήσονται εὐτακτότεραι αἱ\nσχέσεις ἐν τρισὶν ὅροις· ἣν γὰρ ὁ δ πρὸς τὸν β\nσχέσιν ἔχει, οὕτως ὁ β πρὸς μονάδα, καὶ ἣν ὁ θ\n\n\n\nπρὸς τὸν Ϛ ἡμιολίως, οὕτως ὁ Ϛ πρὸς τὸν δ, καὶ ἣν\nὁ ιϚ πρὸς τὸν ιβ, οὕτως ὁ ιβ πρὸς τὸν θ, καὶ τοῦτο\nἐφεξῆς τῶν ἀριθμῶν καὶ τῶν λόγων προκοπτόντων\nεὐτάκτως· ὡς γὰρ ὁ μείζων πρὸς τὸν μέσον, οὕτως\nὁ μέσος πρὸς τὸν ἐλάχιστον ἔσται, καὶ οὐ τῷ αὐτῷ\nλόγῳ, ἀλλὰ ποικίλῳ ἀεὶ κατὰ προκοπήν· καὶ ἐπὶ\nπασῶν τῶν συζυγιῶν τὸ ὑπό· ἶσον τῷ ἀπό·- καὶ\nἅπαξ τὰ ἄκρα σύν δὶς τῷ μέσῳ ἐναλλὰξ τετράγωνον\nπάντως ποιήσει καὶ τό πάντων τούτων γλαφυρώτατον,\nἐξ ἀμφοτέρων συντιθεμένων τριγώνων\nγένεσις εὔτακτος γίνεται σημαίνουσα, ὡς τῆς τῶν\nπάντων ἀρχῆς ἀρχικωτέρα ἡ τούτων φύσις, α καὶ β,\nκαὶ β καὶ δ, καὶ δ καὶ Ϛ, καὶ Ϛ καὶ θ, καὶ θ καὶ ιβ,\nκαὶ ιβ καὶ ιϛ, καὶ ιϚ καὶ κ, καὶ ἀεὶ οὕτως οἱ τῶν\nπολυγώνων γεννητικοὶ τρίγωνοι εὔτακτοι γίνονται.\nκ. Ἔτι δὲ καὶ πᾶς πετράγωνος προςλαβὼν τὴν\nἑαυτοῦ πλευρὰν ἑτερομήκης γίνεται ἢ νὴ Δί᾿ ἀφαιρεθεὶς\nτὴν ἑαυτοῦ πλευράν· οὕτως καὶ τὸ ἕτερον\nκαὶ ἐπὶ τὸ πλεῖον καὶ ἐπὶ τὸ ἔλαττον νοεῖται τοῦ\nταυτοῦ, εἴπερ κατὰ πρόςθεσιν καὶ ἀφαίρεσιν συντελεῖται,\nκαθὰ καὶ τοῦ ἀνίσου τὰ δύο εἴδη τό τε μεῖζον\nκαὶ τὸ ἔλαττον κατὰ πρόςθεσιν ἢ ἀφαίρεσιν\nπροςγινομένην τῷ ἴσῳ τὴν γένεσιν λαμβάνει. ἱκανὸν\n\n\n\n\n\nκαὶ τοῦτο τεκμήριον τοῦ ταυτότητος καὶ ἑτερότητος\nμετέχειν τὰ εἴδη ἀμφότερα, ἑτερότητος μὲν\nἀορίστως, ταυτότητος δὲ ὡρισμένως, γενικῶς μὲν\nμονάδα καὶ δυάδα, ὑποβεβηκότως δὲ περισσόν μὲν\nταυτότητος διὰ τὸ μονάδι ὁμογενὲς εἶναι, ἄρτιον δὲ\nἑτερότητος διὰ τὸ δυάδι. καὶ ἔτι ἐκδηλότερον, τετράγωνον\nμὲν διὰ τὸ σύνθεσιν περισσοῦ εἶναι ταυτότητι\nσυγγενῆ ὑπάρχειν, ἑτερομήκη δὲ διὰ τὸ ἀρτίου\nἑτερότητι· καὶ γὰρ καὶ ὡς φιλάλληλα ἐν τοῖς\nδυσὶ στίχοις μεταδιδόασιν ἀλλήλοις τὰ δύο εἴδη\nταῦτα παρὰ μέρος τῶν αὐτῶν διαφορῶν, εἰ μὴ καὶ\nτῶν αὐτῶν λόγων, καὶ ἀνάπαλιν τῶν αὐτῶν λόγων,\nεἰ μὴ καὶ τῶν αὐτῶν διαφορῶν· ὃ γὰρ μεταξύ τοῦ\nδ καὶ τοῦ β διπλασίως, τοῦτο ἐπιμορίως μεταξύ τοῦ\nϚ καὶ τοῦ δ, καὶ πάλιν ὃ μεταξύ τοῦ θ καὶ Ϛ ἡμιολίως,\nτοῦτο μεταξύ τοῦ ιβ καὶ θ ἐπιτρίτως, καὶ ἀεὶ\nοὕτως· καὶ ὃ ποιότητι ταυτόν, ποσότητι ἕτερον, καὶ\nτοὐναντίον ὃ ποσότητι ταυτόν, ποιότητι ἕτερον. καὶ\nπάλιν, ὅτι ἀναγκαίως κατὰ πάσας τὰς σχέσεις ἡ\nαὐτὴ διαφορὰ τῶν δύο ὅρων μονάδι ἐξηλλαγμένως\nμέρος λεχθήσεται, τοῦ μὲν ἥμισυ, τοῦ δὲ τρίτον\nὑπάρχουσα, ἢ τοῦ μὲν τρίτον, τοῦ δὲ τέταρτον, ἢ\nἄλλως τοῦ μὲν τέταρτον, τοῦ δὲ πέμπτον, καὶ ἐφεξῆς\nοὕτως. ὃ δὲ μάλιστα βεβαιώσει, ταυτότητος\nαἰτιώτατον εἶναι τὸ περισσόν, οὐδέποτε δὲ τὸ ἄρτιον,\nἐκεῖνο παραδεικτέον ἐν πάσῃ ἀπὸ μονάδος ἀναλόγῳ\nἐκθέσει, οἷον διπλασίῳ μὲν\nα, β, δ, η, ιϚ, λβ, ξδ, ρκη, σνϚ,\n\n\n\nτριπλασίῳ δὲ\nα, γ, θ, κζ, πα, αμγ, ψκθ, βρπζ\nκαὶ μέχρι οὐ βούλει, πάντας εὑρήσεις ἐξ ἀνάγκης τοὺς\nἐν περισσαῖς χώραις τετραγώνους, ἄλλους δὲ οὐκέτι\nοὐδεμιᾷ μηχανῇ, οὐδένα δὲ ἐν ἀρτίᾳ τετράγωνον,\nἀλλὰ καὶ οἱ ἰσάκις ἶσοι ἰσάκις ἄπαντες, τουτέστι\nκύβοι τριχὴ διαστατοὶ ὄντες καὶ ταυτότητος ἐπὶ\nπλεῖον δοκοῦντες μετέχειν ἔργον εἰσὶ περισσῶν,\nἀλλ᾿ οὐκ ἀρτίων,\nὁ α καὶ η καὶ κζ καὶ ξδ καὶ ρκε καὶ σιϚ\nκαὶ οἱ ἀνάλογον προχωροῦντες καὶ ἁπλῇ γε καὶ\nἀποικίλῳ ἐφόδῳ· ἐκτεθέντων γὰρ τῶν ἀπὸ μονάδος\nἐπ᾿ ἄπειρον συνεχῶν περισσῶν ἐπισκόπει οὕτως, ὁ\nπρῶτος τὸν δυνάμει κύβον ποιεῖ, οἱ δὲ δύο μετ᾿\nἐκεῖνον συντεθέντες τὸν δεύτερον, οἱ δὲ ἐπὶ τούτοις\nτρεῖς τὸν τρίτον, οἱ δὲ συνεχεῖς τούτοις τέσσαρες\nτὸν τέταρτον, οἱ δὲ ἐφεξῆς τούτοις πέντε τὸν πέμπτον\nκαὶ οἱ ἐξῆς ἕξ τὸν ἕκτον καὶ τοῦτο μέχρις αἰεί.\nκα. Ἐπὶ δὲ τούτοις καιρὸς ἂν εἴη τὸν περὶ ἀναλογιῶν\nτρόπον προςθέντας ἀναγκαιότατον ὄντα εἰς\nτὰς φυσιολογίας καὶ εἰς τὰ μουσικά τε καὶ σφαιρικὰ\nκαὶ γραμμικὰ θεωρήμαται, οὐχ ἥκιστα δὲ καὶ εἰς τὰς\nτῶν παλαιῶν συναναγνώσεις, τέλος ἐπιθεῖναι τῇ ἀριθμητικῇ\n\n\n\n\n\nεἰσαγωγῇ τὸ ἁρμόζον ἄμα καὶ συμμετρότατον.\nἔστιν οὖν ἀναλογία κυρίως δυεῖν ἢ πλειόνων\nλόγων σύλληφις ἐς τὸ αὐτό, κοινότερον δὲ δυεῖν ἢ\nπλεόνων σχέσεων, κἂν μὴ λόγῳ τῷ αὐτῷ ὑποτάσσωνται,\nδιαφορᾶ δὲ ἤ τινι ἑτέρῳ. λόγος μὲν οὖν\nἐστι δύο ὅρων πρὸς ἀλλήλους σχέσις, σύνθεσις δὲ\nτῶν τοιούτων ἡ ἀναλογία, ὥςτε ἐν ἐλαχίστοις ὅροις\nτρισὶν αὕτη συμμέμικται, δύναταί γε μὴν καὶ ἐν\nπλείοσι κατὰ τὸ αὐτὸ διάστημα ἢ κατὰ τὸν αὐτὸν\nλόγον προχωρεῖν· οἷον τοῦ α πρὸς τὸν β λόγος\nἐστὶ δύο ὅρων ὑπαρχόντων, εἷς ὁ διπλάσιος, ἀλλὰ\nκαὶ τοῦ β πρὸς τὸν δ ἕτερος λόγος ὅμοιος· ἀναλογία\nἄρα ἡ\nα, β, δ,\nλόγων γὰρ σύλληψις ἢ ὅρων τριῶν κατὰ τὸν αὐτὸν\nλόγον θεωρουμένων πρὸς ἀλλήλους. καὶ ἐν πλείοσι\nδὲ καὶ ἐπιμηκεστέραις ἐκθέσεσι τὸ αὐτὸ δύναται θεωρεῖσθαι·\nπροςαπτέσθω γὰρ τέταρτος ὅρος ὁ η μετὰ\nτὸν δ πάλιν ἐν ὁμοία σχέσει, διπλασίων γάρ, καὶ\nπάλιν μετὰ τὸν η ὁ ιϚ καὶ ἀεὶ οὕτως. ἐὰν μὲν οὖν\nὁ αὐτὸς ὅρος ἀεὶ εἷς καὶ ἀπαράλλακτος πρὸς τούς\nπαρ᾿ ἑκάτερα αὐτοῦ ἀποκρίνηται, πρὸς μὲν τὸν μείζονα\nὡς ὑπόλογος, πρὸς δὲ τὸν ἐλάσσονα ὡς\n\n\n\nπρόλογος, συνημμένη λέγεται ἡ τοιαύτη ἀναλογία,\nοἷον\nα, β, δ\nκατὰ ποιότητα· οἷος γὰρ ὁ δ πρὸς τὸν β, τοιοῦτος\nὁ αὐτὸς β πρὸς τὸν α, καὶ ἀνάπαλιν οἷος ὁ α πρὸς\nτὸν β, τοιοῦτος ὁ αὐτὸς β πρὸς τὸν δ· κατὰ ποσότητα\nδὲ οἷον\nα, β, γ·\nὅσον γὰρ ὁ γ τοῦ β ὑπερέχει, τοσοῦτον καὶ αὐτὸς ὁ\nβ τοῦ α, καὶ ἐξ ἐναντίου, ὅσον ὁ α τοῦ β ἐλαττοῦται,\nτοσοῦτον καὶ αὐτὸς ὁ β τοῦ γ. ἐὰν δὲ ἕτερος\nμὲν ὄρος ὑπακούῃ πρὸς τὸν ἐλάττονα πρόλογος γινόμενος\nκαὶ μείζων, ἕτερος δὲ καὶ μὴ ὁ αὐτὸς πρὸς\nτὸν μείζονα ὑπόλογός τε γινόμενος καὶ ἐλάττων,\nοὐκέτι συνημμένη, ἀλλὰ διεζευγμένη λέγεται ἡ τοιαύτη\nμεσότης τε καὶ ναλογία· οἷον κατὰ μὲν τὸ\nποιὸν\nα, β, δ, ηὡς γὰρ τὰ β πρὸς τὸ α, οὕτω τὰ η πρὸς τὰ δ,\nκαὶ ἀνάπαλιν\nὡς τὸ α πρὸς τὰ β, οὕτως τὰ δ πρὸς τὰ η,\nἐναλλάξ τε\nὡς τὸ α πρὸς τὰ δ, οὕτω τὰ β πρὸς τὰ η,\nἤ\nὡς τὰ δ πρὸς τὸ α, οὕτως τὰ η πρὸς τὰ β·\nκατὰ δὲ τὸ ποσὸν οὕτως\n\n\n\nα, β, γ, δ·\nὅσῳ γὰρ τὸ α τοῦ β λείπεται, τοσούτῳ καὶ τὰ\nγ τοῦ δ,\nἢ\nὅσῳ τὰ δ τοῦ γ περισσεύει, τοσούτῳ καὶ τὰ β\nτοῦ α, \nἢ καὶ ἀναμὶξ\nὅσῳ τὰ γ τοῦ α, τοσούτῳ τὰ δ τοῦ β,\nἢ\nὅσῳ λείπεται τὸ α τῶν γ, τοσούτῳ τὰ β τῶν δ.\nκβ. Εἰσὶν οὖν ἀναλογίαι αἱ μὲν πρῶται καὶ\nπαρὰ πᾶσι τοῖς παλαιοῖς ὁμολογούμεναι, Πυθαγόρᾳ\nτε καὶ Πλάτωνι καὶ Ἀριστοτέλει, τρεῖς πρώτισται\nἀριθμητική, γεωμετρική, ἁρμονική, αἱ δὲ ταύταις\nὑπεναντίαι ἄλλαι τρεῖς, ἰδίων μὴ τετευχυῖαι ὀνομάτων,\nκοινότερον δὲ λεγόμεναι μεσότητες τετάρτη,\nπέμπτη, ἕκτη· μεθʼ ἃς καὶ ἄλλας τέσσαρας οἱ νεώτεροι\nεὑρίσκουσι, συμπληροῦντες τὸν δέκατον ἀριθμὸν\nκατὰ τὸ τοῖς Πυθαγορικοῖς δοκοῦν ὡς τελειότατον,\nκαθ᾿ ὃν καὶ αἱ δέκα σχέσεις ὤφθησαν ἡμῖν\nπρὸ βραχέος ποσότητα λαμβάνουσαι καὶ αἱ δέκα λεγόμεναι\nκατηγορίαι καὶ τῶν ἡμετέρων χειρῶν καὶ\n\n\n\n\n\nποδῶν αἱ τῶν ἀκρωτηρίων διαιρέσεις καὶ σχέσεις\nκαὶ ἕτερα μυρία, ἃ κατʼ οἰκεῖον τόπον ἐν ἑτέροις\nὀ ψόμεθα. νῦν δὲ περὶ τῶν ἀναλογιῶν ἄνωθεν τεχνολογητέον\nκαὶ πρῶτόν γε περὶ τῆς κατὰ τὸ ποσὸν\nτὴν τῶν ὅρων σύγκρισιν οἰκειούσης ἀλλήλοις καὶ\nσυνδεούσης, ἢ ἐστι κατὰ τὴν τῶν ὅρων πρὸς ἀλλήλους\nδιαφορὰν ἴση κατὰ τὸ ποσὸν οὖσα· αὕτη δ᾿\nἂν εἴη ἡ ἀριθμητική, ταύτης γὰρ ἴδιον προαπεδόθη\nτὸ ποσόν. τίς οὖν ἡ αἰτία, ὅτι περὶ ταύτης πρώτης\nκαὶ οὐ περὶ ἄλλης; ἢ δῆλον, ὅτι καὶ ἡ φύσις αὐτὴν\nπρὸ τῶν ἄλλων ἐμφαίνει· ἐν γὰρ τῇ τοῦ ἀπλοῦ\nἀριθμοῦ φυσικῇ ἀπὸ μονάδος ἐκθέσει μηδενὸς παραλειπομένου\nμηδ᾿ ὑπεξαιρουμένου σώζεται ὁ ταύτης\nμόνης λόγος, ἀλλὰ καὶ ἐν τοῖς ἔμπροσθεν ἀπεδείξαμεν\nσυλλογισάμενοι καὶ αὐτὴν τὴν ἀριθμητικὴν\nεἰςαγωγὴν πρὸ πασῶν τῶν ἄλλων ὑπάρχειν συναναιροῦσαν\nμὲν ἑαυτῇ ἐκείνας, οὐ συναναιρουμένην\nδέ, καὶ συνεπιφερομένην μὲν ἐκείναις, οὐ συνεπιφέρουσαν\nδέ, ὥςτε εἰκότως καὶ ἡ ὁμώνυμος τῇ ἀριθμητικῇ\nμεσότης οὐκ ἀλόγως προηγήσεται τῶν ἐν\nἐκείναις ὁμωνύμων μεσοτήτων, γεωμετρικῆς τε καὶ\nἁρμονικῆς· τῶν γὰρ ὑπεναντίων ἐκδηλότατον ὅτι\nπολύ μᾶλλον ἡγήσεται, ὧνπερ αὗται ἡγεμόνες. πρωτίστη\nἄρα καὶ ἔξαρχος δικαιοτάτη ἡ ἀριθμητικὴ οὖσα\nφυσικῶς καὶ παρ᾿ ἡμῶν τυγχανέτω διαρθρώσεως\nπρό γε τῶν ἄλλων.\nκγ. Ἔστιν οὖν ἀριθμητικὴ μεσότης, ὅταν τριῶν\nἢ πλειόνων ὅρων ἐφεξῆς ἀλλήλοις κειμένων ἢ ἐπινοουμένων\nἡ αὐτὴ κατὰ ποσότητα διαφορὰ εὑρίσκηται\nμεταξὺ τῶν ἐφεξῆς ὑπάρχουσα, μὴ μέντοι λόγος\nὁ αὐτὸς ἐν τοῖς ὅροις πρὸς ἀλλήλους γίνηται, οἷον\nα, β, γ, δ, ε, Ϛ, ζ, η, θ, ι, ια, ιβ, ιγ·\nἐν γὰρ τῇ φυσικῇ ταύτῃ ἐκθέσει τοῦ ἀριθμοῦ συνεχῶς\nκαὶ ἀνυπερβάτως ἐξεταζομένῃ εὑρίσκεται πᾶς\nὁςτιςοῦν ὅρος δυεῖν ἀνὰ μέσον τεταγμένος τὴν ἀριθμητικὴν\nπρὸς αὐτούς διασώζων μεσότητα· ἶσαι γὰρ\nαἱ διαφοραὶ αὐτοῦ εἰσι πρὸς τοὺς ἑκατέρωθεν τεταγμένους,\nοὐ μὴν ἔτι καὶ λόγος ὁ αὐτὸς σώζεται ἐν\nαὐτοῖς. ἐπιστάμεθα δέ, ὡς ἐν τῇ τοιαύτῃ ἐκθέσει\nσυνημμένη τε καὶ διεζευγμένη γίνεται μεσότης· εἰ\nμὲν γὰρ ὁ αὐτὸς μέσος ὅρος πρόλογός τε καὶ ὑπόλογος\nπρὸς τούς ἑκατέρωθεν ὑπακούοι, συνημμένη\nἂν εἴη, εἰ δὲ σὺν αὐτῷ ἕτερος, διεζευγμένη γίνεται\nμεσότης. ἐὰν μὲν οὖν ἐκ τῆς ἐκθέσεως ταύτης τρεῖς\nἀποτεμόμενοι οὑςτιναςοῦν παραλλήλους κατὰ τὴν\nσυνημμένην σκοπῶμεν ἢ τέσσαρας ἢ πλείους κατὰ\nτὴν διεζευγμένην, μονὰς ἂν εἴη πάντων ἡ διαφορά,\nλόγοι δὲ ἕτεροι ἐκ παντός· ἐὰν δὲ μὴ παραλλήλους,\nἀλλὰ διεχεῖς, κατὰ ἴσην μέντοι παράλειψιν, πάλιν\nδὲ ἤτοι τρεῖς ἢ πλέονας, εἰ μὲν εἷς ὁ παραλειπόμενος\n\n\n\n\nεἴη καθ᾿ ἑκάστην θέσιν ὅρου, δυὰς ἔσται ἡ διαφορὰ\nπάντων, καὶ πάλιν ἐν τρισὶ μὲν συνημμένη,\nἐν πλείοσι δὲ διῃρημένη· εἰ δὲ δύο οἱ παραλειπόμενοι,\nτριὰς πάντως ἡ διαφορὰ ἐν ἅπασι συνημμένοις\nτε καὶ διεζευγμένοις, εἰ δὲ τρεῖς, τετράς, εἰ δὲ\nτέσσαρας, πεντάς, καὶ τοῦτο ἐφ᾿ ὁποσονοῦν. μετέχει\nἄρα ἡ τοιαύτη ποσοῦ μὲν ἴσου ἐν ταῖς διαφοραῖς,\nποιοὺ δὲ οὐκέτι ἴσου· διὰ τοῦτο ἀριθμητική· εἰ δ᾿\nἔμπαλιν ποιοῦ μὲν ὁμοίου μετεῖχε, ποσοῦ δὲ οὔ, ἦν\nἂν γεωμετρικὴ ἀντὶ ἀριθμητικῆς. ἴδιον δὲ ὑπάρχει\nτῆςδε τῆς μεσότητος, ὃ μηδεμιᾷ ἄλλῃ συμβέβηκε, τὸ\nκατὰ σύνθεσιν τῶν ἄκρων ὑποδιπλάσιον ἢ ἶσον τὸ\nμέσον εἶναι, ἄν τε συνημμένως ἄν τε διεζευγμένως\nσκοπῆται ἄν τε ἐναλλάξ· ἢ γὰρ τὸ μέσον σύν ἑαυτῷ\nἢ τὰ μέσα σύν ἀλλήλοις ἶσα τῇ τῶν ἄκρων συνθέσει.\nἔτι καὶ ἄλλο ἔχει ἴδιον· ὃν γὰρ ἔχει λόγον ἕκαστος\nὅρος πρὸς ἑαυτόν, τοῦτον αἱ διαφοραὶ πρὸς τὰς διαφοράς,\nτουτέστιν ἐν ἰσότητί εἰσιν· ἔτι τὸ γλαφυρώτατον\nκαὶ τούς πολλούς λεληθός, τὸ ὑπὸ τῶν ἄκρων\nγινόμενον συγκρινόμενον τῷ ἀπὸ τοῦ μέσου ἔλαττον\nαὐτοῦ εὑρίσκεται τῷ ὑπὸ τῶν διαφορῶν, ἐάν τε\nμονάδες ὦσιν ἐάν τε δυάδες ἐάν τε τριάδες ἐάν τε\nτετράδες ἐάν τε ὁςτιςοῦν ἀριθμός· τέταρτον δέ, ὃ\n\n\n\nκαὶ οἱ πρόσθεν πάντες ἐσημειώσαντο, οἱ ἐν τοῖς\nἐλάττοσιν ὄροις λόγοι συγκρινόμενοι πρὸς τούς ἐν\nτοῖς μείζοσι μείζονές εἰσι δειχθήσονται δὲ ἐν τῇ\nἁρμονικῇ ἐναντίως οἱ ἐν τοῖς μείζοσι μείζονες καὶ\nοἱ ἐν τοῖς ἐλάττοσιν ἐλάττονες· διὰ τοῦτο ὑπεναντία\nἡ ἀρμονικὴ μεσότης τῇ ἀριθμητικῇ, μεταίχμιον\nδὲ αὐτῶν ὥςπερ ἀκροτήτων ἐστὶν ἡ γεωμετρικὴ\nἔχουσα τούς ἐν τοῖς μείζοσιν ὅροις λόγους καὶ τούς\nἐν τοῖς ἐλάττοσιν ἀλλήλοις ἴσους· ἐν μεσότητι δὲ\nἡμῖν ὤφθη τὸ ἴσον τοῦ μείζονος καὶ τοῦ ἐλάττονος.\nτοσάδε ἡμῖν περὶ τῆς ἀριθμητικῆς μεσότητος.\nκδ. δὲ ἐπὶ ταύτῃ συνεχὴς γεωμετρικὴ μεσότης\nκυρίως ἀναλογία μόνη καλουμένη διὰ τὸ ἀνὰ\nτὸν αὐτὸν λόγον θεωρεῖσθαι πρὸς ἀλλήλους τούς\nἐν αὐτῇ ὅρους· ἔστι δέ, ὅταν τριῶν ὅρων ἢ πλειόνων\nὡς ἔχει ὁ μέγιστος πρὸς τὸν ὑπ᾿ αὐτόν, οὕτως\nαὐτὸς πρὸς τὸν ὑποβεβηκότα ἔχῃ, ἐὰν δὲ πλείονες\nὅροι εἶεν, καὶ αὐτὸς πάλιν πρὸς τὸν ὑπ᾿ αὐτόν,\nποσότητι μέντοι μὴ τῇ αὐτῇ διαφέρωσιν ἀλλήλων,\nἀλλὰ λόγου ποιότητι τῇ αὐτῇ, ἐναντίως ἢ ἐπὶ τῆς\nἀριθμητικῆς ὤφθη. οἷον ὑποδείγματος χάριν ἐκκείσθωσαν\nοἱ ἀπὸ μονάδος κατὰ διπλάσιον λόγον\nπροχωροῦντες\n\n\n\n\nα, β, δ, η, ιϚ, λβ, ξδ\nκαὶ ἐπ᾿ ἄπειρον, ἢ κατὰ τριπλασίονα\nα, γ, θ, κζ, πα, σμγ\nκαὶ ἐφεξῆς ἢ κατὰ τετραπλάσιον ἢ παραπλησίως\nτοῖς ἐκτεθεῖσιν· ἐν ἑκάστῳ γὰρ τούτων τῶν στίχων\nτρεῖς παράλληλοι ἢ τέσσσαρες ἢ ὁσοιοῦν ληφθέντες\nτὴν γεωμετρικὴν πρὸς ἀλλήλους ἀποδώσουσιν ἀναλογίαν·\nὡς ὁ πρῶτος πρὸς τὸν ὑπ᾿ αὐτόν, οὕτως\nκἀκεῖνος πρὸς τὸν ὑπ᾿ αὐτὸν καὶ πάλιν ἐκεῖνος\nπρὸς τὸν ἔτι ὑπ᾿ αὐτὸν καὶ τοῦτο μέχρι θέλει τις,\nκαὶ ἀναμίξ· οἷον\nβ, δ, η·\nὄν γὰρ λόγον ἔχει ὁ η πρὸς τὸν δ, τοῦτον καὶ ὁ δ\nπρὸς τὸν β καὶ ἀνάπαλιν, οὐ μὴν ἴσην ποσότητα\nμεταξὺ ἀλλήλων ἔχουσιν· ἢ πάλιν\nβ, δ, η, ιϚ·\nοὐ γὰρ μόνον ὁ ιϛ πρὸς τὸν η τὸν αὐτὸν τοῖς πρόσθεν\nλόγον ἔχει, εἰ καὶ μὴ διαφοράν, ἀλλὰ καὶ ἀναμὶξ\nδιασώζει τὴν ὁμοίαν σχέσιν, ὡς ὁ ιϚ πρὸς τὸν δ,\nοὕτως καὶ ὁ η πρὸς τὸν β, καὶ ἔμπαλιν ὡς ὁ β πρὸς\nτὸν η, οὕτως καὶ ὁ δ πρὸς τὸν ιϛ, καὶ διεζευγμένως\nὡς ὁ β πρὸς τὸν δ, οὕτως ὁ η πρὸς τὸν ιϛ, ἀναστρόφως\nτε καὶ κατὰ τὸ διεζευγμένον ὡς ὁ ιϛ πρὸς\nτὸν η, οὕτως καὶ ὁ δ πρὸς τὸν β· ἔχει γ`ρ τὸν διπλασίονα\nλόγον.\nἼδιον δὲ ἔχει ἡ γεωμετρικὴ μεσότης, ὃ μηδεμία\n\n\n\nτῶν λοιπῶν, τὸ τὰς τῶν ὅρων διαφορὰς ἐν λόγῳ\nπρὸς ἀλλήλας τῷ αὐτῷ εἶναι, ἐν ᾧ καὶ οἱ ὅροι πρὸς\nτούς συνεχεῖς οἱ μείζονες πρὸς τούς ἐλάττονας, καὶ\nτὰς ἀνάπαλιν ὡς οἱ ἀνάπαλιν· ἔτι καὶ ἕτερον ἰδίωμα\nτὸ τούς μείζονας ὅρους διαφορὰν ἔχειν πρὸς τούς\nἐλάττονας αὐτούς τούς ἐλάττονας καὶ κατὰ τὰ αὐτὰ\nδιαφορὰν πρὸς διαφορὰν αὐτῇ τῇ ἐλάττονι διαφέρειν\nἐν διπλασίῳ λόγῳ ἐκτιθεμένων τῶν ὄρων, ἐν\nδὲ τριπλασίῳ διαφορὰν ἕξουσι δὶς τὸν ὑπ᾿ αὐτὸν οἱ\nὅροι καὶ αἱ διαφοραί, ἐν δὲ τετραπλασίῳ τρὶς καὶ\nἐν πενταπλασίῳ τετράκις καὶ τοῦτο μέχρι παντός.\nοὐ μόνον δὲ ἐν πολλαπλασίοις ἀναλογίαι γίνονται\nγεωμετρικαί, ἀλλὰ καὶ ἐν ἐπιμορίοις εἴδεσιν ἅπασι\nκαὶ ἐπιμερέσι καὶ μικτοῖς, καὶ τὸ ἐξαίρετον ἰδίωμα\nτῆς μεσότητος ταύτης ἐπὶ πασῶν σώζεται, τῶν μὲν\nσυνημμένων τὸ ὑπὸ τῶν ἄκρων ἶσον τῷ ἀπὸ τοῦ\nμέσου, τῶν δὲ ἐν διαζεύξει ἢ καὶ ἐν πλείοσιν ὅροις,\nκἂν μὴ συνημμένοι ὦσιν, ἀρτιοταγεῖς δέ, τὸ ὑπὸ\nτῶν ἄκρων ἶσον τῷ ὑπὸ τῶν μέσων.\nΠαράδειγμα δὲ τοῦ ἐν πάσαις ταῖς σχέσεσι πολυπλασίαις\nτε παντοίαις καὶ ἐπιμορίοις παντοίαις καὶ\nἐπιμερέσι παντοίαις καὶ μικταῖς παντοίαις τὸ τῆς\nἀναλογίας ταύτης ἰδίωμα σώζεσθαι ἔστω ἱκανὸν καὶ\nαὔταρκες ἡμῖν ἐκεῖνο, ἐν ᾧ ἀπὸ ἰσότητος ἐπλάσσομεν\n\n\n\nκατὰ τὰ τρία προςτάγματα πάντα τὰ τοῦ ἀνίσου\nεἴδη ἐξ ἀλλήλων ὀρθῶς τε τιθεμένων καὶ ἀναστρεφομένων·\nἑκάστη γὰρ πλάσις καὶ ἔκθεσις ἀναλογία\nἐστὶ γεωμετρικὴ πάντα τὰ λεχθέντα ἰδιώματα περιέχουσα\nκαὶ τέταρτον τὸ ἔν τε μείζοσιν ὄροις ἔν τε\nἐλάττοσι τὸν αὐτὸν διαφυλάττειν λόγον· ἀλλὰ καὶ\nἐὰν τὸν κοινὸν στίχον ἑτερομηκῶν τε καὶ τετραγώνων\nἐκθώμεθα ἕνα παρ᾿ ἕνα περιέχοντα τούς ἐν\nἀμφοτέροις αὐτοῖς, εἶτα κατὰ τρεῖς ἀπὸ μονάδος ἀποτεμνόμενοι\nσκοπῶμεν αἰεὶ τὸν τῶν προτέρων ὕστερον\nἀρχὴν τῶν ὑστέρων τιθέμενοι, εὑρήσομεν ἀπὸ πολλαπλασίου\nσχέσεως, τουτέστι διπλασίου, πάσας τὰς\nἐπιμορίους ἑξῆς ἐπιφαινομένας, ἡμιόλιον, εἶτα ἐπίτριτον,\nεἶτα ἐπιτέταρτον καὶ ἐφεξῆς. εὐκαιρότατον\nδ᾿ ἂν εἴη ἐνταῦθα γενομένους ἐπιμνησθῆναι παρακολουθήματος\nχρησιμεύοντος ἡμῖν εἰς Πλατωνικόν\nτι θεώρημα· οἱ μὲν γὰρ ἐπίπεδοι μιᾷ μεσότητι συνέχονται\nπάντως, οἱ δὲ στερεοὶ δυσὶν ἀνάλογον κειμέναις·\nδύο γὰρ τετραγώνων συνεχῶν εἶς μόνος εὑρίσκεται\nμέσος ἀναλογίαν σώζων γεωμετρικήν,\nπρόλογος μὲν πρὸς τὸν ἐλάττονα, ὑπόλογος δὲ πρὸς\nτὸν μείζονα, οὐδέποτε δὲ πλείονες· δύο ἄρα διαστήματα\nθεωροῦμεν πρὸς ἑκάτερον τῶν ἄκρων\nαὐτοῦ τοῦ μέσου ἐν σχέσει λόγων ὁμοίων. πάλιν\nδὲ δύο κύβων συνεχῶν δύο μόνοι εὑρίσκονται ἀνάλογον\nμέσοι ὅροι κατὰ τὴν γεωμετρικὴν ἀναλογίαν,\n\n\n\nπλείονες δὲ οὐδέποτε· τρία ἄρα διαστήματα, ἓν\nμὲν τὸ μεταξύ τῶν μέσων πρὸς ἀλλήλους, δύο δὲ\nτὰ μεταξύ τῶν ἄκρων πρὸς τούς μέσους ἑκατέρωθεν.\nοὕτω τὰ μὲν στερεὰ σχήματα λέγεται τριχῆ διαστατά,\nτὰ δὲ ἐπίπεδα διχῆ, οἷον ὁ α καὶ ὁ δ ἐπίπεδοι,\nμέσος δὲ ἀνάλογον ὁ β, ἢ οἷον δ, θ, δύο τετράγωνοι,\nμέσος δὲ αὐτῶν ἀνάλογον ὁ Ϛ ἐν τῷ αὐτῷ\nλόγῳ ἐχόμενος ὑπὸ τοῦ μείζονος καὶ ἔχων τὸν ἐλάττονα,\nἐν ᾧ καὶ ἡ διαφορὰ διαφορὰν ἔχει. τούτου δʼ\nαἴτιον, ὅτι αἱ τῶν δύο τετραγώνων πλευραί, ἐκατέρα\nμία ἰδία, αὐτὸν τὸν Ϛ ἄμα ἀμφότεραι ἐγέννησαν· ἐν\nδὲ κύβοις, οἷον τῷ η καὶ τῷ κζ, μία μὲν οὐκέτι, δύο\nδὲ μεσότητες εὑρίσκονται ὅ τε ιβ καὶ ιη, ἐν τῷ\nαὐτῷ λόγῳ ἑαυτάς τε καὶ τούς ὅρους ποιοῦσαι, ἐν\nκαὶ αἱ διαφοραὶ αὐτῶν πρὸς ἀλλήλας εἰσί· καὶ\nτούτου δ᾿ αἴτιον τὸ τῶν κυβικῶν πλευρῶν μίγδην\nσύστημα εἶναι τὰς δύο μεσότητας, δὶς β τρὶς καὶ τρὶς\nγ δίς. ἐὰν μὲν οὖν καθόλου τετράγωνος τετράγωνον\nλάβῃ, τουτέστι πολυπλασιάσῃ, τετράγωνον πάντως\nποιεῖ, ἂν δὲ τετράγωνος ἑτερομήκη ἢ ἑτερομήκης\nτετράγωνον. οὐδέποτε τετράγωνος ἀποτελεῖται, κἂν\n\n\n\nκύβος κύβον, κύβος πάντως γενήσεται, ἐὰν δὲ ἑτερομήκης\nκύβον ἢ κύβος ἑτερομήκη, οὐδέποτε κύβος,\nκαθάπερ ἀμέλει ἂν ἄρτιος ἄρτιον πολυπλασιάσῃ,\nπάντως ἄρτιος γεννᾶται, κὰν περισσὸς περισσόν,\nπάντως περισσός, ἂν δὲ περισσὸς ἄρτιον ἢ ἄρτιος\nπερισσόν, πάντως ὁ γινόμενος ἔσται ἄρτιος, οὐδέποτε\nδὲ περισσός. ταῦτα δὲ τῆς οἰκείας σαφηνείας\nἐπιλήψεται ἐν τῇ Πλατωνικῇ συναναγνώσει κατὰ\nτὸν τοῦ λεγομένου γάμου τόπον ἐν τῇ Πολιτείᾳ\nἀπὸ προςώπου τῶν Μουσῶν παρειςαγομένου· ὥςτε\nἐπὶ τὴν τρίτην ἀναλογίαν τὴν καλουμένην ἁρμονικὴν\nμεταβάντες διαιρῶμεν.\nκε. Ἔστι γὰρ ἡ τῇ τρίτῃ τάξει μεσότης ἁρμονικὴ\nκαλουμένη, ὅταν ἐν τρισὶν ὄροις ὁ μέσος θεωρῆται\nπρὸς τούς ἄκρους μήτε ἐν λόγῳ τῷ αὐτῷ ἐξεταζόμενος,\nτοῦ μὲν πρόλογος, τοῦ δὲ ὑπόλογος, ὡς\nἐπὶ τῆς γεωμετρικῆς, μήτε ἐν διαστήμασι μὲν ἴσοις,\nλόγων δὲ ἑτερότητι, ὡς ἐπὶ τῆς ἀριθμητικῆς, ἀλλ᾿\nὅταν, ὡς ὁ μέγιστος πρὸς τὸν ἐλάχιστον ὅρον ἔχει,\nοὕτω καὶ ἡ τοῦ μεγίστου διαφορὰ παρὰ τὸν μέσον\nπρὸς τὴν τοῦ μέσου διαφορὰν παρὰ τὸν ἐλάχιστον,\nοἷον\n\n\n\n\n\nγ, δ, Ϛ\nἢ πάλιν\nβ, γ, Ϛ·\nὁ γὰρ ϛ τοῦ δ τῷ αὐτοῦ τρίτῳ ὑπερέχει, τρίτον γὰρ\nτοῦ Ϛ τὰ β, καὶ ὁ γ τού δ λείπεται τῷ αὐτοῦ τρίτῳ,\nτοῦ γὰρ γ τρίτον μονάς· ἐπὶ μὲν γὰρ τοῦ προτέρου\nὑποδείγματος οἵ τε ἄκροι ἐν διπλασίῳ λόγῳ καὶ αἱ\nτούτων πρὸς τὸν μέσον διαφοραὶ πάλιν ἐν τῷ αὐτῷ\nδιπλασίονι πρὸς ἀλλήλας, ἐν δὲ τῷ δευτέρῳ ἑκατέρα\nἐν τριπλασίῳ.\nἸδίωμα δὲ ἔχει ὑπεναντίον, ὡς προέφαμεν, τῳ\nκατὰ τὴν ἀριθμητικήν· ἐκεῖ μὲν γὰρ ἐν τοῖς ἐλάττοσιν\nὅροις μείζονες ἦσαν οἱ λόγοι, ἐλάττονες δὲ ἐν\nτοῖς μείζοσιν, ὧδε δὲ ἀνάπαλιν οἱ μὲν ἐν τοῖς μείζοσι\nμείζονες, οἱ δὲ ἐν τοῖς ἐλάττοσιν ἐλάττονες, ἵνα ὡς\nἐν μεσότητι ἀμφοῖν τῇ γεωμετρικῇ εἰκότως ἡ τῶν\nἑκατέρωθι λόγων ἰσότης μεταίχμιον οὖσα τοῦ μείζονος\nκαὶ τοῦ ἐλάττονος ἐνθεωρῆται. ἔτι ἐν μὲν τῇ\nἀριθμητικῇ ὁ μέσος ἑαυτοῦ μέρει τῷ αὐτῷ μείζων\nτε καὶ ἐλάττων τῶν ἑκατέρωθι φαίνεται, αὐτῶν δὲ\nἐκείνων ἄλλῳ καὶ ἄλλῳ μείζων ἢ ἐλάττων, ἐν δὲ τῇ\nἁρμονικῇ ταύτῃ ὑπεναντίως· ἑαυτοῦ μὲν γὰρ ὁ μέσος\nἑτέρῳ τε καὶ ἑτέρῳ μείζων τε καὶ ἐλάττων τῶν\nἑκατέρωθί ἐστιν, αὐτῶν δὲ ἐκείνων τῶν ἑκατέρωθι\n\n\n\n\nπάντως τῷ αὐτῷ, ἤτοι γὰρ ἐκατέρων ἡμίσει ἢ ἀμφοτέρων\nτρίτῳ· ἡ δὲ γεωμετρικὴ ὡς ἐν μεταιχμίῳ\nἀμφοῖν οὔτε ἐν τῷ μέσῳ μόνον οὔτε ἐν τοῖς ἄκροις\nμόνον, ἀλλὰ καὶ ἐν ἀμφοτέροις, μέσῳ καὶ ἄκρῳ. ἔτι\nἡ ἁρμονικὴ ἔχει ἴδιον συμβεβηκὸς τὸ τούς ἄκρους\nσυντεθέντας καὶ πολυπλασιασθέντας ὑπὸ τοῦ μέσου\nδιπλάσιον ἀποτελεῖν τοῦ ἐξ ἀλλήλων πολυπλασιασμοῦ.\nἐκλήθη δὲ ἁρμονικὴ ἡ τοιαύτη μεσότης, ὅτι ἡ\nμὲν ἀριθμητικὴ ποσῷ διεκρίνετο ἰσότητα κατὰ τοῦτο\nἐν τῇ τῶν ὅρων διαστάσει πρὸς ἀλλήλους παρεχομένη,\nἡ δὲ γεωμετρικὴ ποιότητι τὰς σχέσεις ὁμοίας\nκατὰ τὸ ποιὸν τῶν ὅρων πρὸς ἀλλήλους ἀποδιδοῦσα,\nαὕτη δὲ κατὰ τὸ πρὸς ἕτερόν πως ἐν ἑτέροις καὶ\nἑτέροις εἴδεσι φανταζομένη· οὔτε γὰρ ἐν ὅροις μόνον\nοὔτε ἐν διαφοραῖς μόνον, ἀλλʼ ἐκ μέρους μὲν ἐν\nὅροις, ἐκ μέρους δὲ ἐν διαφοραῖς· ὡς γὰρ ὁ μέγιστος\nπρὸς τὸν ἐλάχιστον, οὕτω καὶ ἡ τοῦ μεγίστου\nδιαφορὰ πρὸς τὸν παρʼ αὐτὸν μέσον πρὸς\nτὴν τοῦ ἐλαχίστου πρὸς τὸν αὐτὸν μέσον καὶ ἀνάπαλιν.\nκϚ. Τὸ δὲ πρός τι ἐπέγνωμεν ἐν τῇ τοῦ ὄντος\nἀνωτέρω φρασθείσῃ διαιρέσει τῆς ἁρμονικῆς ἴδιον\nθεωρίας, ἀλλὰ καὶ οἱ μουσικοὶ τῶν ἐν ἁρμονίᾳ συμιφωνιῶν\nλόγοι ἐν ταύτῃ μᾶλλον εὑρίσκονται τῇ μεσότητι·\nστοιχειωδέστατος μὲν ὁ διὰ τεσσάρων ἐν ἐπιτρίτῳ\nλόγῳ, ὡς δ πρὸς γ, ὅρος πρὸς ὅρον ἐν τῷ\nκατὰ τὸν διπλάσιον ὑποδείγματι ἢ διαφορὰ πρὸς\nδιαφορὰν ἐν τῷ κατὰ τὸν τριπλάσιον, τοῦ γὰρ Ϛ\nπρὸς β ἢ πάλιν τοῦ Ϛ πρὸς γ αὗται αἱ διαφοραί·\nμετὰ δὲ τοῦτον εὐθύς ὁ διὰ πέντε ὑπάρχων ἡμιόλιος\nτοῦ γ πρὸς β ἢ πάλιν τοῦ Ϛ πρὸς δ, ὅρου πρὸς ὅρον·\nεἶτα τούτων ἀμφοτέρων σύστημα τοῦ τε ἡμιολίου\nκαὶ τοῦ ἐπιτρίτου ὁ διὰ πασῶν ἐφεξῆς αὐτοῖς κείμενος,\nἐν διπλασίῳ ὑπάρχων λόγῳ, ὡς ϛ πρὸς γ ἐν\nἀμφοτέροις ὑποδείγμασιν, ὅρος πρὸς ὅρον· ἢ ὁ ἐπὶ\nτούτῳ διὰ πασῶν ἅμα καὶ διὰ πέντε, τριπλάσιον\nσώζων ἀμφοτέρων ἄμα τὸν λόγον, σύστημα ὑπάρχων\nδιπλασίου ἄμα καὶ ἡμιολίου, ὥςπερ τοῦ Ϛ πρὸς β,\nὅρου πρὸς ὅρον, ἐν τῷ κατὰ τὸν τριπλάσιον ὑποδείγματι,\n\n\n\n\nκαὶ πάλιν διαφορὰς πρὸς διαφορὰν ἐν τῷ αὐτῷ,\nἐν δὲ τώ κατὰ τὸν διπλάσιον ὅρου μεγίστου πρὸς\nδιαφορὰν αὐτοῦ καὶ τοῦ μέσου ἢ διαφορᾶς τῶν\nἄκρων πρὸς διαφορὰν τῶν ἐλαττόνων· τελευταῖον\nδὲ καὶ μέγιστον σύμφωνον τὸ λεγόμενον δὶς διὰ\nπασῶν ὡςανεὶ δὶς διπλάσιον, ἁπάρχον δὲ ἐν λόγῳτετραπλασίῳ,\nὡς ὁ μέσος ὄρος τῆς ἐν διπλασίοις πρὸς τὴν\nτῶν ἐλαττόνων διαφορὰν ἢ ἡ τῶν ἄκρων διαφορὰ\nτῆς ἐν τριπλασίοις πρὸς τὴν τῶν ἐλαττόνων.\nΤινὲς δὲ αὐτὴν ἁρμονικὴν καλεῖσθαι νομίζουσιν\nἀκολούθως Φιλολάῳ ἀπὸ τοῦ παρέπεσθαι πάσῃ γεωμετρικῇ\nἁρμονίᾳ, γεωμετρικὴν δὲ ἁρμονίαν φασὶ τὸν\nκύβον ἀπὸ τοῦ κατὰ τὰ τρία διαστήματα ἡρμόσθαι\nἰσάκις ἶσα ἰσάκις· ἐν γὰρ παντὶ κύβῳ ἥδε ἡ μεσότης\nἐνοπτρίζεται, πλευραὶ μὲν γὰρ παντὸς κύβου εἰσὶν ιβ,\nγωνίαι δὲ η, ἐπίπεδα δὲ Ϛ· μεσότης ἄρα ὁ η τῶν Ϛ καὶ\nτῶν ιβ κατὰ τὴν ἁρμονικήν· ὡς γὰρ οἱ ἄκροι πρὸς\nἀλλήλους, οὕτως ἡ τοῦ μεγίστου παρὰ τὸν μέσον\nδιαφορὰ πρὸς τὴν τοῦ μέσου παρὰ τὸν ἐλάχιστον\nδιαφοράν, καὶ πάλιν ὁ μέσος ἄλλῳ μὲν ἑαυτοῦ μέρει\nμείζων ἐστὶ τοῦ ἐλάττονος, ἄλλῳ δὲ ἐλάττων τοῦ\nμείζονος, ἐνὶ μέντοι καὶ τῷ αὐτῷ αὐτῶν τῶν ἄκρων\nμέρει καὶ μείζων καὶ ἐλάττων ὑπάρχει· καὶ ἑτέρως\n\n\n\nοἱ ἄκροι συντεθέντες καὶ ὑπὸ τοῦ μέσου πολυπλασιασθέντες\nδιπλάσιονἀποτελοῦσι τοῦ ὑπὸ τῶν ἄκρων\nπρὸς ἀλλήλους γινομένου· καὶ ἡ μὲν διὰ τεσσάρων\nἐστὶ τοῦ η πρὸς τὸν Ϛ, ἐπίτριτος γάρ, ἡ δὲ διὰ πέντε\nτοῦ ιβ πρὸς τὸν η, ἡμιόλιος γάρ, ἡ δὲ διὰ πασῶν\nἀμφοῖν οὖσα σύστημα ἡ τοῦ ιβ πρὸς τὸν Ϛ, διπλασία\nγὰρ, ἡ δὲ διὰ πασῶν ἄμα καὶ διὰ πέντε τριπλάσιος\nοὖσα ἡ τῶν ἄκρων διαφορὰ ὑπάρχει πρὸς τὴν τῶν\nἐλαττόνων, ἡ δὲ δὶς διὰ πασῶν ὁ μέσος ὅρος πρὸς\nτὴν ἑαυτοῦ καὶ τοῦ ἐλάττονος διαφοράν· οἰκειοτάτως\nἄρα ἁρμονικὴ προςωνομάσθη.\nκζ. Ὥςπερ δὲ ἐν τῇ τοῦ μουσικοῦ κανόνος κατατομῇ\nχορδῆς μιᾶς τεταμένης ἢ αὐλοῦ μήκους ἑνὸς\nἐκκειμένου τῶν ἄκρων ἀμετακινήτων ὑπαρχόντων,\nμεταλαμβανούσης δὲ τῆς μεσότητος ἐν μὲν τῷ αὐλῷ\n\n\n\n\n\nδιὰ τρυπημάτων, ἐν δὲ τῇ χορδῇ διʼ ὑπαγωγέως,\nἄλλον ἐξ ἄλλου τρόπον ἀποτελεῖσθαι δύνανται αἰ\nπρολεχθεῖσαι μεσότητες, ἀριθμητική τε καὶ γεωμετρική\nκαὶ ἁρμονική, ἵνα εἰκότως καὶ ἐτυμώτατα καλοῖντο\nδιὰ τὴν τοῦ μέσου ὅρου μετάστασίν τε καὶ\nμεταγωγὴν διαφόρως συντελούμεναι, οὕτως καὶ ἐν\nἀριθμητικοῖς δυσὶν ὅροις, εἴτε περισσοῖς ἀμφοτέροις\nεἴτε καὶ ἀρτίοις, εὔλογόν ἐστι καὶ ἄμα δυνατὸν μένουσιν\nἐν τῷ αὐτῷ καὶ μὴ μεταβιβαζομένοις μεσότητα\nκαθ᾿ ἑκάστην τῶν τριῶν ἐφαρμόζουσαν ἐντάσσεσθαι·\nκατὰ μὲν ἀριθμητικὴν ἴσῳ ὑπερέχουσαν\nκαὶ ὑπερεχομένην, κατὰ δὲ γεωμετρικὴν ὁμοίῳ λόγῳ\nδιαφορουμένην, κατὰ δὲ ἁρμονικὴν τῷ αὐτῷ μέρει\nτῶν ἄκρων τῶν αὐτῶν μείζονά τε καὶ ἐλάττονα.\nπροκείσθωσαν δὴ πρῶτον ἄρτιοι ὅροι δύο, ὧν\nμεταξύ αἱ τρεῖς μεσότητες ζητητέον πῶς ἂν ταγεῖεν\nκαὶ τίνες, καὶ ἔστωσαν\nὅ τε ι καὶ ὁ μ.\nπρῶτον οὖν τὴν ἀριθμητικὴν ἐναρμόζω καὶ ἔστιν\nκε καὶ τὰ παρακολουθήματα αὐτῆς σώζεται πάντα\nκἀνταῦθα· ὡς γὰρ ἕκαστος ὅρος πρὸς ἑαυτόν, οὕτω\nκαὶ διαφορὰ πρὸς διαφοράν, ἆρα ἐν ἰσότητι, καὶ ὅσῳ\nὁ μείζων τοῦ μέσου, τοσούτῳ καὶ οὗτος τοῦ ἐλάττονος\nὑπερφέρει, καὶ ἡ τῶν ἄκρων σύνθεσις διπλασία\nτοῦ μέσου καὶ ὁ τῶν ἐλαττόνων ὅρων λόγος\n\n\n\nμείζων τοῦ τῶν μειζόνων καὶ τὸ ὑπὸ τῶν ἄκρων\nἔλαττον τοῦ ἀπὸ τοῦ μέσου τῷ ἀπὸ τῶν διαφορῶν\nτετραγώνῳ, καὶ ὁ μέσος τῷ αὐτῷ ἰδίῳ μέρει καὶ\nμείζων ὑπάρχει καὶ ἐλάττων τῶν ἄκρων, ἐν δὲ τοῖς\nἄκροις θεωρουμένῳ ἑτέρῳ καὶ ἑτέρῳ. ἐὰν δὲ τὴν κ\nμεσότητα ἐμβάλλω εἰς τούς προκειμένους ἀρτίους\nὅρους, τὰ τῆς γεωμετρικῆς ἰδιώματα ἀνακύπτει, ἐξαπόλλυνται\nδὲ τὰ τῆς ἀριθμητικῆς· οἷος γὰρ ὁ μείζων\nπρὸς τὸν μέσον, τοιοῦτος καὶ ὁ μέσος πρὸς τὸν μικρόν,\nκαὶ τὸ ὑπὸ τῶν ἄκρων ἶσον τῷ ἀπὸ τοῦ μέσο καὶ\nαἱ διαφοραὶ πρὸς ἀλλήλας ἐν τῷ αὐτῷ λόγῳ θεωροῦνται,\nἐν ᾧ καὶ οἱ ὅροι, καὶ οὔτε ἐν τοῖς ἄκροις\nκαθαροῖς ἡ τοῦ μέρους ταυτότης καθ᾿ ὑπεροχὴν καὶ\nἔλλειψιν οὕτε ἐν μέσῳ καθαρῷ. ἀλλ᾿ ἐν μέσῳ καὶ\nθατέρῳ τῶν ἄκρων παρὰ μέρος, ἔν τε μείζοσιν\nὅροις καὶ ἐλάττοσιν ἶσος λόγος. ἐὰν δὲ τὸν ιϚ ἀντιλάβω\nμέσον ὄρον, πάλιν τὰ μὲν τῶν προτέρων\nδυοῖν μεσοτήτων ἰδιώματα ἐκποδών γίνεται, τὰ δὲ\nτῆς ἁρμονικῆς ἀναφαίνεται πρὸς τούς αὐτούς διαμένοντα\nδύο ἀρτίους ὅρους· ὥςπερ γὰρ ὁ μείζων\nπρὸς τὸν ἐλάχιστον, οὕτως ἡ τῶν μειζόνων διαφορὰ\nπρὸς τὴν τῶν ἐλαττόνων, καὶ ὅσοις μέρεσιν ὁ μέσος\nἐλάττων τοῦ μείζονος ἐν αὐτῷ τῷ μείζονι θεωροῦ\nμένοις, τοσούτοις ὁ αὐτὸς τοῦ ἐλάττονος μείζων ἐν\n\n\n\nαὐτῷ τῷ ἐλάττονι θεωρουμένοις, καὶ ὁ μὲν ἐν τοῖς\nμείζοσιν ὅροις λόγος μείζων, ἐλάττων δʼ ὁ ἐν τοῖς\nἐλάττοσιν, ὅπερ οὐκ ἐπ᾿ ἄλλης, καὶ συντεθέντα τὰ\nἄκρα καὶ ὑπὸ τοῦ μέσου πολυπλασιασθέντα διπλάσιον\nἀποτελεῖ τοῦ ὑπὸ τῶν ἄκρων γινομένου. ἂν δὲ\nοἱ δύο ἄκροι ὅροι μὴ ἄρτιοι ἐκτεθῶσιν, ἀλλὰ περισσοί,\nοἷον\nε, με,\nὁ μὲν αὐτὸς ὅρος ὁ κε ἀριθμητικὴν ποιήσει· σἴτιον\nδὲ τούτου, ὅτι ἐφ᾿ ἑκάτερα αὐτοῦ ἴσῳ ἀριθμῷ ὑπερέβησάν\nτε καὶ ὑπέβησαν οἱ ὅροι τὴν αὐτὴν πρὸς\nαὐτὸν διατηροῦντες διαφορὰς ποσότητα· ὁ δὲ ιε\nἀντιτεθεὶς τὴν γεωμετρικὴν ἀποδίδωσι τριπλάσιός\nτε καὶ ὑποτριπλάσιος ἑκατέρου ἂν· ὁ δὲ θ μεταλαβών\nτὸ μέσος εἶναι τὴν ἁρμονικὴν ἀποδίδωσιν, οἷς\nγὰρ μέρεσι μείζων τοῦ ἐλάττονός ἐστι, τέσσαρσι πέμπτοις\nαὐτοῦ τοῦ ἐλάττονος, τούτοις τοῦ μείζονος\nἐλάττων ἐστὶν ἐν αὐτῷ τῷ μείζονι θεωρουμένοις,\nτέσσαρσι γὰρ πέμπτοις, καὶ πάντα τὰ προλεχθέντα\nἰδιώματα ἐφαρμόζων σύμφωνα εὑρήσεις.\nἜφοδος δέ, ὡς ἄν ἐντέχνως πλάσσοις τούς προδειχθέντας\nὅρους κατὰ τὰς τρεῖς ἀναλογίας, τοιαύτη\nἔστω σοι· ἐπ᾿ ἀμφοτέρων τῶν προχειρισθέντων\nὅρων περισσῶν τε καὶ ἀρτίων ἀριθμητικὴν μὲν\n\n\n\nεὐρήσεις, συνθεὶς τὰ ἄκρα τούτων τὸ ἥμισυ μέσοντάξον\nἢ τὴν τοῦ μείζονος ὑπεροχὴν πρὸς τὸν ἐλάττονα\nδιχῆ τεμών καὶ προςθεὶς τῷ ἐλάττονι μέσον\nἕξεις· γεωμετρικὴν δέ, τοῦ ὑπὸ τῶν ἄκρων προμήκους\nτὴν τετραγωνικὴν πλευρὰν εὑρὼν μέσον ὅρον\nποιήσεις ἢ ὃν ἔχουσι πρὸς ἀλλήλους οἱ ὅροι λόγον\nἰδών, τοῦτον δίχα τεμών μέσον ποίησον, οἷον ἐπὶ\nτετραπλασίου διπλάσιον· ἁρμονικὴν δέ, τῶν ἄκρων\nτὴν διαφορὰν ποιητέον ἐπὶ τὸν ἐλάττονα καὶ τὸν\nγενόμενον παραβλητέον ἐπὶ τὸν σύνθετον ἐκ τῶν\nἄκρων, εἶτα τὸ πλάτος τῆς παραβολῆς προςθετέον\nτῷ ἐλάττονι, καὶ ἔσται ὁ γινόμενος ἁρμονικὴ μεσότης.\nκη. Καὶ τάδε μὲν περὶ τῶν παρὰ τοῖς παλαιοῖς\nθρυλλουμένων τριῶν ἀναλογιῶν, ἃς καὶ ἐπιτηδὲς\nσαφέστερον καὶ πλατύτερον διηρθρώσαμεν, ὅτι πολλάκις\nτε καὶ ποικιλώτερον ἐντυγχάνειν ἦν αὐταῖς ἐν\nτοῖς ἀναγνώσμασι· τὰς δʼ ἐξῆς ἐπιτμητέον οὐ πάνυ\nφερομένας παρὰ τοῖς ἀρχαίοις, ἀλλὰ εἰς μόνην ἐμπειρίαν\nἡμῶν αὐτῶν καὶ τὸ οἱονεὶ πλῆρες τοῦ συλλογισμοῦ\nπαραλαμβανομένας. εἰσὶ δὲ αὗται τάξει\n\n\n\n\n\nἐκφερόμεναι ὑφʼ ἡμῶν κατὰ ὑπεναντίωσιν τὴν πρὸς\nτὰς πεφρασμένας ἀρχετύπους τρεῖς, εἴπερ καὶ ἐξ\nαὐτῶν τούτων ἀναπλάσσονται, τάξεως τυγχάνουσαι\nὁμοίας. τετάρτη μὲν ἡ καὶ ὑπεναντία λεγομένη διὰ\nτὸ ἀντικεῖσθαι καὶ ἀντιπεπονθέναι τῇ ἁρμονικῇ\nὑπάρχει, ὅταν ἐν τρισὶν ὅροις ὡς ὁ μέγιστος πρὸς\nτὸν ἐλάχιστον, οὕτως ἡ τῶν ἐλαττόνων διαφορὰ πρὸς\nτὴν τῶν μειζόνων ἔχῃ, οἷον\nγ, ε, Ϛ,\nἐν γὰρ διπλασίῳ τὰ συγκριθέντα ὁρᾶται· φανερὸν\nδέ, καθʼ ἃ ἠναντίωται τῇ ἁρμονικῇ· τῶν γὰρ αὐτῶν\nἄκρων ἀμφοτέραις ὑπαρχόντων καὶ ἐν διπλασίῳ γε\nλόγῳ, ἐν μὲν τῇ πρὸ ταύτης ἡ τῶν μειζόνων ὑπεροχὴ\nπρὸς τὴν τῶν ἐλαττόνων τὸν αὐτὸν ἔσωζε λόγον,\nἐν ταύτῃ δὲ ἀνάπαλιν ἡ τῶν ἐλαττόνων πρὸς\nτὴν τῶν μειζόνων· ἴδιον δὲ ταύτης ἰστέον ἐκεῖνο,\nτὸ διπλάσιον ἀποτελεῖσθαι τὸ ὑπὸ τοῦ μείζονος καὶ\nμέσου πρὸς τὸ ὑπὸ τοῦ μέσου καὶ ἐλαχίστου, τοῦ\nγὰρ πεντάκις γ διπλάσιον τὸ ἑξάκις ε. αἱ δὲ δύο\nμεσότητες πέμπτη καὶ ἕκτη παρὰ τὴν γεωμετρικὴν\nἐπλάσθησαν ἀμφότεραι, διαφέρουσι δʼ ἀλλήλων οὕτως·\nἡ μὲν πέμπτη ἔστιν, ὅταν ἐν τρισὶν ὅροις ὡς\nὁ μέσος πρὸς τὸν ἐλάχιστον, οὕτω καὶ ἡ αὐτῶν τούτων\nδιαφορὰ πρὸς τὴν τοῦ μεγίστου πρὸς τὸν μέσον,\nοἷον\nβ, δ, ε·\n\n\n\nδιπλάσιος γὰρ ὁ μὲν δ τοῦ β, μέσος ὅρος τοῦ ἐλαχίστου,\nὁ δὲ β τοῦ α, ἐλαχίστων διαφορὰ πρὸς διαφορὰν\nμεγίστων· ὃ δʼ ὑπεναντίον αὐτὴν τῇ γεωμετρικῇ\nποιεῖ, ἐκεῖνό ἐστιν, ὅτι ἐπὶ μὲν ἐκείνης ὡς\nὁ μέσος πρὸς τὸν ἐλάττονα, οὕτως ἡ τοῦ μείζονος\nπρὸς τὸν μέσον ὑπεροχὴ πρὸς τὴν τού μέσου πρὸς\nτὸν ἐλάττονα, ἐπὶ δὲ ταύτης ἀνάπαλιν ἡ τοῦ ἐλάττονος\nπρὸς τὴν τοῦ μείζονος· ἴδιον δʼ ὅμως καὶ\nταύτης ἐστὶ τὸ διπλάσιον γίνεσθαι τὸ ὑπὸ τοῦ μεγίστου\nκαὶ μέσου τοῦ ὑπὸ τοῦ μεγίστου καὶ ἐλαχίστου,\nτὸ γὰρ πεντάκις δ διπλάσιον τοῦ πεντάκις β. ἡ δὲ\nἕκτη γίνεται, ὅταν ἐν τρισὶν ὅροις ᾖ ὡς ὁ μέγιστος\nπρὸς τὸν μέσον, οὕτως ἡ τοῦ μέσου παρὰ τὸν ἐλάχιστον\nὑπεροχὴ πρός τὴν τοῦ μεγίστου παρὰ τὸν\nμέσον, οἷον\nα, δ, ϛ,\nἐν ἡμιολίῳ γὰρ ἑκάτεροι λόγῳ· ἐοικυῖα δʼ αἰτία καὶ\nταύτῃ τῆς πρὸς τήν γεωμετρικήν ὑπεναντιότητος,\nἀναστρέφει γὰρ κἀνταῦθα ἡ τῶν λόγων ὁμοιότης ὡς\nἐπὶ τῆς πέμπτης.\nΚαὶ αἱ μὲν παρὰ τοῖς πρόσθεν θρυλλούμεναι ἓξ\nμεσότητες αἵδε εἰσί, τρεῖς μὲν αἱ πρωτότυποι μέχρι\nἈριστοτέλους καὶ Πλάτωνος ἄνωθεν ἀπὸ Πυθαγόρου\n\n\n\nδιαμείνασαι, τρεῖς δʼ ἕτεραι ἐκείναις ὑπεναντίαι τοῖς\nμετʼ ἐκείνους ὑπομνηματογράφοις τε καὶ αἱρετισταῖς\nἐν χρήσει γινόμεναι· τέσσαρας δέ τινας ἑτέρας μετακινοῦντες\nτοὺς τούτων ὄρους τε καὶ διαφορὰς ἐπεξεῦρόν\nτινες οὐ πάνυ ἐμφανταζομένας τοῖς τῶν\nπαλαιῶν συγγράμμασιν, ἀλλʼ ὡς περιεργότερον λελεπτολογημένας,\nἃς ὅμως πρὸς τὸ μὴ δοκεῖν ἀγνοεῖν\nἐπιτροχαστέον τῇδέ πη. πρώτη μὲν γὰρ αὐτῶν, ἑβδόμη\nδὲ ἐν τ πασῶν συντάξει ἔστιν, ὅταν ὡς ὁ\nμέγιστος πρὸς τὸν ἐλάχιστον, οὕτως καὶ ἡ τῶν οὐτῶν\nδιαφορὰ πρὸς τὴν τῶν ἐλαττόνων, οἷον\nϚ, η, θ·\nἡμιόλιος γὰρ ὁ λόγος ἑκατέρου συγκρίσει ἐνορᾶται.\nὀγδόη δὲ μεσότης, ἥτις τούτων δευτέρα ἐστί, γίνεται,\nὅταν ὡς ὁ μέγιστος πρὸς τὸν ἐλάχιστον, οὕτως ἡ δια-\nφορὰ τῶν ἄκρων πρὸς τὴν τῶν μειζόνων διαφοράν,\nοἷον\nϚ, ζ, θ·\nκαὶ αὕτη γὰρ ἡμιολίους ἔχει τούς δύο λόγους. ἡ δὲ\nἐνάτη μὲν ἐν τῇ τῶν πασῶν συντάξει, τρίτη δὲ ἐν\nτῷ τῶν ἐφευρημένων ἀριθμῷ ὑπάρχει, ὅταν τριῶν\nὅρων ὄντων, ὃν λόγον ἔχει ὁ μέσος πρὸς τὸν ἐλάχιστον,\nτοῦτον καὶ ἡ τῶν ἄκρων ὑπεροχὴ πρὸς τὴν\nτῶν ἐλαχίστων ἔχῃ, ὡς\nδ, Ϛ, ζ.\n\n\n\nἡ δὲ ἐπὶ πάσαις δεκάτη μὲν συλλήβδην, τετάρτη δὲ\nἐν τῇ τῶν νεωτερικῶν ἐκθέσει ὁρᾶται, ὅταν ἐν τρισὶν\nὅροις ᾖ ὡς ὁ μέσος πρὸς τὸν ἐλάχιστον, οὕτως\nκαὶ ἡ διαφορὰ τῶν ἄκρων πρὸς τὴν διαφορὰν τῶν\nμειζόνων, οἷον\nγ, ε, η·\nἐπιδιμερὴς γὰρ ὁ ἐν ἑκατέρᾳ συζυγίᾳ λόγος. ἐπὶ\nκεφαλαίου τοίνυν οἱ τῶν δέκα ἀναλογιῶν ὅροι ἐκκείσθωσαν\nὑφ᾿ ἕν παράδειγμα πρὸς τὸ εὐσύνοπτον,\nπρώτης α, β, γ,δευτέρας α, β, δ,τρίτης γ, δ, Ϛ,τετάρτης γ, ε, Ϛ,πέμπτης β, δ, ε,ἕκτης α, δ, Ϛ,ἑβδόμης Ϛ, η, θ,ὀγδόης Ϛ, ζ, θ,ἐνάτης δ, Ϛ, ζ,δεκάτης γ, ε, η.\nκθ. Λοιπὸν καὶ περὶ τῆς τελειοτάτης καὶ τριχῆ\nδιαστατῆς πασῶν τε περιεκτικῆς ἐν βραχεῖ διαρθρώσω\nμεσότητος χρησιμωτάτης οὔσης εἰς πᾶσαν τὴν ἐν\nμουσικῇ καὶ φυσιολογίᾳ προκοπήν· κυρίως γὰρ\nαὕτη καὶ ὡς ἀληθῶς ἁρμονία ἂν λεχθείη μόνη παρὰ\n\n\n\n\n\nτὰς ἄλλας,  εἴπερ μὴ ἐπίπεδος μηδὲ μιᾷ μόνῃ μεσότητι\nσυνδεομένη, ἀλλὰ δυσίν, ἵν᾿ οὕτω τριχῆ διιστάνοιτο,\nὡς ὁ κύβος ἁρμονία πρὸ βραχέος ἐσαφηνίσθη.\nὅταν τοίνυν δύο ὅρων ἄκρων τριχῆ διαστατῶν\nἀμφοτέρων, εἴτε ἰσάκις ἴσων ἰσάκις, ἵνα κύβος\nᾖ, ἢ ἰσάκις ἴσων ἀνισάκις, ἵνα ἢ δοκίδες ἢ πλινθίδες\nὦσιν, εἴτε ἀνισάκις ἀνίσων ἀνισάκις, ἵνα σκαληνοί,\nδύο ὅροι εὑρίσκωνται ἀνὰ μέσον ἄλλοι ἐναλλὰξ πρὸς\nτούς ἄκρους τούς αὐτοὺς σώζοντες λόγους καὶ ἀναμίξ,\nὥςτε ὁποτερουοῦν αὐτῶν τὴν ἁρμονικὴν σώζοτος\nἀναλογίαν τὸν λοιπὸν ἀποτελεῖν τὴν ἀριθμητικήν·\nἀνάγκη γὰρ οὕτως διακειμένων τῶν τεσσάρων ἐπιφαίνεσθαι\nτὴν γεωμετρικὴν ἐμπλέγδην ἀμφοτέραις\nταῖς μεσότησιν ἀντεξεταζομένην, ὡς ὁ μέγιστος πρὸς\nτὸν τρίτον ἀπ᾿ αὐτοῦ, οὕτως ὁ ὑπ᾿ αὐτὸν δεύτερος\nπρὸς τὸν τέταρτον· τὸ γὰρ τοιοῦτον τὸ ὑπὸ τῶν\nμέσων ἶσον ποιεῖ τῷ ὑπὸ τῶν ἄκρων· πάλιν δὲ ἄν\nὁ μέγιστος πρὸς τὸν ὑπ᾿ αὐτὸν ἐν τοσαύτῃ δειχθῇ\nδιαφορᾶ, ἐν ὅσῃ καὶ αὐτὸς οὗτος πρὸς τὸν ἐλάχιστον,\nἀριθμητικὴ ἡ τοιαύτη ἐξέτασις γίνεται καὶ ἡ τῶν\nἄκρων σύνθεσις διπλασία τοῦ μέσου· ἐὰν δʼ ὁ τρίτος\nἀπὸ τοῦ μεγίστου τῷ αὐτῷ μέρει τῶν ἄκρων\nαὐτῶν ὑπερέχῃ καὶ ὑπερέχηται, ἁρμονικὴ καὶ τὸ\n\n\n\nὑπὸ τοῦ μέσου καὶ τῆς τῶν ἄκρων συνθέσεως διπλάσιον\nτοῦ ὑπὸ τῶν ἄκρων. ὑπόδειγμα αὐτῆς ἔστω\nτοιοῦτον\nϚ, η, θ, ιβ·\nοὐκοῦν ὁ μὲν ϛ σκαληνὸς ἀπὸ τοῦ ἅπαξ β τρίς, ὁ δὲ\nιβ ἀπὸ τοῦ δὶς β τρὶς ἐν συνεχείᾳ μηκυνθέντων,\nτῶν δὲ μέσων ὁ μὲν ἐλάττων ἀπὸ τοῦ ἅπαξ β τετράκις,\nὁ δὲ μείζων ἀπὸ τοῦ ἅπαξ γ τρίς, καὶ στερεοί\nτε οἱ ἄκροι καὶ τριχῆ διαστατοὶ καὶ ὁμογενεῖς αὐτοῖς\nαἱ μεσότητες, καὶ κατὰ μὲν τὴν γεωμετρικὴν\nὡς ὁ ιβ πρὸς τὸν η, οὕτως ὁ θ πρὸς τὸν ϛ, κατὰ δὲ\nτὴν ἀριθμητικὴν ὅσῳ ὁ ιβ τοῦ θ ὑπερέχει. τοσούτῳ\nκαὶ ὁ θ τοῦ Ϛ, κατὰ δὲ τὴν ἁρμονικὴν ᾧ μέρει ὁ η\nτοῦ Ϛ ὑπερέχει, ἐν αὐτῷ τῷ Ϛ τοῦ μέρους θεωρουμένου,\nτούτῳ ὑπὸ τοῦ ιβ ὑπερέχεται ἐν αὐτῷ τῷ ιβ\nθεωρουμένῳ. ἀλλὰ μὴν καὶ ὁ μὲν η πρὸς Ϛ ἢ ὁ ιβ\nπρὸς θ διὰ τεσσάρων ἐν ἐπιτρίτῳ λόγῳ, ὁ δὲ θ πρὸς\nϛ ἢ ὁ ιβ πρὸς η διὰ πέντε ἐν ἡμιολίῳ, ὁ δὲ ιβ πρὸς\nϚ διὰ πασῶν ἐν διπλασίῳ· λοιπὸν δὲ ὁ θ πρὸς τὸν\nη τονιαῖον ἐν ἐπογδόῳ, ὅπερ μέτρον κοινὸν πάντων\nτῶν ἐν μουσικῇ λόγων, ἄτε καὶ γνωριμώτερον ὄν,\nὅτι ἄρα καὶ διαφορὰ τῶν πρώτων καὶ στοιχειωδεστάτων\nσυμφώνων πρὸς ἄλληλα ὑπάρχει.\nΚαὶ περὶ μὲν τῶν ἐν ἀριθμοῖς ἐπιφαινομένων\n\n\n\nκαὶ συμβεβηκότων τοσαῦτα ὡς ἐν πρώτῃ εἰςαγωγῇ\nἀρκείτω.\n"};
