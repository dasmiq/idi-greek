var sequence = {"name":"Old Testament. Machabaeorum ii","data":"A ΤΟΙΣ ἀδελφοῖς τοῖς κατʼ Αἴγυπτον Ἰουδαίοις χαίρειν οἱ ἀδελφοὶ\nοἱ ἐν Ἰεροσολύμοις Ἰουδαῖοι καὶ οἱ ἐν τῇ χώρᾳ τῆς Ἰουδαίας.\nεἰρήνην ἀγαθήν·\nκαὶ ἀγαθοποιῆσαι ὑμῖν ὁ θεός, καὶ μνησθῆναι τῆς\nδιαθήκης αὐτοῦ τῆς πρὸς Ἀβραὰμ καὶ Ἰσαὰκ καὶ Ἰακὼβ τῶν δούλων\nαὐτοῦ τῶν πιστῶν.\nκαὶ δώῃ ὑμῖν καρδίαν πᾶσιν εἰς τὸ σέβεσθαι\nαὐτὸν καὶ ποιεῖν αὐτοῦ τὰ θελήματα καρδίᾳ μεγάλῃ καὶ ψυχῇ\nβουλομένῃ·\nκαὶ διανοίξαι τὴν καρδίαν ὑμῶν ἐν τῷ νόμῳ αὐτοῦ καὶ\nἐν τοῖς προστάγμασιν, καὶ εἰρήνην ποιήσαι\nκαὶ ὑπακούσαι ὑμῶν\nτῶν δεήσεων, καὶ καταλλαγείη ὑμῖν, καὶ μὴ ὑμᾶς ἐγκαταλείποι ἐν\nκαιρῷ πονηρῷ.\nΚαὶ νῦν ὧδέ ἐσμεν προσευχόμενοι περὶ\nὑμῶν.\nβασιλεύοντος Δημητρίου, ἔτους ἐκατοστοῦ ἑξηκοστοῦ ἐνάτου,\nἡμεῖς οἱ Ἰουδαῖοι γεγράφαμεν ὑμῖν ἐν τῆ θλίψει καὶ ἐν τῇ ἀκμῇ τῇ\nἐπελθούσῃ ἡμῖν ἐν τοῖς ἔτεσιν τούτοις, ἀφʼ οὖ ἀπέστη Ἰάσων καὶ\nοἱ μετ᾿ αὐτοῦ ἀπὸ τῆς ἁγίας γῆς καὶ τῆς βασιλείας·\nκαὶ ἐνεπύρισαν\nτὸν πυλῶνα, καὶ ἐξέχεαν ἀἷμα ἀθῷον· καὶ ἐδεήθημεν τοῦ κυρίου καὶ\nεἰσηκούσθημεν· προσηνέγκαμεν θυσίαν καὶ σεμίδαλιν, καὶ ἐξηγάγομεν\nτοὺς λύχνους, καὶ προεθήκαμεν τοὺς ἄρτους.\nκαὶ νῦν ἴνα ἄγητε\nτὰς ἡμέρας τῆς σκηνοπηγίας τοῦ Χασελεὺ μηνός.\nἔτους ὀγδοηκοστοῦ\nκαὶ ὀγδόου ἐν Ἰεροσολύμοις.\nΚαὶ οἱ ἐν τῇ Ἰουδαίᾳ καὶ ἡ γερουσία καὶ Ἰούδας Ἀριστοβούλῳ\nδιδασκάλῳ Πτολεμαίου τοῦ βασιλέως, ὄντι δὲ ἀπὸ τοῦ τῶν χριστῶν\n\n\n\nἱερέων γένους, καὶ τοῖς ἐν Αἰγύπτῳ Ἰουδαίοις, χαίρειν καὶ ὑγιαίνειν.\nἐκ μεγάλων κιωδύνων ὑπὸ τοῦ θεοῦ σεσωσμένοι μεγάλως εὐχαριστοῦμεν\nαὐτῷ, ὡς ἂν πρὸς βασιλέα παρατασσόμενοι.\nαὐτὸς γὰρ\nἐξέβρασεν τοὺς παρατασσομένους ἐν τῇ ἁγίᾳ πόλει εἰς τὴν Περσίδα.\nγενόμενος γὰρ ὁ ἡγεμὼν καὶ ἡ περὶ αὐτὸν ἀνυπόστατος δοκοῦσα\nεἶναι δύναμις, κατεκόπησαν ἐν τῷ τῆς Ναναίας ἱερῷ, παραλογισμῷ\nχρησαμένων τῶν περὶ τὴν Ναναίαν ἱερέων.\nὡς γὰρ συνοικῶν αὐτῇ\nπαρεγένετο εἰς τὸν τόπον ὅ τε Ἀντίοχος καὶ οἱ σὺν αὐτῷ φίλοι, χάριν\nτοῦ λαβεῖν τὰ χρήματα πλείονα εἰς φερνῆς λόγον·\nκαὶ προθέντων\nαὐτὰ τῶν ἱερέων τοῦ Ναναίου, κἀκείνου προσελθόντος μετʼ ὀλίγων εἰς\nτὸν περίβολον τοῦ τεμένους, συγκλείσαντες τὸ ἱερόν, ὡς εἰσῆλθεν\nἈντίοχος,\nἀνοίξαντες τὴν τοῦ φατνώματος κρυπτὴν θύραν, βάλλοντες\nπέτρους συνεκεραύνωσαν τὸν ἡγεμόνα, καὶ μέλη ποιήσαντες καὶ τὰς\nκεφαλὰς τοῖς ἔξω παραρίψαντες.\nκατὰ πάντα εὐλογητὸς ἡμῶν\nὁ θεός, ὃς ἔδωκεν τοὺς ἀσεβήσαντας.\nΜέλλοντεςς ἅγειν ἐν\nτῷ Κασελεὺ πέμπτῃ καὶ εἰκάδι τὸν καθαρισμὸν τοῦ ἱεροῦ, δέον ἡγησάμεθα\nδιασαφῆσαι ὑμῖν, ἴνα καὶ αὐτοὶ ἄγητε σκηνοπηγίας καὶ τοῦ\nπυρός, ὅτε Νεεμίας, ὁ οἰκοδομήσας τότε τὸ ἱερὸν καὶ τὸ θυσιαστήριον,\nἀνήνεγκεν θυσίας.\nκαὶ γὰρ ὅτε εἰς τὴν Περσικὴν ἥγοντο ἡμῶν\nοἱ πατέρες, οἵ τε εὐσεβεῖς ἱερεῖς λαβόντες ἀπὸ τοῦ πυρὸς τοῦ θυσιαστηρίου\nλαθραίως, κατέκρυψαν ἐν κοιλώματι φρέατος τάξιν ἔχοντος\nἄνυδρον, ἐν ᾧ κατησφαλίσαντο, ὥστε πᾶσιν ἄγνωστον εἶναι τὸν\nτόπον.\nδιελθόντων δέ ἐτῶν ἱκανῶν, ὅτε ἔδοξεν τῷ θεῷ, ἀποσταλεὶς\nΝεεμίας ἀπὸ τοῦ βασιλέως τῆς Περσίδος τοὺς ἐκγόνους τῶν ἱερέων\nτῶν ἀποκρυψάντων ἔπεμψεν ἐπὶ τὸ πῦρ.\nὡς διεσάφισαν ἡμῖν μὴ\nεὑρηκέναι πῦρ ἀλλὰ ὕδωρ παχύ, ἐκέλευσεν αὐτοὺς ἀποβάψαντας\nφέρειν· ὡς δὲ ἀνηνέχθη τὰ τῶν θυσιῶν, ἐκέλευσεν τοὺς ἱερεῖς Νεεμίας\nἐπιρᾶναι τῷ ὕδατι τά τε ξύλα καὶ τὰ ἐπικείμενα.\nὡς δὲ ἐγένετο\nκαὶ χρόνος διῆλθεν ὅ τε ἥλιος ἀνέλαμψεν ἐπινεφὴς ὤν, ἀνήφθη πυρὰ\nμεγάλη, ὥστε θαυμάσαι πάντας.\nπροσευχὴν δὲ ἐποιήσαντο οἱ\n\n\n\nἱερεῖς δαπανωμένης τῆς θυσίας, οἵ τε ἱερεῖς καὶ πάντες, καταρχομένου\nἸωνάθου τῶν τε λοιπῶν ἐπιφωνούντων, ὡς Νεεμίου.\nἦν δὲ ἡ\nπροσευχὴ τὸν τρόπον ἔχουσα τοῦτον Κύριε ὁ θεός, ὁ πάντων κτίστης,\nὁ φοβερὸς καὶ ὁ ἰσχυρὸς καὶ δίκαιος καὶ ἐλεήμων, ὁ μόνος βασιλεὺς\nκαὶ χρηστός,\nὁ μόνος χορηγός, ὁ μόνος δίκαιος καὶ παντοκράτωρ\nκαὶ αἰώνιος, ὁ διασώζων τὸν Ἰσραὴλ ἐκ παντὸς κακοῦ, ὁ ποιήσας\nτοὺς πατέρας ἐκλεκτούς, καὶ ἁγιάσας αὐτοὺς·\nπρόσδεξαι τὴν θυσίαν\nὑπέρ παντὸς τοῦ λαοῦ σου Ἰσραήλ, καὶ διαφύλαξον τὴν μερίδα σου\nκαὶ καθαγίασον.\nἐπισυνάγαγε τὴν διασπορὰν ἡμῶν, ἐλευθέρωσον\nτοὺς δουλεύοντας ἐν τοῖς ἔθνεσιν, τοὺς ἐξουθενημένους καὶ βδελυκτοὺς\nἔφιδε· καὶ γνώτωσαν τὰ ἔθνη ὅτι σὺ ὁ θεὸς ἡμῶν.\nβασάνισον\nτοὺς καταδυναστεύοντας καὶ ἐξυβρίζοντας ἐν ὑπερηφανία·\nκαταφύτευσον\nτὸν λαόν σου εἰς τὸν τόπον τὸν ἅγιόν σου, καθὼς εἶπεν\nΜωσῆς.\nΟἱ δὲ ἱερεῖς ἐπέψαλλον τοὺς ὕμνους.\nκαθὼς δὲ\nἀνηλώθη τὰ τῆς θυσίας, καὶ τὸ περιλειπόμενον ὕδωρ ὁ Νεεμίας\nἐκέλευσεν λίθους μείζονας καταχεῖν.\nὡς δὲ τοῦτο ἐγενήθη, φλὸξ\nἀνήφθη· τοῦ δὲ ἀπὸ τοῦ θυσιαστηρίου ἀντιλάμψαντος φωτὸς ἐδαπανήθη.\nὡς δὲ φανερὸν ἐγενήθη τὸ πρῆγμα, καὶ διηγγέλη τῷ\nβασιλεῖ τῶν Περσῶν ὅτι εἰς τὸν τόπον οὗ τὸ πῦρ ἔκρυψαν οἱ μεταχθέντες\nἱερεῖς τὸ ὕδωρ ἐφάνη, ἀφʼ οὖ καὶ οἱ περὶ τὸν Νεεμίαν\nἥγνισαν τὰς θυσίας,\nπεριφράξας δὲ ὁ βασιλεὺς ἱερὸν ἐποίησεν,\nδοκιμάσας τὸ πρᾶγμα·\nκαὶ οἷς ὁ βασιλεὺς πολλὰ διάφορα ἐλάμβανεν,\nκαὶ μετεδίδου.\nπροσηγόρευσαν δὲ οἱ περὶ τὸν Νεεμίαν τοῦτο\nΝεφθάρ, ὁ διερμηνεύεται Καθαρισμός· καλεῖται δὲ παρὰ τοῖς πολλοῖς\nΝεφθάρ.\nΕὑρίσκεται δὲ ἐν ταῖς ἀπογραφαῖς Ἰερεμίας ὁ\nπροφήτης ὅτι ἐκέλευσεν τοῦ πυρὸς λαβεῖν τοὺς μεταγενομένους, ὡς\nσεσήμανται·\nκαὶ ὡς ἐνετείλατο τοῖς μεταγενομένοις ὁ προφήτης,\nδοὺς αὐτοῖς τὸν νόμον, ἵνα μὴ ἐπιλάθωνται τῶν προσταγμάτων τοῖ\nκυρίου, καὶ ἴνα μὴ ἀποπλανηθῶσιν ταῖς διανοίαις, βλέποντες ἀγάλματα\nχρυσᾶ καὶ ἀργυρᾶ καὶ τὸν περὶ αὐτὰ κόσμον.\nκαὶ ἕτερα τοιαῦτα\n\n\n\nλέγων, παρεκάλει μὴ ἀποστῆναι τὸν νόμον ἀπὸ τῆς καρδίας αὐτῶν.\nἦν δὲ ἐν τῇ γραφῇ, ὡς τὴν σκηνὴν καὶ τὴν κιβωτὸν ἐκέλευσεν ὁ\nπροφήτης χρηματισμοῦ γενηθέντος αὐτῷ συνακολουθεῖν, ὡς δὲ ἐξῆλθεν\nεἰς τὸ ὄρος οὗ ὁ Μωυσῆς ἀναβὰς ἐθεάσατο τὴν τοῦ θεοῦ κληρονομίαν.\nκαὶ ἐλθὼν ὁ Ἱερεμίας εὗρεν οἶκον ἀντρώδη, καὶ τὴν σκηνὴν καὶ τὴν\nκιβωτὸν καὶ τὸ θυσιαστήριον τοῦ θυμιάματος εἰσήνεγκεν ἐκεῖ, καὶ\nτὴν θύραν ἐνέφραξεν·\nκαὶ προσελθόντες τινές τῶν συνακολουθούντων\nὥστε ἐπισημάνασθαι τὴν ὁδόν, καὶ οὐκ ἐδυνήθησαν εὑρεῖν.\nὡς δὲ ὁ Ἱερεμίας ἔγνω, μεμψάμενος αὐτοῖς εἶπεν ὅτι Καὶ ἄγνωστοι\nὁ τόπος ἔσται, ἕως ἂν συνάγῃ ὁ θεὸς ἐπισυναγωγὴν τοῦ λαοῦ, καὶ\nἔλεος γένηται.\nκαὶ τότε ὁ κύριος ἀναδείξει ταῦτα, καὶ ὀφθήσεται\nἡ δόξα τοῦ κυρίου καὶ ἡ νεφέλη, ὡς ἐπὶ Μωσῇ ἐδηλοῦτο, ὡς καὶ\nὁ Σαλωμὼν ἠξίωσεν, ἵνα ὁ τόπος καθαγιασθῇ μεγάλως.\nδιεσαφεῖτο\nδὲ καὶ ὡς σοφίαν ἔχων ἀνήνεγκεν θυσίαν ἐγκαινισμοῦ καὶ τῆς τελειώσεως\nτοῦ ἱεροῦ.\nκαθὼς καὶ Μωυσῆς προσηύξατο πρὸς Κύριον, καὶ\nκατέβη πῦρ ἐκ τοῖ οὐρανοῦ καὶ τὰ τῆς θυσίας ἐδαπάνησεν, οὕτως\nΣαλωμὼν προσηύξατο πρὸς Κύριον, καὶ καταβὰν τὸ πῦρ ἀνήλωσεν\nτὰ ὁλοκαυτώματα·\nκαὶ εἶπεν Μωσῆς Διὰ τὸ μὴ βεβρῶσθαι τὸ περὶ\nτῆς ἁμαρτίας ἀνηλώθη.\nὡσαύς καὶ ὁ Σαλωμὼν τὰς ὀκτὼ ἡμέρας\nἤγαγεν.\nἘξηγοῦντο δὲ καὶ ἐν ταῖς ἀναγραφαῖς καὶ ἐν\nτοῖς ὑπομνηματισμοῖς τοῖς κατὰ τὸν Νεεμίαν τὰ αὐτά, καὶ ὡς καταβαλλόμενος\nβιβλιοθήκην ἐπισυνήγαγεν τὰ περὶ τῶν βασιλέων καὶ\nπροφητῶν βιβλία, καὶ τὰ τοῦ Δαυείδ, καὶ ἐπιστολὰς βασιλέων\nπερὶ ἀναθεμάτων.\nὡσαύτως δὲ καὶ Ἰούδας τὰ διαπεπτωκότα\nδιὰ τὸν γεγονότα πόλεμον ἡμῖν ἐπισυνήγαγεν ταῦτα, καὶ ἔστιν\nπαρʼ ἡμῖν.\nὧν οὖν ἐὰν χρείαν ἔχητε, τοὺς ἀποκομιοῦντας ὑμῖν ἀποστέλλετε.\nΜέλλοντες οὗν ἄγειν τὸν καθαρισμὸν ἐγράψαμεν\nὑμῖν· καλῶς οὗν ποιήσετε ἄγειν τὰς ἡμέρας.\nὁ δὲ θεὸς ὁ σώσας\nτὸν πάντα λαὸν αὐτοῦ, καὶ ἀποδοὺς τὴν κληρονομίαν αὐτοῦ πᾶσιν\nκαὶ τὸ βασίλειον καὶ τὸ ἱεράτευμα καὶ τὸν ἁγιασμόν,\nκαθὼς ἐπηγγείλατο\n\n\n\nδιὰ τοῦ νόμου· ἐλπίζομεν γὰρ ἐπὶ τῷ θεῷ, ὅτι ταχέως\nἡμᾶς ἐλεήσει, καὶ ἐπισυνάξει ἐκ τῆς ὑπὸ τὸν οὐρανὸν εἰς τὸν\nἅγιον τόπον· ἐξείλατο γὰρ ἡμᾶς ἐκ μεγάλων κακῶν, καὶ τὸν τόπον\nἐκαθέρισεν.\nΤὰ δὲ κατὰ τὸν Ἰούδαν τὸν Μακκαβαῖον καὶ τοὺς τούτου ἀδελφοὺς\nκαὶ τὸν τοῦ ἱεροῦ τοῦ μεγίστου καθαρισμὸν καὶ τὸν τοῦ βωμοῦ\nἐγκαινισμόν,\nἔτι τε τοὺς πρὸς Ἀντίοχον τὸν Ἐπιφανῆ καὶ τὸν\nτούτου υἱὸν Εὐπάτορα πολέμους,\nκαὶ τὰς ἐξ οὐρανοῦ γενομένας\nἐπιφανείας τοῖς ὑπέρ τοῦ Ἰουδαισμοῦ φιλοτίμως ἀνδραγαθήσασιν,\nὡς τὴν ὅλην χώραν ὀλίγους ὄντας λεηλατεῖν, καὶ τὰ βάρβαρα πλήθη\nδιώκειν,\nκαὶ τὸ περιβόητον καθʼ ὅλην τὴν οἰκουμένην ἱερὸν ἀνακομίσασθαι,\nκαὶ τὴν πόλιν ἐλευθερῶσαι, καὶ τοὺς μέλλοντας καταλύεσθαι\nνόμους ἐπανορθῶσαι, τοῦ κυρίου μετὰ πάσης ἐπιεικίας ἵλεω\nγενομένου αὐτοῖς,\nὑπὸ Ἰάσωνος τοῦ Κυρηναίου δεδηλωμένα διὰ\nπέντε βιβλίων, πειρασόμεθα δι᾿ ἑνὸς συντάγματος ἐπιτεμεῖν.\nσυνορῶντες\nγὰρ τὸ χύμα τῶν ἀριθμῶν, καὶ τὴν οὖσαν δυσχέρειαν τοῖς\nθέλουσιν εἰσκυκλεῖσθαι τοῖς τῆς ἱστορίας διηγήμασιν διὰ τὸ πλῆθος\nτῆς ὕλης,\nἐφροντίσαμεν τοῖς μέν βουλομένοις ἀναγινώσκειν ψυχαγωγίαν,\nτοῖς δέ φιλοφρονοῦσιν εἰς τὸ διὰ μνήμης ἀναλαβεῖν εὐκοπίαν,\nπᾶσιν δὲ τοῖς ἐντυγχάνουσιν ὡφέλειαν.\nκαὶ ἡμῖν μέν τοῖς τὴν\nκακοπάθειαν ἐπιδεδιγμένοις τῆς ἐπιτομῆς οὐ ῥᾴδιον, ἱδρῶτος δὲ καὶ\nἀγρυπνίας τὸ πρᾶγμα·\nκαθάπερ τῷ παρασκευάζοντι συμπόσιον,\nκαὶ ζητοῦντι τὴν ἑτέρων λυσιτέλειαν, οὐκ εὐχερές· ὅμως διὰ τὴν\nτῶν πολλῶν εὐχαριστίαν ἡδέως τὴν κακοπάθειαν ὑποίσομεν·\nτὸ\nμέν διακριβοῦν περὶ ἑκάστων τῷ συγγραφεῖ παραχωρήσαντες, τὸ δὲ\nἐπιπορεύεσθαι τοῖς ὑπογραμμοῖς τῆς ἐπιτομῆς ἀτονοῦντες.\nκαθάπερ\nγὰρ τῆς καινῆς οἰκίας ἀρχιτέκτονι τῆς ὅλης καταβολῆς φροντιστέον,\nτῷ δὲ ἐνκαινίζειν καὶ ζωγραφεῖν ἐπιχειροῦντι τὰ ἐπιτήδεια πρὸς\nδιακόσμησιν ἐξεταστέον, οὕτως δοκῶ καὶ ἐπὶ ἡμῶν.\nτὸ μέν\n\n\n\nἐμβατεύειν καὶ περίπατον ποιεῖσθαι λόγῳ καὶ πολυπραγμονεῖν ἐν\nτοῖς κατὰ μέρος, τῷ τῆς ἱστορίας ἀρχηγενέτῃ καθήκει·\nτὸ δὲ σύντομον\nτῆς λέξεως μεταδιώκειν, καὶ τὸ ἐξεργαστικὸν τῆς πραγματίας παραιτεῖσθαι,\nτῷ τὴν μετάφρασιν ποιουμένῳ συνχωρητέον.\nἘντεῦθεν\nοὖν 'ρξώμεθα τῆς διηγήσεως, τοῖς προειρημένοις τοσοῦτον\nἐπιζεύξαντες· εὔηθες γὰρ τὸ μὲν πρὸ τῆς ἱστορίας πλεονάζειν, τὴν\nδὲ ἱστορίαν ἐπιτέμνειν.\nΓῆς ἁγίας πόλεως κατοικουμένης μετὰ πάσης εἰρήνης, καὶ τῶν\nνόμων ὅτι κάλλιστα συντηρουμένων διὰ τὴν Ὀνείον τοῦ ἀρχιερέως\nεὐσέβειάν τε καὶ μισοπονηρίαν,\nσυνέβαινεν καὶ αὐτοὺς τοὺς βασιλεῖς\nτιμᾷν τὸν τόπον, καὶ τὸ ἱερὸν ἀποστολαῖς ταῖς κρατίσταις δοξάζειν·\nὥστε καὶ Σέλευκον τὸν τῆς Ἀσίας βασιλέα χορηγεῖν ἐκ τῶν ἰδίων\nπροσόδων πάντα τὰ πρὸς τὰς λειτουργίας τῶν θυσιῶν ἐπιβάλλοντα\nδαπανήματα.\nΣίμων δέ τις ἐκ τῆς Βενιαμεὶν φυλῆς προστάτης τοῦ\nἱεροῦ καθεσταμένος, διηνέχθη τῷ ἀρχιερεῖ περὶ τῆς κατὰ τὴν πόλιν\nἀγορανομίας.\nκαὶ νικῆσαι τὸν Ὀνίαν μὴ δυνάμενος, ἦλθεν πρὸς\nἈπολλώνιον Θρασαίου, τὸν κατʼ ἐκεῖνον τὸν καιρὸν Κοίλης Συρίας\nκαὶ Φοινίκης στρατηγόν.\nκαὶ προσήγγειλεν περὶ τοῦ χρημάτων\nἀμυθήτων γέμειν τὸ ἐν Ἰεροσολύμοις γαζοφυλάκιον, ὥστε τὸ πλῆθος\nτῶν διαφόρων ἀναρίθμητον εἶναι, καὶ μὴ προσενεγκεῖν αὐτὰ πρὸς τὸν\nτῶν θυσιῶν λόγον, εἶναι δὲ δυνατὸν ὑπὸ τὴν τοῦ βασιλέως ἐξουσίαν\nπεσεῖν ταῦτα.\nσυμμίξας δὲ Ἀπολλώνιος τῷ βασιλεῖ, περὶ τῶν\nμηνυθέντων αὐτῷ χρημάτων ἐνεφάνισεν· ὁ δέ προχειρισάμενος Ἡλιόδωρον\nτὸν ἐπὶ τῶν πραγμάτων ἀπέστειλεν, δοὺς ἐντολὰς τὴν τῶν\nπροειρημένων χρημάτων ἐκκομιδὴν ποιήσασθαι.\nεὐθέως δὲ ὁ\nἩλιόδωρος ἐποιεῖτο τὴν πορίαν, τῇ μέν ἐνφάσει ὡς τὰς κατὰ\nΚοίλην Συρίαν καὶ Φοινίκην πόλεις ἐφοδεῦσαι, τῷ πράγματι δὲ τὴν τοῦ\n\n\n\nβασιλέως πρόθεσιν ἐπιτελεῖν.\nπαραγενηθεὶς δὲ εἰς Ἰεροσόλυμα, καὶ\nφιλοφρόνως ὑπὸ τοῦ ἀρχιερέως τῆς πόλεως ἀποδεχθείς, ἀνέθετο περὶ\nτοῦ γεγονότος ἐμφανισμοῦ, καὶ τίνος ἕνεκεν πάρεστιν διεσαφήνισεν·\nἐπυνθάνετο δὲ εἰ ταῖς ἀληθείαις ταῦτα οὕτως ἔχοντα τυγχάνει.\nτοῦ\nδὲ ἀρχιερέως ὑποδείξαντος παρακαταθήκας εἶναι χηρῶν τε καὶ ὀρφανῶν,\nτινὰ δὲ καὶ Ὑρκανοῦ τοῦ Γωβίου σφόδρα ἀνδρὸς ἐν ὑπεροχῇ\nκειμένου—οὐχ οὕτως διαβάλλων ὁ δυσσεβὴς Σίμων—τὰ δὲ πάντα\nἀργυρίου τετρακόσια τάλαντα, χρυσίου δὲ διακόσια·\nἀδικῆσαί τε\nτοὺς πεπιστευκότας τῇ τοῦ τόπου ἁγιωσύνῃ καὶ τῇ τοῦ τετιμημένου\nκατὰ τὸν σύμπαντα κόσμον ἱεροῦ σεμνότητι καὶ ἀσυλία, παντελῶς\nἀμήχανον εἶναι\nὁ δ᾿ ἕτερος, δι᾿ ἂς εἶχεν βασιλικὰς ἐντολάς, πάντως\nἔλεγεν εἰς τὸ βασιλικὸν ἀναλημπτέα ταῦτα εἶναι.\nΤαξάμενος\nδέ ἡμέραν εἰσῄει τὴν περὶ τούτων ἐπίσκεψιν οἰκονομήσων·\nἦν δὲ οὐ μικρὰ καθʼ ὅλην τὴν πόλιν ἀγωνία.\nοἱ δὲ ἱερεῖς πρὸ\nτοῦ θυσιαστηρίου ἐν ταῖς ἱερατικαῖς στολαῖς ῥίψαντες ἑαυτοὺς ἐπεκαλοῦντο\nεἰς οὐρανὸν τὸν περὶ παρακαταθήκης νομοθετήσαντα τοῖς\nπαρακαταθεμένοις ταῦτα σῷα διαφυλάξαι.\nἦν δὲ ὁρῶντα τὴν τοῦ\nἀρχιερέως εἰδέαν τιτρώσκεσθαι τὴν διάνοιαν· ἡ γὰρ ὄψις καὶ τὸ τῆς\nχρόας παρηλλαγμένον ἐνέφαινεν τὴν κατὰ ψυχὴν ἀγωνίαν·\nπεριεκέχυτο\nγὰρ ἐπὶ τὸν ἄνδρα δέος τι καὶ φρικασμὸς σώματος, δι᾿ ὧν\nπρόδηλον ἐγίνετο τοῖς θεωροῦσιν τὸ κατὰ καρδίαν ἐνεστὸς ἄλγος.\nοἱ δὲ ἐκ τῶν οἰκιῶν ἀγεληδὸν ἐξεπήδων ἐπὶ πάνδημον ἱκετίαν,\nδιὰ τὸ μὴ μέλλειν εἰς καταφρόνησιν ἔρχεσθαι τὸν τόπον.\nὑπεζωσμέναι\nδὲ ὑπὸ τοὺς μαστοὺς αἱ γυναῖκες σάκκους κατὰ τὰς ὁδοὺς\nἐπλήθυνον· αἱ δὲ κατάκλειστοι τῶν παρθένων, αἱ μέν συνέτρεχον\nἐπὶ τοῖς πυλῶνας, αἱ δὲ ἐπὶ τὰ τείχη, τινὲς δὲ διὰ τῶν θυρίδων\nδιέκυπτον.\nπᾶσαι δέ προτείνουσαι τὰς χεῖρας εἰς τὸν οὐρανὸν\nἐποιοῦντο τὴν λιτανείαν·\nἐλεεῖν δὲ τὴν τοῦ πλήθους πανμιγῆ\nπρόπτωσιν, τὴν τε τοῦ μεγάλως ἀγωνιῶντος ἀρχιερέως προσδοκίον.\nΙἱ μέν οὗν ἐπεκαλοῦντο τὸν πανκρατῆ κύριον τὰ\nπεπιστευμένα τοῖς πεπιστευκόσιν σῶα διαφυλάσσειν μετὰ πάσης\nἀσφαλείας.\nὁ δὲ Ἡλιόδωρος τὸ διεγνωσμένον ἐπετέλει.\nαὐτόθι\nδὲ αὐτοῦ σὺν τοῖς δορυφόροις κατὰ τὸ γαζοφυλάκιον ἤδη παρόντος,\nὁ τῶν πνευμάτων καὶ πάσης ἐξουσίας δυνάστης ἐπιφανίαν μεγάλην\nἐποίησεν, ὥστε πάντας τοὺς κατατολμήσαντας συνελθεῖν, καταπλαγέντας\nτὴν τοῦ θεοῦ δύναμιν, εἰς ἔκλυσιν καὶ δειλίαν τραπῆναι.\nὤφθη\nγάρ τις ἵππος αὐτοῖς φοβερὸν ἔχων τὸν ἐπιβάτην, καὶ καλλίστῃ\nσαγῇ διακεκοσμημένος, φερόμενος δὲ Ῥύθην ἔσεισεν τῷ Ἡλιοδώρῳ\nτὰς ἐνπροθεσίους ὁπλάς· ὁ δὲ ἐπικαθήμενος ἐφαίνετο χρυσῆν πανοπλίαν\nἔχων.\nἕτεροι δὲ δύο ἐφάνησαν αὐτῷ νεανίαι τῇ ῥώμῃ μέν\nἐκπρεπεῖς, κάλλιστοι δέ τὴν γλῶσσαν, διαπρεπεῖς δὲ τὴν περιβολήν·\nοἳ καὶ παριστάντες ἐξ ἑκατέρου μέρους ἐμαστίγουν αὐτὸν ἀδιαλείπτως,\nπολλὰς ἐπιριπτοῦντες αὐτῷ πληγάς.\nἄφνω δέ πεσόντα πρὸς τὴν\nγῆν καὶ πολλῷ σκότει περιχυθέντα συναρπάσαντες καὶ εἰς φόριον\nἐνθέντες,\nτὸν ἄρτι μετὰ πολλῆς παραδρομῆς καὶ πάσης δορυφορίας\nεἰς τὸ προειρημένον εἰσελθόντα γαζοφυλάκιον, ἔφερον ἀβοήθητον\nαὐτὸν τοῖς ὅλοις καθεστῶτα, φανερῶς τὴν δυναστίαν ἐπεγνωωκότα.\nκαὶ ὁ μέν διὰ τὴν θείαν ἐνέργειαν ἄφωνος καὶ πάσης\nἐστερημένος ἐλπίδος καὶ σωτηρίας ἔριπτο·\nοἱ δὲ τὸν κύριον εὐλόγουν\nτὸν παραδοξάζοντα τὸν ἑαυτοῦ τόπον· καὶ τὸ μικρῷ πρότερον\nδέους καὶ ταραχῆς γέμον ἱερόν, τοῦ παντοκράτορος ἐπιφανέντος\nκυρίου, χαρᾶς καὶ εὐφροσύνης ἐπλήρωτο.\nΤαχὺ δέ τινες τῶν\nτοῦ Ἡλιοδώρου συνήθων ἠξίουν τὸν Ὀνίαν ἐπικαλέσασθαι τὸν\nὕψιστον, καὶ τὸ ζῆν χαρίσασθαι τῷ παντελῶς ἐν ἐσχάτῃ πνοῇ\nκειμένῳ.\nὕποπτος δέ γενόμενος ὁ ἀρχιερεὺς μή ποτε διάλημψιν\nὁ βασιλεὺς σχῇ κακουργίαν τινὰ περὶ τὸν Ἡλιόδωρον ὑπὸ τῶν\nἸουδαίων συντετελέσθαι, προσήγαγεν θυσίαν ὑπέρ τῆς τοῦ ἀνδρὸς\n\n\n\nσωτηρίς.\nποιουμένου δὲ τοῦ ἀρχιερέως τὸν ἱλασμὸν οἱ αὐτοὶ\nνεανίαι πάλιν ἐφάνησαν τῷ Ἡλιοδώρῳ ἐν ταῖς αὐταῖς ἐσθήσεσιν\nἐστολισμένοι, καὶ στάντες εἶπαν Πολλὰ Ὀνίᾳα τῷ ἀρχιερεῖ χάριτας\nἔχε, διὰ γὰρ αὐτὸν σοὶ κεχάρισται τὸ ζῆν Κύριος.\nσὺ δὲ ἐξ\nοὐρανοῦ μεμαστιγωμένος διάγγελλε πᾶσι τὸ μεγαλεῖον τοῦ θεοῦ\nκράτος. ταῦτα δὲ εἰπόντες ἀφανεῖς ἐγένοντο.\nὁ δὲ Ἡλιόδωρος\nθυσίαν ἀνενεγκὼν τῷ θεῷ, καὶ εὐχὰς μεγίστας εὐξάμενος τῷ τὸ ζῆν\nπεριποιήσαντι, καὶ τὸν Ὀνίαν ἀποδεξάμενος, ἀνεστρατοπέδευσεν πρὸς\nτὸν βασιλέα·\nἐξεμαρτύρει δὲ πᾶσιν ἅπερ ἦν ὑπʼ ὄψιν τεθεαμένος\nἔργα τοῦ μεγίστου θεοῦ.\nΤοῦ δὲ βασιλέως ἐπερωτήσαντος\nτὸν Ἡλιόδωραν ποῖός τις εἴη ἐπιτήδειος ἔτι ἅπαξ διαπεμφθῆναι\nεἰς Ἰεροσόλυμα, ἔφησεν\nΕἴ τινα ἔχεις πολέμιον ἡ πραγμάτων\nἐπίβουλον, πέμψον αὐτὸν ἐκεῖ, καὶ μεμαστιγωμένον αὐτὸν προσδέξῃ,\nἐάνπερ καὶ διασωθῇ, διὰ τὸ περὶ τὸν τόπον ἀληθῶς εἶναί τινα θεοῦ\nδύναμιν.\nαὐτὸς γὰρ ὁ τὴν κατοικίαν ἐπουράνιον ἔχων ἐπόπτης\nἐστὶν καὶ βοηθὸς ἐκείνου τοῦ τόπου, καὶ τοὺς παραγινομένους ἐπὶ\nκακώσει τύπτων ἀπολλύει.\nκαὶ τὰ μέν καθʼ Ἡλιόδωρον καὶ τὴν\nτοῦ γαζοφυλακίου τήρησιν οὕτως ἐχώρησεν.\nὉ δὲ προειρημένος Σίμων, ὁ τῶν χρημάτων καὶ τῆς πατρίδος\nἐνδείκτης γεγονώς, ἐκακολόγει τὸν Ὀνίαν ὡς οὗτός τε εἴη τὸν Ἡλιόδωρον\nἐπισεσεικὼς καὶ τῶν κακῶν δημιουργὸς καθεστηκώς·\nκαὶ τὸν\nεὐεργέτην τῆς πόλεως καὶ τὸν κηδεμόνα τῶν ὁμοεθνῶν καὶ ζηλωτὴν\nτῶν νόμων, ἐπίβουλον τῶν πραγμάτων ἐτόλμα λέγειν.\nτῆς δέ\nἔχθρας ἐπὶ τοσοῦτον προβαινούσης, ὥστε καὶ διά τινος τῶν ὑπὸ\nτοῦ Σίμωνος δεδοκιμασμένων φόνους συντελεῖσθαι,\nσυνορῶν Ὄνίας\nτὸ χαλεπὸν τῆς φιλονεικίας καὶ Ἀπολλώνιον Μενεσθέως, τῶν\nΚοίλης Φοινίκης καὶ Συρίας στρατηγόν, συναύξοντα τὴν κακίαν τοῦ\nΣίμωνος,\nπρὸς τὸν βασιλέα διεκοσμήθη, οὐ γινόμενος τῶν πολιτῶν\nκατήγορος, τὸ δὲ σύμφορον κοινῇ καὶ κατʼ ἰδίαν παντὶ τῷ πλήθει\n\n\n\nσκοπῶν.\nἑώρα γὰρ ἄνευ βασιλικῆς προνοίας ἀδύνατον εἶναι τυχεῖν\nεἰρήνης ἐπὶ τὰ πράγματα, καὶ τὸν Σίμωνα παῦλαν οὐ λημψόμενον\nτῆς ἀνοίας.\nΜεταλλάξαντος δέ τὸν βίον Σελεύκου, καὶ παραλαβόντος\nτὴν βασιλείαν Ἀντιόχου τοῦ προσαγορευθέντος Ἐπιφανοῦς,\nὑπενόθευσεν Ἰάσων ὁ ἀδελφὸς Ὀνίου τὴν ἀρχιερωσύνην·\nἐπαγγειλάμενος\nτῷ βασιλεῖ δι᾿ ἐντεύξεως ἀργυρίου τάλαντα ἑξήκοντα πρὸς\nτοῖς τριακοσίοις, καὶ προσόδου τινὸς ἄλλης τάλαντα ὀγδοήκοντα.\nπρὸς δέ τούτοις ὑπισχνεῖτο καὶ ἕτερα διαγράφειν πεντήκοντα πρὸς\nτοῖς ἑκατόν, ἐὰν ἐπιχορηγηθῇ διὰ τῆς ἐξουσίας αὐτοῦ γυμνάσιον\nκαὶ ἐφηβίαν αὐτῷ συστήσασθαι, καὶ τοὺς ἐν Ἰεροσολύμοις Ἀντιοχεῖς\nἀναγράψαι.\nἐπινεύσαντος δὲ τοῦ βασιλέως καὶ τῆς ἀρχῆς κρατήσας,\nεὐθέως πρὸς τὸν Ἑλληνικὸν χαρακτῆρα τοὺς ὁμοφύλους μετέστησε.\nκαὶ τὰ κείμενα τοῖς Ἰουδαίοις φιλάνθρωπα βασιλικὰ διὰ\nἸωάννου τοῦ πατρὸς Εὐπολέμου, τοῦ ποιησαμένου τὴν πρεσβίαν\nὑπέρ φιλίας καὶ συμμαχίας πρὸς τοὺς Ῥωμαίους, παρώσας, καὶ τὰς\nμέν νομίμας καταλύων πολιτίας, παρανόμους ἐθισμοὺς ἐκαίνιζεν.\nἀσμένως γὰρ ὑπʼ αὐτὴν ἀκρόπολιν γυμνάσιον καθίδρυσεν, καὶ\nτοὺς κρατίστους τῶν ἐφʼ ἡμῶν ὑποτάσσων ὑπὸ πέτασον ἤγαγεν.\nἧυ δʼ οὕτως ἀκμὴ τοῦ Ἑλληνισμοῦ καὶ πρόσβασις ἀλλοφυλισμοῦ\nδιὰ τὴν τοῦ ἀσεβοῦς καὶ οὐκ ἀρχιερέως Ἰάσονος ὑπερβάλλουσαν\nἀναγνείαν,\nὥστε μηκέτι περὶ τὰς τοῦ θυσιαστηρίου λειτουργίας\nπροθύμους εἶναι τοὺς ἱερεῖς, ἀλλὰ τοῦ μέν νεὼ καταφρονοῦντες καὶ\nτῶν θυσιῶν ἀμελοῦντες ἔσπευδον μετέχειν τῆς ἐν παλαίστρῃ παρανόμου\nχορηγίας, μετὰ τὴν τοῦ δίσκου πρόσκλησιν·\nκαὶ τὰς μέν\nπατρῴας τιμὰς ἐν οὐδενὶ τεθειμένοι, τὰς δὲ Ἐλληνικὰς δόξας καλλίστας\nἡγούμενοι.\nὦς καὶ χάριν περιέσχεν αὐτοὺς χαλεπὴ περίστασις, καὶ\nὧν ἐζήλουν τὰς ἀγωγὰς καὶ καθʼ ὃ ἅπαν ἤθελον ἐξομοιοῦσθαι, τοὺς\nπολεμίους καὶ τιμωρητάς ἔσχον.\nἀσεβεῖν γὰρ εἰς τοὺς θείους νόμους\n\n\n\nοὐ ῥᾴδιον· ἀλλὰ ταῦτα ὁ ἀκόλουθος καιρὸς δηλώσει.\nἈγομένου\nδέ πενταετηρικοῦ ἀγῶνος ἐν Τύρῳ, καὶ τοῦ βασιλέως παρόντος,\nἀπέστειλεν Ἰάσων ὁ μιερὸς θεωροὺς ὡς ἀπὸ Ἰεροσολύμων Ἀντιοχέας\nπαρακομίζοντας ἀργυρίου δραχμὰς τριακοσίους εἰς τὴν τοῦ\nἩρακλέους θυσίαν, ἃς καὶ ἠξίωσαν οἱ παρακομίζοντες μὴ χρῆσθαι\nεἰς θυσίαν,\nἕνεκα δὲ τῶν παρόντων εἰς τὰς τῶν τριηρέων κατασκευάς.\nἈποσταλέντος δέ εἰς Αἴγυπτον Ἀπολλωνίου τοῦ\nΜενεσθέως διὰ τὰ πρωτοκλήσια ξοῦ Φιλομήτορος βασιλέως, μεταλαβὼν\nἈντίοχος ἀλλότριον αὐτὸν τῶν αὐτοῦ γεγονότων πραγμάτων,\nτῆς καθʼ αὐτὸν ἀσφαλίας ἐφρόντιζεν· ὅθεν εἰς Ἰόππην παραγενόμενος.\nκατήντησεν εἰς Ἰεροσόλυμα.\nμεγαλομερῶς δὲ ὑπὸ τοῦ Ἰάσονος\nκαὶ τῆς πόλεως ἀποδεχθεὶς μετὰ δᾳδουχίας καὶ βοῶν εἰσεδέχθη·\nεἶθ᾿ οὕτως εἰς τὴν Φοινίκην κατεστρατοπέδευσεν.\nΜετὰ\nδὲ τριετῆ χρόνον ἀπέστειλεν Ἰάσων Μενέλαον, τὸν τοῦ προσημαινομένου\nΣίμωνος ἀδελφόν, παρακομίζοντα τὰ χρήματα τῷ βασιλεῖ,\nκαὶ περὶ πραγμάτων ἀναγκαίων ὑπομνηματισμοὺς τελέσοντα.\nἡ δὲ\nσυσταθεὶς τῷ βασιλεῖ καὶ δοξάσας αὐτὸν τῷ προσώπῳ τῆς ἐξουσίας,\nεἰς ἑαυτὸν κατήντησεν ἀρχιερωσύνην, ὑπερβάλλων τὸν Ἰάσονα τάλαντα\nἀργυρίου τριακόσια.\nλαβὼν δὲ τὰς βασιλικὰς ἐντολὰς\nπαρεγίνετο, τῆς μέν ἀρχιερωσύνης οὐδὲν ἄξιον φέρων, θυμοὺς δὲ\nὠμοῦ τυράννου καὶ θηρὸς βαρβάρου ὀργὰς ἔχων.\nκαὶ ὁ μέν Ἰάσων\nὁ τὸν ἴδιον ἀδελφὸν ὑπονοθεύσας, ὑπονοθευθεὶς ὑφʼ ἑτέρου φυγὰς\nεἰς τὴν Ἀμμανῖτιν χώραν συνήλαστο.\nὁ δὲ Μενέλαος τῆς μέν ἀρχῆς\nἐκράτει, τῶν δὲ ἐπηγγελμένων τῷ βασιλεῖ χρημάτων οὐδὲν εὐτάκτει·\nποιουμένου δὲ τὴν ἀπαίτησιν Σωστράτου τοῦ τῆς ἀκροπόλεως\nἐπάρχου· πρὸς τοῦτον γὰρ ἦν ἡ τῶν διαφόρων πρᾶξις· δι᾿ ἣν αἰτίαν\nοἱ δύο ὑπὸ τοῦ βασιλέως προσεκλήθησαν·\nκαὶ ὁ μέν Μενέλαος\nἀπέλειπεν τῆς ἀρχιερωσύνης διάδοχον λυσίμαχον τὸν ἑαυτοῦ ἀδελφόν,\nΣώστρατος δέ Κράτητα τὸν ἐπὶ τῶν Κυπρίων.\nΤοιούτων\n\n\n\nδὲ συνεστηκότων, συνέβη Ταρσεῖς καὶ Μαλλώτας στασιάζειν, διὰ τὸ\nἈντιοχίδι τῇ παλλακῇ τοῦ βασιλέως ἐν δωρεᾷ δίδοσθαι.\nθᾶττον\nοὖν ὁ βασιλεὺς ἧκεν καταστεῖλαι τὰ πράγματα, καταλείπων τὸν\nδιαδεχόμενον Ἀνδρόνικον, τῶν ἐν ἀξιώματι κεμένων.\nνομίσας δὲ\nὁ Μενέλαος εἰληφέναι καιρὸν εὐφυῆ, χρυσώματά τινα τῶν τοῦ ἱεροῦ\nνοσφισάμενος ἐχαρίσατο τῷ Ἀνδρονίκῳ, καὶ ἕτερα ἐτύγχανεν πεπρακὼς\nεἰς τε Τύρον καὶ τὰς κύκλῳ πόλεις.\nκαὶ σαφῶς ἐπεγνωκὼς ὁ\nὈνείας, ἀπήνεγκεν ἀποκεχωρηκώς εἰς ἄσυλον τόπον, ἐπὶ Δάφνης\nτῆς πρὸς Ἀντιοχείας κειμένης.\nὅθεν ὁ Μενέλαος λαβὼν ἰδίᾳ τὸν\nἈνδρόνικον, παρεκάλει χειρώσασθαι τὸν Ὀνίαν· ὁ δὲ παραγενόμενος\nἐπὶ τὸν Ὀνίαν καὶ πεισθεὶς ἐπὶ δόλῳ καὶ δεξιασθεὶς μεθʼ ὅρκων,\nδοὺς δεξιάν, καίπερ ἐν ὑποψίᾳ κείμενος, ἔπεισεν ἐκ τοῦ ἀσύλου\nπροελθεῖν· ὃν καὶ παραχρῆμα παρέκλεισεν, οὐκ αἰδεσθεὶς τὸ δίκαιον.\nδι᾿ ἣν αἰτίαν οὐ μόνον Ἰουδαῖοι, πολλοὶ δὲ καὶ τῶν ἄλλων ἐθνῶν\nἐδείναζον καὶ ἐδυσφόρουν ἐπὶ τῷ τοῦ ἀνδρὸς ἀδίκῳ φόνῳ.\nτοῦ δὲ\nβασιλέως ἐπανελθόντος ἀπὸ τῶν κατὰ Κιλικίαν τόπων, ἐνετύγχανον\nοἱ κατὰ πόλιν Ἰουδαῖοι, συνμισοπονηρούντων καὶ τῶν Ἐλλήνων,\nὑπέρ τοῦ παρὰ λόγον τὸν Ὀνίαν ἀπεκτονῆσθαι.\nψυχικῶς οὗν\nὁ Ἀντίοχος ὑπολυπηθεὶς καὶ τραπεὶς ἐπὶ ἔλεος, καὶ δακρύσας διὰ τὴν\nτοῦ μετηλλαχότος σωφροσύνην καὶ πολλὴν εὐταξίαν,\nκαὶ πυρωθεὶς\nτοῖς θυμοῖς, παραχρῆμα τὴν τοῦ Ἀνδρονίκου πορφύραν περιελόμενος καὶ\nτοὺς χιτῶνας περιρήξας, περιαγαγὼν καθʼ ὁλην τὴν πόλιν ἐπʼ αὐτὸν\nτὸν τόπον οὕπερ τὸν Ὀνίαν ἠσέβησεν, ἐκεῖτὸν μιαιφόνον ἀπεκόσμησεν,\nτοῦ κυρίου τὴν ἀξίαν αὐτῷ κόλασιν ἀποδόντος.\nΓενομένων\nδὲ πολλῶν ἱεροσυλημάτων κατὰ τὴν πόλιν ὑπὸ τοῦ Λυσιμάχου\nμετὰ τῆς τοῦ Μενελάου γνώμης. καὶ διαδοθείσης ἔξω τῆς φήμης.\nἐπισυνήχθη τὸ πλῆθος ἐπὶ τὸν Λυσίμαχον. χρυσωμάτων ἤδη πολλῶν\nδιενηνεγμένων.\nἐπεγειρομένων δὲ τῶν ὄχλων καὶ ταῖς ὀργαῖς\nδιεμπιπλαμένων, καθοπλίσας ὁ Λυσίμαχος πρὸς τρισχιλίους,\n\n\n\nκατήρξατο χειρῶν ἀδίκων, προηγησαμένου τινὸς Αὑρανοῦ προβεβηκότος\nτὴν ἡλικίαν, οὐδὲν δὲ ἧττον καὶ τὴν ἄγνοιαν.\nσυνειδότες δὲ\nκαὶ τὴν ἐπίθεσιν τοῦ λυσιμάχου, συναρπάσαντες οἱ μέν πέτρους,\nοἱ δὲ ξύλων πάχη, τινὲς δὲ ἐκ τῆς παρακειμένης σποδοῦ δρασσόμενοι,\nφύρδην ἐνετίνασσον εἰς τοὺς περὶ τὸν Λυσίμαχον.\nδι᾿ ἣν\nαἰτίαν πολλοὺς μέν αὐτῶν τραυματίας ἐποίησαν, τινὰς δέ κατέβαλον,\nπάντας δὲ εἰς φυγὴν συνήλασαν, αὐτὸν δὲ τὸν ἱερόσυλον παρὰ\nτὸ γαζοφυλάκιον ἐχειρώσαντο.\nΠερὶ δὲ τούτων ἐνέστη\nκρίσις ἐπὶ τὸν Μενέλαον.\nκαταντήσαντος δὲ τοῦ βασιλέως εἰς\nΤύρον, ἐπʼ αὐτοῦ τὴν δικαιολογίαν ἐποιήσαντο οἱ πεμφθέντες τρεῖς\nἄνδρες ὑπὸ τῆς γερουσίας.\nἤδη δὲ λελιμμένος ὁ Μενέλαος ἐπηγγείλατο\nχρήματα ἱκανὰ τῷ Πτολεμαίῳ Δορυμένους, πρὸς τὸ πεῖσαι\nτὸν βασιλέα.\nὅθεν ἀπολαβὼν ὁ Πτολεμαῖος εἰς τι περίστυλον\nὡς ἀναψύχοντα τὸν βασιλέα μετέθηκεν.\nκαὶ τὸν μέν τῆς ὅλης\nκακίας αἴτιον Μενέλαον ἀπέλυσεν τῶν κατηγορημένων, τοῖς δὲ\nταλαιπώροις, οἵτινες εἰ καὶ ἐπὶ Σκυθῶν ἔλεγον ἀπελύθησαν ἀκατάγνωστοι,\nτούτοις θάνατον ἀπέκρινεν.\nταχέως οὗν τὴν ἄδικον\nζημίαν ὑπέσχον οἱ περὶ πόλεως καὶ δήμων καὶ τῶν ἱερῶν σκευῶν\nπροηγορήσαντες.\nδι᾿ ἣν αἰτίαν καὶ Τύριοι μισοπονηρεύσαντες τὰ\nπρὸς τὴν κηδίαν αὐτῶν μεγαλομερῶς ἐχορήγησαν.\nὁ δὲ Μενέλαος\nδιὰ τὰς τῶν κρατούντων πλεονεξίας ἔμενεν ἐπὶ τῇ ἀρχῇ, ἐπιφυόμενος\nτῇ κακίᾳ, μέγας τῶν πολιτῶν ἐπίβουλος καθεστώς.\nΠερὶ δὲ τὸν καιρὸν τοῦτον τὴν δευτέραν ἄφοδον ὁ Ἀντίοχος\nεἰς Αἴγυπτον ἐστείλατο.\nσυνέβη δὲ καθʼ ὅλην τὴν πόλιν σχεδὸν\nἐφʼ ἡμέρας τεσσεράκοντα φαίνεσθαι διὰ τῶν ἀέρων τρέχοντας ἱππεῖς\nδιαχρύσους στολὰς ἔχοντας, καὶ λόγχας σπειρηδὸν ἐξωπλισμένους,\nκαὶ μαχαιρῶν σπασμούς, καὶ εἴλας ἵππων διατεταγμένας,\nκαὶ προσβολὰς γινομένας καὶ καταδρομὰς ἑκατέραων, καὶ ἀσπίδων\nκινήσεις, καὶ καμάτων πλήθη, καὶ βελῶν βολάς, καὶ χρυσέων κόσμων\n\n\n\nἐκλάμψεις, καὶ παντοίους θωρακισμούς.\nδιὸ πάντες ἠξίουν\nἐπʼ ἀγαθῷ τὴν ἐπιφανίαν γεγενῆσθαι.\nΓενομένης δὲ λάλας\nψευδοῦς, ὡς μετηλλαχότος Ἀντιόχου τὸν βίον, παραλαβὼν ὁ Ἰάσων\nοὐκ ἐλάττους τῶν χιλίων, ἐφνιδίως ἐπὶ τὴν πόλιν συνετελέσατο\nἐπίθεσιν· τῶν δὲ ἐπὶ τῷ τείχει συνελασθέντων, καὶ τέλος ἤδη κταταλαμβανομένης\nτῆς πόλεως, ὁ Μενέλαος εἰς τὴν ἀκρόπολιν ἐφυγάδευκεν.\nὁ δὲ Ἰάσων ἐποιεῖτο σφαγὰς τῆς πόλεως τῶν ἰδίων ἀφειδῶς,\nοὐ συννοῶν τὴν εἰς τοὺς συγγενεῖς εὐημερίαν δυσημερίαν εἶναι\nτὴν μεγίστην, δοκῶν δὲ πολεμίων καὶ οὐχ ὁμοεθνῶν τρόπαια καταβάλλεσθαι.\nτῆς μέν ἀρχῆς οὐκ ἐκράτησεν, τὸ δέ τέλος τῆς ἐπιβουλῆς\nαἰσχύνην λαβών, φυγὰς πάλιν εἰς τὴν Ἀμμανῖτιν παρῆλθεν.\nπέρας οὖν κακῆς καταστροφῆς ἔτυχεν, ἐγκλεισθεὶς πρὸς Ἀρέταν\nτὸν τῶν Ἀράβων τύραννον, πόλιν ἐκ πόλεως φεύγων, διωκόμενος\nὑπὸ πάντων, στυγούμενος ὡς τῶν νόμων ἀποστάτης καὶ\nβδελυσσόμενος ὡς πατρίδος καὶ πολιτῶν δήμιος, εἰς Αἴγυπτον\nἐξεβράσθη.\nὁ συχνοὺς τῆς πατρίδος ἀποξενώσας ἐπὶ ξένης\nἀπώλετο, πρὸς Λακεδαιμονίους ἀναχθείς, ὡς διὰ τὴν συγγενίαν\nτευξόμενος σκέπης·\nκαὶ ὁ πλῆθος ἀτάφων ἐκρίψας ἀπένθητος\nἐγενήθη, καὶ κηδίας οὐδ’ ἥστινος οὔτε πατρῴου νόμου μετέσχεν.\nΠροσπεσόντων δέ τῷ βασιλεῖ περὶ τῶν γεγονότων,\nδιέλαβεν ἀποστάτιν τὴν Ἰουδαίαν· ὅθεν ἀναζεύξας ἐξ Αἰγύπτου\nτεθηριωμένος τῇ ψυχῇ, ἔλαβεν τὴν μέν πόλιν δοριάλωτον.\nκαὶ\nἐκέλευσεν τοῖς στρατιώταις κόπτειν ἀφειδῶς τοὺς ἐνπίπτοντας, καὶ\nτοὺς ἐν ταῖς οἰκίαις ἀναβαίνοντας κατασφάζειν.\nἐγίνετο δὲ νέων\nκαὶ πρεσβυτέρων ἀναίρεσις, ἀνήβων τε καὶ γυναικῶν καὶ τέκνων\nἀφανισμός, παρθένων τε καὶ νηπίων σφαγαί.\nὀκτὼ δὲ μυριάδες\nἐν ταῖς πάσαις ἡμέραις τρισὶν κατεφθάρησαν, τέσσαρες μέν ἐν χεῖρῶν\nνόμοις, οὐχ ἧττον δὲ τῶν ἐσφαγμένων ἐπράθησαν.\nοὐκ ἄρκεσθεὶς\n\n\n\nδέ τούτοις, κατετόλμησεν εἰς τὸ πάσης τῆς γῆς ἁγιώτατον\nἱερὸν εἰσελθεῖν, ὁδηγὸν ἔχων τὸν Μενέλαον, τὸν καὶ τῶν νόμων\nκαὶ τῆς πατρίδος προδότην γεγονότα,\nκαὶ ταῖς μιεραις χερσὶν τὰ\nἱερὰ σκεύη λαμβάνων, καὶ τὰ ὑπὸ πολλῶν βασιλέων ἀνασταθέντα\nπρὸς αὔξησιν καὶ δόξαν τοῦ τόπου καὶ τιμήν, ταῖς βεβήλοις χερσὶν\nσυνσύρων.\nκαὶ ἐμετεωρίζετο τὴν διάνοιαν ὁ Ἀντίοχος, οὐ συνορῶν\nὅτι διὰ τὰς ἁμαρτίας τῶν τὴν πόλιν οἰκούντων ἀπώργισται\nβραχέως ὁ δεσπότης, διὸ γέγονεν περὶ τὸν τόπον παρόρασις.\nεἰ\nδέ μὴ συνέβη προσενέχεσθαι πολλοῖς ἁμαρτήμασιν, καθάπερ ἦν ὁ\nἩλιόδωρος ὁ πεμφθεὶς ὑπὸ Σελεύκου τοῦ βασιλέως ἐπὶ τὴν ἐπίσκέψιν\nτοῦ γαζοφυλακίου, οὗτος προαχθεὶς παραχρῆμα μαστιγωθεὶς\nἀνετράπη τοῦ θράσους.\nἀλλʼ οὐ διὰ τὸν τόπον τὸ ἔθνος, ἀλλὰ\nδιὰ τὸ ἔθνος τὸν τόπον ὁ κύριος ἐξελέξατο.\nδιόπερ καὶ αὐτὸς ὁ\nτόπος συνμετασχῶν τοῦ ἔθνους δυσπετημάτων γενομένων, ὕστερον\nεὐεργετημάτων ἐκοινώνησεν· καὶ ὁ καταληφθεὶς ἐν τῇ τοῦ παντοκράτορος\nὀργῇ, πάλιν ἐν τῇ τοῦ μεγάλου δεσπότου καταλλαγῇ μετὰ\nπάσης δόξης ἐπανωρθώθη.\nὉ οὖν Ἀντίοχος ὀκτακόσια πρὸς\nτοῖς χιλίοις ἀπενεγκάμενος ἐκ τοῦ ἱεροῦ τάλαντα θᾶττον εἰς τὴν\nἈντιοχίαν ἐχωρίσθη, οἰόμενος ἀπὸ τῆς ὑπερηφανίας τὴν μέν γῆν\nπλωτὴν καὶ τὸ πέλαγος πορευτὸν θέσθαι, διὰ τὸν μετεωρισμὸν τῆς\nκαρδίας.\nκατέλειπεν δέ καὶ ἐπιστάτας τοῦ κακοῦν τὸ γένος, ἐν\nμέν Ἰεροσολύμοις Φίλιππον τὸ μέν γένος Φρύγα, τὸν δὲ τρόπον\nβαρβαρώτερον ἔχοντα τοῦ καταστήσαντος·\nἐν δὲ Γαριζεὶν Ἀνδρόνικον·\nπρὸς δὲ τούτοις Μενέλαος χείριστα τῶν ἄλλων ὑπερῄρετο\nτοῖς πολίταις, ἀπεχθῆ δὲ πρὸς τοὺς πολίτας Ἰουδαίους ἔχων διάθεσιν.\nἔπεμψεν δὲ τὸν μυσάρχην Ἀπολλώνιον μετὰ στρατεύματος,\nδισμυρίους δὲ τοῖς δισχιλίοις, προστάξας τοὺς ἐν ἡλικίᾳ πάντας\nκατασφάξαι, τὰς δέ γυναῖκας καὶ τοὺς νεωτέρους πωλεῖν.\nοὗτος\n\n\n\nδὲ παραγενόμενος εἰς Ἰεροσόλυμα καὶ τὸν εἰρηνικὸν ὑποκριθείς,\nἐπέσχεν ἕως τῆς ἁγίας ἡμέρας τοῦ σαββάτου· καὶ λαβὼν ἀργοῦντας\nτοὺς Ἰουδαίους τοῖς ὑφʼ ἑαυτὸν ἐξοπλισίαν παρήγγειλεν,\nκαὶ\nτοὺς ἐλθόντας πάντας ἐπὶ τὴν θεωρίαν συνεξεκέντησεν, καὶ εἰς\nτὴν πόλιν σὺν τοῖς ὅπλοις εἰσδραμὼν ἱκανὰ κατέστησεν πλήθη.\nἸούδας δὲ ὁ καὶ Μακκαβαῖος, δέκατός που γενηθεὶς καὶ ἀναχωρήσας,\nἐν τοῖς ὄρεσιν θηρίων τρόπον διέζη σὺν τοῖς μετʼ αὐτοῦ· καὶ\nτὴν χορτώδη τροφὴν σιτούμενοι διετέλουν, πρὸς τὸ μὴ μετασχεῖν\nτοῦ μολυσμοῦ.\nΜετʼ οὐ πολὺν δέ χρόνον ἐξαπέστειλεν ὁ βασιλεὺς γέροντα\nἈθηναῖον, ἀναγκάζειν τοὺς Ἰουδαίους μεταβαίνειν ἀπὸ τῶν πατρίων\nνόμων, καὶ τοῖς τοῦ θεοῦ νόμοις μὴ πολιτεύεσθαι·\nμολῦναι δὲ καὶ\nτὸν ἐν Ἰεροσολύμοις νεὼ καὶ προσονομάσαι Διὸς Ὀλυμπίου, καὶ\nτὸν ἐν ΓΑριζειν, καθὼς ἐτύγχανον οἱ τὸν τόπον οἰκοῦντες, Διὸς\nξενίου.\nχαλεπὴ δὲ καὶ τοῖς ὅλοις ἦν δυσχερὴς ἡ ἐπίστασις τῆς\nκακίας.\nτὸ μέν γὰρ ἱερὸν ἀσωτίας καὶ κώμαον ὑπὸ τῶν ἐθνῶν\nἐπεπληροῦτο ῥᾳθυμούντων μεθʼ ἑταιρῶν, καὶ ἐν τοῖς ἱεροῖς περιβόλων\nγυναιξὶ πλησιαζόντων, ἔτι δὲ τὰ μὴ καθήκοντα ἔνδον εἴσφερόντων.\nτὸ δὲ θυσιαστήριον τοῖς ἀποδιεσταλμένοις ἀπὸ τῶν\nνόμων ἀθεμίτοις ἐπεπλήρωτο.\nἦν δʼ οὔτε σαββατίζειν, οὔτε πατρῴους\nἑορτὰς διαφυλάττειν, οὔτε ἀπλῶς Ἰουδαῖον ὁμολογεῖν εἶναι.\nἦγον δὲ μετὰ πικρᾶς ἀνάγκης εἰς τὴν κατὰ μῆνα τοῦ βασιλέως\nγενέθλιον ἡμέραν ἐπὶ σπλαγχνισμόν· γενομένης δέ Διονυσίων ἑορτῆς\nἠναγκάζοντο κισσοὺς ἔχοντες πομπεύειν τῷ Διονύσῳ.\nψήφισμα δὲ\nἐξέπεσεν εἰς τὰς ἀστυγείτονας Ἑλληνίδας πόλεις, Πτολεμαίου ὑποθεμένου,\nτὴν αὐτὴν ἀγωγὴν κατὰ τῶν Ἰουδαίων ἄγειν καὶ σπλαγχνίζειν,\nτοὺς δέ μὴ προαιρουμένους μεταβαίνειν ἐπὶ τὰ Ἑλληνικὰ\nκατασφάζειν. παρῆν οὖν ὁρᾷν τὴν ἐνεστῶσαν ταλαιπωρίαν.\nδύο\n\n\n\nγὰρ γυναῖκες ἀνήχθησαν περιτετμηκυῖαι τὰ τέκνα· τούτων δὲ ἐκ\nτῶν μαστῶν κρεμάσαντες τὰ βρέφη, καὶ δημοσίᾳ περιαγαγόντες αὐτὰς\nτὴν πόλιν, κατὰ τοῦ τείχους ἐκρήμνισαν.\nἕτεροι δὲ πλησίον\nσυνδραμόντες εἰς τὰ σπήλαια λεληθότως ἅγειν τὴν ἑβδομάδα, μηνυθέντες\nτῷ Φιλίππῳ συνεφλογίσθησαν, διὰ τὸ εὐλαβῶς ἔχειν βοηθῆσαι\nαὐτοῖς κατὰ δόξαν τῆς σεμνοτάτης ἡμέρας.\nΠαρακαλῶ οὗν τοῖς ἐντυγχάνοντας τῇδε τῇ βίβλῳ μὴ συστέλλεσθαι\nδιὰ τὰς συμφοράς, λογίζεσθαι δὲ τὰς τιμωρίας μὴ πρὸς ὄλεθρον,\nἀλλὰ πρὸς παιδίαν τοῦ γένους ἡμῶν εἶναι.\nκαὶ γὰρ τὸ\nμὴ πολὺν χρόνον ἐᾶσθαι τοὺς δυσσεβοῦντας, ἀλλʼ εὐθέως περιπίπτειν\nτοῖς ἐπιτίμοις, μεγάλης εὐεργεσίας σημεῖόν ἐστιν.\nοὐ γὰρ\nκαθάπερ καὶ ἐπὶ τῶν ἄλλων ἐθνῶν ἀναμένει μακροθυμῶν ὁ δεσπότης\nμέχρι τοῦ καταντήσαντας αὐτοὺς πρὸς ἐκπλήρωσιν ἁμαρτιῶν\nκολάσῃ, οὕτως καὶ ἐφʼ ἡμῶν ἔκρινεν εἶναι·\nἴνα μὴ πρὸς τέλος\nἀφικομένων ἡμῶν τῶν ἁμαρτιῶν ὕστερον ἡμᾶς ἐκδικᾷ.\nδιόπερ\nοὐδέποτε μέν τὸν ἔλεον ἀφʼ ἡμῶν ἀφίστησιν· παιδεύων δέ μετὰ\nσυμφορᾶς οὐκ ἐνκαταλείπει τὸν ἑαυτοῦ λαόν.\nπλὴν ἕως ὑπομνήσεως\nταῦθʼ ἡμῖν εἰρήσθω· δι᾿ ὀλίγων δὲ ἐλευστέον ἐπὶ τὴν διήγησιν.\nἘλεάζαρός τις τῶν πρωτευόντων γραμματέων, ἀνήρ ἤδη προβεβηκὼς\nτὴν ἡλικίαν καὶ τὴν πρόσοψιν τοῦ προσώπου κάλλιστος, ἀναχαίνων\nἠναγκάζετο φαγεῖν ὕειον κρέας.\nὁ δὲ τὸν μετʼ εὐκλείας\nθάνατον μᾶλλον ἡ τὸν μετὰ μύσους βίον ἀναδεξάμενος αὐθαιρέτως ἐπὶ\nτὸ τύμπανον προσῆγεν,\nπροπτύσας δέ, καθʼ ὃν ἔδει τρόπον προσέρχεσθαι\nτοὺς ὑπομένοντας ἀμύνασθαι ὦν οὐ θέμις γεύσασθαι διὰ τὴν\nπρὸς τὸ ζῆν φιλοστοργίαν.\nοἱ δὲ πρὸς τῷ παρανόμῳ σπλαγχνισμῷ\nτεταγμένοι διὰ τὴν ἐκ τῶν παλαιῶν χρόνων πρὸς τὸν ἄνδρα γνῶσιν\nἀπολαμβάνοντες αὐτὸν κατʼ ἰδίαν ἐνεκάλουν, ἐνεγκόντα κρέα, οἷς\nκαθῆκον αὐτῷ χρᾶσθαι, δι᾿ αὐτοῦ παρασκευασθέντα, ὑποκρῖναι δὲ ὡς\n\n\n\nἐσθίοντα τὰ ὑπὸ τοῦ βασιλέως τεταγμένα τῶν ἀπὸ τῆς θυσίας κρεῶν,\nἴνα τοῦτο πράξας ἀπολυθῇ τοῦ θανάτου, καὶ διὰ τὴν ἀρχαίαν πρὸς\nαὐτοὺς φιλίαν τύχοι φιλανθρωπίας.\nὁ δὲ λογισμὸν ἀστεῖον ἀναλαβὼν\nκαὶ ἄξιον τῆς ἡλικίας καὶ τῆς τοῦ γήρους ὑπεροχῆς καὶ τῆς\nἐπικτήτου καὶ ἐπιφανοῦς πολιτείας καὶ τῆς ἐκ παιδὸς καλλίστης\nἀναστροφῆς, μᾶλλον δὲ τῆς ἁγίας καὶ θεοκτίστου νομοθεσίας ἀκολούθως\nἀπεφήνατο, ταχέως λέγων προπέμπειν εἰς τὸν ᾄδην\nΟὐ γὰρ\nτῆς ἡμετέρας ἡλικίας ἄξιόν ἐστιν ὑποκριθῆναι, ἵνα πολλοὶ τῶν νέων\nὑπολαβόντες Ἐλεάζαρον τὸν ἐνενηκονταετῆ μεταβεβηκέναι εἰς ἀλλοφυλισμόν,\nκαὶ αὐτοὶ διὰ τὴν ἐμὴν ὑπόκρισιν καὶ δᾶ τὸ μικρὸν καὶ\nἀκαριαῖον ζῇν πλανηθῶσιν δι᾿ ἐμέ, καὶ μύσος καὶ κηλῖδα τοῦ γήρως\nκατακτήσωμαι.\nεἰ γὰρ καὶ ἐπὶ τοῦ παρόντος ἐξελοῦμαι τὴν ἐξ ἀνθρώπων\nτιμωρίαν, ἀλλὰ τὰς τοῦ παντοκράτορος χεῖρας οὔτε ζῶν\nοὔτε ἀποθανὼν ἐκφεύξομαι.\nδιόπερ ἀνδρείως μέν νῦν διαλλάξας\nτὸν βίον τοῦ μέν γήρως ἄξιος φανήσομαι,\nτοῖς δὲ νέοις ὑπόδιγμα\nγενναῖον καταλελοιπὼς εἰς τὸ προθύμως καὶ γενναίως ὑπέρ τῶν\nσεμνῶν καὶ ἁγίων νόμων ἀπευθανατίζειν. τοσαῦτα δὲ εἰπὼν ἐπὶ τὸ\nτύμπανον εὐθέως ἦλθεν,\nτῶνδε ἀγόντων πρὸς αὐτὸν τὴν μικρῷ\nπρότερον εὐμένειαν δυσμένειαν διὰ τὴν τῶν προειρημένων λόγων,\nὡς αὐτοὶ ὑπελάμβανον, ἀπόνοιαν.\nμέλλων δὲ ταῖς πληγαῖς\nτελευτᾷν, ἀναστενάξας εἶπεν Τῷ κυρίῳ τῷ τὴν ἁγίαν γνῶσιν ἔχοντι\nφανερόν ἐστιν ὅτι δυνάμενος ἀπολυθῆναι τοῦ θανάτου, σκληρὰς\nὑποφέρω κατὰ σῶμα ἀλγηδόνας μαστιγούμενος, κατὰ ψυχὴν δὲ\nἡδέως διὰ τὸν αὐτοῦ φόβον ταῦτα πάσχω.\nκαὶ οὗτος οὗν τοῦτον τὸν\nτρόπον μετήλλαξεν, οὐ μόνον τοῖς νέοις, ἀλλὰ καὶ τοῖς πλείστοις τοῦ\nἔθνους τὸν ἑαυτοῦ θάνατον ὑπόδιγμα γενναιότητος καὶ μνημόσυνον\nἀρετῆς καταλείπων.\nΣυνέβη δὲ καὶ ἑπτὰ ἀδελφοὺς μετὰ τῆς μητρὸς συλλημφθέντας\n\n\n\nἀναγκάζεσθαι ὑπὸ τοῦ βασιλέως ἀπὸ τῶν ἀθεμίτων ὑείων κρεῶν\nἐφάπτεσθαι, μάστιξιν καὶ νευραῖς αἰκιζομένους.\nεἰς δὲ αὐτῶν γενόμενος\nπροήγορος εἶπεν Μέλλεις ἐρωτᾶν καὶ μανθάνειν ἡμῶν; ἕτοιμοι\nγὰρ ἀποθνήσκειν ἐσμὲν ἢ πατρῴους νόμους παραβαίνειν.\nἔκθυμος\nδὲ γενόμενος ὁ βασιλεὺς προσέταξεν τήγανα καὶ λέβητας ἐκπυροῦν.\nτῶν δὲ παραχρῆμα ἐκπυρωθέντων, τὸν γενόμενον αὐτῶν προήγορον\nπροσέταξεν γλωσσοτομεῖν, καὶ περισκυθίσαντας ἀκρωτηριάζειν, τῶν\nλοιπῶν ἀδελφῶν καὶ τῆς μητρὸς συνορώντων.\nἄχρηστον δὲ αὐτὸν\nτοῖς λοιποῖς γενόμενον ἐκέλευσεν τῇ πῦρ προσάγειν ἔνπνουν καὶ\nτηγανίζειν. τῆς δὲ ἀτμίδος ἐφʼ ἱκανὸν διδούσης τοῦ τηγάνου ἀλλήλους\nπαρεκάλουν σὺν τῇ μητρὶ γενναίως τελευτᾷν, λέγοντες οὕτως\nὉ κύριος\nὁ θεὸς ἐφορᾷ, καὶ ταῖς ἀληθείαις ἐφʼ ἡμῖν παρακαλεῖται, καθάπερ διὰ\nτῆς κατὰ πρόσωπον ἀντιμαρτυρούσης ᾠδῆς διεσάφησεν Μωσῆς, λέγων\nΚαὶ ἐπὶ τοῖς δούλοις αὐτοῦ παρακληθήσεται.\nΜεταλλάξαντος δὲ τοῦ πρώτου τὸν τρόπον τοῦτον, τὸν δεύτερον\nἦγον ἐπὶ τὸν ἐμπαιγμόν· καὶ τὸ τῆς κεφαλῆς δέρμα σὺν ταῖς θριξὶν\nπερισύροντες ἐπηρώτων Εἰ φάγεσθαι πρὸ τοῦ τιμωρηθῆναι κατὰ\nμέλος τὸ σῶμα;\nὁ δὲ ἀποκριθεὶς τῇ πατρίῳ φωνῇ προσεῖπεν\nΟὐχί. διόπερ καὶ οὗτος τὴν ἐξῆς ἔλαβεν βάσανον, ὡς ὁ πρῶτος.\nἐν ἐσχάτῃ δέ πνοῇ γενόμενος εἶπεν Σύ μέν, ἀλάστωρ, ἐκ του\nπαρόντος ἡμᾶς ζῆν ἀπολύεις, ὁ δὲ τοῦ κόσμου βασιλεὺς ἀποθανόντας\nἡμᾶς ὑπέρ τῶν αὐτοῦ νόμων εἰς αἰώνιον ἀναβίωσιν\nζωῆς ἡμᾶς ἀναστήσει.\nΜετὰ δὲ τοῦτον ὁ τρίτος ἐνεπαίζετο,\nκαὶ τὴν γλῶσσαν αἰτηθεὶς ταχέως προέβαλλεν καὶ τὰς χεῖρας\nεὐθαρσέως προέτεινεν·\nκαὶ γενναίως εἶπεν Ἐξ οὐρανοῦ ταῦτα\nκέκληται, καὶ διὰ τοὺς αὐτοῦ νόμους ὑπερορῶ ταῦτα, καὶ παρʼ αὐτοῦ\nταῦτα πάλιν ἐλπίζω κομίζεσθαι\nὥστε αὐτὸν τὸν βασιλέα καὶ\nτοὺς σὺν αὐτῷ ἐκπλήσσεσθαι τὴν τοῦ νεανίσκου ψυχήν, ὡς ἐν\n\n\n\nοὐδενὶ τὰς ἀλγηδόνας ἐτίθετο.\nΚαὶ τούτου δὲ μεταλλάξαντος\nτὸν τέταρτον ὡσαύτως ἐβασάνιζον αἰκιζόμενοι.\nκαὶ γενόμενος\nπρὸς τῷ τελευτᾶν οὕτως ἔφη Αίρετὸν μεταλλάσσοντας ἀπὸ\nἀνθρώπων τὰς ὑπὸ τοῦ θεοῦ προσδοκᾷν ἐλπίδας πάλιν ἀναστήσεσθαι\nὑπʼ αὐτοῦ· σοὶ μέν γὰρ ἀνάστασις εἰς ζωὴν οὐκ ἔσται.\nἘχι\nμένως δὲ τὸν πέμπτον προσάγοντες ᾐκίζοντο.\nὁ δὲ πρὸς αὐτὸν ἰδὸν\nεἶπεν Ἐξουσίαν ἐν ἀνθρώποις ἔχων ὃ θέλεις ποιεῖς, φθαρτὸς ὤν·\nμὴ δόκει δὲ τὸ γένος ἡμῶν ὑπὸ τοῦ θεοῦ καταλελεῖφθαι.\nσὺ δὲ\nκαρτέρει, καὶ θεώρει τὸ μεγαλεῖον αὐτοῦ κράτος, ὡς σέ καὶ τὸ σπέρμα\nσου βασανιεῖ.\nΜετὰ δὲ τοῦτον ἦγον τὸν ἕκτον, καὶ μέλλων\nἀποθνήσκειν ἔφη Μὴ πλανῶ μᾶλλον, ἡμεῖς γὰρ διʼ ἑαυτοὺς ταῦτα πάσχομεν,\nἁμαρτόντες εἰς τὸν ἑαυτῶν θεόν· ἄξια θαυμασμοῦ γέγονεν·\nσὺ\nδέ μὴ νομίσῃς ἀθῷος ἔσεσθαι θεομαχεῖν ἐπιχειρήσας.\nὙπεραγόντως\nδέ ἡ μήτηρ ἀγαθὴ καὶ μνήμης ἀγαθῆς ἀξία, ἥτις ἀπολλυμένους\nυἱοὺς ἑπτὰ συνορῶσα μιᾶς ὑπὸ καιρὸν ἡμέρας εὐψύχως ἔφερεν διὰ τὰς\nἐπὶ Κύριον ἐλπίδας.\nἕκαστον δὲ τῶν ἀνθρώπων παρεκάλει τῇ\nπατρίῳ φωνῇ, γενναίῳ πεπληρωμένη φρονήματι καὶ τὸν θῆλυν λογισμὸν\nἄρσενι θυμῷ διεγείρασα, λέγουσα πρὸς αὐτοὺς\nΟὐκ οἶδ᾿ ὅπως\nεἰς τὴν ἐμὴν ἐφάνητε κοιλίαν, οὐδὲ ἐγὼ τὸ πνεὐμα καὶ τὴν ζωὴν\nὑμῖν ἐχαρισάμην, καὶ τὴν ἐκάστου στοιχείωσιν οὐκ ἐγὼ διερύθμισα.\nτοιγαροῦν ὁ τοῦ κόσμου κτίστης, ὁ πλάσας ἀνθρώπου γένεσιν καὶ\nπάντων ἐξευρὼν γένεσιν, καὶ τὸ πνεῦμα καὶ τὴν ζωὴν ὑμῖν πάλιν\nἀποδίδωσιν μετʼ ἐλέους, ὡς νῦν ὑπερορᾶτε ἑαυτοὺς διὰ τοὺς αὐτοῦ\nνόμους.\nὉ δὲ Ἀντίοχος οἰόμενος καταφρονεῖσθαι καὶ τὴν\nὀνειδίζουσαν ὑφορώμενος φωνήν, ἔτι τοῦ νεωτέρου περιόντος, οὐ\nμόνον διὰ λόγων ἐποιεῖτο τὴν παράκλησιν, ἀλλὰ καὶ δι᾿ ὅρκων ἐπίστου\nἅμα πλουτιεῖν καὶ μακαριστὸν ποιήσειν καὶ μεταθέμενον ἀπὸ\nτῶν πατρίων, καὶ φίλον ἕξειν καὶ χρείας ἐμπιστεύσειν.\nτοῦ δὲ\nνεανίου μηδαμῶς προσέχοντος, προσκαλεσάΠενος ὁ βασιλεὺς τὴν\nμητέρα παρῄνει γενέσθαι τοῦ μειρακίου σύμβουλον ἐπὶ σωτηρίᾳ.\nπολλὰ δὲ αὐτοῦ παραινέσαντος, ἐπεδέξατο πείσειν τὸν υἱόν.\nπροσκύψασα δὲ αὐτῷ, χλευάσασα τὸν ὡμὸν τύραννον, οὕτως\nἔφησεν τῇ πατρίῳ φωνῇ Υἱέ, ἐλέησόν με τὴν ἐν γαστρὶ περιενέγκασάν\nσε μῆνας ἐννέα, καὶ θηλάσασάν σε ἔτη τρία, καὶ ἐκθρέψασάν\nσε καὶ ἀγαγοῦσαν εἰς τὴν ἡλικίαν ταύτην καὶ τροφοφορήσασαν.\nἀξιῶ σε, τέκνον, ἀναβλέψαντα εἰς τὸν οὐρανὸν καὶ τὴν γῆν καὶ τὰ\nἐν αὐτοῖς πάντα ἰδόντα γνῶναι, ὅτι οὐκ ἐξ ὄντων ἐποίησεν αὐτὰ ὁ θεός,\nκαὶ τὸ τῶν ἀνθρώπων γένος οὕτω γίνεται.\nμὴ φοβηθῇς τὸν δήμιον\nτοῦτον, ἀλλὰ τῶν ἀδελφῶν σου ἄξιος γενόμενος ἐπίδεξαι τὸν θάνατον,\nἴνα ἐν τῷ ἐλέει σὺν τοῖς ἀδελφοῖς σου κομίσωμαί σε.\nἜτι\nδὲ ταύτης καταληγούσης ὁ νεανίας εἶπεν Τίνα μένετε; οὐχ ὑπακούω\nτοῦ προστάγματος τοῦ βασιλέως· τοῦ δὲ προστάγματος ἀκούω τοῦ\nνόμου τοῦ δοθέντος τοῖς πατράσιν ἡμῶν διὰ Μωσῇ.\nσὺ δὲ πάσης\nκακίας εὑρετὴς γενόμενος εἰς τοὺς Ἐβραίους οὐ μὴ διαφύγῃς τὰς\nχεῖρας τοῦ θεοῦ.\nἡμεῖς γὰρ διὰ τὰς ἑαυτῶν ἁμαρτίας πάσχομεν·\nεἰ δὲ χάριν ἐπιπλήξεως καὶ παιδίας ὁ ζῶν κύριος ἡμῶν βραχέως\nἐπώργισται, καὶ πάλιν καταλλαγήσεται τοῖς ἑαυτοῦ δούλοις.\nσὺ δέ,\nὦ ἀνόσιε καὶ πάντων ἀνθρώπων μιαρώτατε, μὴ μάτην μετεωρίζου\nφρυττόμενος αδήλοις ἐλπίσιν, ἐπὶ τοὺς οὐρανίους παῖδας ἐπαράμενος\nχεῖρα·\nοὔπω γὰρ τὴν τοῦ παντοκράτορος ἐπόπτου θεοῦ κρίσιν\nἐκπέφευγας. ³⁶οἱ μέν γὰρ νῦν ἡμέτεροι ἀδελφοὶ βραχὺν ἐπενέγκαντες\nπόνον ἀενάου ζωῆς ὑπὸ διαθήκην θεοῦ πεπτώκασιν· σὺ δὲ τῇ τοῦ\nθεοῦ κρίσει δίκαια τὰ πρόστιμα τῆς ὑπερηφανίας ἀποίσῃ.\nἐγὼ\nδὲ καθάπερ οἱ ἀδελφοὶ καὶ σῶμα καὶ τύχην προδίδωμι περὶ τῶν\nπατρίων νόμων, ἐπικαλούμενοι τὸν θεὸν ἵλεων ταχὺ τῷ ἔθνει γενέσθαι,\nκαὶ σέ μετὰ ἐτασμῶν καὶ μαστίγων ἐξομολογήσασθαι διότι μόνος\nαὐτὸς θεός ἐστιν·\nἐν ἐμοὶ δὲ καὶ τοῖς ἀδελφοῖς μου στῆσαι τὴν τοῦ\nπαντοκράτορος ὀρχὴνμ τὴν ἐπὶ τὸ σύμπαν ἡμῶν γένος δικαίως ἐπημμένην.\nἔκθυμος δὲ γενόμενος ὁ βασιλεὺς τούτῳ παρὰ τοὺς ἄλλους\nχειρίστως ἀπήντησεν, πικρῶς φέρων ἐπὶ τῷ μυκτηρισμῷ.\nκαὶ οὗτος\nοὖν καθαρῶς μετήλλαξεν, παντελῶς ἐπὶ τῷ κυρίῳ πεποιθώς.\nἐσχάτη\nδὲ τῶν υἱῶν ἡ μήτηρ ἐτελεύτησεν.\nΤὰ μὲν οὖν περὶ τοὺς\nσπλαγχνισμοὺς καὶ τὰς ὑπερβαλλούσας αἰκίας ἐπὶ τοσοῦτον\nδεδηλώσθω.\nἸούδας δὲ ὁ καὶ Μακκαβαῖος καὶ οἱ σὺν αὐτῷ παρεισπορευόμενοι\nλεληθότως εἰς τὰς κώμας προσεκαλοῦντο τοὺς συγγενεῖς, καὶ τοὺς μεμενηκότας\nἐν τῷ Ἰουδαισμῷ προσλαμβανόμενοι συνήγαγον εἰς ἑξάκισχιλίους.\nκαὶ ἐπεκαλοῦντο τὸν κύριον ἐφιδεῖν τὸν ὑπὸ πάντων καταπονούμενον\nλαόν, οἰκτεῖραι δὲ καὶ τὸν ναὸν τὸν ὑπὸ τῶν ἀσεβῶν\nἀνθρώπων βεβηλωθέντα·\nἐλεῆσαι δὲ καὶ τὴν κΠταφθειρομένην\nπόλιν καὶ μέλλουσαν ἰσόπεδον γίνεσθαι, καὶ τῶν καταβοώντων πρὸς\nαὐτὸν αἱμάτων εἰσακοῦσαι·\nκαὶ μνησθῆναι δέ καὶ τῆς τῶν ἀναμαρτήτων\nνηπίων παρανόμου ἀπωλίας, καὶ περὶ τῶν γενομένων εἰς τὸ\nὄνομα αὐτοῦ βλασφημιῶν, καὶ μισοπονηρῆσαι.\nγενόμενος δὲ ὁ\nΜακκαβαῖος ἐν συστέματι, ἀνυπόστατος ἤδη τοῖς ἔθνεσιν ἐγίνετο, τῆς\nὀργῆς τοῦ κυρίου εἰς ἔλεον τραπείσης.\nπόλεις δὲ καὶ χώρας ἀπροσδοκήτως\nἐρχόμενος ἐνεπίμπρα· καὶ τοὺς ἐπικαίρους τόπους ἀπολαμβάνων,\nοὐκ ὀλίγους τῶν πολεμίων τροπούμενος,\nμάλιστα τὰς νύκτας\nπρὸς τὰς τοιαύτας ἐπιβολὰς συνεργοὺς ἐλάμβανεν· καὶ λαλιὰ τῆς\nεὐανδρείας αὐτοῦ διηχεῖτο πανταχῇ.\nΣυωορῶν δὲ ὁ Φίλιππος\nκατὰ μικρὸν εἰς προκοπὴν ἐρχόμενον τὸν ἄνδρα, πυκνότερον δὲ ἐν\nταῖς εὐημερίαις προβαίνοντα, πρὸς Πτολεμαῖον τὸν Κοίλης Συρίας καὶ\nΦοινίκης στρατηγὸν ἔγραψεν ἐπιβοηθεῖν τοῖς τοῦ βασιλέως πράγμασιν.\nὁ δὲ ταχέως προχειρισάμενος Νικάνορα τὸν τοῦ Πατρόκλου, τῶν\nπρώτων φίλων, ἀπέστειλεν, ὑποτάξας πανφύλων ἔθνη οὐκ ἐλάττους\nτῶν δισμυρίων, τὸ πᾶν τῆς Ἰουδαίας ἐξᾶραι γένος συνέστησαν δὲ\n\n\n\nαὐτῷ καὶ Γοργίαν ἄνδρα στρατηγὸν καὶ εὖ πολεμικαῖς χρείαις ἔχοντα\nπεῖραν.\nδιεστήσατο δὲ ὁ Νικάνωρ τὸν φόρον τῷ βασιλεῖ τοῖς\nῬωμαίοις, ὄντα ταλάντων δισχιλίων, ἐκ τῆς τῶν Ἰουδαίων αἰχμαλωσίας\nἐκπληρώσειν.\nεὐθέως δὲ εἰς τὰς παραθαλασσίους πόλεις\nἀπέστειλεν προκαλούμενος ἐπʼ ἀγορασμὸν Ἰουδαίων σωμάτων,\nὑπισχνούμενος ἐνενήκοντα σώματα ταλάντου παραχωρήσειν· οὐ\nπροσδεχόμενος τὴν παρὰ τοῦ παντοκράτορος μέλλουσαν παρακολουθοῦσαν\nαὐτῷ δίκην.\nτῷ δὲ Ἰούδᾳ προσέπεσεν περὶ τῆς τοῦ\nΝικάνορος ἐφόδου· καὶ μεταδόντος τοῖς σὺν αὐτῷ τὴν παρουσίαν τοῦ\nστρατοπέδου,\nοἱ δειλανδροῦντες καὶ ἀπιστοῦντες τὴν τοῦ θεοῦ\nδίκην διεδίδρασκον ἑαυτοὺς καὶ ἐξετόπιζον·\nοἱ δὲ τὰ περιλελιμμένα\nπάντα ἐπώλουν, ὁμοῦ δὲ τὸν κύριον ἠξίουν ῥύσασθαι τοὺς ὑπὸ τοῦ\nδυσσεβοῦς Νικάνορος πρὶν συντυχεῖν πεπραμένους·\nκαὶ εἰ μὴ\nδι᾿ αὐτούς, ἀλλὰ διὰ τὰς πρὸς τοὺς πατέρας αὐτῶν διαθήκας, καὶ\nἕνεκα τῆς ἐπʼ αὐτοὺς ἐπικλήσεως τοῦ σεμνοῦ καὶ μεγαλοπρεποῦς ὀνόματος\nαὐτοῦ.\nΣυναγαγὼν δὲ ὁ Μακκαβαῖος τοὺς περὶ αὐτὸν\nὄντας ἀριθμὸν ἑξακισχιλίους παρεκάλει μὴ καταπλαγῆναι τοῖς δεσμίο\nμηδὲ εὐλαβεῖσθαι τὴν τῶν ἀδίκως παραγενομένων ἐπʼ αὐτοὺς ἐθνῶν\nπολυπληθείαν, ἀγωνίσασθαι δὲ γενναίως,\nπρὸ ὀφθαλμῶν λαβόντας\nτὴν ἀνόμως εἰς τὸν ἅγιον τόπον συντετελεσμένην ὑπʼ αὐτῶν ὕβριν\nκαὶ τὸν τῆς ἐμπεπαιγμένης πόλεως αἰκισμόν, ἔτι δὲ τὴν τῆς προγονικῆς\nπολιτίας κατάλυσιν.\nοἱ μέν γὰρ ὅπλοις πεποίθασιν ἄμα καὶ\nτόλμαις, ἔφησεν, ἡμεῖς δὲ ἐπὶ τῷ παντοκράτορι θεῷ, δυναμένῳ καὶ\nτοὺς ἐρχομένους ἐφʼ ἡμᾶς καὶ τὸν ὅλον κόσμον ἑνὶ νεύματι καταλαβεῖν,\nπεποίθαμεν.\nπροσαναλεξάμενος δὲ αὐτοῖς καὶ τὰς ἐπὶ τῶν προγόνων\nγενομένας ἀντιλήμψεις, καὶ τὴν ἐπὶ Σενναχηρείμ, ἑκατὸν\nὀγδοήκοντα πέντε χιλιάδες ὡς ἀπώλοντο,\nκαὶ τὴν ἐν τῇ Βαβυλωνίᾳ\nτὴν πρὸς τοὺς Γαλάτας παράταξιν γενομένην, ὡς οἱ πάντες ἐπὶ τὴν\nχρείαν ἦλθον ὀκτακισχίλιοι σὺν Μακεδόσιν τετρακισχιλίοις, τῶν\n\n\n\nΜακεδόνων ἀπορουμένων, οἱ ἑξακισχιλιοι τὰς δώδεκα μυριάδας ἀπώλεσαν\nδιὰ τὴν γινομένην αὐτοῖς ἀπʼ οὐρανοῦ βοήθειαν, καὶ ὠφέλειαν\nπολλὴν ἔλαβον.\nἐφ᾿ οἷς εὐθαρσεῖς αὐτοὺς παραστήσας καὶ ἑτοίμους\nὑπέρ τῶν νόμων καὶ τῆς πατρίδος ἀποθνήσκειν τετραμερές τι ἐποίησεν\nτὸ στράτευμα·\nτάξας ἀδελφοὺς αὐτοῦ προηγουμένους ἑκατέρας\nτάξεως, Σίμωνα καὶ Ἰώσηπον καὶ Ἰωνάθην, ὑποτάξας ἑκάστῳ χιλίους\nπρὸς τοῖς πεντακοσίοις,\nἔτι δὲ καὶ Ἐλεάζαρον· παραναγνοὺς τὴν\nἱερὰν βίβλον, καὶ δοὺς σύνθημα ΘεοΥ ΒΟΗΘεαc, τῆς πρώτης σπείρης\nαὐτὸς προηγούμενος συνέβαλε τῷ Νικάνορι.\nγενομένου δὲ αὐτοῖς\nτοῦ παντοκράτορος συμμάχου κατέσφαξαν τῶν πολεμίων ὑπέρ τοὺς\nἐννακισχιλίους, τραυματίας δὲ καὶ τοῖς μέλεσιν ἀναπήρους τὸ πλεῖον\nμέρος τῆς τοῦ Νικάνορος στρατείας, πάντας δὲ φεύγειν ἡνάγκασαν.\nτὰ δέ χρήματα τῶν παραγενομένων ἐπὶ τὸν ἀγορασμὸν αὐτῶν ἔλαβον\nσυνδιώξαντες δὲ αὐτοὺς ἐφʼ ἱκανὸν ἀνέλυσαν ἀπὸ τῆς χώρας\nσυνκλειόμενοι·\nἦν γὰρ ἡ πρὸ τοῦ σαββάτου δίκη, δι᾿ ἣν αἰτίαν οὐκ ἐμακροτόνησαν\nκατατρέχοντες αὐτούς.\nὁπ λολογήσαντες δὲ αὐτοὺς\nκαὶ τὰ σκῦλα ἐκδύσαντες τῶν πολεμίων περὶ τὸ σάββατον ἐγίνοντο,\nπερισσῶς εὐλογοῦντες καὶ ἐξομολογούμενοι τῷ κυρίῳ τῷ διασώσαντι\nεἰς τὴν ἡμέραν ταύτην, ἀρχὴν ἐλέους τάξαντος αὐτοῖς.\nμετὰ δὲ τὸ\nσάββατον τοῖς ᾐκισμένοις καὶ ταῖς χήραις καὶ τοῖς ὀρφανοῖς μερίσαντες\nἀπὸ τῶν σκύλων, τὰ λοιπὰ αὐτοὶ καὶ τὰ παιδία διεμερίσαντο.\nταῦτα\nδὲ διαπραξάμενοι, καὶ κοινὴν ἱκετίαν ποιησάμενοι, τὸν ἐλεήμονα\nκύριον ἠξίουν εἰς τέλος καταλλαγῆναι τοῖς αὐτοῦ δούλοις.\nκαὶ\nτοῖς περὶ Τιμόθεον καὶ Βακχίδην συνερείσαντες ὑπέρ τοὺς δισμυρίους\nαὐτῶν ἀνεῖλον, καὶ ὀχυρωμάτων ὑψηλῶν εἶ μάλα ἐνκρατεῖς\nἐγένοντο, καὶ λάφυρα πλείονος ἐμερίσαντο, ἰσομοίρους αὐτοὺς καὶ\nτοῖς ᾐκισμένοις καὶ ὀρφανοῖς καὶ χήραις ἔτι δὲ καὶ πρεσβυτέροις\nποιήσαντες.\nὁπλολογήσαντες δὲ αὐτοὺς ἐπιμελῶς πάντα συνέθηκαν\n\n\n\nεἰς τοὺς ἐπικαίρους τόπους, τὰ δὲ λοιπὰ τῶν σκύλων ἤνεγκαν\nεἰς Ἰεροσόλυμα·\nτὸν δὲ φυλάρχην τῶν περὶ Τιμοθεον ἀνεῖλον,\nἀνοσιώτατον ἄνδρα καὶ πολλὰ τοὺς Ἰουδαίους ἐπιλελυπηκότα.\nἐπινίκια δὲ ἄγοντες ἐν τῇ πατρίδι τοὺς ἐμπρήσαντας τοὺς\nἱεροὺς πυλῶνας καὶ Καλλισθένην ὑφῆψαν εἰς ἐνοίκιον πεφευγότα·\nκαὶ τὸν ἄξιον τῆς δυσσεβείας ἐκομίσατο μισθόν.\nὁ δὲ τρισαλιτήριος\nΝικάνωρ, ὁ τρισχιλίους ἐμπόρους ἐπὶ τὴν πρᾶσιν τῶν\nἸουδαίων ἀγαγών,\nταπεινωθεὶς ὑπὸ τῶν καθʼ αὑτὸν νομιζομένων\nἐλαχίστων εἶναι, τῇ τοῦ κυρίου βοηθείᾳ, τὴν δοξικὴν ἀποθέμενος\nἐσθῆτα, διὰ τῆς μεσογείου, δραπέτου τρόπον ἔρημον ἑαυτὸν ποιήσας,\nἧκεν εἰς Ἀντιόχειαν, ὑπέρ ἅπαν εὐημερηκὼς ἐπὶ τῇ τοῦ στρατοῦ\nδιαφθορᾷ.\nκαὶ ὁ τοῖς Ῥωμαίοις ἀναδεξάμενος φόρον ἀπὸ τῆς τῶν\nἐν Ἰεροσολύμοις αἰχμαλωσίας κατορθώσασθαι, κατήγγελλεν ὑπέρμαχον\nἔχειν τοὺς Ἰουδαίους, καὶ διὰ τὸν τρόπον τοῦτον ἀτρώτους\nεἶναι τοὺς Ἰουδαίους, διὰ τὸ ἀκολουθεῖν τοῖς ἑαυτοῦ προστεταγμένοις\nνόμοις.\nΠερὶ δὲ τὸν καιρὸν ἐκεῖνον ἐτύγχανεν Ἀντίοχος ἀναλελυκὼς\nἀκόσμως ἐκ τῶν περὶ τὴν Περσίδα τόπων.\nεἰσεληλύθει γὰρ εἰς τὴν\nλεγομένην Περσέπολιν, καὶ ἐπεχείρησεν ἱεροσυλεῖν καὶ τὴν πόλιν\nσυνέχειν· διὸ δὴ τῶν πληθῶν ὁρμησάντων, ἐπὶ τὴν τῶν ὅπλων\nβαήθειαν ἐτράπησαν· καὶ συνέβη τροπωθέντα τὸν Ἀντίοχον ὑπὸ τῶν\nἐγχωρίων ἀσχήμονα τὴν ἀναζυγὴν ποιήσασθαι.\nὄντι δὲ αὐτῷ\nκατʼ Ἐκβάτανα προσέπεσεν τὰ κατὰ Νικάνορα καὶ τοὺς περὶ\nΤιμόθεον γεγονότα.\nἐπαρθεὶς δὲ τῷ θυμῷ ᾤετο καὶ τῶν πεφυγαδευκότων\nαὐτὸν κακίαν εἰς τοὺς Ἰουδαίους ἐναπερείσασθαι· διὸ\nσυνέταξεν τὸν ἁρματηλάτην ἀδιαλείπτως ἐλαύνοντα καταλύειν τὴν\nπορίαν, τῆς ἐξ οὐρανοῦ δὴ κρίσεως συνούσης αὐτῷ· οὕτως γὰρ\nὑπερηφάνως εἶπεν Πολυάνδροιν Ἰουδαίων Ἰεροσόλυμα ποιήσω, παραγενόμενος\nἐκεῖ.\nὁ δὲ παντεπόπτης κύριος ὁ θεὸς τοῦ Ἰσραὴλ\nἐπάταξεν αὐτὸν ἀνιάτῳ καὶ ἀοράτῳ πληγῇ· ἄρτι δὲ αὐτοῦ καταλήξαντος\n\n\n\nτὸν λόγον, ἔλαβεν αὐτὸν ἀνήκεστος τῶν σπλάγχνων\nἀλγηδὼν καὶ πικραὶ τῶν ἔνδον βάσανοι,\nπάνυ δικαίως, τὸν πολλαῖς\nκαὶ ξενιζούσαις συμφοραῖς ἑτέρων σπλάγχνα βασανίσαντα.\nὁ\nδʼ οὐδαμῶς τῆς ἀγερωχίας ἔληγεν, ἔτι δὲ καὶ τῆς ὑπερηφανίας ἐπεπλήρωτο,\nπῦρ πνέων τοῖς θυμοῖς ἐπὶ τοὺς Ἰουδαίους, καὶ κελεύων\nἐποξύνειν τὴν πορίαν· συνέβη δὲ καὶ πεσεῖν αὐτὸν ἀπὸ τοῦ\nἄρματος φερομένου ῥοιζῳ, καὶ δυσχερεῖ πτώματι περιπεσόντα πάντα\nτὰ μέλη τοῦ σώματος ἀποστρεβλοῦσθαι\nὁ δʼ ἀντιδοκῶν τοῖς τῆς\nθαλάσσης κύμασιν διὰ τὴν ὑπέρ ἀνθρώπων ὑπερηφανίαν, καὶ\nπλάστιγγι τῶν ὀρέων οἰόμενος ὕψη στήσειν, κατὰ γῆν γενόμενος ἐν\nφορίῳ παρεκομίζετο, φανερὰν τοῦ θεοῦ πᾶσιν τὴν δύναμιν ἐνδεικνύμενος·\nὥἐστε καὶ ἐκ τοῦ σώματος τοῦ δυσσεβοῦς σκώληκας\nἀναζεῖν, καὶ ζῶντος ἐν ὀδύναις καὶ ἀλγηδόσιν τὰς σάρκας αὐτοῦ\nδιαπίπτειν, ὑπὸ δὲ τῆς ὀσμῆς αὐτοῦ πᾶν τὸ στρατόπεδον βαρύνεσθαι\nτὴν σαπρίαν.\nκαὶ τὸν μικρῷ πρότερον τῶν οὐρανίων ἄστρων\nἄπτεσθαι δοκοῦντα, παρακομίζειν οὐδεὶς ἐδύνατο, διὰ τὸ τῆς ὀσμῆς\nἀφόρητον βάρος.\nἐνταῦθα οὗν ἤρξατο τὸ πολὺ τῆς ὑπερηφανίας\nλήγειν τεθραυσμένος, καὶ εἰς ἐπίγνωσιν ἔρχεσθαι θείᾳ μάστιγι,\nκατὰ στιγμὴν ἐπιτεινόμενος ταῖς ἀλγηδόσιν.\nκαὶ μηδέ τῆς ὀσμῆς\nαὐτοῦ ἀνέχεσθαι δυνάμενος, ταῦτʼ ἔφη Δίκαιον ὑποτάσσεσθαι τῷ\nθεῷ, καὶ μὴ θνητὸν ὄντα ὑπερήφανα φρονεῖν.\nηὔχετο δὲ ὁ\nμιερὸς πρὸς τὸν οὐκέτι αὐτὸν ἐλεήσοντα δεσπότην, οὕτως λέγων·\nτὴν μέν ἁγίαν πόλιν, ἣν σπεύδων παρεγίνετο ἰσόπεδον ποιῆσαι καὶ\nπολυάνδριον οἰκοδομῆσαι, ἐλευθέραν ἀναδεῖξαι\nτοὺς δὲ Ἰουδαίους,\nὡς διεγνώκει μηδέ ταφῆς ἀξιῶσαι, οἰωνοβρώτους σὺν τοῖς νηπίοις\nἐκτρίψαι θηρίοις, πάντας αὐτοὺς ἴσους Ἀθηναίοις ποιήσειν·\nὂν\nδὲ πρότερον ἐσκύλευσεν ἅγιον νεὼ καλλίστοις ἀναθήμασιν κοσμήσειν,\nκαὶ τὰ ἱερὰ σκεύη πολυπλάσια πάντα ἀποδώσειν, τὰς δὲ ἐπιβαλλούσας\nπρὸς τὰς θυσίας συντάξεις ἐκ τῶν ἰδίων προσόδων χορηγήσειν·\nπρὸς δὲ τούτοις καὶ Ἰουδαῖος ἔσεσθαι, καὶ πάντα τόπον οἰκητὸν\nἐπελεύσεσθαι καταγγέλλοντα τὸ τοῦ θεοῦ κράτος.\nοὺδαμῶς δὲ\nληγόντων τῶν πόνων, ἐπεληλύθει γὰρ ἐπʼ αὐτὸν δικαία ἡ τοῦ θεοῦ\nκρίσις, τὰ κατʼ αὐτὸν ἀπελπίσας ἔγραψεν πρὸς τοὺς Ἰουδαίους τὴν\nὑπογεγραμμένην ἐπιστολήν, ἔχουσαν ἱκετηρίας τάξιν, περιέχουσαν\nδὲ οὕτως\nΤοῖς χρηστοῖς Ἰουδαίοις τοῖς πολίταις πολλὰ χαίρειν\nκαὶ ὑγιαίνειν καὶ εὖ πράττειν βασιλεὺς Ἀντίοχος καὶ στρατηγός·\nἔρρωσθε, καὶ τὰ τέκνα· καὶ τὰ ἴδια κατὰ γνώμην ἔσται ὑμῖν. εἰς\nοὐρανὸν τὴν ἐλπίδα ἔχων,\nὑμῶν τὴν τιμὴν καὶ τὴν εὔνοιαν ἐμνημόνευον\nφιλοστόργως ἐπαναγαγὼν ἐκ τῶν κατὰ τὴν Περσίδα τόπαων,\nκαὶ περιπεσὼν ἀσθενείᾳ δυσχερίαν ἐχούσῃ, ἀναγκαῖον ἡγησάμην\nφροντίσαι τῆς κοινῆς πάντων ὑμῶν ἀσφαλείας·\nοὐκ ἀπογινώσκων τὰ\nκατ᾿ ἐμαυτόν, ἀλλὰ ἔχων πολλὴν ἐλπίδα ἐκφεύξεσθαι τὴν ἀσθένειαν.\nθεωρῶν δὲ ὅτι καὶ ὁ πατήρ, καθʼ οὓς καιροὺς εἰς τοὺς ἄνω τόπους\nἐστρατοπέδευσεν, ἀνέδειξεν τὸν διαδεξάμενον,\nὅπως ἐάν τι παράδοξον\nἀποβαίη καὶ προσαπέλθῃ τι δυσχερές, εἰδότες οἱ κατὰ τὴν\nχώραν ᾦ καταλέλειπται τὰ πράγματα, μὴ ἐπιταράσσωνται·\nπρὸς\nδὲ τούτοις κατανοῶν τοὺς παρακειμένους δυνάστας καὶ γειτνιῶντας\nτῆς βασιλείας τοῖς καιροῖς ἐπέχοντας καὶ προσδοκῶντας τὸ ἀποβησόμενον,\nἀναδέδειχα τὸν υἱὸν Ἀντίοχον βασιλέα, ὃν πολλάκις ἀνατρέχων\nεἰς τὰς ἐπάνω σατραπείας τοῖς πλείστοις ὑμῶν παρεκατετιθέμην\nκαὶ συνίστων· γέγραφα δὲ πρὸς αὐτὸν τὰ ὑπογεγραμμένα.\nπαρακαλῶ οὖν ὑμᾶς καὶ ἀξιῶ, μεμνημένους τῶν εὐεργεσιῶν κοινῇ\nκαὶ κατʼ ἰδίαν, ἕκαστον συντηρεῖν τὴν οὖσαν εὔνοιαν εἰς ἐμέ καὶ τὸν\nυἱόν·\nπέπεισμαι γὰρ αὐτὸν ἐπιεικῶς καὶ φιλανθρώπως συωσταθένται\nτῇ ἐμῇ προαιρέσει συνπεριενεχθήσεσθαι ὑμῖν.\nὉ μέν οὗν ἀνδροφόνος καὶ βλάσφημος τὰ χείριστα παθών,\nὡς ἑτέρους διέθηκεν, ἐπὶ ξένης ἐν τοῖς ὄρεσιν οἰκτίστῳ μόρῳ κατέστρεψεν\n\n\n\nτὸν βίον,\nπαρεκομίζετο δὲ τὸ σῶμα Φίλιππος ὁ σύντροφος\nαὐτοῦ· ὃς καὶ εὐλαβηθεὶς τὸν υἱὸν Ἀντιόχου πρὸς Πτολεμαῖον\nτὸν Φιλομήτορα εἰς Αἴγυπτον διεκομίσθη.\nΜακκαβαῖος δὲ καὶ οἱ σὺν αὐτῷ, τοῦ κυρίου προάγοντος αὐτούς,\nτὸ μέν ἱερὸν ἐκομίσαντο καὶ τὴν πόλιν·\nτοὺς δὲ κατὰ τὴν ἀγορὰν\nβωμοὺς ὑπὸ τῶν ἀλλοφύλων δεδημιουργημένους, ἔτι δὲ τεμένη, καθεῖλαν.\nκαὶ τὸν νεὼ καθαρίσαντες, ἕτερον θυσιαστήριον ἐποίησαν·\nκαὶ πυρώσαντες λίθους, καὶ πῦρ ἐκ τούτων λαβόντες, ἀνήνεγκαν\nθυσίας μετὰ διετῆ χρόνον καὶ θυμίαμα καὶ λύχνους, καὶ τῶν ἄρτων\nτὴν πρόθεσιν ἐποιήσαντο.\nταῦτα δὲ ποιήσαντες, ἡξίωσαν τὸν κύριον\nπεσόντες ἐπὶ κοιλίαν, μηκέτι παραπεσεῖν τοιούτοις κακοῖς,\nἀλλʼ ἐάν ποτε καὶ ἁμάρτωσιν, ὑπʼ αὐτοῦ μετὰ ἐπιεικείας, μὴ\nβλασφήμοις καὶ βαρβάροις ἔθνεσιν παραδίδοσθαι\nἐν ἧ δὲ ἡμέρᾳ ὁ\nνεὼς ὑπὸ ἀλλοφύλων ἐβεβηλώθη, συνέβη κατὰ τὴν αὐτὴν ἡμέραν\nτὸν καθαρισμὸν γενέσθαι τοῦ ναοῦ, τῇ πέμπτῃ καὶ εἰκάδι τοῦ οὐτοῦ\nμηνός, τοῦ Χασελεύ.\nκαὶ μετʼ εὐφροσύνης ἦγον ἡμέρας ὁκτὼ\nσκηνωμάτων τρόπον, μνημονεύοντες ὡς πρὸ μικροῦ χρόνου τὴν τῶν\nσκηνῶν ἑορτὴν ἐν τοῖς ὄρεσιν καὶ ἐν τοῖς σπηλαίοις θηρίων τρόπον\nἧσαν νεμόμενοι.\nδιὸ θύρσους καὶ κλάδους ὡραίους, ἔτι δε καὶ φοίνιας\nἔχοντες, ηὐχαρίστουν τῷ εὐοδώσαντι καθαρίσαι τὸν ἑαυτοῦ\nτόπον.\nἐδογμάτισάν τε μετὰ κοινοῦ προστάγματος καὶ ψηφίσματος\nπαντὶ τῷ τῶν Ἰουδαίων ἔθνει κατʼ ἐνιαυτὸν ἅγειν τὰς δεκάτας\nἡμέρας.\nΚαὶτὰ μέν τῆς Ἀντιόχου τοῦ προσαγορευθέντος Ἐπιφανοῦς τελευτῆς\nοὕτως εἶχεν.\nνυνὶ δὲ τὰ κατὰ τὸν ὕπατον Ἀντίοχον, υἱὸν δὲ τοῦ\nἀσεβοῦς γενόμενον, δηλώσομεν αὐτά, συντέμνοντες τὰ συνέχοντα τῶν\nπόλεων κακά.\nοὗτος γὰρ παραλαβὼν τὴν βασιλείαν, ἀνέδειξεν ἐπὶ\nτῶν πραγμάτων Λυσίαν τινά, Κοίλης δὲ Συρίας καὶ Φοινίκης στρατηγὸν\n\n\n\nπρώταρχον.\nΠτολεμαῖιος γὰρ ὁ καλούμενος Μάκρων, τὸ δίκαιον\nσυντηρεῖν προηγούμενος πρὸς τοὺς Ἰουδαίους διὰ τὴν γεγονυῖαν πρὸς\nαὐτοὺς ἀδικίαν, ἐπειρᾶτο τὰ πρὸς αὐτοὺς εἰρηνικῶς διεξάγειν.\nὅθεν\nκατηγορούμενος ὑπὸ τῶν φίλων πρὸς τὸν Εὐπάτορα, καὶ προδότης\nπαρʼ ἕκαστα ἀκούων, διὰ τὸ τὴν Κύπρον ἐμπιστευθέντα ὑπὸ τοῦ\nΦιλομήτορος ἐκλιπεῖν καὶ πρὸς Ἀντίοχον τὸν Ἐπιφανῆ ἀναχωρῆσαι,\nμήτε εὐγενῆ τὴν ἐξουσίαν εὐγενναίσας, φαρμακεύσας ἑαυτὸν ἐξέλειπεν\nτὸν βίον.\nΓοργίας δὲ γενόμενος στρατηγὸς\nτῶν τόπων, ἐξενοτρόφει, καὶ παρʼ ἕκαστα πρὸς τοὺς ἰδίους ἐπολεμοτρόφει.\nὁμοῦ δὲ τούτων καὶ οἱ Ἰδουμαῖοι ἐγκρατεῖς ἐπικαίρων\nὁχυρωμάτων ὄντες, ἐγύμναζον τοὺς Ἰουδαίους, καὶ τοὺς φυγαδεύσαντας\nἀπὸ Ἰεροσολύμων προσλαβόμενοι πολεμοτροφεῖν ἐπεχείρουν.\nοἱ δὲ περὶ τὸν Μακκαβαῖον, ποιησάμενοι λιτανίαν καὶ\nἀξιώσαντες τὸν θεὸν σύμμαχον αὐτοῖς γενέσθαι, ἐπὶ τὰ τῶν Ἰδουμαίων\nἀχυρώματα ὥρμησαν·\nοἷς καὶ προσβαλόντες εὐρώστως,\nἐνκρατεῖς ἐγένοντο τῶν τόπων, πάντας τε τοὺς ἐπὶ τῷ τείχει μαχομένους\nἡμύναντο, κατέσφαζόν τε τοὺς ἐνπίπτοντας, ἀνεῖλον δὲ\nοὐχ ἧττον τῶν δισμυρίων.\nσυνφυγόντων δὲ οὐκ ἔλαττον τῶν\nἐννακισχιλίων εἰς δύο πύργους ὀχυροὺς εὗ μάλα, καὶ πάντα τὰ πρὸς\nπολιορκίαν ἔχοντας,\nὁ Μακκαβαῖος εἰς ἐπείγοντας τόπους, ἀπολείπων\nΣίμωνα καὶ Ἰώσηπον, ἔτι δὲ Ζακχαῖονμ καὶ τοὺς σὺν\nαὐτῷ ἱκανοὺς πρὸς τὴν τούτων πολιορκίαν, αὐτὸς ἐχωρίσθη.\nοἱ\nδὲ περὶ τὸν Σίμωνα φιλαργυρήσαντες ὑπό τινων τῶν ἐν τοῖς πύργοις\nἐπείσθησαν ἀργυρίῳ· ἑπτάκις δὲ μυρίας δραχμὰς λαβόντες,\nεἴασάν τινας διαρρυῆναι.\nπροσαγγέλλοντες δὲ τῷ Μακκαβαίαῳ περὶ\nτοῦ γεγονότος, συναγαγὼν τοὺς ἡγουμένους τοῦ λαοῦ, κατηγόρησεν\nὡς ἀργυρίου πέπρακαν τοὺς ἀδελφούς, τοὺς πολεμίους κατʼ αὐτῶν\nἀπολύσαντες.\nτούτους μέν οὖν προδότας γενομένους ἀπέκτεινεν,\n\n\n\nκαὶ παραχρῆμα τοὺς δύο πύργους κατελάβετο.\nτοῖς δὲ ὅπλοις τὰ\nπάντα ἐν ταῖς χερσὶν εὐοδούμενος, ἀπώλεσεν ἐν τοῖς δυσὶν ὀχυρώμασινμ\nπλείους τῶν δισμυρίων.\nΤιμόθεος δὲ ὁ πρῶτον ἡττηθεὶς\nὑπὸ τῶν Ἰουδαίων, συναγαγὼν ξένας δυνάμεις πανπληθεῖς καὶ\nτοὺς τῆς Ἀσίας γενομένους ἵππους συναθροίσας οὐκ ὀλίγους, παρῆν\nὡς δοριάλωτον λημψόμενος τὴν Ἰουδαίαν.\nοἱ δὲ περὶ τὸν Μακκαβαῖον,\nσυνεγγίζοντος αὐτοῦ, πρὸς ἱκεσίαν τοῦ θεοῦ γῇ τὰς κεφαλὰς\nκαταπάσαντες καὶ τὰς ὀσφύας σάκκοις ζώσαντες,\nἐπὶ τὴν ἀπέναντι\nτοῦ θυσιαστηρίου κρηπῖδα προσπεσόντες, ἠξίουν ἵλεων αὐτοῖς\nγενόμενον ἐχθρεῦσαι τοῖς ἐχθροῖς αὐτῶν, καὶ ἀντικεῖσθαι τοῖς ἀντικειμένοις,\nκαθὼς καὶ ὁ νόμος διασαφεῖ\nγενόμενοι δὲ ἀπὸ τῆς\nδεήσεως, ἀναλαβόντες τὰ ὅπλα, προῆγον ἀπὸ τῆς πόλεως ἐπὶ\nπλεῖον· συνεγγίσαντες δὲ τοῖς πολεμίοις, ἐφʼ ἑαυτῶν ἦσαν.\nἄρτι\nδὲ τῆς ἀνατολῆς διαχεομένης, προσέβαλλον ἑκάτεροι· οἱ μέν οὖν\nἔγγυον ἔχοντες εὐημερίας καὶ νίκης μετὰ ἀρετῆς τὴν ἐπὶ τὸν κύριον\nκαταφυγήν, οἱ δὲ καθηγεμόνα τῶν ἀγώνων ταττόμενοι τὸν\nθυμόν.\nγινομένης δέ καρτεράς μάχης, ἐφάνησαν τοῖς ὑπεναντίοις\nἐξ οὐρανοῦ ἐφʼ ἵππων χρυσοχαλίνων πέντε ἄνδρες διαπρεπεῖς, καὶ\nἀφηγούμενοι τῶν Ἰουδαίων οἱ δύο\nκαὶ τὸν Μακκαβαῖον μέσον\nλαβόντες, καὶ σκεπάζοντες ταῖς ἑαυτῶν πανοπλίαις, ἄτρωτον διεφύλασσον·\nεἰς δὲ τοὺς ἐναντίους τοξεύματα καὶ κεραυνοὺς ἐξερίπτουν·\nδιὸ συγχυθέντες ἀορασία, διεκόπτοντο ταραχῆς πεπληρωμένοι.\nκατεσφάγησαν δὲ δισμύριοι πρὸς τοῖς πεντακοσίοις,\nἱππεῖς δέ ἑξακόσιοι.\nΑὐτὸς δὲ ὁ Τιμόθεος συνέφυγεν εἰς\nΓάζαρα λεγόμενον ὁχύρωμα, εὖ μάλα φρούριον, στρατηγοῦντος ἐκεῖ\nΧαιρέου.\nοἱ δὲ περὶ τὸν Μακκαβαῖον ἀσμένως περιεκάθισαν τὸ\nφρούριον ἡμέρας τεσσεράκοντα.\nοἱ δὲ ἔνδον τῇ ἐρυμνότητι τοῦ\nτοπου πεποιθότες, ὑπεράγαν ἐβλασφήμουν, καὶ λόγους ἀθεμίτους\nπροιέντες.\nὑποφαινούσης δέ τῆς πέμπτης ἡμέρας καὶ εἰκοστῆς,\nνεανίαι τῶν περὶ τὸν Μακκαβαῖον πυρωθέντες τοῖς θυμοῖς διὰ τὰς\n\n\n\nβλασφημίας, προσβαλόντες τῷ τείχει, ἀρρενωδῶς καὶ θηριώδει θυμῷ\nτὸν ἐμπίπτοντα ἔκοπτον.\nἕτεροι δὲ ὁμοίως προσαναβάντες ἐν τῷ\nπερισπασμῷ πρὸς τοὺς ἔνδον, ἐνεπίμπρων τοὺς πύργους, καὶ πυρὰς\nἀνάπτοντες, ζῶντας τοὺς βλασφήμους κατέκαιον· οἱ δὲ τὰς πύλας\nδιέκοπτον, εἰσδεξάμενοι δὲ τὴν λοιπὴν τάξιν προκατελάβοντο\nτὴν πόλιν,\nκαὶ τὸν Τιμόθεον ἀποκεκρυμμένον ἔν τινι λάκκῳ κατέσφαξαν\nκαὶ τὸν τούτου ἀδελφὸν Χαιρέαν καὶ τὸν Ἀπολλοφάνην.\nταῦτα δὲ διαπραξάμενοι, μεθʼ ὕμνων καὶ ἐξομολογήσεως εὐλόγουν\nτῷ κυρίῳ τῷ μεγάλως εὐεργετοῦντι τὸν Ἰσραὴλ καὶ τὸ νῖκος αὐτοῖς\nδιδόντι.\nΜετʼ ὀλίγον δὲ παντελῶς χρονίσκον Λυσίας ἐπίτροπος τοῦ βασιλέως\nκαὶ συγγενὴς καὶ ἐπὶ τῶν πραγμάτων, λίαν βαρέως φέρων\nἐπὶ τοῖς γεγονόσι,\nσυναθροίσας περὶ τὰς ὀκτὼ μυριάδας καὶ τὴν\nἵππον ἅπασαν παρεγίνετο ἐπὶ τοὺς Ἰουδαίους, λογιζόμενος τὴν μὲν\nπόλιν Ἕλλησιν οἰκητήριον ποιήσειν,\nτὸ δὲ ἱερὸν ἀργυρολόγητον,\nκαθὼς τὰ λοιπὰ τῶν ἐθνῶν τεμένη, πρατὴν δὲ κατὰ ἔτος τὴν ἀρχιερωσύνην\nποιήσειν·\nοὐδαμῶς ἐπιλογιζόμενος τὸ τοῦ θεοῦ κράτος,\nπεφρενωμένος δὲ ταῖς μυριάσιν τῶν πεζῶν καὶ ταῖς χιλιάσιν τῶν\nἱππέων καὶ τοῖς ἐλέφασιν τοῖς ὀγδοήκοντα.\nεἰσελθὼν δὲ εἰς τὴν\nἸουδαίαν καὶ συνεγγίσας Βεθσουρών, ὄντι μὲν ἐρυμνῷ χωρίῳ, Ἰεροσολύμων\nδὲ ἀπέχοντι ὡσεὶ σχοίνους πέντε, τοῦτο ἔθλιβεν.\nὡς\nδὲ μετέλαβον οἱ περὶ τὸν Μακκαβαῖον πολιορκοῦντα αὐτὸν τὰ ὀχυρώματα,\nμετὰ ὀδυρμῶν καὶ δακρύων ἱκέτευον σὺν τοῖς ὄχλοις τὸν\nκύριον ἀγαθὸν ἄγγελον ἀποστεῖλαι πρὸς σωτηρίαν τῷ Ἰσραήλ.\nαὐτὸς δὲ πρῶτος ὁ Μακκαβαῖος ἀναλαβὼν τὰ ὅπλα προετρέψατο\nτοὺς ἄλλους, ἅμα αὐτῷ διακινδυνεύοντας, ἐπιβοηθεῖν τοῖς ἀδελφοῖς\nαὐτῶν· ὁμοῦ δὲ καὶ προθύμως ἐξώρμησαν.\nαὐτόθι δὲ πρὸς τοῖς\nἸεροσολύμοις ὄντων, ἐφάνη προηγούμενος αὐτῶν ἔφιππος ἐν λευκῇ\nἐσθῆτι πανοπλίαν χρυσῆν κραδαίνων.\nὁμοῦ δὲ πάντες εὐλόγησαν\n\n\n\nτὸν ἐλεήμονα θεόν, καὶ ἐπερρώσθησαν ταῖς ψυχαῖς· οὐ μόνον ἀνθρώπους\nθῆρας δὲ τοὺς ἀγριωτάτους καὶ σιδηρᾶ τείχη τιτρώσκειν\nὄντες ἕτοιμοι,\nπροῆγον ἐν διασκευῇ τὸν ἀπʼ οὐρανοῦ σύμμαχον\nἔχοντες, ἐλεήσαντος αὐτοὺς τοῦ κυρίου.\nλεόντινον δὲ ἐντινάξαντες\nεἰς τοὺς πολεμίους, κατέστρωσαν αὐτῶν χιλίους πρὸς τοῖς μυρίοις,\nἱππεῖς δὲ ἑξακοσίους πρὸς χιλίοις· τοὺς δὲ πάντας ἠνάγκασαν φεύγειν.\nοἱ πλείονες δὲ αὐτῶν τραυματίαι γυμνοὶ διεσώθησαν· καὶ\nαὐτὸς δὲ ὁ Λυσίας αἰσχρῶς φεύγων διεσώθη.\nοὐκ ἄνους δὲ ὑπάρχων,\nπρὸς ἑαυτὸν ἀντιβάλλων τὸ γεγονὸς περὶ αὐτὸν ἐλάττωμα καὶ\nσυννοήσας ἀνικήτους εἶναι τοὺς Ἐβραίους, τοῦ δυναμένου θεοῦ συμμαχοῦντος\nαὐτοῖς, προσαποστείλας\nἔπεισεν συλλύεσθαι ἐπὶ πᾶσι\nτοῖς δικαίοις, καὶ διότι καὶ τὸν βασιλέα πείσει, φίλον αὐτοῖς\nἀναγκάζων γενέσθαι.\nἐπένευσεν δὲ ὁ Μακκαβαῖος ἐπὶ πᾶσιν\nοἷς ὁ Λυσίας παρεκάλει, τοῦ συμφέροντος φροντίζων· ὅσα γὰρ ὁ\nΜακκαβαῖος ἐπέδωκεν τῷ Λυσίᾳ διὰ γραπτῶν περὶ τῶν Ἰουδαίων,\nσυνεχώρησεν ὁ γραμματεύς.\nἦσαν γὰρ γεγραμμέναι τοῖς Ἰουδαίοις\nἐπιστολαὶ παρὰ μὲν Λυσίου, περιέχουσαι τὸν τρόπον τοῦτον Λυσίας\nτῷ πλήθει τῶν Ἰουδαίων χαίρειν.\nἸωάννης καὶ Ἀβεσσαλὼμ οἱ\nπεμφθέντες παρʼ ὑμῶν, ἐπιδόντες τὸν ὑπογεγραμμένον χρηματισμόν,\nἠξίουν περὶ τῶν δι᾿ αὐτοῦ σημαινομένων.\nὅσα μὲν οὖν\nἔδει καὶ τῷ βασιλεῖ προσενεχθῆναι διεσάφησα, ἃ δὲ ἦν ἐνδεχόμενα\nσυνεχώρησεν.\nἐὰν μὲν οὖν συντηρήσητε τὴν εἰς τὰ πράγματα\nεὔνοιαν, καὶ εἰς τὸ λοιπὸν πειράσομαι παραίτιος ἀγαθῶν γενέσθαι.\nὑπὲρ δὲ τούτων κατὰ μέρος ἐντέταλμαι τούτοις τε καὶ τοῖς\nπαρʼ ἐμοῦ διαλεχθῆναι ὑμῖν.\nἔρρωσθε. ἔτους ἑκατοστοῦ τεσσερακοστοῦ\nὀγδόου, Διὸς Κορινθίου τετράδι καὶ εἰκάδι.\nἩ\nδὲ τοῦ βασιλέως ἐπιστολὴ περιεῖχεν οὕτως Βασιλεὺς Ἀντίοχος τῷ\nἀδελφῷ Λυσίᾳ χαίρειν.\nτοῦ πατρὸς ἡμῶν εἰς θεοὺς μεταστάντος,\nβουλομένου τοὺς ἐκ τῆς βασιλείας ἀταράχους ὄντας γενέσθαι πρὸς\nτὴν τῶν Ἰουδαίων ἐπιμελίαν,\nἀκηκοότες τοὺς Ἰουδαίους μὴ συνευδοκοῦντας\n\n\n\nτῇ τοῦ πατρὸς εἰς τὰ Ἑλληνικὰ μεταθέσει, ἀλλὰ τὴν\nἑαυτῶν ἀγωγὴν αἱρετίζοντας ἀξιοῦν συνχωρηθῆναι αὐτοῖς τὰ νόμιμα·\nαἱρούμενοι οὖν καὶ τοῦτο τὸ ἔθνος ἐκτὸς ταραχῆς εἶναι,\nκρίνομεν τό τε ἱερὸν ἀποκατασταθῆναι αὐτοῖς, καὶ πολιτεύεσθαι\nκατὰ τὰ ἐπὶ τῶν προγόνων αὐτῶν ἔθη.\nεὖ οὖν ποιήσεις διαπεμψάμενός\nπρὸς αὐτοὺς καὶ δοὺς δεξιάς, ὅπως εἰδότες τὴν ἡμετέραν\nπροαίρεσιν εὔθυμοί τε ᾦσιν, καὶ ἡδέως διαγίνωνται πρὸς τῇ\nτῶν ἰδίων ἀντιλήμψει.\nΠρὸς δὲ τὸ ἔθνος ἡ τοῦ βασιλέως\nἐπιστολὴ τοιάδε ἦν Βασιλεὺς Ἀντίοχος τῇ γερουσίᾳ τῶν Ἰουδαίων\nκαὶ τοῖς ἄλλοις Ἰουδαίοις χαίρειν.\nἔρρωσθε, εἴη ἂν ὡς βουλόμεθα·\nκαὶ αὐτοὶ δὲ ὑγιαίνομεν.\nἐνεφάνισεν ἡμῖν Μενέλαος βουλόμενος\nκατελθόντας ὑμᾶς γίνεσθαι πρὸς τοῖς ἰδίοις. 30τοῖς οὖν\nκαταπορευομένοις μέχρι τριακάδος Ξανθικοῦ ὑπάρξει δεξιὰ μετὰ τῆς\nἀδείας,\nχρῆσθαι τοὺς Ἰουδαίους τοῖς ἑαυτῶν δαπανήμασιν καὶ νόμοις\nκαθὰ καὶ τὸ πρότερον· καὶ οὐδεὶς αὐτῶν κατʼ οὐδένα τρόπον\nπαρενοχληθήσεται περὶ τῶν ἠγνοημένων.\nπέπομφα δὲ καὶ τὸν\nΜενέλαον παρακαλέσοντα ὑμᾶς.\nἔρρωσθε. ἔτους ἑκατοστοῦ τεσσερακοστοῦ\nὀγδόου, Ξανθικοῦ πεντεκαιδεκάτῃ.\nἜπεμψαν\nδὲ καὶ οἱ Ῥωμαῖοι πρὸς αὐτοὺς ἐπιστολὴν ἔχουσαν οὕτως Κόιντος\nΜέμμιος, Τίτος Μάνιος, πρεσβῦται Ῥωμαίων, τῷ δήμῳ τῶν Ἰουδαίων\nχαίρειν.\nὑπὲρ ὧν Λυσίας ὁ συγγενὴς τοῦ βασιλέως συνεχώρησεν\nὑμῖν, καὶ ἡμεῖς συνευδοκοῦμεν.\nἃ δὲ ἔκρινεν προσανενηνέχθαι\nτῷ βασιλεῖ, πέμψατέ τινα παραχρῆμα ἐπισκεψάμενοι\nπερὶ τούτων, ἵνʼ ἔχωμεν ὡς καθήκει ἡμῖν· ἡμεῖς γὰρ προσάγομεν\nπρὸς Ἀντιοχίαν.\nδιὸ σπεύσατε, καὶ πέμψατέ τινας, ὅπως καὶ\nἡμεῖς ἐπιγνῶμεν ὁποίας ἐστὲ γνώμης.\nὑγιαίνετε. ἔτους ἑκατοστοῦ\nτεσσερακοστοῦ ὀγδόου, Ξανθικοῦ πεντεκαιδεκάτῃ.\nΓενομένων δὲ τῶν συνθηκῶν τούτων, ὁ μέν Λυσίας ἀπῄει πρὸς\nτὸν βασιλέα, οἱ δὲ Ἰουδαῖοι περὶ τὴν γεωργίαν ἐγίνοντο.\nτῶν δὲ\nκατὰ τόπον στρατηγῶν Τιμόθεος καὶ Ἀπολλώνιος ὁ τοῦ Γενναίου,\nἔτι δὲ Ἱερώνυμος καὶ Δημοφών, πρὸς δὲ τούτοις Νικάνωρ ὁ Κυπριάρχης,\nοὐκ εἴων αὐτοὺς εὐσταθεῖν καὶ τὰς ἡσυχίας ἄγειν.\nἸοπποῖται\nδὲ τηλικοῦτο συνετελέσαντο δυσσέβημα, παρακαλέσαντες τοὺς ἐν\nἑαυτοῖς οἰκοῦντας Ἰουδαίους ἐμβῆναι εἰς τὰ παρακατασταθέντα ὑπʼ αὐτῶν\nσκάφη σὺν γυναιξὶν καὶ τέκνοις, ὡς μηδεμιᾶς ἐνεστώσης πρὸς\nαὐτοὺς δυσμενείας·\nμετὰ δὲ τὸ κοινὸν τῆς πόλεως ψήφισμα καὶ\nτούτων ἐπιδεξαμένων, ὡς ἂν εἰρηνεύειν θελόντων καὶ μηδὲν ὕποπτον\nἐχόντων, ἀχθέντας αὐτους ἐβύθισαν ὄντας οὐκ ἔλαττον τῶν διακοσίων.\nμεταλαβὼν δὲ ὁ Ἰούδας τὴν γεγονυῖαν εἰς τοὺς ὁμοεθνεῖς\nὠμότητα, παραγγείλας τοῖς περὶ αὐτὸν ἀνδράσιν\nκαὶ ἐπικαλεσάμενος\nτὸν δίκαιον κριτὴν θεόν, παραγενόμενος ἐπὶ τοὺς μιαιφόνους\nτῶν ἀδελφῶν, τὸν μὲν λιμένα νύκτωρ ἐνέπρησεν καὶ τὰ σκάφη κατέφλεξεν,\nτοὺς δὲ ἐκεῖ συμφυγόντας ἐξεκέντησεν.\nτοῦ δὲ χωρίου\nσυνκλεισθέντος, ἀνέλυσεν, πάλιν ἥξων καὶ τὸ σύμπαν τῶν Ἰοππιτῶν\nἐκριζῶσαι πολίτευμα.\nμεταλαβὼν δὲ καὶ τοὺς ἐν Ἰαμνίᾳ\nτὸν αὐτὸν ἐπιτελεῖν βουλομένους τρόπον τοῖς κατοικοῦσιν Ἰουδαίοις,\nκαὶ τοῖς Ἰαμνίταις νυκτὸς ἐπιβαλὼν ὑφῆψεν τὸν λιμένα σὺν τῷ\nστόλῳ, ὥστε ἐπιφαίνεσθαι τὰς αὐγὰς τοῦ φέγγους εἰς τὰ Ἰεροσόλυμα,\nσταδίων ὄντων διακοσίων τεσσεράκοντα.\nἘκεῖθεν\nδὲ ἀποσπάσαντες σταδίους ἐννέα, ποιουμένων τὴν πορίαν ἐπὶ τὸν\nΤιμόθεον, ἐπέβαλλον Ἄραβες αὐτῷ οὐκ ἐλάττους τῶν πεντακισχιλίων,\nἱππεῖς δὲ πεντακόσιοι.\nγενομένης δὲ καρτερᾶς μάχης καὶ\nτῶν περὶ τὸν Ἰούδαν διὰ τὴν παρὰ τοῦ θεοῦ βοήθειαν εὐημερησάντων,\nἐλαττονωθέντες οἱ νομάδες ἠξίουν δοῦναι τὸν Ἰούδαν δεξιὰν\nαὐτοῖς, ὑπισχνούμενοι καὶ βοσκήματα δώσειν καὶ ἐν τοῖς λοιποῖς\n\n\n\nὠφελήσειν αὐτούς.\nἸούδας δὲ ὑπολαβὼν ὡς ἀληθῶς ἐν πολλοῖς\nαὐτοὺς χρησίμους, ὑπεχώρησεν εἰρήνην ἄξειν πρὸς αὐτούς· καὶ λαβόντες\nδεξιὰς εἰς τὰς σκηνὰς ἐχωρίσθησαν.\nἘπέβαλεν\nδὲ καὶ ἐπί τινα πόλιν γεφυροῦν, ὀχυρὰν καὶ τείχεσιν περιπεφραγμένην\nκαὶ πανμιγέσιν ἔθνεσιν κατοικουμένην, ὄνομα δὲ Κασπείν.\nοἱ δὲ ἔνδον πεποιθότες τῇ τῶν τειχέων ἐρυμνότητι τῇ τε τῶν\nβρωμάτων παραθέσει, ἀναγωγότερον ἐχρῶντο τοῖς περὶ τὸν Ἰούδαν,\nλοιδοροῦντες, καὶ προσέτι βλασφημοῦντες καὶ λαλοῦντες ἃ μὴ θέμις.\nοἱ δὲ περὶ τὸν Ἰούδαν ἐπικαλεσάμενοι τὸν μέγαν τοῦ κόσμου\nδυνάστην, τὸν ἄτερ κριῶν καὶ μηχανῶν ὀργανικῶν κατακρημνίσαντα\nτὴν Ἰεριχὼ κατὰ τοὺς Ἰησοῦ χρόνους, ἐνέσεισαν θηριωδῶς τῷ\nτείχει·\nκαταλαβόμενοί τε τὴν πόλιν τῇ τοῦ θεοῦ θελήσει ἀμυθήτους\nἐποιήσαντο σφαγάς, ὥστε τὴν παρακειμένην λίμνην τὸ\nπλάτος ἔχουσαν σταδίους δύο καταρρεῖν τὸ αἷμα πεπληρωμένην\nφαίνεσθαι.\nἘκεῖθεν δὲ ἀποσπάσαντες σταδίους ἑπτακοσίους\nπεντήκοντα διήνυσαν εἰς τὸν Χάρακα καὶ πρὸς τοὺς λεγομένους\nΤουβεινοὺς Ἰουδαίους.\nκαὶ Τιμόθεον μὲν ἐπὶ τῶν τόπων\nοὐ κατέλαβον, ἄπρακτον τότε ἐκ τῶν τόπων ἐκλελυκότα, καταλελοιπότα\nδὲ φρουρὰν ἔν τινι τόπῳ καὶ μάλα ὀχυράν.\nΔωσίθεος δὲ\nκαὶ Σωσίπατρος, τῶν περὶ τὸν Μακκαβαῖον ἡγεμόνων, ἐξοδεύσαντες\nτοὺς ὑπὸ Τιμοθέου ἀπώλεσαν καταλειφθέντας ἐν τῷ ὀχυρώματι,\nπλείους τῶν μυρίων ἀνδρῶν·\nὁ δὲ Μακκαβαῖος, διατάξας τὴν περὶ\nαὐτὸν στρατιὰν σπειρηδόν, κατέστησεν αὐτοὺς ἐπὶ τῶν σπειρῶν· καὶ\nἐπὶ τὸν Τιμόθεον ὥρμησαν ἔχοντα περὶ αὐτὸν μυριάδας δώδεκα πεζῶν,\nἱππεῖς δὲ δισχιλίους καὶ πρὸς τοῖς ἑπτακισχιλίοις.\nτὴν δὲ ἔφοδον\nμεταλαβὼν Ἰούδου, προεξαπέστειλεν ὁ Τιμόθεος τὰς γυναῖκας καὶ τὴν\nἄλλην ἀποσκευὴν εἰς τὸ λεγόμενον Κάρνιον· ἦν γὰρ δυσπολιόρκητον\nκαὶ δυσπρόσιτον τὸ χωρίον διὰ τὴν πάντων τῶν τόπων στενότητα.\nἐπιφανείσης δὲ τῆς Ἰούδου σπείρης πρώτου, καὶ γενομένου δέους\nἐπὶ τοὺς πολεμίους, φόβου τε ἐκ τῆς τοῦ τὰ πάντα ἐφορῶντος\nἐπιφανίας γενομένης ἐπʼ αὐτούς, εἰς φυγὴν ὥρμησαν ἄλλος ἀλλαχῇ\nφερόμενος, ὥστε πολλάκις ὑπὸ τῶν ἰδίων βλάπτεσθαι καὶ ταῖς τῶν\nξιφῶν ἀκμαῖς ἀναπείρεσθαι.\nἐποιεῖτο δὲ τὸν διωγμὸν εὐτονώτερον\nἸούδας, συνκεντῶν τοὺς ἀλιτηρίους, διέφθειρεν δὲ εἰς μυριάδας\nτρεῖς ἀνδρῶν.\nαὐτὸς δὲ ὁ Τιμόθεος ἐμπεσὼν τοῖς περὶ τὸν Δωσίθεον\nκαὶ Σωσίπατρον ἠξίου μετὰ πολλῆς γοητίας ἐξαφεῖναι ὡς σῷον\nαὐτόν, διὰ τὸ πλειόνων μὲν γονεῖς, ὧν δὲ ἀδελφοὺς ἔχειν, καὶ τούτους\nἀλογηθῆναι συμβήσεται·\nπιστώσαντος δὲ αὐτοῦ διὰ πλειόνων\nτὸν ὁρισμὸν ἀποκαταστῆσαι τούτους ἀπημάντους, ἀπέλυσαν\nαὐτὸν ἕνεκα τῆς τῶν ἀδελφῶν σωτηρίας.\nἘξελθὼν δὲ\nἐπὶ τὸ Κάρνιον καὶ τὸ Ἀτεργάτιον, κατέσφαξεν μυριάδας σωμάτων\nδύο πεντακισχιλίους.\nμετὰ δὲ τὴν τούτων τροπὴν καὶ\nἀπώλειαν ἐπεστράτευσεν καὶ ἐπὶ Ἐφρών, πόλιν ὀχυράν, ἐν ᾗ\nπάμφυλα ἐν αὐτῇ πλήθη· νεανίαι δὲ ῥωμαλέοι πρὸ τῶν τειχέων\nκαθεστῶτες εὐρώστως ἀπεμάχοντο· ἔνθα ὀργάνων καὶ βελῶν πολλαὶ\nπαραθέσεις ὑπῆρχον.\nἐπικαλεσάμενοι δὲ τὸν δυνάστην τὸν μετὰ\nκράτους συντρίβοντα τὰς τῶν πολεμίων ὁλκάς, ἔλαβον τὴν πόλιν\nὑποχείριον, κατέστρωσαν δὲ τῶν ἔνδον εἰς μυριάδας δύο πεντακισχιλίους.\nἀναζεύξαντές τε ἐκεῖθεν, ὥρμησαν ἐπὶ Σκυθῶν πόλιν,\nἀπέχουσαν ἀπὸ Ἰεροσολύμων σταδίους ἑξακοσίους.\nἀπομαρτυρησάντων\nδὲ τῶν ἐκεῖ καθεστώτων Ἰουδαίων ἣν οἱ Σκυθοπολεῖται ἔσχον\nπρὸς αὐτοὺς εὔνοιαν, καὶ ἐν τοῖς τῆς ἀτυχίας καιροῖς ἥμερον ἀπάντησιν,\nεὐχαριστήσαντες καὶ προσπαρακαλέσαντες καὶ εἰς τὰ λοιπὰ πρὸς τὸ\nγένος εὐμενεῖς εἶναι, παρεγενήθησαν εἰς Ἰεροσόλυμα, τῆς τῶν ἑβδομάδων\nἑορτῆς οὔσης ὑπογύου.\nΜετὰ δὲ τὴν λεγομένην\nπεντηκοστὴν ὥρμησαν ἐπὶ Γοργίαν τὸν τῆς Ἰδουμαίας στρατηγόν.\nἐξῆλθεν δὲ μετὰ πεζῶν τρισχιλίων, ἱππέων δὲ τετρακοσίων·\nπαραταξαμένους\nδὲ συνέβη πεσεῖν ὀλίγους τῶν Ἰουδαίων.\nΔωσίθεος\nδέ τις τῶν τοῦ Βακήνορος, ἔφιππος ἀνὴρ καὶ καρτερός, εἴχετο τοῦ\nΓοργίου, καὶ λαβόμενος τῆς χλαμύδος, ἦγεν αὐτὸν εὐρώστως, καὶ\nβουλομένου τὸν κατάρατον λαβεῖν ζωγρείαν, τῶν ἱππέων τινὸς\nΘρᾳκῶν ἐπενεχθέντος αὐτῷ καὶ τὸν ὦμον καθελόντος, διέφυγεν Γοργίας\nεἰς Μαρισά.\nτῶν δὲ περὶ τὸν Ἔσδριν ἐπὶ πλεῖον μαχομένων\nκαὶ κατακόπων ὄντων, ἐπικαλεσάμενος Ἰούδας τὸν κύριον σύμμαχον\nφανῆναι καὶ προοδηγὸν φανῆναι τοῦ πολέμου,\nκαταρξάμενος τῇ\nπατρίῳ φωνῇ τὴν μεθʼ ὕμνων κραυγήν, ἐνσείσας ἀπροσδοκήτως τοῖς\nπερὶ τὸν Γοργίαν τροπὴν ἐποιήσατο αὐτῶν.\nἸούδας δὲ\nἀναλαβὼν τὸ στράτευμα ἧκεν εἰς Ὀδολλὰμ πόλιν· τῆς δὲ ἑβδομάδος\nἐπιβαλλούσης, κατὰ τὸν ἐθισμὸν ἁγνισθέντες αὐτόθι τὸ σάββατον\nδιῆγεν.\nτῇ δὲ ἐχομένῃ ἦλθον οἱ περὶ τὸν Ἰούδαν, καθʼ ὃν χρόνον\nτὸ τῆς χρείας ἐγεγόνει, τὰ σώματα τῶν προπεπτωκότων ἀνακομίσασθαι\nκαὶ μετὰ τῶν συγγενῶν ἀποκαταστῆσαι εἰς τοὺς πατρῴους\nτάφους.\nεὗρον δὲ ἑκάστου τῶν τεθνηκότων ὑπὸ τοὺς χιτῶνας\nἱερώματα τῶν ἀπὸ Ἰαμνίας εἰδώλων, ἀφʼ ὧν ὁ νόμος ἀπήργει τοὺς\nἸουδαίους· τοῖς δὲ πᾶσι σαφὲς ἐγένετο διὰ τήνδε τὴν αἰτίαν τούσδε\nπεπτωκέναι.\nπάντες οὖν εὐλογησαντες τὰ τοῦ δικαιοκρίτου κυρίου\nτοῦ τὰ κεκρυμμένα φανερὰ ποιοῦντος,\nεἰς ἱκεσίαν ἐτράπησαν,\nἀξιώσαντες τὸ γεγονὸς ἁμάρτημα τελείως ἐξαλειφθῆναι· ὁ δὲ γενναῖος\nἸούδας παρεκάλεσε τὸ πλῆθος συντηρεῖν αὑτοὺς ἀναμαρτήτους εἶναι,\nὑπ᾿ ὄψιν ἑωρακότας τὰ γεγονότα διὰ τὴν τῶν προπεπτωκότων\nἁμαρτίαν.\nποιησάμενός τε κατʼ ἀνδρολογεῖον εἰς ἀργυρίου δραχμὰς\nδισχιλίας ἀπέστειλεν εἰς Ἰεροσόλυμα προσαγαγεῖν περὶ ἁμαρτίας\nθυσίαν, πάνυ καλῶς καὶ ἀστείως πράττων, ὑπὲρ ἀναστάσεως ἀναλογιζόμενος.\nεἰ μὴ γὰρ τοὺς προπεπτωκότας ἀναστῆναι προσεδόκα,\nπερισσὸν καὶ ληρῶδες ὑπὲρ νεκρῶν εὔχεσθαι·\nεἴτε ἐμβλέπων τοῖς\nμετʼ εὐσεβίας κοιμωμένοις κάλλιστον ἀποκείμενον εὐχαριστήριον,\n\n\n\nὁσία καὶ εὐσεβὴς ἡ ἐπίνοια. ὅθεν περὶ τῶν τεθνηκότων τὸν ἐξιλασμὸν\nἐποιήσατο, τῆς ἁμαρτίας ἀπολυθῆναι.\nΤῷ δὲ ἐνάτῳ καὶ τεσσερακοστῷ καὶ ἑκατοστῷ ἔτει προσέπεσεν\nτοῖς περὶ τὸν Ἰούδαν Ἀντίοχον τὸν Εὐπάτορα παραγενέσθαι σὺν\nπλήθεσιν ἐπὶ τὴν Ἰουδαίαν,\nκαὶ σὺν αὐτῷ Λυσίαν τὸν ἐπίτροπον\nκαὶ ἐπὶ τῶν πραγμάτων, ἕκαστον ἔχοντα δύναμιν Ἑλληνικὴν πεζῶν\nμυριάδας ἕνδεκα καὶ ἱππέων πεντακισχιλίους τριακοσίους καὶ ἐλεφάντας\nεἴκοσι δύο, ἅρματα δὲ δρεπανηφόρα τριακόσια.\nσυνέμιξεν\nδὲ αὐτοῖς καὶ Μενέλαος, καὶ παρεκάλει μετὰ πολλῆς εἰρωνίας τὸν\nἈντίοχον, οὐκ ἐπὶ σωτηρίας τῆς πατρίδος, οἰόμενος δὲ ἐπὶ τῆς\nἀρχῆς κατασταθήσεσθαι.\nὁ δὲ βασιλεὺς τῶν βασιλέων ἐξήγειρεν\nτὸν θυμὸν τοῦ Ἀντιόχου ἐπὶ τὸν ἀλιτήριον, καὶ Λυσίου ὑποδείξαντος\nτοῦτον αἴτιον τῶν κακῶν εἶναι καὶ πάντων προσέταξεν, ὡς ἔθος\nἐστὶν ἐν τῷ τόπῳ, προσαπολέσαι, ἀγαγόντας εἰς Βέροιαν.\nἔστιν\nδὲ ἐν τῷ τόπῳ πύργος πεντήκοντα πήχεων πλήρης σποδοῦ, ὄργανον\nδὲ εἶχεν περιφερὲς πάντοθεν ἀπόκρημνον εἰς τὴν σποδόν.\nἐνταῦθα τὸν ἱεροσυλίας ἔνοχον, ἢ καί τινων ἄλλων κακῶν ὑπεροχὴν\nπεποιημένον, ἅπαντες προσωθοῦσιν εἰς ὄλεθρον.\nτοιούτῳ μόρῳ\nτὸν παράνομον συνέβη θανεῖν, μηδὲ τῆς γῆς τυγχάνοντα Μενέλαον·\nπάνυ δικαίως· ἐπεὶ γὰρ συνετελέσατο πολλὰ περὶ τὸν βωμὸν\nἁμαρτήματα, οὗ τὸ πῦρ ἁγνὸν ἦν καὶ ἡ σποδός, ἐν σποδῷ τὸν\nθάνατον ἐκομίσατο.\nΤοῖς δὲ φρονήμασιν ὁ βασιλεὺς βεβαρημένος\nἤρχετο, τὰ χείριστα τῶν ἐπὶ τοῦ πατρὸς αὐτοῦ γεγονότων\nἐνδειξόμενος τοῖς Ἰουδαίοις.\nμεταλαβὼν δὲ Ἰούδας ταῦτα, παρήγγειλεν\nτῷ πλήθει δι᾿ ἡμέρας καὶ νυκτὸς ἐπικαλέσασθαι τὸν κύριον,\nεἴ ποτε καὶ ἄλλοτε, καὶ νῦν ἐπιβοηθεῖυ\nτοῖς τοῦ νόμου καὶ πατρίδος\nκαὶ ἱεροῦ ἁγίου στερεῖσθαι μέλλουσιν, καὶ τὸν ἄρτι βραχέως ἀνεψυχότα\nλαὸν μὴ ἐᾶσαι τοῖς δυσφήμοις ἔθνεσιν ὑποχειρίους γενέσθαι.\nπάντων δὲ τὸ αὐτὸ ποιησάντων ὁμοῦ καὶ καταξιωσάντων\nτὸν ἐλεήμονα κύριον μετὰ κλαυθμοῦ καὶ νηστειῶν καὶ προπτώσεως\nἐπὶ ἡμέρας τρεῖς ἀδιαλείπτως, παρακαλέσας αὐτοὺς ὁ Ἰούδας ἐκέλευσεν\n\n\n\nπαραγίνεσθαι.\nκαθʼ ἑαυτὸν δὲ σὺν τοῖς πρεσβυτέροις γενόμενος\nἐβουλεύσατο πρὶν εἰσβαλεῖν τὸ στράτευμα τοῦ βασιλέως ἐπὶ\nτὴν Ἰουδαίαν καὶ γενέσθαι τῆς πόλεως ἐγκρατεῖς, ἐξελθόντας κρῖναι\nτὰ πράγματα τῇ τοῦ θεοῦ βοηθείᾳ.\nδοὺς δὲ τὴν ἐπιτροπὴν τῷ\nκυρίῳ τοῦ κόσμου, παρακαλέσας τοὺς σὺν αὐτῷ γενναίως ἀγωνίσασθαι\nμέχρι θανάτου περὶ νόμων, ἱεροῦ, πόλεως, πατρίδος, πολιτίας·\nπερὶ δὲ Μωδιεὶμ ἐποιήσατο τὴν στρατιάν.\nἀναδοὺς δὲ τοῖς\nπερὶ αὐτὸν σύνθημα ΘΕΟΥ ΝΙΚΗΝ, μετὰ νεανίσκων ἀρίστων κεκριμένων\nἐπιβαλὼν νύκτωρ ἐπὶ τὴν βασιλικὴν αὐλήν, τὴν παρεμβολὴν\nἀνεῖλεν εἰς ἄνδρας δισχιλίους, καὶ τὸν πρωτεύοντα τῶν ἐλεφάντων\nσὺν τῷ κατʼ οἰκίαν ὄντι συνέθηκεν·\nκαὶ τὸ τέλος τὴν παρεμβολὴν\nδέους καὶ ταραχῆς ἐπλήρωσαν, καὶ ἐξέλυσαν εὐημεροῦντες.\nὑποφαινούσης\nδὲ ἤδη τῆς ἡμέρας τοῦτο ἐγεγόνει, διὰ τὴν ἐπαρήγουσαν\nαὐτῷ τοῦ κυρίου σκέπην.\nὉ δὲ βασιλεὺς εἰληφὼς γεῦμα\nτῆς τῶν Ἰουδαίων εὐτολμίας, κατεπείρασεν διὰ μεθόδων τοὺς τόπους,\nκαὶ ἐπὶ Βαιθσούροις φρούριον ὀλίγον τῶν Ἰουδαίων· προσῆγεν,\nἐτροποῦτο, προσενέκρουσεν, ἠλαττονοῦτο.\nτοῖς δὲ ἔνδον\nἸούδας τὰ δέοντα εἰσέπεμψεν.\nπροσήγγειλεν δὲ τὰ μυστήρια τοῖς\nπολεμίοις Ῥόδοκος ἐκ τῆς Ἰουδαικῆς τάξεως· ἀνεζητήθη καὶ κατελήμφθη\nκαὶ κατεκλείσθη.\nἐδευτερολόγησεν ὁ βασιλεὺς τοῖς ἐν\nΒαιθσούροις, δεξιὰν ἔδωκεν, ἔλαβεν, ἀπῄει,\nπροσέβαλεν τοῖς περὶ\nτὸν Ἰούδαν, ἥττων ἐγένετο, μετέλαβεν ἀπονενοῆσθαι τὸν Φίλιππον\nἐν Ἀντιοχίᾳ τὸν ἀπολελιμμένον ἐπὶ τῶν πραγμάτων, συνεχύθη,\nτοὺς Ἰουδαίους παρεκάλεσεν, ὑπετάγη, καὶ ὤμοσεν ἐπὶ πᾶσι τοῖς\nδικαίοις, συνελύθη καὶ θυσίαν προσήγαγεν, ἐτίμησεν τὸν νεὼ καὶ\nτὸν τόπον, ἐφιλανθρώπησεν\nκαὶ τὸν Μακκαβαῖον ἐπεδέξατο, κατέλειπεν\nστρατηγὸν ἀπὸ Πτολεμαίδος ἕως τῶν Γεννήρων Ἡγεμονίδην,\nἦλθεν εἰς Πτολεμαίδα· ἐδυσφόρουν περὶ τῶν συνθηκῶν οἱ Πτολεμαεῖς,\nἐδειλίαζον γὰρ ὑπεράγαν· ἠθέλησαν ἀθετεῖν τὰς διαστάλσεις.\nπροσῆλθεν ἐπὶ τὸ βῆμα Λυσίας, ἀπελογήσατο ἐνδεχομένως, συνέπεισεν\nκαὶ κατεπρᾴυνεν, εὐμενεῖς ἐποίησεν, ἀνέζευξεν εἰς Ἀντιοχίαν.\nοὕτω τὰ τῆς ἐφόδου τοῦ βασιλέως καὶ τῆς ἀναζυγῆς ἐχώρησεν.\nΜετὰ δὲ τριετῆ χρόνον προσέπεσεν τοῖς περὶ τὸν Ἰούδαν,\nΔημήτριον τὸν τοῦ Σελεύκου διὰ τοῦ κατὰ Τρίπολιν λιμένος εἰσπλεύσαντα\nμετὰ πλήθους ἰσχυροῦ καὶ στόλου\nκεκρατηκέναι τῆς\nχώρας, ἐπανελόμενον Ἀντίοχον καὶ τὸν τούτου ἐπίτροπον Λυσίαν.\nἌλκιμος δέ τις προγεγονὼς ἀρχιερεύς, ἑκουσίως δὲ μεμολυσμένος\nἐν τοῖς τῆς ἀμιξίας χρόνοις, συννοήσας ὅτι καθʼ ὁντιναοῦν τρόπον\nοὐκ ἔστιν αὐτῷ σωτηρία οὐδέ πρὸς τὸ ἅγιον θυσιαστήριον ἔτι πρόσοδος,\nἦλθεν πρὸς τὸν βασιλέα Δημήτριον ὡς πρώτῳ καὶ ἑκατοστῷ\nκαὶ πεντηκοστῷ ἔτει, προσάγων αὐτῷ στέφανον χρυσοῦν καὶ φοίνικα,\nπρὸς δὲ τούτοις τοῖς νομιζομένοις θαλλῶν τοῦ ἱεροῦ· καὶ\nτὴν ἡμέραν ἐκείνην ἡσυχίαν ἔσχεν.\nκαιρὸν δὲ λαβὼν τῆς ἰδίας\nἀνοίας συνεργόν, προσκληθεὶς εἰς συνέδριον ὑπὸ τοῦ Δημητρίου καὶ\nἐπερωτηθεὶς ἐν τίνι διαθέσει καὶ βουλῇ καθέστηκαν οἱ Ἰουδαῖοι,\nπρὸς ταῦτα ἔφη\nΟἱ λεγόμενοι τῶν Ἰουδαίων Ἁσιδαῖοι, ὧν ἀφηγεῖται\nἸούδας ὁ Μακκαβαῖος, πολεμοτροφοῦσιν καὶ στασιάζουσιν, οὐκ ἐῶντες\nτὴν βασιλείαν εὐσταθείας τυχεῖν.\nὅθεν ἀφελόμενος τὴν προγονικὴν\nδόξαν, λέγων δὲ τὴν ἀρχιερωσύνην, δεύτερον νῦν ἐλήλυθα,\nπρῶτον\nμὲν ὑπὲρ τῶν ἀνηκόντων τῷ βασιλεῖ γνησίως φρονῶν, δεύτερον δὲ\nκαὶ τῶν ἰδίων πολιτῶν στοχασάμενος· τῇ μὲν γὰρ τῶν προειρημένων\nἀλογιστίᾳ τὸ σύμπαν ἡμῶν γένος οὐ μικρῶς ἀκληρεῖ.\nἕκαστα\nδὲ τούτων ἐπεγνωκὼς σύ, βασιλεῦ, καὶ τῆς χώρας καὶ τοῦ περιισταμένου\nγένους ἡμῶν προσνοήθητι, καθʼ ἣν ἔχεις πρὸς ἅπαντας εὐαπάντητον\nφιλανθρωπίαν.\nἄχρι γὰρ Ἰούδας περίεστιν, ἀδύνατον\nεἰρήνης τυχεῖν τὰ πράγματα.\nτοιούτων δὲ ῥηθέντων ὑπὸ τούτου,\nθᾶττον οἱ λοιποὶ φίλοι δυσμενῶς ἔχοντες τὰ πρὸς τὸν Ἰούδαν\n\n\n\nπροσεπύρωσαν τὸν Δημήτριον.\nπροχειρισάμενος δὲ εὐθέως τὸν\nΝικάνορα τὸν γενόμενον ἐλεφαντάρχην, καὶ στρατηγὸν ἀναδείξας\nτῆς Ἰουδαίας, ἐξαπέστειλεν·\nδοὺς ἐπιστολάς, αὐτὸν μὲν τὸν Ἰουδὰ\nἐπανελέσθαι, τοὺς δὲ σὺν αὐτῷ σκορπίσαι, καταστῆσαι δὲ\nἌλκιμον ἀρχιερέα τοῦ μεγίστου ἱεροῦ.\nοἱ δὲ ἐπὶ τῆς Ἰουδαίας\nπεφυγαδευκότες τὸν Ἰούδαν ἔθνη συνέμισγον ἀγεληδὸν τῷ Νικάνορι,\nτὰς τῶν Ἰουδαίων ἀτυχίας καὶ συμφορὰς ἰδίας εὐημερίας δοκοῦντες\nἔσεσθαι.\nἈκούσαντες δὲ τὴν τοῦ Νικάνορος ἔφοδον καὶ\nτὴν ἐπίθεσιν τῶν ἐθνῶν, καταπασάμενοι γῆν ἐλιτάνευσαν τὸν ἄχρι\nαἰῶνος συστήσαντα τὸν αὑτοῦ λαόν, ἀεὶ δὲ μετʼ ἐπιφανείας ἀντιλαμβανόμενον\nτῆς ἑαυτοῦ μερίδος.\nπροστάξαντος δὲ τοῦ ἡγουμένου,\nἐκεῖθεν εὐθέως ἀναζεύξας συνμίσγει αὐτοῖς ἐπὶ κώμην Λεσσαού.\nΣίμων δὲ ὁ ἀδελφὸς Ἰούδα συμβεβληκὼς ἦν τῷ Νικάνορι, βραδέως\nδέ, διὰ τὴν ἐφνίδιον τῶν ἀντιπάλων ἀφασίαν ἐπταικώς.\nὅμως δὲ\nἀκούων ὁ Νικάνωρ ἣν εἶχον οἱ περὶ τὸν Ἰούδαν ἀνδραγαθίαν καὶ\nἐν τοῖς περὶ τῆς πατρίδος ἀγῶσιν εὐψυχίαν, ὑπευλαβεῖτο τὴν κρίσιν\nδι᾿ αἱμάτων ποιήσασθαι.\nδιόπερ ἔπεμψεν Ποσιδώνιον καὶ Θεόδοτον\nκαὶ Ματταθίαν, δοῦναι καὶ λαβεῖν δεξιάς.\nπλείονος δὲ γενομένης\nπερὶ τούτων ἐπισκέψεως, καὶ τοῦ ἡγουμένου τοῖς πλήθεσιν ἀνακοινωσαμένου,\nκαὶ φανείσης ὁμοιοψήφου συγγνώμης, ἐπένευσαν ταῖς\nσυνθήκαις.\nἐτάξαντο δὲ ἡμέραν ἐν ᾗ κατʼ ἰδίαν ἥξουσιν εἰς\nτὸ αὐτό· καὶ προῆλθεν παρʼ ἑκάστου δίφραξ, ἔθεσαν δίφρους.\nδιέταξεν Ἰούδας ἐνόπλους ἑτοίμους ἐν τοῖς ἐπικαίροις τόποις, μή\nποτε ἐκ τῶν πολεμίων ἐφνιδίως κακουργία γένηται· τὴν ἁρμόζουσαν\nἐποιήσαντο κοινολογίαν.\nδιέτριβεν ὁ Νικάνωρ ἐν Ἰεροσολύμοις,\nκαὶ ἔπραττεν οὐθὲν ἄτοπον· τοὺς δὲ συναχθέντας ἀγελαίους\nὄχλους ἀπέλυσεν.\nκαὶ εἶχεν τὸν Ἰούδαν διὰ παντὸς ἐν προσωπῳ·\n\n\n\nψυχικῶς τῷ ἀνδρὶ προσεκέκλιτο.\nπαρεκάλεσεν αὐτὸν γῆμαι καὶ\nπαιδοποιήσασθαι· ἐγάμησεν, εὐστάθησεν, ἐκοινώνησεν βίου.\nΟ\nδὲ Ἄλκιμος συνιδὼν τὴν πρὸς ἀλλήλους εὔνοιαν καὶ τὰς γενομένας\nσυνθήκας λαβὼν ἦκεν πρὸς τὸν Δημήτριον, καὶ ἔλεγεν τὸν Νικάνορα\nἀλλότρια φρονεῖν τῶν πραγμάτων· τὸν γὰρ ἐπίβουλον τῆς βασιλείας\nαὐτοῦ Ἰούδαν διάδοχον ἀπέδειξεν.\nὁ δὲ βασιλεὺς ἔκθυμος\nγενόμενος καὶ ταῖς τοῦ πανπονήρου διαβολαῖς ἐρεθισθείς, ἔγραψεν\nΝικάνορι ὑπὲρ μὲν τῶν συνθηκῶν φάσκων βαρέως φέρειν, κελεύων\nδὲ τὸν Μακκαβαῖον δέσμιον ἐξαποστέλλειν εἰς Ἀντιοχίαν ταχέως\nπροσπεσόντων δὲ τούτων τῷ Νικάνορι, συνεκέχυτο, καὶ δυσφόρως\nἔφερεν, εἰ τὰ διεσταλμένα ἀθετήσει μηδὲν τἀνδρὸς ἠδικηκότος.\nἐπεὶ δὲ τῷ βασιλεῖ ἀντιπράττειν οὐκ ἦν, εὔκαιρον ἐτήρει στρατηγήματι\nτοῦ ἐπιτελέσαι.\nὁ δὲ Μακκαβαῖος αὐστηρότερον διεξαγαγόντα\nσυνιδὼν τὸν Νικάνορα τὰ πρὸς αὐτόν, καὶ τὴν ἠθισμένην\nἀπάντησιν ἀγροικότερον ἐσχηκότα, νοήσας οὐκ ἀπὸ τοῦ βελτίστου\nτὴν αὐστηρίαν εἶναι, συστρέψας οὐκ ὀλίγους τῶν περὶ αὐτόν, συνεκρύπτετο\nτὸν Νικάνορα.\nΣυγγνοὺς δὲ ὁ ἕτερος ὅτι γενναίως\nὑπὸ τοῦ ἀνδρὸς ἐστρατήγηται, παραγενόμενος ἐπὶ τὸ μέγιστον καὶ\nἅγιον ἱερόν, τῶν ἱερέων τὰς καθηκούσας θυσίας προσαγόντων, ἐκέλευσεν\nπαραδιδόναι τὸν ἄνδρα.\nτῶν δὲ μεθʼ ὅρκων φασκόντων\nμὴ γινώσκειν ποῦ ποτʼ ἐστὶν ὁ ζητούμενος,\nπροτείνας τὴν δεξιὰν\nἐπὶ τὸν νεώ, ὤμοσεν ταῦτα Ἐὰν μὴ δέσμιόν μοι τὸν Ἰούδαν\nπαραδῶτε, τόνδε τὸν τοῦ θεοῦ σηκὸν εἰς πεδίον ποιήσω, καὶ τὸ\nθυσιαστήριον κατασκάψω, καὶ ἱερὸν ἐνταῦθα τῷ Διονύσῳ ἐπιφανὲς\nἀναστήσω.\nτοσαῦτα δὲ εἰπὼν ἀπῆλθεν· οἱ δε ἱερεῖς προτείναντες\nτὰς χεῖρας εἰς τὸν οὐρανὸν ἐπεκαλοῦντο τὸν διὰ παντὸς ὑπέρμαχον\nτοῦ ἔθνους ἡμῶν, ταῦτα λέγοντες\nΣύ, Κύριε, τῶν ὅλων ἀπροσδεὴς\nὑπάρχων, ηὐδόκησας ναὸν τῆς σῆς σκηνώσεως ἐν ἡμῖν γενέσθαι.\nκαὶ νῦν, ἅγιε παντὸς ἁγιασμοῦ κύριε, διατήρησον εἰς αἰῶνα ἀμίαντον\n\n\n\nτόνδε τὸν προσφάτως κεκαθερισμένον οἶκον.\nῬαζεὶς\nδέ τις τῶν ἀπὸ Ἰεροσολύμων πρεσβυτέρων ἐμηνύθη τῷ Νικάνορι\nἀνὴρ φιλοπολίτης καὶ σφόδρα καλῶς ἀκούων, καὶ κατὰ τὴν εὔνοιαν\nπατὴρ τῶν Ἰουδαίων προσαγορευόμενος.\nἦν γὰρ ἐν τοῖς ἔμπροσθεν\nχρόνοις τῆς ἀμιξίας κρίσεις εἰσενηνεγμένος Ἰουδαισμοῦ, καὶ\nσῶμα καὶ ψυχὴν ὑπέρ τοῦ Ἰουδαισμοῦ παραβεβλημένος μετὰ πάσης\nἐκτενίας.\nβουλόμενος δὲ Νικάνωρ πρόδηλον ποιῆσαι ἣν εἶχεν\nπρὸς τοὺς Ἰουδαίους δυσμενίαν, ἀπέστειλεν στρατιώτας ὑπὲρ τοὺς\nπεντακοσίους συλλαβεῖν αὐτόν.\nἔδοξεν γὰρ ἐκεῖνον συλλαβὼν\nτούτοις ἐνεργάσασθαι συμφοράν.\nτῶν δὲ πληθῶν μελλόντων τὸν\nπύργον καταλαβέσθαι καὶ τὴν αὐλαίαν θύραν βιαζομένων καὶ κελευόντων\nπῦρ προσάγειν καὶ τὰς θύρας ὑφάπτειν, περικατάλημπτος\nγενόμενος ὑπέθηκεν ἑαυτῷ τὸ ξίφος·\nεὐγενῶς θέλων ἀποθανεῖν\nἤπερ τοῖς ἀλιτηρίοις ὑποχείριος γενέσθαι, καὶ τῆς ἰδίας εὐγενείας\nἀναξίως ὑβρισθῆναι.\nτῇ δὲ πληγῇ μὴ κατευθικτήσας διὰ τὴν τοῦ\nἀγῶνος σπουδήν, καὶ τῶν ὄχλων ἔσω τῶν θυρωμάτων εἰσβαλλόντων,\nἀναδραμὼν γενναίως ἐπὶ τὸ τεῖχος, κατεκρήμνισεν ἑαυτὸν ἀνδρωδῶς\nεἰς τοὺς ὄχλους.\nτῶν δὲ ταχέως ἀναποδισάντων, γενομένου\nδιαστήματος, ἦλθεν κατὰ μέσον τὸν κενεῶνα.\nἔτι δὲ ἔμπνους\nὑπάρχων καὶ πεπυρωμένος τοῖς θυμοῖς, ἐξαναστὰς φερομένων κρουνηδὸν\nτῶν αἱμάτων, καὶ δυσχερῶν τῶν τραυμάτων ὄντων, δρόμῳ\nτοὺς ὄχλους διελθών, καὶ στὰς ἐπί τινος πέτρας ἀπορρῶγος,\nπαντελῶς\nἔξαιμος ἤδη γινόμενος, προβαλὼν τὰ ἔντερα καὶ λαβὼν ἑκατέραις\nταῖς χερσίν, ἐνέσεισε τοῖς ὄχλοις· καὶ ἐπικαλεσάμενος τὸν\nδεσπόζοντα τῆς ζωῆς καὶ τοῦ πνεύματος τὰ αὐτὰ αὐτῷ πάλιν ἀποδοῦναι,\nτόνδε τὸν τρόπον μετήλλαξεν.\nὉ δὲ Νικάνωρ μεταλαβὼν τοὺς περὶ τὸν Ἰούδαν ὄντας ἐν τοῖς\nκατὰ Σαμάρειαν τόποις, ἐβουλεύσατο τῇ τῆς καταπαύσεως ἡμέρᾳ μετὰ\nπάσης ἀσφαλείας αὐτοῖς ἐπιβαλεῖν.\nτῶν δὲ κατὰ ἀνάγκην συνεπομένων\n\n\n\nαὐτῷ Ἰουδαίων λεγόντων Μηδαμῶς οὕτως ἀγρίως καὶ βαρβάρως\nἀπολέσῃς, δόξαν δὲ ἀπομέρισον τῇ προτετιμημένῃ ὑπὸ τοῦ πάντα\nἐφορῶντος μεθʼ ἁγιότητος ἡμέρᾳ·\nὁ δὲ τρισαλιτήριος ἐπηρώτησεν\nεἰ ἔστιν ἐν οὐρανῷ ὁ δυνάστης ὁ προστεταχὼς ἄγειν τὴν τῶν σαβάτων\nἡμέραν·\nτῶν δʼ ἀποφηναμένων Ἔστιν ὁ κύριος ζῶν αὐτὸς\nἐν οὐρανῷ δυνάστης ὁ κελεύσας ἀσκεῖν τὴν ἑβδομάδα·\nὁ δὲ ἕτερος\nΚἀγώ, φησίν, δυνάστης ἐπὶ τῆς γῆς, ὁ προστάσσων αἴρειν τὰ ὅπλα\nκαὶ τὰς βασιλικὰς χρείας ἐπιτελεῖν. ὅμως οὐ κατέσχεν ἐπιτελέσαι\nτὸ σχέτλιον αὐτοῦ βούλημα.\nΚαὶ ὁ μὲν Νικάνωρ μετὰ\nπάσης ἀσφαλείας ὑψαυχενῶν, διεγνώκει κοινὸν τῶν περὶ τὸν\nἸούδαν συστήσασθαι τρόπον.\nὁ δὲ Μακκαβαῖος ἦν ἀδιαλείπτως\nπεποιθὼς μετὰ πάσης ἐλπίδος ἀντιλήμψεως τεύξασθαι παρὰ τοῦ\nκυρίου.\nκαὶ παρεκάλει τοὺς σὺν αὐτῷ μὴ δειλιᾶν τὴν τῶν ἐθνῶν\nἔφοδον, ἔχοντας δὲ κατὰ νοῦν τὰ προγεγονότα αὐτοῖς ἀπʼ οὐρανοῦ\nβοηθήματα, καὶ τὰ νῦν προσδοκᾷν τὴν παρὰ τοῦ παντοκράτορος\nἐσομένην αὐτοῖς νίκην.\nκαὶ παραμυθούμενος αὐτοὺς ἐκ τοῦ νόμου\nκαὶ τῶν προφητῶν, προσυμνήσας δὲ αὐτοὺς καὶ τοὺς ἀγῶνας οὓς\nἦσαν ἐκτετελεκότες, προθυμοτέρους αὐτοὺς κατέστησεν.\nκαὶ τοῖς\nθυμοῖς διεγείρας αὐτοὺς παρήγγειλεν, ἅμα παρεπιδεικνὺς τὴν τῶν\nἐθνῶν ἀθεσίαν καὶ τὴν τῶν ὅρκων παράβασιν.\nἕκαστον δὲ αὐτῶν\nκαθοπλίσας οὐ τὴν ἀσπίδων καὶ λογχῶν ἀσφαλίαν, ὡς τὴν ἐν τοῖς\nἀγαθοῖς λόγοις παράκλησιν, καὶ προσηγησάμενος ὄνειρον ἀξιόπιστον\nὑπέρ τι πάντας ηὔφρανεν.\nἦν δὲ ἡ τούτου θεωρία τοιάδε· Ὀνίαν\nτὸν γενόμενον ἀρχιερέα ἄνδρα καλὸν καὶ ἀγαθόν, αἰδήμονα μὲν τὴν\nἀπάντησιν, πρᾷον δὲ τὸν τρόπον, καὶ λαλιὰν προιέμενον πρεπόντως\nκαὶ ἐκ παιδὸς ἐκμεμελετηκότα πάντα τὰ τῆς ἀρετῆς ἴδια,\nτοῦτον τὰς χεῖρας προτείναντά κατεύχεσθαι τῷ παντὶ τῶν Ἰουδαίων\nσυστήματι·\nεἶθ᾿ οὕτως ἐπιφανῆναι ἄνδρα πολιᾷ καὶ δόξῃ διαφέροντα,\nθαυμαστὴν δέ τινα καὶ μεγαλοπρεπεστάτην εἶναι τὴν περὶ\n\n\n\nαὐτὸν ὑπεροχήν·\nἀποκριθέντα δὲ τὸν Ὀνίαν εἰπεῖν Ὁ φιλάδελφος\nοὗτός ἐστιν ὁ πολλὰ προσευχόμενος περὶ τοῦ λαοῦ καὶ τῆς ἁγίας\nπόλεως Ἰερεμίας ὁ τοῦ θεοῦ προφήτης.\nπροτείναντα δὲ Ἰερεμίαν\nτὴν δεξιὰν παραδοῦναι τῷ Ἰούδᾳ ῥομφαίαν χρυσῆν, διδόντα δὲ προσφωνῆσαι\nτάδε\nΛάβε τὴν ἁγίαν ῥομφαίαν δῶρον παρὰ τοῦ θεοῦ,\nδι᾿ ἧς θραύσεις τοὺς ὑπεναντίους.\nΠαρακληθέντες δὲ τοῖς\nἸούδου λόγοις πάνυ καλοῖς καὶ δυναμένοις ἐπʼ ἀρετὴν παρορμῆσαι καὶ\nψυχὰς νέων ἐπανδρῶσαι, διέγνωσαν μὴ στρατεύεσθαι, γενναίως δὲ\nἐνφέρεσθαι, καὶ μετὰ πάσης εὐανδρείας ἐμπλακέντες κρῖναι τὰ\nπράγματα, διὰ τὸ καὶ τὴν πόλιν καὶ τὰ ἅγια καὶ τὸ ἱερὸν κινδυνεύειν.\nἦν γὰρ ὁ περὶ γυναικῶν καὶ τέκνων, ἔτι δὲ ἀδελφῶν\nκαὶ συγγενῶν, ἐν ἥττονι μέρει κείμενος αὐτοῖς, μέγιστος δὲ καὶ\nπρῶτος ὁ περὶ τοῦ καθηγιασμένου ναοῦ φόβος.\nἦν δὲ καὶ τοῖς ἐν\nτῇ πόλει κατειλημμένοις οὐ πάρεργος ἀγωνία, ταρασσομένοις τῆς ἐν\nὑπαίθρῳ προσβολῆς.\nΚαὶ πάντων ἤδη προσδοκώντων τὴν\nἐσομένην κρίσιν, καὶ ἤδη προσμιξάντων τῶν πολεμίων καὶ τῆς\nστρατιᾶς ἐκταγείσης, καὶ τῶν θηρίων ἐπὶ μέρος εὔκαιρον ἀποκατασταθέντων,\nτῆς δὲ ἵππου κατὰ κέρας τεταγμένης·\nσυνιδὼν ὁ Μακκαβαῖος\nτὴν τῶν πληθῶν παρουσίαν καὶ τῶν ὅπλων τὴν ποικίλην\nπαρασκευήν, τήν τε τῶν θηρίων ἐπὶ μέρος εὔκαιρον ἀγριότητα,\nἀνατείνας χεῖρας εἰς τὸν οὐρανόν, ἐπεκαλέσατο τὸν τερατοποιὸν\nκύριον, γινώσκων ὅτι οὐκ ἔστιν δι᾿ ὅπλων, καθὼς δὲ ἐὰν αὐτῷ κριθῇ,\nτοῖς ἀξίοις περιποιεῖται τὴν νίκην.\nἔλεγεν δὲ ἐπικαλούμενος τόνδε\nτὸν τρόπον Σύ, δέσποτα, ἀπέστειλας τὸν ἄγγελόν σου ἐπὶ Ἑζεκίου\nτοῦ βασιλέως τῆς Ἰουδαίας, καὶ ἀνεῖλεν ἐκ τῆς παρεμβολῆς Σενναχηρεὶμ\nεἰς ἑκατὸν ὀγδοήκοντα πέντε χιλιάδας.\nκαὶ νῦν, δυνάστα\nτῶν οὐρανῶν, ἀπόστειλον ἄγγελον ἀγαθὸν ἔμπροσθεν ἡμῶν εἰς δέος\nκαὶ τρόμον·\nμεγέθει βραχίονός σου καταπλαγείησαν οἱ μετὰ βλασφημίας\n\n\n\nπαραγινόμενοι ἐπὶ τὸν ἅγιόν σου λαόν. καὶ οὗτος μὲν ἐν\nτούτοις ἔληξεν.\nΟἱ δὲ περὶ τὸν Νικάνορα μετὰ σαλπίγγων\nκαὶ παιάνων προσῆγον·\nοἱ δὲ περὶ τὸν Ἰούδαν μετὰ ἐπικλήσεως\nκαὶ εὐχῶν συνέμιξαν τοῖς πολεμίοις.\nκαὶ ταῖς μὲν χερσὶν ἀγωνιζόμενοι,\nταῖς δὲ καρδίαις πρὸς τὸν θεὸν εὐχόμενοι, κατέστρωσαν\nοὐδὲν ἧττον μυριάδων τριῶν καὶ πεντακισχιλίων, τῇ τοῦ θεοῦ μεγάλως\nεὐφρανθέντες ἐπιμελείᾳ.\nΓενόμενοι δὲ ἀπὸ τῆς χρείας καὶ\nμετὰ χαρᾶς ἀναλύοντες, ἐπέγνωσαν προπεπτωκότα Νικάνορα σὺν τῇ\nπανοπλίᾳ.\nγενομένης δὲ κραυγῆς καὶ ταραχῆς, εὐλόγουν τὸν δυνάστην\nτῇ πατρίῳ φωνῇ.\nκαὶ προσέταξεν ὁ καθʼ ἅπαν σώματι\nκαὶ ψυχῇ πρωταγωνιστὴς ὑπέρ τῶν πολιτῶν, ὁ τὴν τῆς ἡλικίας\nεὔνοιαν εἰς ὁμοεθνεῖς διαφυλάξας, τὴν τοῦ Νικάνορος κεφαλὴν ἀποτεμόντας,\nκαὶ τὴν χεῖρα σὺν τῷ ὤμῳ, περιφέρειν εἰς Ἰεροσόλυμα.\nπαραγενόμενος δὲ ἐκεῖ, καὶ συνκαλεσάμενος τοὺς ὁμοεθνεῖς καὶ τοὺς\nἱερεῖς πρὸ τοῦ θυσιαστηρίου στήσας, μετεπέμψατο τοὺς ἐκ τῆς ἄκρας.\nκαὶ ἐπιδεξάμενος τὴν τοῦ μιεροῦ Νικάνορος κεφαλὴν καὶ τὴν\nχεῖρα τοῦ δυσφήμου, ἣν ἐκτείνας ἐπὶ τὸν ἅγιον τοῦ παντοκράτορος\nοἶκον ἐμεγαλαύχησεν,\nκαὶ τὴν γλῶσσαν τοῦ δυσσεβοῦς Νικάνορος\nἐκτεμών, ἔφη μετὰ μέρος τοῖς ὀρνέοις, τὰ δʼ ἐπίχειρα τῆς ἀνοίας κατέναντι\nτοῦ ναοῦ κρεμάσαι.\nοἱ δὲ πάντες εἰς τὸν οὐρανὸν εὐλόγησαν\nτὸν ἐπιφανῆ κύριον, λέγοντες Εὐλογητὸς ὁ διατηρήσας τὸν ἑαυτοῦ\nτόπον ἀμίαντον.\nἐξέδησεν δὲ τὴν τοῦ Νικάνορος προτομὴν ἐκ τῆς\nἄκρας ἐπίδηλον πᾶσιν, καὶ φανερὸν τῆς τοῦ κυρίου βοηθείας σημεῖον.\nἐδογμάτισαν δὲ πάντες μετὰ κοινοῦ ψηφίσματος μηδαμῶς ἐᾶσαι\nἀπαρασήμαντον τήνδε τὴν ἡμέραν· (37)ἔχειν δὲ ἐπίσημον τὴν τρισκαιδεκάτην\nτοῦ δωδεκάτου μηνός —Ἀδὰρ λέγεται τῇ κυριακῇ φωνῇ —πρὸ\nμιᾶς ἡμέρας τῆς Μαρδοχαικῆς ἡμέρας.\nΤῶν οὖν κατὰ Νικάνορα χωρησάντων οὕτως, καὶ ἀπʼ ἐκείνων\n\n\n\nτῶν καιρῶν κρατηθείσης τῆς πόλεως ὑπὸ τῶν Ἐβραίων, καὶ\nαὐτὸς αὐτόθι τὸν λόγον καταπαύσω.\nκαὶ εἰ μὲν καλῶς,\nεὐθίκτως τῇ συντάξει, τοῦτο καὶ αὐτὸς ἤθελον· εἰ δὲ εὐτελῶς καὶ\nμετρίως, τοῦτο ἐφικτὸν ἦν μοι.\nκαθάπερ οἶνον κατὰ μόνας\nπίνειν, ὡσαύτως δὲ καὶ ὕδωρ πάλιν πολέμιον· ὃν δὲ τρόπον οἶνος\nὕδατι συνκερασθεὶς ἤδη καὶ ἐπιτερπῆ τὴν χάριν ἀποτελεῖ, οὕτως\nκαὶ τὸ τῆς κατασκευῆς τοῦ λόγου τέρπει τὰς ἀκοὰς τῶν ἐντυγχανόντων\nτῇ συντάξει.\nἘνταῦθα δὲ ἔσται ἡ τελευτή.\n"};
