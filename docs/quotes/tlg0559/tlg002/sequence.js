var sequence = {"name":"Hero of Alexandria. De automatis","data":"I αὐτοματοποιητικῆς πραγματείας ὑπὸ τῶν πρότερον\nἀποδοχῆς ἠξιωμένης διά τε τὸ ποικίλον τῆς ἐν\nαὐτῇ δημιουργίας καὶ διὰ τὸ ἔκπληκτον τῆς θεωρίας.\nἔστι γάρ, ὡς συνελόντι εἰπεῖν, πᾶν μέρος\nτῆς μηχανικῆς ἐν αὐτῇ τῇ αὐτοματοποιητικῇ παραλαμβανόμενον\nδιὰ τῶν κατὰ μέρος ἐν αὐτῇ ἐπιτελουμένων.\nἔστι δὲ αὐτῆς ἡ ἐπαγγελία τοιάδε· κατασκευάζονται\nναοὶ ἢ βωμοὶ σύμμετροι αὐτόματοί τε\nπροσαγόμενοι καὶ κατά τινας ὡρισμένους ἱστάμενοι\nτόπους, καὶ τῶν ἐνόντων αὐτοῖς ζῳδίων ἕκαστον ἰδίᾳ\nκινεῖται πρὸς λόγον τὸν κατὰ τὴν προκειμένην πρόθεσιν\nἤ μῦθον ἁρμόζοντα, καὶ εἰς τὸν ἐξ ἀρχῆς ἀποκαθίστανται\nτόπον. τὰ μὲν οὖν τοιαῦτα δημιουργήματα\nτῶν αὐτομάτων καλεῖται ὑπάγοντα. ἔστι δὲ\nκαὶ ἕτερον εἶδος ἐν αὐτοῖς, ὃ καλεῖται στατόν. ἔστι\n\n\n\n\n\nδὲ καὶ τούτου ἡ ὑπόσχεσις τοιαύτη· ἐπί τινος κιονίσκου\nπίναξ ἐφέστηκε θύρας ἔχων ἀνοιγομένας, καὶ ἐν\nαὐτῷ διάθεσις ζῳδίων πρός τινα μῦθον διεσκευασμένων.\nκεκλεισμένου οὖν τοῦ πίνακος αἱ θύραι αὐτόματοι\nἀνοίγονται, καὶ φαίνεται ἡ τῶν ζῳδίων τάξις\nγεγραμμένη· καὶ μετʼ οὐ πολὺν χρόνον κλεισθεισῶν\nτῶν θυρῶν πάλιν αὐτομάτως καὶ ἀνοιχθεισῶν, ἑτέρα\nφαίνεται διάθεσις ζῳδίων ἁρμόζουσα τῇ πρότερον φανείσῃ·\nκαὶ πάλιν κλεισθεισῶν καὶ ἀνοιχθεισῶν τῶν\nθυρῶν ἑτέρα διάθεσις πάλιν φαίνεται ζῳδίων ἁρμόζουσα\nτῇ πρότερον κειμένῃ, καὶ ἤτοι ἀπαρτίζει τὸν\nπροκείμενον μῦθον ἢ πάλιν μετὰ ταύτην ἑτέρα φαίνεται,\nἄχρις ἂν ἀπαρτισθῇ ὁ μῦθος. καὶ τῶν φαινομένων\nδὲ ζῳδίων τῶν γεγραμμένων ἐν τῷ πίνακι ἓν\nἕκαστον ἐν κινήσει δύναται φαίνεσθαι, ἐὰν ἀπαιτῇ ὁ\nμῦθος, οἷον ἃ μὲν πρίζοντα, ἃ δὲ σκεπαρνίζοντα, ἃ δὲ\nσφύραις ἢ πελέκεσιν ἐργαζόμενα, ψόφον ποιοῦντα καθʼ\nἑκάστην πληγὴν καθάπερ ἐπὶ τῆς ἀληθείας. δύνανται\nδὲ καὶ ἕτεραι κινήσεις ὑπὸ τὸν πίνακα γίγνεσθαι, οἷον\nπῦρ ἀνάπτεσθαι ἢ ζῴδια ἐπιφαίνεσθαι πρότερον μὴ\nφαινόμενα καὶ πάλιν ἀφανίζεσθαι. καὶ ἀπλῶς, ὡς ἄν\nτις ἕληται δυνατόν ἐστι κινεῖν μηδενὸς προσιόντος\nτοῖς ζῳδίοις. ἔστι δὲ ἡ τῶν στατῶν αὐτομάτων ἐνέργεια\n\n\n\n\n\n\n\nἀσφαλεστέρα τε καὶ ἀκινδυνοτέρα καὶ μᾶλλον\nπᾶσαν ἐπιδεχομένη διάθεσιν τῶν ὑπαγόντων. ἐκάλουν\nδὲ οἱ παλαιοὶ τοὺς τὰ τοιαῦτα δημιουργοῦντας θαυματουργοὺς\nδιὰ τὸ ἔκπληκτον τῆς θεωρίας. ἐν μὲν\nοὖν τούτῳ τῷ βιβλίῳ περὶ τῶν ὑπαγόντων γράφομεν\nἐκθέμενοι διάθεσιν ποικίλην κατά γε ἡμᾶς, ἥτις ἁρμόσει\nπάσῃ διαθέσει πρὸς τὸ δύνασθαι τὸν προαιρούμενον\nἑτέρως διατίθεσθαι μηδὲν ἐπιζητοῦντα πρὸς τὴν\nτῆς διαθέσεως ἐνέργειαν· ἐν δὲ τῷ ἑξῆς περὶ τῶν\nστατῶν αὐτομάτων γράφομεν.\nII Δεῖ δὲ πρῶτον ἀπόκροτον εἶναι καὶ ἀκλινὲς καὶ\nὁμαλὸν τὸ ἔδαφος ἐν μέλλει τὸ αὐτόματον ὑπάγειν,\nἵνα μήτε οἱ τροχοὶ αὐτοῦ καταδύνωσι πιεζόμενοι μήτε\nἐμποδίζωνται ὑπὸ τραχύτητός τινος μήτε πρὸς ἀνάβασιν\nβιαζόμενοι εἰς τὸ ὀπίσω ἐπινεύωσιν. ἐὰν δὲ μὴ\nὑπάρχῃ τὸ ἔδαφος τοιοῦτον οἷον εἴρηται, δεῖ σανίδας\nἀπορθώσαντας ἐπὶ τοῦ ἐδάφους διατιθέναι, ἐν αἷς\nκατὰ μῆκος ἔσονται σωλῆνες διʼ ἐφηλωτῶν κανόνων\nπρὸς τὸ τοὺς τροχοὺς ἐν τοῖς σωλῆσι κυλίεσθαι. δεῖ\nδὲ τὰ ὑπάγοντα κατασκευάζειν ἐκ κούφων τε καὶ ξηρῶν\nξύλων, κἂν ἐξ ἄλλης δέ τινος ὕλης ὑπάρχῃ τι ἐν αὐτοῖς\nκατεσκευασμένον, καὶ τοῦτο δεήσει | ὡς κουφότατον\nπειρᾶσθαι ποιεῖν, ἵνα μὴ διὰ τὸ βάρος δυσκίνητα\nγένηται. δεῖ δὲ καὶ ὅσʼ ἂν ἐγκυκλίους στροφὰς ἢ\n\n\n\n\n\n\n\nκινήσεις ποιῆται, ταῦτα ἔντορνά τε ἀκριβῶς καὶ περὶ\nἃ κινεῖται λεῖα καὶ μὴ τραχέα ὑπάρχειν, οἷον οἱ μὲν\nτροχοὶ περὶ κνώδακας σιδηροῦς ἐμβεβηκότας εἰς ἐμπυελίδας\nσιδηρᾶς, τὰ δὲ ζῴδια περὶ ἄξονας χαλκοῦς\nἐμβεβηκότας εἰς χοινικίδας χαλκᾶς συνεσμηρισμένας\nαὐτοῖς. καὶ ἔλαιον δὲ παρεπιχέειν δεήσει εἰς ταῦτα,\nὅπως κατὰ πάντα τρόπον εὐκύλιστα πάντα ὑπάρχῃ καὶ\nμηδὲν παρὰ τοῦτο σφίγμα γένηται· εἰ δὲ μή, οὐκ ἔσται\nτῶν προκειμένων κατὰ λόγον οὐδὲ ἕν. δεῖ δὲ καὶ τὰς\nσπάρτους, αἷς εἰς ταῦτα προσχρώμεθα, μήτε ἐπέκτασιν\nμήτε συστολὴν λαμβάνειν, ἀλλὰ τοιαύτας διαμένειν\nτοῖς μήκεσιν οἷαι καὶ ἐξ ἀρχῆς κατεστάθησαν. τοῦτο\nδὲ ἔσται, ἐὰν λαβόντες αὐτὰς περί τινας πασσαλίσκους\nδιατείναντες εὖ μάλα καὶ ἐάσαντες αὐτὰς ὀλίγον χρόνον\nπάλιν ἐπεκτείνωμεν καὶ τοῦτο πλεονάκις ποιήσαντες\nκηρὸν μετὰ ῥητίνης καταψήσωμεν. βέλτιον δʼ\nεἰ καὶ βάρος ἐξ αὐτῶν ἐξάψαντες ἐάσομεν ἐπὶ πλείονα\nχρόνον. προβασανισθεῖσα δὲ οὕτως οὐδεμίαν ἐπέκτασιν\nλήψεται ἢ παντελῶς βραχεῖαν. ἢ πάλιν ἀποκόψομεν,\nὅταν ἐξαρτύσαντες τὸ αὐτόματόν τινα αὐτῶν\nπαρεκτεταμένην εὕρωμεν. νευρίνῳ δὲ οὐδενὶ δεῖ χρῆσθαι,\nἐπειδὴ παρεκτείνεται καὶ συστέλλεται κατὰ τὴν\nτοῦ ἀέρος περίστασιν, εἰ μὴ ἄρα ὅταν δέῃ ὕσπληγγι\nχρήσασθαι. ὁ δὲ ὕσπληγξ ἔστω καθάπερ ἐν τοῖς καταπέλταις\n\n\n\n\n\nὁ ἄξων κατατεταγμένος ἐν τῷ ἡμιτονίῳ, ὡς\nἑξῆς ἔσται δῆλον. πάντα δὲ ταῦτα τὰ ὑπάγοντα τὴν\nἀρχὴν λαμβάνει τῆς κινήσεως διὰ ὕσπληγγος ἢ λείας\nμολιβῆς. κοινὸν δέ ἐστι τοῦ κινοῦντος καὶ τοῦ κινουμένου\nσπάρτος ἔχουσα τὴν μὲν μίαν ἀρχὴν πρὸς τῷ\nκινοῦντι προσδεδεμένην, τὴν δὲ ἑτέραν πρὸς τῷ κινουμένῳ\nπροσηγκυλωμένην. τὸ δὲ κινούμενον ἄξων ἐστί,\nπερὶ ὃν ἡ σπάρτος περιείληται. τῷ δὲ ἄξονι προσαραρότες\nεἰσὶ τροχοί, ὥστε τοῦ ἄξονος στρεφομένου καὶ\nἀπειλισσομένης τῆς σπάρτου συστρέφεσθαι καὶ τοὺς\nτροχοὺς ἐρείδοντας ἐπὶ τὸ ἔδαφος. τοῖς δὲ τροχοῖς\nπερίκειται τὸ τοῦ ὑπάγοντος αὐτομάτου πλινθίον.\nτάσιν δὲ ὕσπληγγος ἢ βάρος λείας δεῖ πρὸς τὰ ὅλα\nἡρμόσθαι, ὅπως μὴ κατακρατῆται ἤτοι τὸ βάρος ἢ ἡ\nτοῦ ὕσπληγγος τάσις ὑπὸ τοῦ πλινθίου. αἱ δὲ ἐκ τῆς\nπορείας κινήσεις γίνονται πασῶν τῶν σπάρτων προσηγκυλωμένων\nμὲν τοῖς κινουμένοις ὀργάνοις, ἀποδεδεμένων\nδὲ εἰς τὴν λείαν. ἡ δὲ λεία ἐστὶν ἔν τινι\nσύριγγι, ἁρμοστῶς καὶ εὐλύτως δυναμένη καταβαίνειν\nεἰς αὐτήν. ἐν δὲ τῇ σύριγγι ἐπὶ μὲν τῶν ὑπαγόντων\nἢ κέγχρος ἢ νᾶπυ ἐμβάλλεται διὰ τὸ κοῦφά τε ἀμφότερα\nεἶναι καὶ ὀλισθηρά, ἐν δὲ τοῖς στατοῖς ἄμμος\nξηρὰ ἐμβάλλεται, ὧν ἐκρεόντων διὰ τοῦ πυθμένος τῆς\n\n\n\n\n\nσύριγγος ἡ λεία ἠρέμα καταφερομένη τὰς κινήσεις\nἀποτελεῖ ἐπισπωμένη ἑκάστην σπάρτον. ἀρχὴ δὲ κινήσεώς\nἐστι τάσις σπάρτου, κινήσεως | δὲ στάσις ἀπόλυσις\nσπάρτου ἐκπεσούσης τῆς ἀγκύλης ἀπὸ τοῦ τύλου τοῦ\nἐν τῷ κινουμένῳ ὀργάνῳ. αἱ δὲ ὑπὸ τῆς λείας ἑλκόμεναι\nσπάρτοι πᾶσαι ἰσοταχῶς μὲν ἕλκονται, οὐκ ἰσοταχεῖς\nδὲ τὰς κινήσεις ποιοῦνται διὰ τὸ μὴ περὶ ὅμοια\nὄργανα αὐτὰς περιειλεῖσθαι, ἀλλὰ ὃς μὲν περὶ μείζονας\nκύκλους, ὃς δὲ περὶ ἐλάσσονας. δεῖ δὲ τῶν μὴ ἅμα\nκινουμένων ὀργάνων τὰς σπάρτους μὴ ἅμα τετάσθαι,\nἀλλὰ τῶν ὕστερον κινουμένων τὰς σπάρτους χαλάσματα\nἔχειν. τὰ δὲ χαλάσματα μηρύματα δεῖ ποιεῖν καὶ\nπροσκολλᾶν κηρῷ ἐντὸς τοῦ πλινθίου κατὰ τὸν ἐπιβάλλοντα\nτόπον, ὅπως ἡ λεία ἐπισπωμένη τὸ χάλασμα\nπραέως τείνῃ τὴν σπάρτον. προσέχειν δὲ δεῖ καὶ ταῖς\nσπάρτοις, ὅπως ἑκάστη αὐτῶν τῷ ἰδίῳ ὀργάνῳ προσαγκυλωθῇ\nκαὶ μὴ ἐπʼ ἀριστερὰ τὴν ἐπείλησιν λάβῃ·\nμιᾶς γὰρ αὐτῶν ἀλλαγείσης ἢ ἐπʼ ἀριστερὰ ἐπειληθείσης\nτὰ ὅλα στάσιν λήψεται. δεῖ δὲ καὶ τὰς τῶν ἀρχαίων\nἐκφυγεῖν διαθέσεις, ὅπως καινότερον τὸ κατασκεύασμα\nφαίνηται· δυνατὸν γάρ, ὡς προείρηται, ταῖς\nαὐταῖς μεθόδοις χρώμενον ἑτέρας καὶ ἑτέρας διαθέσεις\nποιεῖσθαι. βέλτιον δʼ ἐν τούτοις ἀναστρέψει ὁ χαριεστέραν\nἐπινοῶν διάθεσιν. ἣν δὲ ἡμεῖς ἐκτιθέμεθα,\nἔστι τοιαύτη.\nIII Ἔστω βάσις μῆκος ἔχουσα ὡς πήχεος, πλάτος δὲ\nὡς παλαιστῶν τεσσάρων, ὕψος δὲ ὡς παλαιστῶν τριῶν,\nκυμάτιον ἔχουσα περιτρέχον εἴς τε τὸ ἄνω καὶ τὸ κάτω\nμέρος. ἐπὶ δὲ τῶν γωνιῶν αὐτῆς ἐφέστηκε κιόνια\nτέσσαρα, ὕψος μὲν ἔχοντα ὡς παλαιστῶν η΄, πλάτος\nδὲ παλαιστῶν δύο, ἔχοντα ὑποκείμενα σπειρία καὶ τούτοις\nἁρμοζούσας κεφαλὰς ἐπικειμένας. ἐπὶ δὲ τῶν\nκεφαλίων ἐπίκειται καθάπερ ἐπιστύλιον κύκλῳ ὕψος\nἔχον ὄγδοον τοῦ κίονος ὅλου, ὡς δακτύλων ε΄. κατὰ\nδὲ τῶν ἐπιστυλίων κατέστρωται σανίδια καλύπτοντα\nτὴν ἐπάνω ἐπιφάνειαν, καὶ περίκειται κύκλῳ κυμάτιον.\nἐπὶ δὲ τοῦ καταστρώματος ἐφέστηκε μέσον ναΐσκος\nστρογγύλος περιφανὴς ἔχων κίονας ἕξ. ἐπὶ δὲ τούτου\nπυργίον κωνοειδὲς ἐφέστηκεν ἐντεταμένην ἔχον τὴν\nἐπιφάνειαν, καθάπερ εἴρηται. ἐπὶ δὲ τῆς κορυφῆς\nἐφέστηκε Νίκη ἐκπεπετακυῖα τὰς πτέρυγας καὶ ἐν τῇ\nδεξιᾷ χειρὶ στέφανον κατέχουσα. ἐν δὲ μέσῳ τοῦ ναΐσκου\nζῴδιον Διονύσου ἐφέστηκεν ἐν μὲν τῇ ἀριστερᾷ\nχειρὶ θύρσον κατέχον, ἐν δὲ τῇ δεξιᾷ σκύφον. παρακαθέζεται\nδὲ πανθηρίσκος πρὸς τοῖς τοῦ Διονύσου\nποσίν. ἐν δὲ τοῖς ἔμπροσθεν καὶ τοῖς ὄπισθεν μέρεσι\nτοῦ Διονύσου ἐπὶ τοῦ καταστρώματος βωμὸς ἐπίκειται\n\n\n\n\nἔχων ξύσματα τῶν σανίδων τεκτονικὰ ξηρὰ ὥστε\nεὔκαυστα εἶναι. κατὰ δὲ κίονα τῶν ἐν τῷ ναΐσκῳ | τοῦ\nΔιονύσου παρέστηκεν ἐκτὸς τοῦ ναΐσκου Βάκχη διεσκευασμένη\nὡς ἄν τις προαιρῆται.\nIV Τούτων δὲ οὕτως ὑπαρχόντων ἐν ἀρχῇ τεθέντος\nτοῦ αὐτομάτου ἐπί τινα τόπον καὶ ἀποστάντων μετʼ οὐ\nπολὺν χρόνον ὑπάξει τὸ αὐτόματον ἐπί τινα ὡρισμένον\nτόπον. καὶ στάντος αὐτοῦ ἀνακαυθήσεται ὁ κατὰ\nπρόσθεν τοῦ Διονύσου βωμός. καὶ ἐκ μὲν τοῦ θύρσου\nτοῦ Διονύσου ἤτοι γάλα ἢ ὕδωρ ἐκπιτυσθήσεται, ἐκ\nδὲ τοῦ σκύφους οἶνος ἐκχυθήσεται ἐπὶ τὸν ὑποκείμενον\nπανθηρίσκον. στεφανωθήσεται δὲ πᾶς ὁ παρὰ\nτοὺς τέσσαρας κίονας τῆς βάσεως τόπος. αἱ δὲ περικύκλῳ\nΒάκχαι περιελεύσονται χορεύουσαι περὶ τὸν\nναΐσκον. καὶ ἦχος ἔσται τυμπάνων καὶ κυμβάλων.\nκαὶ μετὰ ταῦτα σταθέντων τῶν ἤχων ἀποστραφήσεται\nτὸ τοῦ Διονύσου ζῴδιον εἰς τὸ ἐκτὸς μέρος. ἅμα δὲ\nτούτῳ καὶ ἡ ἐπικειμένη τῷ πυργίῳ Νίκη συνεπιστραφήσεται.\nκαὶ πάλιν ὁ ἔμπροσθεν γεγονὼς τῷ Διονύσῳ\nβωμός, πρότερον δὲ ὀπίσθιος ὑπάρχων ἀνακαυθήσεται.\nκαὶ πάλιν ἐκ μὲν τοῦ θύρσου ὁ ἀναπιτυσμὸς\nἔσται, ἐκ δὲ τοῦ σκύφους ἡ ἔκχυσις. καὶ πάλιν αἱ\nΒάκχαι χορεύουσι περιερχόμεναι τὸν ναΐσκον μετὰ ψόφου\n\n\n\n\n\n\n\nτυμπάνων καὶ κυμβάλων. καὶ πάλιν σταθεισῶν αὐτῶν\nτὸ αὐτόματον ἀναχωρήσει εἰς τὸν ἐξ ἀρχῆς τόπον.\nκαὶ οὕτως τέλος ἕξει ἡ ἐπίδειξις. τοῖς δὲ εἰρημένοις\nμέτροις ἐχρησάμεθα ἀναγκαίως· μειζόνων γὰρ γενηθέντων\nὑπόνοιαν ἕξει τὸ ὅραμα ὡς ἐντός τινος ταῦτα δημιουργοῦντος.\nδιὸ δὴ ἔν τε τοῖς ὑπάγουσι καὶ ἐν τοῖς\nστατοῖς αὐτομάτοις δεῖ φυλάσσεσθαι τὰ μεγέθη διὰ τὴν\nἐσομένην ὑπόνοιαν. τῆς οὖν διαθέσεως εἰρημένης ἑξῆς\nτὴν κατασκευὴν τῶν κατὰ μέρος ἐν αὐτῇ ποιησόμεθα.\nV Οἱ μὲν οὖν πρὸ ἡμῶν τὴν ἐπὶ μιᾶς ὁδὸν τῆς τε\nπορείας καὶ τῆς ἀποπορείας παρέδωκαν ἡμῖν καὶ ταύτην\nκακοπαθῆ τε καὶ ἐπικίνδυνον· σπάνιον γὰρ ἐπιτυχεῖν\nκατακολουθοῦντα ταῖς ὑπʼ αὐτῶν ἀναγεγραμμέναις\nμεθόδοις, ὡς ἔστι φανερὸν τοῖς πεπειραμένοις\nαὐτῶν. ἡμεῖς δὲ ὑποδείξομεν, ὡς ἔστι τὴν ἐπʼ εὐθείας\nπορείαν καὶ ἀποπορείαν γίνεσθαι εὐκόπως τε καὶ ἀκινδύνως\nἔτι τε καὶ ὡς ἔστι τὸ πλινθίον ἢ τὸ ζῴδιον\nκατὰ κύκλου τοῦ δοθέντος φέρεσθαι, οὐ μὴν ἀλλὰ καὶ\nἐν παραλληλογράμμῳ ὀρθογωνίῳ τῷ δοθέντι φέρεσθαι.\nΚαὶ πρότερον, ὡς ἐπὶ εὐθείας, ἐροῦμεν.\nἜστω γάρ τι πλινθίον τὸ ΑΒΓ∠, ἐν ᾧ ἄξων διακείσθω\nὁ ΕΖ ἐν κνώδαξι στρεφόμενος, ἐμβεβηκὼς εἰς\nπυελίδας οὔσας ἐν τοῖς τοῦ πλινθίου τοίχοις. τῷ δὲ\nἄξονι συμφυεῖς ἔστωσαν δύο τροχοὶ ἴσοι οἱ ΗΘ, ΚΛ\n\n\n\n\nτὰς περιφερείας εἰργασμένοι φακοειδεῖς· καὶ κατὰ μέσον\nτὸν ἄξονα ἐξελίκτρα ἡ ΜΝ καὶ αὐτὴ συμφυὴς τῷ\nἄξονι, περὶ ἣν ἡ σπάρτος ἐπειληθήσεται. ταύτῃ δὲ\nσυμφυὴς ἔστω τύλος ὁ Ξ, περὶ ὃν ἡ τῆς σπάρτου\nἀγκύλη περικείσεται. ἕτερος δὲ ἔστω τροχὸς κατὰ μέσην\nτὴν Γ∠ πλευρὰν ὁ ΟΠ ἐν πήγματι πολευόμενος\nτῷ | ΡΣΤΥ περὶ ἄξονα τὸν ΦΧ μικρὸν σφόδρα. οὕτως\nδὲ ἐνηρμόσθωσαν οἱ ἄξονες τῶν τροχῶν, ὥστε τὸ\n\nπλινθίον ἀκλινὲς καθεστάναι κατὰ πᾶν μέρος. τῆς\nοὖν ἀγκύλης τῆς σπάρτου περιβληθείσης περὶ τὸν Ξ\nτύλον, ἐπειλείσθω περὶ τὴν ἐξελίκτραν ἡ σπάρτος.\nκαὶ σύριγγος ἐπικειμένης τετραγώνου πρὸς ὀρθὰς κατὰ\nμέσον τὸ πλινθίον, ἡ ἑτέρα ἀρχὴ τῆς σπάρτου διὰ\nτροχίλου ἀποδεδόσθω εἰς τὸ ἄνω μέρος τῆς σύριγγος\nκαὶ ἐξήφθω εἰς μολιβοῦν βάρος ἐνὸν ἐντὸς ἐν τῇ σύριγγι.\nοὐκοῦν ἐάν τις ἀφῇ τὸ βάρος ἐν τῇ σύριγγι\n\n\n\nκάτω φέρεσθαι, τείνει τὴν σπάρτον. αὕτη δὲ ἀπειλουμένη\nἀπὸ τῆς ἐξελίκτρας ἐπιστρέψει τοὺς ΗΘ, ΚΛ\nτροχούς· οὗτοι δὲ κατὰ τοῦ ἐδάφους κυλιόμενοι ἄξουσι\nτὸ πλινθίον, ἄχρις ἂν ἤτοι ἡ ἀγκύλη ἐκπέσῃ ἀπὸ τοῦ\nτύλου ἢ τὸ βάρος ἐπικαθίσῃ τινί.\nVI μὲν οὖν πορεία γίνεται τὸν εἰρημένον τρόπον,\nἡ δὲ ἀποπορεία οὕτως.\nἘπειληθείσης γὰρ τῆς σπάρτου περὶ τὴν ἐξελίκτραν\nἐπί τι μέρος, περιτεθεῖσα περὶ τὸν Ξ τύλον τὰ\nἐναντία ἐπειλείσθω τῇ πρότερον περὶ τὴν ἐξελίκτραν.\nεἶτα ἀποδεδόσθω ὁμοίως εἰς τὴν λείαν κρίκου συνεχομένου\nαὐτῇ. πάλιν οὖν καταφερομένη ἡ λεία ἀπειλήσει\nτὴν πρώτην ἐπείλησιν, καὶ τὸ πλινθίον πορευθήσεται.\nεἶτα ἀποστᾶσα ἀπὸ τοῦ τύλου εἰς τὰ ἐναντία\nἐπιστρέψει τοὺς τροχούς. καὶ οὕτως ἔσται ἡ ἀποπορεία\nτοῦ πλινθίου. ἐὰν δὲ βουλώμεθα πορευθὲν τὸ\nπλινθίον στῆναι ἐπί τινα χρόνον καὶ οὕτως τὴν ἀποπορείαν\nποιήσασθαι, ἐπειλήσαντες τὴν σπάρτον καὶ\nπεριβαλόντες περὶ τὸν τύλον οὐκ εὐθέως τὰ ἐναντία\nἐπειλησόμεθα, ἀλλὰ μηρυμάτιον ποιήσαντες καὶ προσκολλήσαντες\nἐπειλήσομεν ἐπὶ τὴν ἐξελίκτραν καὶ\n\n\n\n\nπάλιν τὰ ἐναν|τία ἐπειλήσαντες ἀποδώσομεν εἰς τὴν\nλείαν, καὶ ἔσται τὸ προκείμενον. ἐὰν δὲ καὶ πολλάκις\nβουλώμεθα πορεύεσθαί τε καὶ ἀποπορεύεσθαι τὸ πλινθίον,\nπλεονάκις καὶ τὰς ἐναλλὰξ ἐπειλήσεις ποιησόμεθα\n\n\n\nκαὶ τὰ διαστήματα ἡλίκα ἂν προαιρώμεθα καὶ\nτοὺς τῶν δαιμόνων χρόνους ποιήσομεν διὰ τῶν μηρυμάτων\nἡλίκους ἂν προαιρώμεθα. νοείσθω δὲ καὶ\nκατὰ κρόταφον τὸ πλινθίον σὺν τῇ σύριγγι ὁρώμενον,\n\n\n\nκαὶ ἔστω πλινθίον μὲν τὸ ψΩ, ἐξελίκτρα δὲ ἡ ,ς,\nσύριγξ δὲ ἡ Τ, σπάρτος δὲ ἡ ΑΒ περὶ τρόχιλον δὲ\nπερικειμένη τὸν 𝔮, λεία δὲ ἡ ∠, ὁ δὲ ἐν αὐτῇ κρίκος ὁ Ε.\nVII Ἡ δὲ ἐπὶ κύκλου πορεία γίνεται τόνδε τὸν τρόπον.\nἜστω γὰρ κύκλος, καθʼ οὗ φέρεσθαι δεῖ τὸ πλινθίον,\nτὸ ΑΒΓ, οὗ κέντρον τὸ ∠. καὶ διήχθω τις ἡ\nΑ∠, καὶ ταύτῃ ὀρθὴ ἀπὸ τοῦ Α ἡ ΕΑΖ· ἡ δὲ ΕΖ\nδιάμετρος ἔστω ἑνὸς τῶν τριῶν τροχῶν, ἡλίκου ἂν\nπροαιρώμεθα. διχοτομία δὲ αὐτῆς ἔστω τὸ Α. καὶ\nἐπεζεύχθωσαν αἱ ∠Ε, ∠Ζ. τῷ δὲ μεγέθει τοῦ ἄξονος\nτῶν τροχῶν ἴση ἔστω ἡ ΑΗ, καὶ τῇ ΕΖ παράλληλος\nἡ ΗΘΚ. τὸ δὲ πλινθίον ἔστω τὸ ΜΛΝΞ παράλληλον\nἔχον τὴν ΝΞ τῇ Α∠. καὶ ἤχθω τις ἑτέρα ἡ\n∠Ο, καὶ ταύτῃ πρὸς ὀρθὰς ἡ ΠΡ δίχα τεμνομένη\nὑπὸ τοῦ Ο· ἔσονται δὴ αἱ τῶν τροχῶν θέσεις κατὰ\nδιαμέτρους τὰς ΕΖ, ΘΚ, ΠΡ ἄξονες δὲ αὐτῶν οἱ\n\n\nΤΥ, ΟΧ. οὕτως οὖν τετάχθωσαν οἱ τροχοὶ τῇ θέσει,\nὥστε ἑστὸς ἐπʼ αὐτῶν τὸ πλινθίον ἰσορροπεῖν. οἱ ἄρα\nκνώδακες τῶν ἀξόνων ἔσονται πρὸς τοῖς Τ, Υ, Ο, Χ\nσημείοις. πάλιν οὖν μεταξὺ τῶν Α, Η ἡ ἐξελίκτρα\nκείσθω, περὶ ἣν ἡ σπάρτος ἐπειλεῖται, καὶ τὰ αὐτὰ\nγεγονέτω τοῖς ἔμπροσθεν εἰρημένοις. καὶ οὕτως | ἐνεχθήσεται\nκατὰ τοῦ εἰρημένου κύκλου τὸ πλινθίον.\nVIII Ἐὰν γὰρ κῶνος κυλίηται κατὰ ἐπιπέδου, ἡ μὲν\nβάσις αὐτοῦ γράψει κύκλον, οὗ ἡ ἐκ τοῦ κέντρου ἴση\nἐστὶ τῇ τοῦ κώνου πλευρᾷ, ἡ δὲ κορυφὴ αὐτοῦ μένει\nἀκίνητος κέντρον οὖσα τοῦ εἰρημένου κύκλου.\nΟἱ δὲ ΕΖ, ΘΚ, ΠΡ τροχοὶ ἐν κώνοις εἰσὶ δυσίν,\nὧν βάσεις μὲν οἱ ΕΖ, ΠΡ κύκλοι, κορυφὴ δὲ τὸ ∠\nσημεῖον. ὅτι δὲ οἱ κῶνοι οἱ ἰσοσκελεῖς κυλιόμενοι\nκύκλους τε γράφουσι καὶ τὴν κορυφὴν ἔχουσιν ἀκίνητον,\nφανερόν· κείμενος γὰρ ἐν τῷ ἐπιπέδῳ καὶ βεβηκὼς\nκατὰ τὴν ἑαυτοῦ πλευρὰν ἰσόρροπός ἐστιν ἑαυτῷ·\nτέμνεται γὰρ ὑπὸ τοῦ διὰ τῆς πλευρᾶς ἐκβαλλομένου\nἐπιπέδου ὀρθοῦ πρὸς τὸν ὁρίζοντα δίχα. ὅταν δὲ\nἑτέρᾳ δυνάμει κατακρατηθεὶς κυλίηται, ἕκαστον τῶν ἐν\nτῇ ἐπιφανείᾳ αὐτοῦ ἡμικυκλίων τῶν ἐπὶ τὰ αὐτὰ τῇ\nἴσῃ δυνάμει κατακρατεῖ τοῦ λοιποῦ τοῦ αὐτοῦ κύκλου\nἡμικυκλίου, καὶ οὕτως τοῦτο κινεῖται. ἐπινοουμένων\nδὲ τῶν ἡμικυκλίων τῶν ἄχρι τῆς κορυφῆς, οὐ λείπεται\nπρὸς τῇ κορυφῇ οὔτε ἡμικύκλιον οὔτε ἄλλο τι διαστατόν.\nδιὸ ἡ κινοῦσα δύναμις μηκέτι ἔχουσα, τίνι κατακρατήσει\nτοῦ ἐπὶ τὰ ἕτερα κειμένου μέρη, ἀδυνατεῖ κινῆσαι τὴν\nκορυφὴν ἐν τῇ κατὰ τὴν ἐπιστροφὴν κινήσει, εἰ μὴ\nἄρα κατὰ τὸν προωσμὸν ἡ ἐπικράτησις αὐτῆς γίνεται.\nIX Ἡ δὲ ἐν τῷ ὀρθογωνίῳ παραλληλογράμμῳ πορεία\nτοῦ πλινθίου ἔσται τόνδε τὸν τρόπον.\nἜστω γὰρ πλινθίον τὸ ΑΒΓ∠, ἐν ᾧ ἄξων ἔστω\nὁ ΕΖ συμφυεῖς ἔχων τροχοὺς τοὺς ΗΘ, ΚΛ, ὁ δὲ\nτρίτος τροχὸς ἔστω ὁ ΜΝ, διʼ ὧν | ἥ τε πορεία καὶ\nἡ ἀποπορεία γίνεται, ὡς προγέγραπται. ἔστω δὲ καὶ\nἕτερος ἄξων ὁ ΞΟ συμφυεῖς ἔχων τροχοὺς τοὺς ΠΡ,\n\nΣΤ καὶ ὁμοίως τὸν ΥΦ. ἐπάνω δὲ ἔστω ὁ ΞΟ ἄξων\nτοῦ ΕΖ ἄξονος ἀπέχων ἀπὸ τοῦ ΚΖ ἄξονος ἱκανόν.\nδυνάσθωσαν δὲ οἱ ΠΡ, ΣΤ τροχοὶ σὺν τῷ ΞΟ ἄξονι\nμετεωρίζεσθαι καὶ ταπεινοῦσθαι, ὡς ἑξῆς ἐροῦμεν·\nὁμοίως δὲ καὶ ὁ ΥΦ τροχός. ἐὰν οὖν καταβιβάσωμεν\nτοὺς ΠΡ, ΣΤ, ΥΦ τροχούς, ὥστε ἐπικαθίσαι τῷ ἐδάψει,\nμετεωρισθήσονται οἱ ΗΘ, ΚΛ, ΜΝ τροχοὶ ἀπὸ\nτοῦ ἐδάφους, καὶ ποιήσεται τὴν πορείαν τὸ πλινθίον\nδιὰ τῶν ΠΡ, ΣΤ, ΥΦ· καὶ ἀνασπασθέντος τοῦ ΞΟ\nἄξονος, ὥστε πάλιν τοὺς ΗΘ, ΚΛ, ΜΝ ἐπικαθῖσαι\n\n\nτῷ ἐδάφει, καὶ δι᾿ αὐτῶν τὴν ἑτέραν τοῦ παραλληλογράμμου\nπλευρὰν πορευθήσεται τὸ πλινθίον. εἶτα πάλιν\nστάντος αὐτοῦ καταβιβασθήσονται οἱ ΠΡ, ΣΤ, ΥΦ,\nκαὶ πάλιν δι᾿ αὐτῶν τὴν ἑτέραν τοῦ παραλληλογράμμου\nπλευρὰν ἐνεχθήσεται τὸ πλινθίον. καὶ τούτου\nἐναλλὰξ γινομένου, ὁσάκις ἐὰν προαιρώμεθα ἐλεύσεται\nἐπὶ τὸ παραλληλόγραμμον τὸ πλινθίον. πορείας δὲ\nμονὰς ποιήσεται, ὡς ἂν προαιρώμεθα, διά τε τῶν τῆς\nσπάρτου ἐπειλήσεων καὶ τῶν χαλασμάτων.\nἽνα οὖν μὴ τὸ βάρος τῆς λείας σφοδρότερον καταφερόμενον\nἐν τῇ σύριγγι ταχεῖαν ποιῆται τὴν τοῦ\nπλινθίου κίνησιν, ἐμβαλοῦμεν ἐν τῇ σύριγγι κοῦφόν\nτι καὶ λεπτὸν καὶ γλίσχρον, οἷον κέγχρον ἢ νᾶπυ, εἰς\nὅ ἐπικείσεται ἡ λεία. τρυπήσομεν δὲ τὸν πυθμένα τῆς\nσύριγγος συμμέτρῳ τρυπήματι, ὃ κλειθρίῳ ἀνοιχθήσεταί\nτε καὶ κλεισθήσεται ἐκδεθὲν σπάρτῳ, ἧς τὸ\nἄκρον ἐκτὸς διὰ τρυπήματος φανερὸν ἡμῖν ἔσται, ὅπως\nὅταν βουλώμεθα κινεῖσθαι τὸ πλινθίον, ἐπιλαμβανόμενοι\nτῆς σπάρτου λεληθότως ἀνοίξωμεν τὸ κλειθρίον.\nκαὶ οὕτως τῆς κέγχρου ῥεούσης ἡρέμα εἰς τὴν ὑποκειμένην\nβάσιν, κινεῖ τὸ πλινθίον. ἵνα δὲ μὴ ἅμα\nτῷ ἀνοιχθῆναι τὸ κλειθρίον ὁρμὴν τὸ πλινθίον λάβῃ,\nἕξει μικρὸν χαλασμάτιον ἡ σπάρτος, ὅπως ὀλίγης κέγχρου\nἐκρυείσης τότε ταθεῖσα κινήσει τὸ πλινθίον.\nX Ὡς δὲ δεῖ τοὺς τρεῖς τροχοὺς μετεωρίζεσθαί τε καὶ\nταπεινοῦσθαι ἐναλλάξ, νῦν ἐροῦμεν.\nἜστωσαν οἱ εἰρημένοι τροχοὶ τρεῖς οἱ ΑΒ, Γ∠,\nΕΖ, τῶν δὲ ΑΒ, Γ∠ ἄξων ὁ ΗΘ. φανερὸν οὖν ὅτι\nοἱ πρὸς τοῖς Η, Θ κνώδακες ἐνηρμοσμένοι εἰσὶν εἴς\n\n\n\nτινα ἐμπυελίδια ὄντα πρὸς τοῖς τοίχοις τοῦ πλινθίου.\nτὰ οὖν εἰρημένα ἐμπυελίδια ἔστω εἴς τινα κανόνια·\nτὰ δὲ κανόνια διὰ πελεκίνων καταβαινέτω ὀρθὰ εἰς\nτοὺς τοῦ πλινθίου τοίχους. ὁμοίως δὲ καὶ τὸ ΕΖ\nτρόχιον ἔστω ἔν τινι κανονίῳ ὀρθῷ διά τινος πελεκίνου\nκαταβιβαζομένῳ εἰς τὸν πρὸς τῷ ΕΖ τοῖχον τοῦ\n\n\nπλινθίου. ἔστω οὖν τὸ μὲν εἰρημένον κανόνιον τὸ\nΗ Θ· ἐκκοπὴ δὲ ἐν αὐτῷ ἡ ΛΚ | ΜΝ· ἐν δὲ ταύτῃ\nτρόχιον τὸ ΕΖ ἄξονα ἔχον τὸν ΞΟ. πρὸς δὲ τῷ\nἄκρῳ τοῦ κανονίου τύλος ἐνειλείσθω ὁ Π· ἐν δὲ τῷ\nτοίχῳ τοῦ πλινθίου τῷ πρὸς τῷ ΕΖ ἐνειλείσθωσαν\n\n\n\n\nδύο γόμφοι καθάπερ κανόνια, οἱ ΡΣ, ΤΥ· ἐν δὲ\nτούτοις πολευέσθω κοχλίας ὁ ΦΧ, καὶ ἐμβεβηκέτω ὁ\nΠ τύλος εἰς τὴν τοῦ κοχλίου ἕλικα. ἐὰν οὖν τις\nἐπιστρέφῃ τὸν ΦΧ κοχλίαν, μετεωρισθήσεται καὶ ταπεινωθήσεται\nτὸ Η Θ κανόνιον διὰ τοῦ Π τύλου. ἵνα\nοὖν αὐτόματον τοῦτο γίνηται, ἐπειλείσθω περὶ τὸ\nἀργὸν μέρος τοῦ κοχλίου σπάρτος ἐναλλὰξ τὰς ἐπειλήσεις\nἔχουσα καὶ χαλάσματα διαμεμηρυμένα, ἁρμοστὰ\nτοῖς διαστήμασιν οἷς κινεῖται τὸ πλινθίον· τὰ δὲ αὐτὰ\nγεγονέτω καὶ ἐπὶ τῶν λοιπῶν δύο κανονίων, ἐν οἷς\nεἰσιν οἱ πρὸς τοῖς Η, Θ κνώδακες· δεῖ δὲ τοὺς τρεῖς\nκοχλίας ἴσους τοῖς πάχεσιν εἶναι καὶ τὰς ἐπειλήσεις\nτὰς περὶ αὐτοὺς ἀκριβῶς ἴσας καὶ τὰ χαλάσματα\nὁμοίως, ὅπως ἅμα τε ἐπαίρωνται οἱ τρεῖς τροχοὶ καὶ\nἅμα καθιῶνται· οὕτω γὰρ ἀσφαλὴς καὶ εὐκίνητος ἡ\nτοῦ πλινθίου πορεία ἔσται.\nXI Δυνατὸν δέ ἐστι καὶ ἄλλως κάμπτειν τὸ πλινθίον,\nοὐ μόνον ἐν ὀρθογωνίῳ παραλληλογράμμῳ, ἀλλὰ καὶ\nἐν παντὶ εὐθυγράμμῳ σχήματι· ἔτι δὲ καὶ τὴν πορείαν\nὀφιώδη γίνεσθαι δυνατόν ἐστι καὶ πολλῷ εὐχερέστερον\nτῆς προγεγραμμένης μεθόδου.\nἜστω γὰρ τὸ πλινθίον, ἐν ᾧ εἰσιν οἱ τροχοί, τὸ\nΑΒΓ∠, ἐν ᾧ διακείσθωσαν ἄξονες δύο οἱ ΕΖ, ΗΘ,\nὧν ὁ μὲν ΗΘ ἐν κνώδαξιν εὐλύτως στρεφέσθω ἔχων\nσυμφυῆ τροχὸν τὸν ΚΛ, ὁ δὲ ΕΖ συναραρὼς ἔστω\nτῷ πλινθίῳ ἀπὸ τόρνου ἰσοπαχὴς εἰργασμένος. περὶ\nδὲ τοῦτον περικείσθωσαν χοινι|κίδες δύο αἱ ΜΝ, ΞΟ\nεὐλύτως καὶ ἁρμοστῶς περὶ αὐτὸν στρεφόμεναι καὶ\nαὗται ἀπὸ τόρνου τὴν ἐντὸς καὶ τὴν ἐκτὸς ἐπιφάνειαν\n\n\n\nεἰργασμέναι. ταῖς δὲ χοινικίσι συμφυεῖς ἔστωσαν τροχοὶ\nἴσοι οἱ ΠΡ, ΣΤ ἐὰν οὖν περὶ ἑκατέραν χοινικίδα\nσπάρτος περιειληθεῖσα ἀποδοθῇ εἰς τὴν ἐν τῇ\nσύριγγι λείαν, συμβήσεται καταφερομένης τῆς λείας\nἀπειλουμένων τῶν σπάρτων ἐπιστρέφεσθαι σὺν ταῖς\nχοινικίσι τοὺς τροχοὺς καὶ οὕτως τὸ πλινθίον ἐπʼ εὑθείας\nπορεύεσθαι συνεπιστρεφομένου καὶ τοῦ ΚΛ\n\nτροχοῦ. ἐὰν οὖν ἐκ τῶν ΠΡ, ΣΤ τροχῶν ὁ ΠΡ μένῃ\nἀκίνητος χάλασμα ἐχούσης τῆς κατʼ αὐτὸν σπάρτου,\nἐπιστραφήσεται ὁ ΣΤ τροχὸς καὶ συνεπιστρέψει τὸν\nΚΛ, ἄχρις οὗ τὸ ἐν τῇ ΜΝ χοινικίδι χάλασμα τοῦ\nμηρύσματος ἐπισπάσεται ἡ λεία. εἶτα πάλιν τάσιν λαβούσης\nτῆς σπάρτου, ἅμα οἱ ΠΡ, ΣΤ τροχοὶ στραφήσονται.\nκαὶ ἐνεχθήσεται τὸ πλινθίον ἐπὶ εὐθείας τῆς\nκατὰ τὴν ἐπιστροφὴν τοῦ πλινθίου γενηθείσης. δεήσει\n\n\n\nοὖν τὸ εἰρημένον χάλασμα τοσοῦτον εἶναι, ὥστε ἐπιστραφῆναι\nτὸ πλινθίον κατὰ τὴν εὐθεῖαν ἣν βουλόμεθα\nαὐτὸ ἐνεχθῆναι. τὰ δʼ αὐτὰ ἐπινοείσθω καὶ ἐπὶ\nτοῦ ΣΤ τροχοῦ. πλειόνων οὖν ἐπειλήσεων καὶ μηρυμάτων\nγινομένων ἀκολούθως ταῖς εἰρημέναις εὐθείαις,\nκαθʼ ἃς δεῖ φέρεσθαι τὸ πλινθίον, ἔσται γεγονὸς τὸ\nπροκείμενον. δεήσει δὲ τά τε μήκη τῶν ἐπειλήσεων\nκαὶ τὰ τῶν μηρυμάτων ἐξ αὐτῆς τῆς πείρας γίνεσθαι,\nἀρχομένων ἡμῶν τὰς ἐπειλήσεις ποιεῖσθαι ἀπὸ τοῦ\nτόπου ἐφʼ οὗ μέλλει καταλήγειν τὸ πλινθίον· ἀνάπαλιν\nγὰρ αὐτὸ κινοῦντες ταῖς χερσίν, ὡς μέλλει πορεύεσθαι,\nἐπειλήσομεν τὰς σπάρτους καὶ χάλασμα δώσομεν· οὕτω\nγὰρ ἀρ|ξάμενον πορεύεσθαι τὸ πλινθίον καταλήξει\nδεόντως εἰς τὸν τόπον ὅθεν ἠρξάμεθα ἐπειλεῖν τὰς\nσπάρτους. βέλτιον δὲ καὶ τὸν ΚΛ τροχὸν ἐν χοινικίδι\nπερικεῖσθαι τῷ ΗΘ ἄξονι, τὸν δὲ ἄξονα συμφυῆ\nὁμοίως τῷ πλινθίῳ γίνεσθαι καθάπερ καὶ τὸν ΕΖ καὶ\nπάλιν περὶ τὴν χοινικίδα τοῦ ΚΛ τροχοῦ τὴν σπάρτον\nἐπειληθεῖσαν καὶ τὰ χαλάσματα ἔχουσαν τῇ λείᾳ ἀποδοθῆναι,\nὅπως ὅταν βουλώμεθα κάμπτειν τὸ πλινθίον,\nἕνα τῶν ΠΡ, ΣΤ τροχῶν ἑστάναι, δηλονότι χαλάσματος\nὄντος ἐν τῇ κατʼ αὐτὸν σπάρτῳ τῇ περὶ τὴν\nχοινικίδα, τὸν δὲ ΚΛ τροχὸν μετὰ τοῦ λοιποῦ στρέφεσθαι\nτροχοῦ, ἄχρις ἂν τὸ πλινθίον τὴν δέουσαν\nλάβῃ ἐπιστροφήν, εἶτα πάλιν ταθείσης τῆς τὸ χάλασμα\nἐχούσης σπάρτου ἅμα τῶν τριῶν κινουμένων τροχῶν\nτὴν ἐπʼ εὐθείας ὁδὸν φέρηται τὸ πλινθίον. ἐπεὶ οὖν\n\n\n\nαἱ χοινικίδες αἱ τοὺς τροχοὺς ἔχουσαι περικείμεναι\nτοῖς ἄξοσιν ἐν τῇ κινήσει δυσχερῶς ἐπιστρέφονται διὰ\nτὸ τὸ ὅλον τοῦ πλινθίου βάρος ἐπʼ αὐτὰς ἐπικεῖσθαι,\nἀρέσκει ἐν τοῖς αὐτομάτοις πάντα τὰ ἐγκυκλίως\nκινούμενα περὶ κνώδακας στρέφεσθαι. ποιήσομεν οὖν\nοὕτω· γεγονέτω γὰρ τὸ πλινθίον καθʼ ὃν τρόπον ὁ\nτοὺς δύο τροχοὺς ἔχων ἄξων, ὄρθιον διάπηγμα ἀραρός·\n\nἐν δὲ τούτῳ ἐμπυελίδια ἔστω ἐξ ἑκατέρου μέρους,\nεἰς ἃ οἱ κνώδακες ἐμβιβασθήσονται. δύο δὲ ἄξονες\nγεγονέτωσαν συμφυεῖς ἔχοντες τοὺς τροχούς, ὧν\nκείσθω μεταξὺ τοῦ εἰρημένου ὀρθίου διαπήγματος\nκαὶ τῶν τοῦ πλινθίου τοίχων ἐν κνώδαξιν, ὥστε\nβεβηκέναι ἐπὶ τοῦ ἐδάφους τοὺς τροχοὺς καὶ ἕκαστον\nστρέφεσθαι ἐν τοῖς ἑαυτοῦ κνώδαξιν. αἱ δὲ περὶ τοὺς\n\n\n\nἄξονας σπάρτοι | διπλαῖ ἔστωσαν, ὥστε μέσον λαβεῖν\nτὸν τροχὸν καὶ ἐξ ἴσου στρέφειν. γεγονέτω δὲ καὶ\nἕτερος ἄξων τούτοις ὁμοίως κινούμενος ἔμπροσθεν τοῦ\nπλινθίου, ὥστε πάλιν ἐπὶ τῶν τριῶν τροχῶν φέρεσθαι\nτὸ πλινθίον. καὶ περὶ τοῦτον ὁμοίως διπλῆ περικείσθω\nσπάρτος μεσολαβοῦσα τὸν τροχόν. πάλιν οὖν τῶν\nσπάρτων ἐπειληθεισῶν ἐναλλὰξ ὁσάκις ἐὰν βουλώμεθα\nκαὶ τὰ χαλάσματα ἐχουσῶν ὡς ἐὰν προαιρώμεθα διαμεμηρυμένα,\nὡς εἴρηται, καὶ ἡ τοῦ πλινθίου πορεία\nἔσται ὡς ἐὰν προαιρώμεθα, εὐκόπως τε καὶ εὐκυλίστως\nδιὰ τοὺς κνώδακας.\nXII Περὶ μὲν οὖν τῆς πορείας καὶ τῆς ἀποπορείας τοῦ\nπλινθίου αὐτάρκως νομίζομεν εἰρηκέναι. ἑξῆς δὲ περὶ\nτῶν ἐκτὸς τῆς πορείας\nκινήσεων ἐροῦμεν·\nἔστι δὲ ἡμῖν ἡ\nπρώτη κίνησις περὶ\nτῆς τοῦ πυρὸς ἀνακαύσεως\nτοῦ ἐν τῷ\nβωμῷ.\nΓίνεται οὖν οὕτως·\nἔστω γὰρ βωμὸς\nἐκ λεπίδων χαλκῶν ἢ\nσιδηρῶνπεποιημένος,\nὁ ΑΒΓ∠, τρύπημα\nἔχων ἐν μέσῳ τῷ ἐπιπύρῳ\nτὸ Ε. ὑπὸ δὲ\nτοῦτο λεπίδιον ἔστω\nτὸ ΖΗ παρακτὸν\nὥσπερ γλωσσοκόμου\nπῶμα, ἐπικαλύπτον\n\n\n\nτὸ Ε τρύπημα, ἐκ δὲ τούτου ἁλυσείδιον τὸ ΗΘΚ\nἀποδεδομένον περὶ ἀξόνιον ἐντὸς τοῦ βωμοῦ κείμενον\nκαὶ εὐλύτως στρεφόμενον. ἐν δὲ τῷ ἀξονίῳ\nἀποδεδόσθω εἰς τὴν λείαν σπάρτος· αὕτη δὲ μετὰ τὴν\nπορείαν ταθεῖσα ὑπὸ τῆς λείας ἐπιστρέψει τὸ ἀξόνιον\nκαὶ παραλλάξει τὸ λεπίδιον, καὶ τῆς ἀγκύλης ἐκπεσούσης\nἀπὸ τοῦ τύλου τὰ ἐξῆς ἐπιτελεσθήσεται. ὑποκείσθω\nδὲ τῷ Ε τρυπήματι λαμπτὴρ ὁ ΜΝ τὴν φλόγα\nἔχων ὑποκειμένην τῷ τρυπήματι. ἐπικείσθω δέ, ὡς\nπροείρηται, ἐν τῷ βωμῷ ὕλη δυναμένη εὐκόπως ἀνάπτεσθαι.\nμᾶλλον δὲ τῶν ἄλλων ποιεῖ τὰ τεκτονικὰ\nξύσματα. ὅταν οὖν πορευόμενον τὸ | πλινθίον στῇ,\nτότε ἡ ἐκ τοῦ ΗΘΚ ἁλυσειδίου σπάρτος ταθεῖσα\nἐπισπάσεται τὸ ΖΗ λεπίδιον, ὥστε ἀνοιχθῆναι τὴν\nὀπὴν καὶ τὴν φλόγα ἄνω ἐνεχθεῖσαν ἀνακαῦσαι τὸν\nβωμόν. τὰ δʼ αὐτὰ ἐπινοείσθω καὶ ἐπὶ τοῦ ἑτέρου\nβωμοῦ, μόνον ὅτι τὸ τῆς σπάρτου χάλασμα μεῖζον\nεἶναι δεῖ τοῦ νῦν εἰρημένου, ὅπως κατὰ τὰς ἐξῆς κινήσεις\nταθεῖσα ἡ σπάρτος τὴν ἑτέραν ἔξαψιν ποιήσηται.\nXIII Μετὰ δὲ τὴν θυσίαν δεῖ ἐκ μὲν τοῦ θύρσου γάλα\nἀναπιτυσθῆναι, ἐκ δὲ τοῦ σκύφους οἶνον.\nΓίνεται οὖν καὶ τοῦτο οὕτως· ὑπὸ τοὺς πόδας τοῦ\nΔιονύσου συμφυὴς γίνεται σωλὴν ἔχων τρυπήματα ἐν\nτῇ ἐπιφανείᾳ ἐγγὺς ἀλλήλων δύο, ἐκ δὲ τούτων σωἀποδεδομένον\n\n\n\nληνάρια ἀνατείνοντα εἰς τὸ ἐντὸς μέρος τοῦ Διονύσου\nφέροντα τὸ μὲν εἰς τὸν θύρσον, τὸ δὲ εἰς τὸν σκύφον.\nἜστω δὲ ἡ μὲν βάσις τοῦ Διονύσου ἡ ΑΒ, ὁ δὲ\nσυμφυὴς τούτῳ σωλὴν ὁ Γ∠ τὰ δὲ ἐν αὐτῷ τρυπήματα\nτὰ Ε, Ζ· τὰ δὲ ἐκ τούτων ἀνατείνοντα σωληνάρια\nτὰ ΖΗ, ΕΘ, τὸ μὲν ΖΗ εἰς τὸν θύρσον, τὸ δὲ ΕΘ\nεἰς τὸν σκύφον. ἔστω δὲ καὶ ὁ ἐπικείμενος πυρὴν\nτῷ ναίσκῳ ὁ ΚΛΜ. ἐντὸς δὲ τούτου ἀγγεῖον ἔστω\nτὸ ΝΞ μέσον διάφραγμα ἔχον τὸ Ο. καὶ ἐκ μὲν τοῦ\nΝΟ ἀγγείου φερέτω σωλὴν ὁ ΠΡΣΤ εἴς τινα ἕτερον\nσωλῆνα τὸν ΥΦ συνεσμηρισμένον τῷ Γ∠ σωλῆνι,\nσυμφυῆ δὲ ὄντα ἐκ τῶν ὑποκάτω μερῶν τῷ καταστρώματι,\nἐφʼ ὅ ὁ ναΐσκος ἐπίκειται. τὸ δὲ Τ τρύπημα κείσθω\nκατὰ τὸ Ε. ἐκ δὲ τοῦ ΞΟ ἀγγείου ἕτερος σωλὴν\nὁ ΧΨΩς καὶ φέρων ὁμοίως εἰς τὸν ΥΦ σωλῆνα.\nτὸ δὲ ς τρύπημα κείσθω κατὰ τὸ Ζ. οὐκοῦν ἐάν τις\nἐν μὲν τῷ ΟΝ ἀγγειδίῳ οἶνον ἐγχέῃ, ἐν δὲ τῷ ΞΟ\nγάλα, κειμένων τῶν Ε, Ζ τρυπημάτων κατὰ τὰ Τ, ς\nἐνεχθήσεται ὁ μὲν οἶνος εἰς τὸν σκύφον, τὸ δὲ γάλα\nεἰς τὸν θύρσον. ἵνʼ οὖν στέγῃ τὰ ὑγρὰ τὸν πρότερον\nχρόνον, κλεὶς ἔστω ἡ 𝔮 ,Τ ἀποκλείουσα, ὡς εἴρηται, τὰ\nὑγρὰ δι᾿  ἐπιτονίου τοῦ Α, περὶ ὃ ἀγκύλη σπάρτου\nπεριβεβλήσθω χάλασμα ἔχουσα καὶ ἀποδεδομένη εἰς\n\n\n\n\n\nτὴν λείαν, ὅπως κατὰ τὸν δέοντα καιρὸν ταθεῖσα ἐπιστρέψῃ\nτὸ ἐπιτόνιον καὶ ἐνεχθῇ τὰ ὑγρά. πάλιν δὲ\nἐπιστραφέντος τοῦ Διονύσου καὶ τοῦ ἑτέρου βωμοῦ\nἀνακαυθέντος, δεῖ πάλιν ῥεῦσαι τόν τε οἶνον καὶ τὸ\nγάλα· στρέφεσθαι δὲ οὕτως ἡμικυκλίου περιφέρεια.\nγεγονέτω κατὰ διάμετρον τοῖς Τ, ς τρήμασιν ἕτερα\nτρήματα τὰ Β, Γ, καὶ ἐκ μὲν τοῦ Β φερέτω σωλὴν\nεἰς τὸν PΣ ὁ Β ∠, ἐκ δὲ τοῦ Γ ἕτερος σωλὴν εἰς\nτὸν ΨΩ ὁ Γ Ε. ὅταν ἄρα ἐπιστραφέντος τοῦ Διονύσου\nγένηται τὰ Ε, Ζ τρυπήματα κατὰ τὰ Β, Γ, καὶ\nπάλιν ἀνοιχθήσεται ἡ ϥ Τ κλεὶς, καὶ ῥεύσει ὁμοίως | ὅ\nτε οἶνος καὶ τὸ γάλα. ἀνοίγεται δὲ ἡ κλεὶς ἑτέρας\nσπάρτου ἐπισπασαμένης τὸ ἐπιτόνιον εἰς τὰ ἕτερα βάρη.\nδεῖ δὲ τοὺς ΡΣ. ΨΩ σωλῆνας διʼ ἑνὸς κιονίσκου\nτῶν ἐν τῷ ναΐσκῳ κοίλου ὄντος ἐνεχθῆναι ὑπὸ τὴν\nβάσιν τοῦ ναΐσκου, ὅπως ἀφανεῖς ὑπάρχωσιν. ἐπιστρέφεται\nδὲ ὁ Διόνυσος σὺν τῇ ἐπικειμένη Νίκῃ τῷ\nπυρῆνι οὕτως. καθείσθω ἄξων συμφυὴς ὢν τῇ Νίκῃ\nδιὰ τοῦ πυρῆνος ὁ ϛ εὐλύτως στρεφόμενος περὶ\nκνώδακα τὸν Ζ, καὶ περὶ αὐτὸν περιειληθεῖσα σπάρτος\nδιὰ τροχίλου τοῦ Η ἀποδεδόσθω εἰς τὴν βάσιν τοῦ\nναΐσκου καὶ διὰ τροχίλου τοῦ Θ εἰς τὸ ὑπερέχον τοῦ\nΓ∠ σωλῆνος. οὐκοῦν ἐὰν ἐπιστρέφῃ τις τὸν Γ∠\nσωλῆνα, ἀπειλήσει τὴν περὶ τὸν ϛ Ζ ἄξονα σπάρτον\n\n\n\n\nκαὶ ἅμα ἐπιστρέψει τὴν Νίκην καὶ τὸν Διόνυσον·\nἐπὶ τὰ αὐτὰ δὲ ἔστω μέρη ἡ ἐπιστροφὴ αὐτῶν· καὶ\nἴσος δὲ ἔστω κατὰ τὸ πάχος ὁ ς Ζ ἄξων τῷ Γ∠\nσωλῆνι, ὅπως ἅμα ἀποκατασταθῶσιν ἥ τε Νίκη καὶ\nὁ Διόνυσος μηδὲν παραλλάσσοντες κατὰ τὴν θέσιν.\nἵνα γοῦν αὐτόματον τοῦτο γίνηται, ἐπειλήσθω ἑτέρα\nἅλυσις περὶ τὴν ὑπεροχὴν τοῦ Γ∠ σωλῆνος καὶ διὰ\nτροχίλου τοῦ Μ εἰς βάρος ἀποδεδόσθω τὸ Μ. ὁ δὲ\nσυγκεκοινωμένος τῷ βάρει κρίκος χειρὶ κατεχέτω καὶ\nσχαστηρίᾳ, καθάπερ ἐπὶ τῶν καταπελτῶν γίνεται,\nὅπως τῆς σχαστηρίας ἀπολυθείσης ἀπό τινος σπάρτου\nτὸ βάρος κατενεχθὲν ἐπιστρέψῃ τόν τε Διόνυσον\nκαὶ τὴν Νίκην. καὶ ἡ Η Θ δὲ σπάρτος διʼ ἑτέρου\nκιονίσκου κρυπτέσθω, καθάπερ καὶ ἐπὶ τῶν σωλήνων\nεἴρηται.\nXIV Μετὰ δὲ τὸ σπεῖσαι πρώτως τὸν Διόνυσον δεή|σει\nκυμβάλων καὶ τυμπάνων κτύπον γενέσθαι.\nΓίνεται δὲ καὶ τοῦτο οὕτως· ἐν τῇ κάτω βάσει, ἐν\nᾗ εἰσι καὶ οἱ τροχοί, ἀγγεῖον τίθεται ἔχον σφαιρία\nμολιβᾶ συρρέοντα εἰς τὸν πυθμένα. ἐν δὲ τῷ πυθμένι\nτρῆμα γίνεται εὐλύτως δυνάμενον δέξασθαι τὰ σφαιρία,\nκλειθρίον ἔχον ἀνοιγόμενον ὑπὸ τῆς σπάρτου,\nὅταν δέῃ. ὑπόκειται δὲ τῷ τρήματι τυμπάνιον ἐπικεκλιμένον·\nκαὶ τούτῳ ἐξήφθω κυμβάλιον. ἐκπίπτοντα\nοὖν τὰ σφαιρία κρούσει πρῶτον τὸ τυμπάνιον καὶ ἐκ\n\n\n\n\n\nτούτου ἀποπίπτοντα εἰς τὸ κυμβάλιον τὸν ἦχον ἀποτελέσει.\nδύναται δὲ μέσον διάφραγμα λαβὸν τὸ ἀγγεῖον\nδύο χώρας ποιῆσαι, ὥστε ἐν ἑκατέρᾳ εἶναι σφαιρία\nκαὶ τὰ μὲν ἐν τῇ μιᾷ χώρᾳ τὸν πρῶτον ἦχον ἀποτελεῖν,\n\n\nτὰ δὲ ἐν τῇ ἑτέρᾳ τὸν ἑξῆς, κλειθρίου ὁμοίως\nἀνοιχθέντος.\nXV Ἑξῆς δὲ δεῖ τὸ περιστύλιον στεφανωθῆναι τὸ ἐν\nτῇ βάσει.\nΓίνεται δὲ οὕτως· νοείσθω τὸ θωράκιον τὸ ἐπικείμενον\nἐν τῷ τετραστύλῳ τὸ ΑΒΓ∠ ἔχον ἐντὸς\nἕτερον θωράκιον τὸ ΕΖΗΘ, ὥστε τὴν μεταξὺ τῶν\nδύο χώραν θωρακίων κενὴν ἐκ τοῦ κάτω μέρους ὑπάρχειν.\nγενηθὲν δὲ πλέγμα ἐκ στεφάνων τετραγώνων\nπλοκῇ οἵᾳ ἐάν τις βούληται καὶ πρὸς τὴν ὄψιν εὐαρμόστως\nκαὶ τοῦτο πτυγὲν ἐγκρύπτεται εἰς τὸν εἰρημένον\nμεταξὺ τῶν θωρακίων τόπον τὰς ἄνω ἀρχὰς\nἐξημμένας ἔχον ἐκ τοῦ θωρακίου. καὶ ἵνα μὴ αὐτόματον\nκαταφέρηται, σανίδιον ἐπίμηκες ἁρμόζον τῷ\nμεταξὺ τῶν θωρακίων τόπῳ καθʼ ἑκάστην πλευρὰν τοῦ\nθωρακίου γίνεται, ὥστε ἐπιπωμάσαι τὸ πλέγμα καὶ\nσυσχεῖν εἰς τὸ ἄνω μέρος. ἵνα δὲ μὴ αὐτόματα τὰ\nσανίδια ἀποπίπτῃ, ἐκ τῆς μιᾶς πλευρᾶς τῆς εἰς τὸ\nἐντὸς τοῦ θωρακίου μέρος στροφωμάτια εὔλυτα λαμβάνει,\nἵνα ὅταν ἐπιπωμασθῇ, ἐκ τοῦ ἑτέρου μέρους\nἐπιστρεπτῷ κόρακι κατέχηται, ὥστε μὴ ἀνοίγεσθαι. ἐκ\nδὲ τοῦ ἑτέρου μέρους τοῦ κόρακος ἀγκύλη σπάρτου\nπεριτίθεται, ἥτις ταθείσης τῆς σπάρτου καὶ τοῦ κόρακος\nἐπιστραφέντος ἀποπίπτει. καὶ οὕτως τὸ πλέγμα\nκαθίεται. ἕξει δὲ τὸ πλέγμα εἰς τὰ κάτω μέρη βαρύλλια\nμολιβᾶ ἐκδεδεμένα πρὸς τὸ ταχέως καταφέρεσθαι.\nXVI Τὸ λοιπὸν δὲ δὴ καταλείπεται ὑποδεῖξαι, πῶς αἱ\nΒάκχαι χορεύουσι κατὰ τὸν δέοντα καιρόν.\nΓίνεται οὖν καὶ τοῦτο οὕτως· ὁ ναΐσκος ὁ στρογγύλος,\nἐν ᾧ ἐστιν ὁ Διόνυσος, στυλοβάτην ἐχέτω\nστρογγύλον καὶ λεῖον κατὰ τὸ ὕψος. ἔστω οὖν\nοὗτος ὁ ΑΒΓ∠ περὶ δὲ τοῦτον περικείσθω ἴτυς ἡ\n\n\n\nΕΖΗΘΚΛΜΝ ἁρμοστὴ τῷ στυλοβάτῃ, ὥστε εὐλύτως\nπερὶ αὐτὸν στρέφεσθαι. περὶ δὲ τὸν κρόταφον τῆς\nΚ ΛΜΝ περιφερείας ἐντετορνεύσθω σωλήν, ἐν ᾧ\nσπάρτος ἐπειληθεῖσα ἐγκεκοιμίσθω εἰς τὸ βάθος\nτοῦ σωλῆνος, ἧς ἡ μὲν μία ἀρχὴ κεκρούσθω διʼ\n\n\n\nἐπιούρου εἰς τὸ βάθος τοῦ σωλῆνος, ὥστε μηκέτι ἐκσπᾶσθαι·\nἡ δὲ ἑτέρα διὰ τροχίλου ἀποδεδόσθω εἰς τὸ\nκάτω μέρος τοῦ θωρακίου καὶ ἐπειλήσθω εἰς ἕτερον\nσωλῆνα ἐνόντα ἐν τῷ τυμπάνῳ, ᾧ συμφυὴς ἔστω ἄξων\nεὐλύτως στρεφόμενος. τῷ δὲ ἄξονι περιειλήσθω ἑτέρα\nσπάρτος καὶ ἀποδεδόσθω εἰς τὴν λείαν. συμβήσεται\nοὖν ταθείσης τῆς περὶ τὸν ἄξονα σπάρτου ἐπειλεῖσθαι\n\n\nἐπὶ τὸ συμφυὲς αὐτῷ τύμπανον τὴν ἐκ τῆς ἴτυος |\nσπάρτον καὶ οὕτως χορεύειν τὰς Βάκχας. ἐπεὶ οὖν\nδὶς αὐτὰς δεῖ χορεῦσαι, ἔχει χάλασμα διαμεμηρυμένον\nἡ περὶ τὸν ἄξονα σπάρτος, ὅπως στάσις γένηται τῶν\nΒακχῶν διὰ τοῦ χαλάσματος. ταθείσης δὲ αὐτῆς πάλιν\nχορεύσουσιν· ἐπικείσονται γὰρ τῇ εἰρημένῃ ἴτυι αἱ\nΒάκχαι.\nXVII Ὁσαι δὲ σπάρτοι ἐκ τῆς κάτω βάσεως εἰς τὴν λείαν\nἀποδίδονται, δεῖ ταύτας ἀφανεῖς ὑπάρχειν.\nΓίνεται οὖν καὶ τοῦτο οὕτως· ἔστω γὰρ τὸ στόμα\nτῆς σύριγγος, ἐν ἐστιν ἡ λεία, τὸ ΑΒΓ∠, καὶ\nκαθείσθω διὰ τοῦ ἐν τῇ σύριγγι στόματος διάφραγμα\nκατὰ τὴν Ε Ζ εὐθεῖαν ἀπολαμβάνον τὸ ∠Ε διάστημα\nὅτι στενότατον. ἡ μὲν οὖν κέγχρος ἐμβληθήσεται εἰς\nτὴν ΕΒ χώραν, αἱ δὲ σπάρτοι ἐκ τοῦ κάτωθεν μέρους\nἀνενεχθήσονται εἰς τὴν Γ∠Ε χώραν καὶ ἀποδοθήσονται\nεἰς τὴν λείαν τὴν ἐν τῇ ΑΒΖΕ χώρᾳ διὰ\nτροχίλου· οὕτως γὰρ ἀφανεῖς ἔσονται πᾶσαι αἱ κάτωθεν\nἀναφερόμεναι σπάρτοι. ἐπεὶ οὖν πολλῶν κινήσεων\nγινομένων καὶ τῆς τοῦ πλινθίου πορείας πολλῆς ὑπαρχούσης\nἀνάγκη μὴ ἐξαρκεῖν τὸ τῆς σύριγγος ὕψος,\nδεῖ καὶ τοῦτο μηχανήσασθαι. πρὸς μὲν οὖν τὸ μῆκος\nτῆς πορείας δύνανται οἱ περὶ τὸν ἄξονα δύο τροχοὶ\nαὐξανόμενοι πολὺ μῆκος παρέχειν ἢ τὸ τοῦ ἄξονος\nπάχος ἔλασσον γινόμενον· ἅπαξ γὰρ τοῦ ἄξονος στραφέντος\nκινηθήσεται τὸ πλινθίον τηλικαύτην ὁδὸν ἡλίκη\n\n\n\nἐστὶν ἡ τοῦ ἑνὸς τροχοῦ περιφέρεια. διὸ εὐλόγως\nμείζονας αὐτοὺς δεῖ πειρᾶσθαι ποιεῖν.\nXVIII Οὐ μὴν ἀλλὰ καὶ οὕτως δυνατόν ἐστι.\nΝοείσθω γὰρ τὸ τοῦ ἄξονος πάχος τὸ ΑΒ, ἡ δὲ\nτοῦ συμφυοῦς αὐτῷ τροχοῦ | περιφέρεια ἡ Γ∠, καὶ\nὑπερκείσθω ἕτερος ἄξων ἐν κνώδαξιν εὐλύτως στρεφόμενος,\nοὗ τὸ πάχος ἔστω τὸ ΕΖ. τούτῳ δὲ συμφυὲς\n\nἔστω τύμπανον τὸ ΗΘ. καὶ περὶ μὲν τὸν ΑΒ ἄξονα\nσπάρτος περιειληθεῖσα ἀποδεδόσθω περὶ τὸ ΗΘ τύμπανον.\nἐκ δὲ τοῦ ΕΖ ἄξονος ἑτέρα σπάρτος ἐκδεθεῖσα\nκαὶ ἐπειληθεῖσα ἀποδεδόσθω διὰ τροχίλου τοῦ Κ εἰς\nτὴν ἐν τῇ σύριγγι λείαν τὴν Λ. συμβήσεται οὖν ἅπαξ\nστραφέντος τοῦ ΕΖ ἄξονος ὀλίγον μὲν μέρος τῆς\nσύριγγος κενοῦσθαι, τοσοῦτον ὅση ἐστὶν ἡ τοῦ ΕΖ\nἄξονος περιφέρεια, τὴν δὲ ἐκ τοῦ ΑΒ ἄξονος σπάρτον\n\n\nἅπαξ ἐπειλῆσαι τὸ ΗΘ τύμπανον μεῖζον ὂν τοῦ ΑΒ\nἄξονος, ὥστε πλεονάκις τὸν ΑΒ ἄξονα στραφῆναι σὺν\nτῷ Γ∠ τροχῷ καὶ διὰ τοῦτο πολὺ μῆκος τῆς πορείας\nγίνεσθαι. εἰδέναι μέντοι χρή, ὅτι μείζονος λείας προσδεῖται\nδιὰ τὸ τοὺς μείζονας κύκλους ὑπὸ τῶν ἐλασσόνων\nκινεῖσθαι· ταῦτα γὰρ διὰ τῶν μοχλίων δὴ ἔστι.\nκαὶ τὰς ἄλλας δὲ τὰς ἔξωθεν τῆς πορείας κινήσεις\nδυνατόν ἐστι μεγάλας οὔσας διὰ μικρῶν διαστημάτων\nἐπιτελεῖσθαι· ἐὰν γὰρ ἡ κινοῦσα τὸ ὄργανον τοῦ Διονύσου\nσπάρτος περὶ μείζονας κύκλους ἀποδιδῶται, ἡ\nδὲ εἰς τὴν λείαν περὶ ἐλάσσονας ἄξονας καὶ συμφυεῖς\nὄντας τῷ μείζονι, καθάπερ καὶ ἐπὶ τῆς πορείας ὑπεδείξαμεν.\nXIX Δύναται δὲ καὶ ἄλλως ἥ τε ἐπιπορεία καὶ ἡ ἀποπορεία\nγίνεσθαι καὶ αἱ ἔξωθεν τῆς πορείας κινήσεις.\nἜστω γὰρ τὸ τῆς σύριγγος στόμα τὸ ΑΒΓ∠ διαπεφραγμένον\nδυσὶ διαφράγμασι διʼ ὅλου τοῦ ὕψους\nτῆς σύριγγος τοῖς κατὰ τὰς ΕΖ, ΗΘ εὐθείας, | ὥστε\nδιὰ τοῦ μεταξὺ τόπου τῶν διαφραγμάτων τὰς κάτω\nσπάρτους ἀναφέρεσθαι καὶ ἀποδίδοσθαι εἰς τὰς λείας.\nἡ μὲν οὖν ἐν τῇ ΑΒΕΖ σύριγγι λεία τήν τε ἐπιπορείαν\n\n\n\n\n\n\n\n\n\nποιήσεται καὶ τὴν ἀποπορείαν, ἡ δὲ ἐν τῇ\nΗΘΓ∠ τὰς ἄλλας κινήσεις οὕτως· ἔστω γὰρ τὸ μὲν\nἐν τῷ πυθμένι τῆς ΑΒΕΖ σύριγγος τρῆμα, διʼ οὗ\nἡ κέγχρος ἐκρέει, τὸ Κ, τὸ δὲ ἐν τῇ ΗΘΓ∠ τὸ Λ.\nἑκατέρῳ δὲ κλειθρίον γεγονέτω δυνάμενον εὐκόπως\nπαράγεσθαι. ὅταν οὖν μέλλῃ πορεύεσθαι τὸ πλινθίον,\nπαράξομεν τὸ τοῦ Κ τρυπήματος κλειθρίον, ὥστε\nἀνοιχθῆναι. καὶ ἵνα μὴ εὐθέως ὁρμὴν λαβὸν τὸ\nπλινθίον κινηθῇ, ἕξει ἡ σπάρτος ἡ ἐκ τῶν ὑπὲρ\nτροχῶν ἀποδιδομένη εἰς τὴν λείαν χαλασμάτιον. καὶ\nδῆλον ὅτι χρόνος τις\nἔσται ἀποστάντων\nἡμῶν πρὸ τοῦ κινηθῆναι\nτὸ πλινθίον\nτοσοῦτος ὅσον ἦν\nτὸ τῆς σπάρτου χάλασμα.\nὅταν δὲ δέῃ\nστῆναι τὸ πλινθίον\nκαὶ τὰς ἄλλας ἐπιτελέσαι\nκινήσεις, ἔτι\n\nἐπιπορευομένου αὐτοῦ σπάρτος τις ἐπισπάσεται τὸ πρὸς\nτῷ Λ κλειθρίον καὶ ἀνοίξει αὐτό. καὶ πάλιν, ἵνα μὴ\nπορευομένου ἑτέρα γένηται κίνησις, ἕξει χάλασμα καὶ\nἡ ἐκ τῆς ἑτέρας λείας ἐκδεδεμένη σπάρτος, (ἥτις ταθεῖσα\nἐπισπάσεται καὶ τὸ πρὸς τῷ Κ κλειθρίον.) καὶ\nοὕτως στήσεται τὸ πλινθίον, αἱ δὲ ἄλλαι ἐπιτελεσθήσονται\nκινήσεις. ὅταν οὖν πάλιν δέῃ ἀποπορεύεσθαι\n\n\n\nτὸ πλινθίον, ἑτέρα σπάρτος ἐπισπάσεται τὸ πρὸς τῷ\nΚ κλειθρίον καὶ ἀνοίξει αὐτό. καὶ οὕτως τὴν ἀποπορείαν\nποιήσεται.\nΠΕΡΙ ΣΤΑΤΩΝ ΑΥΤΟΜΑΤΩΝ.XX Ὅσα μὲν οὖν ἔδει περὶ τῶν ὑπαγόντων αὐτομάτων\nπραγματευθῆναι, νομίζομεν ἱκανῶς ἀνεστράφθαι ἐν τοῖς\nπρογεγραμμένοις· καὶ γὰρ εὐκόπως καὶ ἀκινδύνως καὶ\nξένως παρὰ τὰ πρὸ ἡμῶν ἀναγεγραμμένα κατακεχωρίκαμεν,\nὡς ἔστι δῆλον τοῖς πεπειραμένοις τῶν πρότερον\nἀναγεγραμμένων. περὶ δὲ τῶν στατῶν αὐτομάτων\nβουλόμεθα γράφειν καινότερόν τι· καὶ βέλτιον\nτῶν πρὸ ἡμῶν ἅμα καὶ πρὸς διδασκαλίαν μᾶλλον\nἁρμόζον οὐδὲν εὕρομεν τῶν ὑπὸ Φίλωνος τοῦ Βυζαντίου\nἀναγεγραμμένων. ἔστι δὲ μῦθος καὶ ἡ διάθεσις\nτῶν περὶ τὸν Ναύπλιον, ἐν πολλαί τε καὶ ποικίλαι\nδιαθέσεις ὑπάρχουσι καὶ οὐ φαύλως οἰκονομούμεναι\nπλὴν τῆς μηχανῆς τῆς περὶ τὴν Ἀθηνᾶν· ἐργωδέστερον\nγάρ πως τὴν κατασκευὴν ἐποιήσατο· δυνατὸν γὰρ ἦν\n\nls\n\n\n\n\nχωρὶς μηχανῆς φανῆναι αὐτὴν ὑπὸ τὸν πίνακα καὶ\nμετὰ ταῦτα πάλιν ἀφανῆ γενέσθαι· τὸ γὰρ ζῴδιον\n\n\nαὐτῆς δυνατόν ἐστι περὶ τοὺς πόδας ἐν γιγγλύμῳ\nκινούμενον τὸν μὲν πρῶτον χρόνον κατακεκλιμένον\nεἶναι, ὥστε μὴ φαίνεσθαι, ἔπειτα δὲ ὥσπερ ὑπὸ σπάρτου\nτινὸς ἐπισπασαμένης ὀρθὸν φανῆναι καὶ πάλιν\nὑπὸ ἑτέρας κατακλιθῆναι. ἔτι δὲ καὶ ὑποσχόμενος\nπρὸς τούτῳ κεραυνὸν πεσεῖν ἐπὶ τὸ τοῦ Αἴαντος\nζῴδιον καὶ βροντῆς ἧχον γενέσθαι οὐ κατεχώρισε·\nπολλοῖς γὰρ συντάγμασι περιτυχόντες οὐχ εὕρομεν\nτοῦτο ἀναγεγραμμένον. καὶ ἴσως δόξει τις ἡμᾶς κατατρέχοντας\nτοῦ Φίλωνος διαβάλλειν αὐτὸν ὡς μὴ δεδυνημένον\nτὴν ὑπόσχεσιν ἀπαρτίσαι· ἀλλʼ οὐχ οὕτως\nἔχει. πολλῶν δὲ οὐσῶν τῶν ἐν τῇ διαθέσει ὑποσχέσεων,\nἴσως ἔλαθεν αὐτὸν ἀναγράφοντα αὕτη.\nδυνατὸν γάρ ἐστιν ἀγγεῖόν τι ἐν αὑτῷ σφαιρία ἔχον\nμολιβᾶ καὶ ἔχον τετρυπημένον τὸν πυθμένα ἀποσχάζεσθαι\nκατὰ τὸν δέοντα καιρόν, τὰ δὲ σφαιρία ἐμπίπτοντα\nδιφθέρᾳ ἐξηπλωμένῃ, ξηρᾷ καὶ πυκνῇ τὸν\nἦχον τῆς βροντῆς ἀποδιδόναι· καὶ γὰρ ἐν τοῖς θεάτροις\nὅταν δέῃ τὸν ὅμοιον ἦχον γενέσθαι, ἀγγεῖα ἀποσχάζονται\nβάρη ἔχοντα, ἵνα φερόμενα ἐπὶ διφθέρας, ὡς\nεἴρηται, ξηρᾶς καὶ περιτεταμένης τῆς βύρσης καθάπερ\nἐν τυμπάνοις τὸν ἦχον ἀποτελῇ. περὶ δὲ τῶν\nλοιπῶν τῶν ἐν τῇ διαθέσει τοῦ Ναυπλίου κατὰ μέρος\nγινομένων εὐαρεστούμεθα ὡς ἐν τάξει καὶ εὐμεθόδως\n\n\n\n\nὑπʼ αὐτοῦ ἀναγεγραμμένων. διὸ δὴ οὐ παρῃτησάμεθα\nτὰ ὑπʼ αὐτοῦ περὶ ὧν εἴπομεν γεγραμμένα· οὕτως γὰρ\nνομίζομεν τοὺς ἐντυγχάνοντας τῆς μεγίστης ὠφελείας\nτυγχάνειν, ὅταν τὰ μὲν καλῶς ὑπὸ τῶν ἀρχαίων εἰρημένα\nπαρατιθῆται αὐτοῖς, τὰ δὲ παραθεωρηθέντα ἢ\nδιορθώσεως τυχόντα καταχωρί|ζηται.\nXXI Περὶ τῆς τῶν πινακίων οὖν κατασκευῆς νῦν ἀρξώμεθα\nλέγειν. ἔστι μὲν οὖν παρὰ πολὺ τῶν ὑπαγόντων\nἡ ποίησις ἀσφαλεστέρα τε καὶ ἀκινδυνοτέρα καὶ\nτὴν ἐπίδειξιν οὐκ ἀπίθανον ἔχουσα. τὸ δὲ πρόβλημά\nἐστι τοιοῦτον, ὥστε πίνακος ἐπιτεθέντος ἐπί τι κιόνιον\nξύλινον ἀνοιχθῆναί τε αὐτόματον καὶ τὰ ἐν αὐτῷ\nἐζωγραφημένα φαίνεσθαι κινούμενα πρὸς λόγον τῆς\nὑποκειμένης διαθέσεως, καὶ πάλιν κλεισθέντος αὐτομάτου\nδιαγενέσθαι ὀλίγον παντελῶς χρόνον καὶ ἀνοιχθέντος\nφαίνεσθαι ἄλλα τὰ ἐν αὐτῷ γεγραμμένα καὶ\nεἰς τὸ δυνατὸν πάλιν τὰ αὐτὰ ἤ τινα αὐτῶν κινεῖσθαι\nκαὶ τοῦτο πάλιν πλεονάκις γενέσθαι, καὶ ἐκτὸς τῶν\nπινάκων ἢ μηχανὰς αἰρομένας φαίνεσθαι καὶ περιαγομένας\nἢ ἄλλας τινὰς κινήσεις. ἡ μὲν οὖν ὑπόθεσις\nτοιαύτη· χαριέστατος δὲ τῶν μεταχειριζομένων ὁ γλαφυρωτάτην\nδιάθεσιν ἐπινοῶν. ὥστε προθησόμεθα\nμίαν τῶν διαθέσεων, ἣν μάλιστα κρίνομεν, καὶ μετὰ\nταῦτα τὴν κατασκευὴν ἐμφανιοῦμεν· ἀρκέσει γὰρ\nπερὶ ἑνὸς πίνακος · διὰ γὰρ τῶν αὐτῶν πάλιν τὰ\n\n\n\nαὐτὰ οἰκονομεῖται, καθάπερ καὶ ἐπὶ τῶν ὑπαγόντων\nἀπεδείξαμεν.\nXXII Οἱ μὲν οὖν ἀρχαῖοι κέχρηνται ἁπλῇ τινι διαθέσει·\nἀνοιχθέντος γὰρ τοῦ πίνακος, ἐφαίνετο ἐν αὐτῷ πρόσωπον\nγεγραμμένον. τοῦτο δὲ τοὺς ὀφθαλμοὺς ἐκίνει καμμύον\nτε καὶ ἀναβλέπον πολλάκις. ὅταν δὲ πάλιν κλεισθαὶς\nἀνοιχθῇ ὁ πίναξ, τὸ μὲν πρόσωπον οὐκέτι ἑωρᾶτο,\nζῴδια δὲ γεγραμμένα ἔς τινα μῦθον διεσκευασμένα. καὶ\nπάλιν ὅταν κλεισθεὶς ἀνοιχθῇ, διάθεσις ἄλλη ἐφαίνετο\nζῳδίων συναναπληροῦσα τοὺς ὑποκειμένους μύθους\nτοὺς ἑξῆς, ὥστε τρεῖς μόνον κινήσεις διαφόρους ἐπὶ τοῦ\nπίνακος γίνεσθαι, μίαν μὲν τῶν θυρῶν, ἄλλην δὲ τῶν\nὀμμάτων, τὴν τρίτην τῶν ἐπικαλυπτόντων. οἱ δὲ καθʼ\nἡμᾶς μύθους τε ἐμβεβλήκασιν εἰς τοὺς πίνακας ἀστείους\nκαὶ κινήσεσι κέχρηνται πολλαῖς καὶ ἀνομοίαις. καθὰ\nδὲ προεθέμην, ἐρῶ περὶ ἑνὸς πίνακος τοῦ δοκοῦντός\nμοι κρείττονος. μῦθος μὲν ἦν τεταγμένος ἐν αὐτῷ\nὁ κατὰ τὸν Ναύπλιον. τὰ δὲ κατὰ μέρος εἶχεν οὕτως·\nἀνοιχθέντος ἐν ἀρχῇ τοῦ πίνακος ἐφαίνετο ζῴδια\nγεγραμμένα δώδεκα· ταῦτα δὲ ἦν εἰς τρεῖς στίχους\nδιῃρημένα· ἦσαν δὲ οὗτοι πεποιημένοι τῶν Δαναῶν\nτινες ἐπισκευάζοντες τὰς ναῦς καὶ γινόμενοι περὶ\nκαθολκήν. ἐκινεῖτο δὲ ταῦτα τὰ ζῴδια τὰ μὲν πρίζοντα,\nτὰ δὲ πελέκεσιν ἐργαζόμενα, τὰ δὲ σφύραις, τὰ\nδὲ ἀρίσι καὶ τρυπάνοις χρώμενα καὶ ψόφον ἐποίουν\nπολύν, καθάπερ ἂν ἐπὶ τῆς | ἀληθείας γίνοιτο. χρόνου\nδὲ ἱκανοῦ διαγενομένου κλεισθεῖσαι πάλιν ἠνοίγησαν\nαἱ θύραι, καὶ ἦν ἄλλη διάθεσις· αἱ γὰρ νῆες ἐφαίνοντο\nκαθελκόμεναι ὑπὸ τῶν Ἀχαιῶν. κλεισθεισῶν\nδὲ καὶ πάλιν ἀνοιχθεισῶν, οὐδὲν ἐφαίνετο ἐν τῷ\nπίνακι πλὴν ἀέρος γεγραμμένου καὶ θαλάσσης. μετὰ\nδὲ οὐ πολὺν χρόνον παρέπλεον αἱ νῆες στολοδρομοῦσαι·\nκαὶ αἱ μὲν ἀπεκρύπτοντο, αἱ δὲ ἐφαίνοντο. πολλάκις\nπαρεκολύμβων δὲ καὶ δελφῖνες ὁτὲ μὲν εἰς τὴν θάλατταν\nκαταδυόμενοι, ὁτὲ δὲ φαινόμενοι καθάπερ ἐπὶ τῆς\nἀληθείας. κατὰ μικρὸν δὲ ἐφαίνετο χειμέριος ἡ θάλασσα,\nκαὶ αἱ νῆες ἔτρεχον συνεχῶς. κλεισθέντος δὲ\nπάλιν καὶ ἀνοιχθέντος, τῶν μὲν πλεόντων οὐδὲν ἐφαίνετο,\nὁ δὲ Ναύπλιος τὸν πυρσὸν ἐξηρκὼς καὶ ἡ Ἀθηνᾶ\nπαρεστῶσα, καὶ πῦρ ὑπὲρ τὸν πίνακα ἀνεκαύθη, ὡς\nὑπὸ τοῦ πυρσοῦ φαινομένης ἄνω φλογός. κλεισθέντος\nδὲ καὶ πάλιν ἀνοιχθέντος, ἡ τῶν νεῶν ἔκπτωσις ἐφαίνετο,\nκαὶ ὁ Αἴας νηχόμενος μηχανῆς τε καὶ ἄνωθεν\nτοῦ πίνακος ἐξήρθη, καὶ βροντῆς γενομένης ἐν αὐτῷ.\nτῷ πίνακι κεραυνὸς ἔπεσεν ἐπὶ τὸν Αἴαντα, καὶ ἠφανίσθη\nαὐτοῦ τὸ ζῴδιον. καὶ οὕτως κλεισθέντος καταστροφὴν\nεἶχεν ὁ μῦθος. | ἡ μὲν οὖν διάθεσις ἦν\nτοιαύτη.\nXXIII Κατασκευάζειν δὲ δεῖ, καθάπερ ἐγράψαμεν, ἡλίκον\nἂν βούλοιτό τις τὸν πίνακα ποιεῖν, τηλικοῦτον τῷ\nμεγέθει πλινθίον πήξαντα ἐκ σανίδων ἐλαφροτά|των\nπάνυ· πλάτος δὲ ἐχέτωσαν αἱ σανίδες τοῦ ἕκτου μέρους\nτοῦ μήκους τῶν μακροτέρων πλευρῶν. τὸ δὲ ἔδαφος\nτοῦ πίνακος δεῖ καθαρμόζειν εἰς τὸ πλινθίον μέσον,\nὑπὸ δὲ τὸ κάτω μέρος τοῦ πλινθίου θωράκιον κοῖλον\nὑποπῆξαι ἀφανὲς εἰς τὸ ὄπισθεν μέρος, ᾧ καθαρμοσθεισῶν\nτῶν θυρῶν καταβήσονται οἱ στροφεῖς μῆκος\nἔχοντες ὥστε καὶ τούτων κάτωθεν ἐπιστρεφομένων\nἀνοίγεσθαι καὶ πάλιν κλείεσθαι τὰς θύρας.\nἜστω οὖν τὸ θωράκιον ἐκ τῶν ἔμπροσθεν θεωρούμενον\nτὸ ΑΒ, στροφεῖς δὲ οἱ ἐκ τῶν θυρῶν καταβεβηκότες\nοἱ Γ, ∠. οὐκοῦν ἐάν τις ταῖς χερσὶν ἐπιστρέψῃ\nτοὺς στροφεῖς ἐφʼ ἑκάτερον μέρος, ἀνοίξει καὶ κλείσει\nτὰς θύρας. ἵνα οὖν τοῦτο διὰ τῆς σπάρτου γίνηται\nαὐτόματον, ἑλκομένης αὐτῆς ὑπὸ τῆς λείας ἐν τῇ σύριγγι\nοὔσης ἐπὶ τῆς ψάμμου, παρατίθημι τοῖς στροφεῦσιν\nἄξονα πλάγιον ἀφεστῶτα μικρὸν τῶν στροφέων τὸν Ε Ζ.\nστρεφόμενον ἐντόρνως. ἐτρύπησα δὲ ἑκάτερον τῶν\nστροφέων καὶ λαβὼν σπάρτον ἐπείλησα διπλῆν καὶ\nἐνέβαλον τήνδε ἀπλῆν εἰς τὸ τρύπημα καὶ ἐπίουρον\nμετὰ κόλλης ἐνέκρουσα καὶ ἀπέλαβον αὐτήν, ὥστε\nμηκέτι ἐκσπᾶσθαι, ἀλλὰ μένειν ἀραρότως. τοῦτο δὲ\nποιήσας ἀποκατέστησα τὰς ἀρχὰς περὶ τὸν ἄξονα τὴν\nμὲν κατὰ τὸ Γ∠ ἄνωθεν τοῦ ἄξονος, τὴν δὲ κατὰ\n\n\n\n\n\nτὸ ΕΖ κάτωθεν. τρυπήσας ὁμοίως τὸν ἄξονα ἑκάστην\nἀρχὴν ἀπέλαβον ἐπιούροις ἀραρότως τισὶν εὖ μάλα\nτὰς σπάρτους, τὴν κατὰ τὸ Ε καὶ τὸ Ζ. αἱ δὲ\n\n\n\nσπάρτοι ἐπιστρέψουσι τοὺς στροφεῖς καὶ ἀνοίξουσι τὰς\nθύρας. ὅταν δὲ πάλιν τὰ ἐναντία ἐπιστρέφω τὸν\n\n\n\nἄξονα, καὶ μέντοι ἀνεθήσονται, . . . ὅθεν κλεισθήσονται\nαἱ θύραι. οὕτως οὖν ἀπὸ μιᾶς κινήσεως ἅμα ἀμφότεραι\nαἱ θύραι ὁτὲ μὲν κλεισθήσονται, ὁτὲ δὲ\nἀνοιχθήσονται. ἵνα | οὖν διὰ τῆς λείας αὐτόματον\nτοῦτο γίνηται, ἐνέπηξα τύλους εἰς τὸν ἄξονα ἄνωθεν\nἐφʼ ὧν τὰ H καὶ κάτωθεν ἐφʼ ὧν τὰ Θ, καὶ λαβὼν\nσπάρτον καὶ καταμετρησάμενος τὸ μῆκος πρὸς τὴν\nσύριγγα τὴν ἔχουσαν τὴν ψάμμον καὶ λείαν, ἐν ὁποίοις\nδἂν ᾖ διαστήμασιν, ἧψα ἀγκύλας. καὶ ἔστω σπάρτος\nμὲν ἡ Κ, ἀγκυλῖναι δὲ αἱ Λ. τὴν πρώτην οὖν ἀγκύλην\nτὴν ἀπὸ τοῦ Κ περιτίθημι περὶ τὸν τύλον τὸν\nπρῶτον τὸν ἀπὸ τοῦ Ε, ἐπὶ τὸ Η, τὴν δὲ ἐσομένην\nἀγκύλην περὶ τὸν κάτω τύλον τὸν Θ καὶ οὕτως ἑξῆς\nπάσας προσκολλῶν αὐτὰς περὶ τὸν ΕΖ ἄξονα κηρῷ\nτε μετὰ ῥητίνης. ἔστι δὲ κεκαλυμμένον τοῦτο παρακόλλημα.\nκαὶ τὰ παραχαλασμάτια αὐτῶν πρὸς τὸν\nἄξονα προσκολλῶ, ἵνα μή τινα αὐτῶν ταραχθέντα\nδυσέργειαν παρέχηται. ὅταν οὖν ἡ ἀρχὴ τῆς σπάρτου,\nἐφʼ ἧς ἐστι τὸ Κ, ἐκδεθεῖσα ἐκ τῆς λείας ἕλκηται\nπράως, ἀνοίξει καὶ κλείσει τὸν πίνακα χρόνους καὶ\nδιαλείμματα διδοῦσα.|\nXXIV Ταῦτα μὲν οὖν οὕτως γίνεται. γινομένης δὲ\nτῆς πρώτης ἀνοίξεως ἡμῖν ἐστί, πῶς ἐν τῷ\nπίνακι φανῆναι ζῴδια τεκταίνοντα· περιεμφανίσαι δὲ\n, τίνι τρόπῳ τὴν κίνησιν λαμβάνει. δεῖ οὖν τὰ\nμὲν ἄλλα πάντα μέρη τῶν ζῳδίων ἐν τῷ ἐδάφει τοῦ\nπίνακος γεγράφθαι διαθέσεις ἔχοντα πιθανωτάτας, τὰς\nδεξιὰς δὲ χεῖρας μὴ γεγραμμένας ἐν τῷ πίνακι, προσκεῖσθαι\nδὲ κερατίνας ἐξ ἐλαφρῶν κεράτων λεπτὰς εὖ\nμάλα κατειργασμένας, ἵνα προσπίπτωσι καὶ μηδὲν δῆλον\nἀπόστημα ἔχωσι. δεῖ δὲ καὶ τὰ ἀρμένια, ἐν οἷς ἐργάζονται,\nκεράτινα εἶναι, προσκεῖσθαι δὲ ἐν ταῖς χερσὶ\nκαὶ ἀπογεγράφθαι τὰς χεῖρας ὁμοχρόους τοῖς ἄλλοις\nσώμασι καὶ τὰ ἀρμένια, ὡς προσῆκόν ἐστιν.\nἜστω οὖν ἡ χεὶρ ἡ ΑΒ. ἐτρύπησα οὖν αὐτὴν\nκατὰ τὸν ὧμον καὶ ἐποίησα τὸ τρύπημα τετράγωνον,\nὡς γέγραπται, καὶ λαβὼν κεράτινον ἐπίουρον ἐνήρμοσα\nεἰς μὲν τὸν ὧμον τετράγωνον ποιήσας καὶ ἐνεκόλλησα,\nτὸ δὲ λοιπὸν τοῦ ἐπιούρου στρογγύλον καὶ λεῖον καλῶς.\nτρυπήσας δὲ κατὰ τοῦ δεξιοῦ ὥμου ἐδίωσα τὸν ἐπίουρον\nκαλῶς, ἕως οὗ προσκαθίσῃ τὸ χερίον εἰς τὸ\nζῴδιον. ἐὰν οὖν καταλάβωμεν τοῖς δακτύλοις ἐκ τῶν\n\n\n\n\nὄπισθεν μερῶν τοῦ πίνακος τὸ ὑπερέχον τοῦ ἐπιούρου\nστρέφοντες, κινηθήσεται τὸ χερίον. ὅπως οὖν ὑπὸ τῆς\nλείας αὐτόματον κινῆται, ποιῶ κανόνιον τὸ Γ∠ καὶ\nτρυπῶ κατὰ τὸ Θ καὶ τὸν ἐπίουρον τὸν ἐκ τῆς χειρὸς\nὑπερέχοντα εἰς τὸ ὄπισθεν μέρος τοῦ πίνακος ἐναρμόζω\nεἰς τὸ τοῦ κανονίου τρύπημα ἀραρότως καὶ ἐγκολλῶ,\nἵνα κινουμένου τοῦ κανονίου κινῆται | καὶ τὸ πρὸς τῷ\nὤμῳ. τὸ δὲ κανόνιον τοῦτο καλεῖται ὑσπλήγγιον. εἰς\nτὸ ἓν οὖν μέρος τοῦ ὑσπληγγίου τρυπήσας ἐξέδησα\nσπάρτον καὶ ἐκρέμασα λείαν μολιβδίνην τὴν Ι καὶ\nὑπέπηξα ἐπίουρον ὑπὸ τὸ ἄκρον τοῦ ὕσπληγγος, τὸ Ζ,\nἵνα ἐπαναπαύηται τοῦ ὑσπληγγίου τὸ ἄκρον. οὐκοῦν\nἐὰν τῷ δακτύλῳ κάτω βαρήσωμεν τὸ ὑσπλήγγιον κατὰ\nτὸ Γ μέρος, μετεωρισθήσεται τὸ ∠ μέρος σὺν τῇ λείᾳ·\nἐὰν δὲ ἀφῶμεν, καταπεσεῖται ἐπὶ τὸν ἐπίουρον ἐπισπωμένης\nτῆς λείας καὶ ψόφον ποιήσει. ἐπιδώσει δὲ καὶ\nτῇ χειρὶ τὴν κίνησιν ἐν τῷ ἔμπροσθεν μέρει τοῦ\nπίνακος. ἵνα οὖν πυκνῶς καὶ αὐτομάτως κινῆται,\nπαρατίθημι τὸν ἀστερίσκον στρεφόμενον περὶ ἐπίουρον\nἐμπεπηγότα τῷ ἐδάφει τοῦ πίνακος ἀραρότως. ἕξει\nδὲ ὁ ἀστερίσκος προσόντα αὑτῷ προσφυῆ τροχίλον τὸν\nΗ, περὶ ὃν ἡ σπάρτος περιειληθεῖσα πολλάκις ἀποδοθήσεται\nτῇ λείᾳ, ἵνα ἐπισπωμένη ἡ λεία κατὰ μικρὸν\nἐπιστρέφῃ τὸν ἀστερίσκον καὶ ὁ ἀστερίσκος ταῖς στροφαῖς\nτὸν ὕσπληγγα κρούῃ πυκνά. τὸ δὲ ἔσχατον\n\n\n\n\n\n\n\n\nμέρος τῆς σπάρτου ἀγκυλωθὲν περὶ τὸν τύλον περιτίθεται\nἐφʼ οὗ τὸ Η. ὅταν μηκέτι τὴν χεῖρα κινεῖσθαι,\nἀποσχασθεῖσα ἀπὸ τοῦ τύλου περιγνοίη.\nXXV Τὰ μὲν περὶ τοὺς τεκτονεύοντας οὕτως ἐν τῷ\nπίνακι γίνεται. | κλεισθέντος δὲ καὶ μετὰ ταῦτα\nἀνοιχθέντος, δεῖ τοὺς μὲν τεκτονεύοντας μηκέτι φαίνεσθαι,\nτὰς δὲ ναῦς καθελκομένας.\nΓίνεται οὖν καὶ τοῦτο, καθὼς μέλλομεν λέγειν.\nὀθόνιον δεῖ λαβεῖν λεπτὸν καὶ πυκνόν, ἴσον ἔχον μέγεθος\nτῷ τοῦ πίνακος ἐδάφει, τοῦτο δὲ χρίσαντας ὑγροτάτῳ\nλευκῷ χρωματίῳ, ἵνα εὐλύτως δύνηται συνειλεῖσθαι,\nζωγραφῆσαι τὰς καθελκομένας ναῦς καὶ προσθέντας πρὸς\nτὸν πίνακα τὸ μὲν ἄνω μέρος προσηλῶσαι κεντρίοις πρὸς\nτὸ τοῦ πίνακος ἐπίπεδον ὑπʼ αὐτὴν τὴν τοῦ πλινθίου\nπλευράν, πρὸς δὲ τὸ κάτω μέρος τοῦ ὀθονίου προσάψαι\nχαλκοῦν ὀβελίσκον διʼ ὅλου πάχος ἔχοντα σύμμετρον,\nἵνα εἰλοῦντες περὶ τὸν ὀβελίσκον τὸ ὀθόνιον εἰς τὸ ἄνω\nμέρος τοῦ πίνακος καὶ συστρέψαντες καλῶς κρατήσωμεν\nὑπὸ τὴν πλευρὰν τοῦ πλινθίου καί, ὅταν βουλώ-\n\n\n\n\nμεθα, ἀφῶμεν, ἀφεθὲν δὲ τὸ ὀθόνιον ἐξελίσσηται ὑπὸ\nτοῦ βάρους τοῦ ὀβελίσκου καὶ συντόμως ἀπειλισσόμενον\nκαλύψῃ τὰ ἐν τῷ πίνακι γεγραμμένα. τοῦτο\nοὖν δεῖ γενέσθαι κεκλεισμένου τοῦ πίνακος αὐτόματον.\n\n\nἐν δὲ τῷ προτέρῳ δεῖ μένειν αὐτὸ συνειλημένον ἄνω.\nγίνεται οὗν οὕτως. ὅταν εἰληθῇ καλῶς εἰς τὸ ἄνω\nμέρος καὶ τεθῇ ὑπὸ τὴν πλευρὰν τοῦ πλινθίου, ὑποκάτω\nτοῦ εἰλήματος παῤ αὐτῷ ἐτρυπήθη εἰς τὸ ἔδαφος\n\n\nτοῦ πίνακος, καὶ ὠθήθη διὰ τοῦ τρυπήματος ἐκ\nτοῦ ὄπισθεν μέρους τοῦ πίνακος εἰς τὸ ἔμπροσθεν\nμέρος ἀγκύλη σπάρτου, ἕως μὲν προεῖχε σύμμετρόν τι\nδιάστημα καὶ ἐπιούρῳ ἀποληφθῇ ἀραρότως. ἡλίκον\nδὲ δεῖ εἶναι, αὐτὸ τὸ πρᾶγμα δείξει. εἶτα κατʼ αὐτὸ\nτὸ ἐν τῷ ἐδάφει τρύπημα τρυπῶ παρὰ τὴν πλευρὰν\nτοῦ πλινθίου τρύπημα εὐρύτερον τοῦ κάτω καὶ διαρρινῶ\nαὐτό, ὅπως πλείω. καὶ περὶ τοῦτο εἰλημένον\nτοῦ ὀθονίου περισφίγξαι εἰς τὴν ἀγκύλην καὶ διῶσαι\nδιὰ τρυ|πηματίου τοῦ ἐν τῇ πλευρᾷ καὶ ἄνωθεν περόνιον\nδιώσας διὰ τῆς ἀγκύλης. μένει οὖν συνεσφιγμένον\nτὸ εἴλημα τοῦ ὀθονίου συνεχόμενον ὑπʼ αὐτῆς.\nὅταν δὲ δέῃ καλυφθῆναι τὰ ἐν τῷ πίνακι, κεκλεισμένων\nτῶν θυρῶν ἐκσπάσαι τὴν σπάρτον τὴν προσδεδεμένην\nτῇ περόνῃ, ἀποδεδομένην δὲ εἰς τὴν λείαν.\nοὕτως οὖν πάντα τὰ ἐπικαλυπτόμενα ἐποιεῖτο, συνειληθένια\nκαὶ ἑξῆς ἄνω ἐπάλληλα τεθέντα καὶ ἕκαστον\nαὐτῶν ἀγκύλην καὶ περόνην λαβόν. ὅσον δʼ ἂν τόπον\nκαταλάβῃ τὰ εἰλημένα τῶν ὀθονίων, ἐπὶ τοσοῦτον\nἀντιφράσσειν σανίσιν, ἵνα μὴ βλέπηται. τὸ δὲ σανίδιον\nγίνεται ὑπέρθυρον τῶν θυρῶν. δεῖ δὲ ἐν αὐτῷ\nποιῆσαι ἐπιστύλιον στρογγυλόγλυφον, ἵνα ἔχῃ λείαν ὄψιν.\nXXVI Ταῦτα μὲν οὖν οὕτω γίνεται. κλεισθέντος δὲ καὶ\nἀνοιχθέντος τοῦ πίνακός φαμεν μηδὲν φαίνεσθαι πλὴν\nἀέρος καὶ θαλάσσης γεγραμμένων καὶ μετὰ ταῦτα\nπαραπλεῖν τὰς ναῦς.\nΠοιήσομεν οὖν καὶ τὰ περὶ τὸν πλοῦν οὕτως.\nἐξ ἑκατέρου μέρους τῶν θυρῶν παρὰ τοὺς στροφεῖς\nἕξει ὁ πίναξ τόπους κενοὺς καταπεφραγμένους ἐκ τοῦ\nκατὰ πρόσθεν ἰδίως ἀπεργαζομένους οἷον παραστάδων.\nἐν δὲ τοῖς κενώμασι τούτοις ὑποπεφραγμένα\nσανίδια ἐπιτίθεται κανόνια ἔχοντα μέσα τετράγωνα\nἰσόπλευρα εἰργασμένα καὶ ὀρθά, ὧν αἱ γωνίαι ἔσονται\nκαταδεδεμέναι. ἔσονται δὲ ταῦτα ἐλάτινα, ἵνα μὴ\nλεπτὰ ὄντα διαστρέφωνται. καὶ κάτωθεν μὲν αὐτῶν\nἔσται προσκείμενα πυρηνίδια χαλκᾶ ἔντορνα, οἷς ὑποκείσονται\nἐμπυελίδια, ἵνα ὦσιν εὔστροφα, ἄνωθεν\nδὲ στρογγύλα ἐργασθέντα καὶ λεῖα. καὶ ἄνωθεν\nτῆς πλευρᾶς τοῦ πλινθίου τρυπηθείσης διωθήσεται,\nὥστε μὴ σφίγγειν μήτε λίαν εὔλυτον εἶναι ὡς στρέφεσθαι.\nτούτων γενομένων δεῖ χάρτην λαβόντα λεπτότατον\nτῶν βασιλικῶν καλουμένων ἀποτεμεῖν αὐτοῦ τὸ\nμῆκος, ἡλίκον ἂν περιέχῃ ὕψος τὸ τοῦ πίνακος ἔδαφος\nἕως τῶν ὀθονίων τῶν συνειλημένων καὶ ἀποτεμνόντων\nτὸν ὀμφαλὸν τοῦ χάρτου προσκολλῆσαι αὐτὸν\nπρὸς τὸν κανόνα τὸν ἐκ δεξιῶν τοῦ πίνακος, ὥστε\nἀντὶ τοῦ ὀμφαλοῦ τὸν κανόνα προσκεκολλῆσθαι, καὶ\nοὕτως ὑποστρέφοντα τὸ ὑπερέχον τοῦ πίνακος περιει\n\n\n\n\nλεῖν τὸν χάρτην περὶ τὸν κανόνα κεκλεισμένου τοῦ\nπίνακος. τοῦτο δὲ ἐπιστρέφεται, ἕως ἂν ἐπικαλυφθῇ\nὅλον τὸ ἔδαφος τοῦ πίνακος τῷ χάρτῃ. ἔσται δὲ\nτοῦτο, ἕως ἂν ἐπὶ τὸν τοῦ ἑτέρου κανόνος τόπον ἐγγίσῃς\nπεπληρωκέναι τε καὶ οὕτως, ἐάν τι πλεονάζῃ,\nἀποτέμνειν. δεῖ δὲ ὑποκολλῆσαι ὑπὸ τὴν ἀρχὴν τοῦ\nχάρτου κανόνα σφόδρα λεπτὸν εἰργασμένον. ἔστω οὖν\nτὸ εἰλημένον παρὰ τὴν παραστάδα κεκρυμμένον, ὥστε\nἀνεῳγμένου τοῦ πίνακος μὴ ὁρᾶσθαι. ἐναρτῶ οὖν\nσπάρτους λεπτὰς | εἰς τὸ κανόνιον τὸ πρὸς τῇ ἀρχῇ τοῦ\nχάρτου προσκεκολλημένον κάτωθεν παρὰ τὸ παραστάδιον\nτοῦ πίνακος, ἄλλην δὲ ἄνωθεν παρὰ τὸ ὑπερθύριον\nκαὶ ἀποδίδωμι εἰς τὸν ἄλλον κανόνα τὸν ἐν\nτοῖς εὐωνύμοις μέρεσιν. οὐκοῦν ἐὰν περιάγωμεν τὸν\nκανόνα, ἐπισπάσεται τὰς σπάρτους· ἐπειληθήσονται γὰρ\nαἱ σπάρτοι ἐξηρτημέναι εἰς τὴν ἀρχὴν τοῦ χάρτου, καὶ·\nἀκολουθήσει ὁ χάρτης. κεκλεισμένου οὖν τοῦ πίνακος\nἕως τοσούτου ἐπιστρεφέσθω, ἕως ἂν ἐπικαλυφθῇ ὅλον\nτὸ ἔδαφος τῷ χάρτῃ. ἔσται δὲ οὗτος ἀέρα καὶ θάλασσαν\nἔχων γεγραμμένα. ἵνα οὖν αὐτόματος παραγένηται\nὁ χάρτης καὶ τῆς λείας βαρέως ἐπισπωμένης ταχεῖα\nπαραγωγὴ γίνηται πρὸς τὸ πολὺ πλῆθος τῶν πλοίων\nπαραπλεῦσαι, δεῖ προμηχανήσασθαι ταῦτα.\nἜστω γὰρ κατὰ τὸ ὄπισθεν μέρος φαινόμενος ὁ\nπίναξ ὁ ΑΒΓ∠, καὶ τοῦ κανόνος, περὶ ὃν ἑλίσσεται\nὁ χάρτης, τὸ ὑπεράνω μέρος ἐξελίκτραν τετορνευμένην\nτὴν ΖΗ , καὶ πρὸς τὸν πίνακα ἐπάνω τῶν ὑσπληγγίων\nκαὶ τῶν ἀστερίσκων τῶν τὰ χερία κινούντων\nἀποσπάσας μικρὸν περιτίθημι τύμπανον τὸ ΘΚ. ἐχέτω\nδὲ τὸ τύμπανον κατὰ κουρὰν μέρος κύκλῳ τετορνευμένον\nτρόχιλον. καὶ περὶ τὸν ἄξονα τοῦ τυμπάνου\nἄλλον περιτίθημι ἄξονα μικρὸν προσαραρότα τῷ ἄξονι\nτὸν Μ, ὅπως συμφυῆ ὡς ἅμα στραφήσεται μείζονι\nτυμπάνῳ. περιειλήσας οὖν σπάρτον περὶ τὴν ΗΖ\nἐξελίκτραν, ὅση μέλλει ἐξελίσσειν τὸν χάρτην, ὃν ἀποδίδωμι\nπερὶ ἕτερον τροχίλον τῷ πρώτῳ τυμπάνῳ\nτὸν Μ περιειλῶ τὴν εἰς τὴν λείαν ἀποδεδομένην\nσπάρτον· ἔστω δὲ ἡ Ν. δῆλον οὖν ὅτι μικρὸν τῆς\nσπάρτου ἑλκυσθείσης ὑπὸ τῆς λείας πολὺ μέρος τοῦ\nχάρτου καὶ ταχὺ ἐπειληθήσεται. ἄξων δέ, ἐν ᾠ ἔχει\nτὸ τύμπανον, τὸ ΝΞ. χρὴ δὲ τοὺς ἀστερίσκους καὶ\nτὸ τύμπανον ἀνεμποδίστως κινεῖσθαι.\nXXVII Ὁ μὲν οὖν παράπλους οὕτω γίνεται. οἱ δὲ δελφῖνες\nὁτὲ μὲν καταδύσονται, ὁτὲ δὲ φανήσονται κατὰ\nτὸν ὑπογεγραμμένον τρόπον. ἐκ τῆς κάτω πλευρᾶς\nτοῦ πλινθίου τῆς πρὸς τὸ θωράκιον ἡρμοσμένης\nμικρὸν ἀπὸ τῶν στροφέων ἀπολιπὼν ἐποίησα ἐκκοπὰς\nστενὰς ὡσεὶ γομφωτηρίων, ὥστε διαφαίνειν εἰς τὸ\nθωράκιον κάτω. καταλαβὼν σανίδα ἔγραψα τὰ δελφινάρια,\nἡλίκα βούλομαι, καὶ περιέτεμον καὶ περιερρίνησα\nτὴν ἐκτὸς γραμμήν. ἔστω δὲ ἀξόνιον ὑπὸ τὰ\nστέρνα τοῦ δελφιναρίου, ἐν ᾧ ἔπηξα περόνην σιδηρᾶν\nκαὶ εἰς τὰ στέρνα τοῦ δελφιναρίου. ἔστω εἰς τὴν\nἐκκοπὴν ὀχούμενον ἐξ ἑνὸς μέρους τρόχιλος καθάπερ\nτὸ ὑπογεγραμμένον· ἡ δὲ ἐκκοπὴ ἡ ἐκ τῆς πλευρᾶς\nἡ ΑΒ, ἄξων δὲ ὁ Γ ∠, τρόχιλος δὲ ὁ ΕΖ. τρυπῶ οὖν\nτὸν ἄξονα κατὰ τὴν ἐκκοπὴν κατὰ τὸ Θ καὶ ἐνέπηξα\nτὴν περόνην τοῦ δελφιναρίου. οὐκοῦν ἐάν τις\nπεριάγῃ τὸν τρόχιλον τῇ χειρί, ὁτὲ μὲν καταδύσεται\nὁ δελφινίσκος κάτω διὰ τῆς ἐκκοπῆς εἰς τὸ θωράκιον,\nὁτὲ δὲ ἀναδύσεται ἐν τῷ πίνακι. ἵνα οὖν αὐτόματον\nτοῦτο γένηται, σπάρτον ἀπαγκυλώσας περιτίθημι\nπερὶ τὸν τύλον τὸν ἐνόντα ἐν τῷ τροχίλῳ τὸν Ζ καὶ\nπεριελίξας τὸν τρόχιλον ἀποδίδωμι εἰς τὴν λείαν.\n\n\n\n\nὁ δὲ δελφινίσκος οὕτως ἐμπεπηγὼς ἔσται εἰς τὸν\nἄξονα ὡς ἐφʼ οὗ ὁ Κ, πρὸς ὀρθὰς ὢν τῷ ἄξονι,\nὁ δὲ Γ ∠ ἄξων πρὸς ὀρθὰς τῷ θωρακίῳ.\nXXVIII Πέρας οὖν ἔχοντος τοῦ\nπαράπλου κλεισθήσονται\nπάλιν αἱ θύραι, καὶ ἡ\nσπάρτος ἑλκυσθεῖσα ἐκσπάσει\nτὸ περόνιον καὶ\nκαταρρίψει τὸ ὀθόνιον, ἐν\nᾧ ἔσται ὁ Ναύπλιος γεγραμμένος\nὁ τὸν πυρσὸν\nἠρκὼς καὶ ἡ Ἀθηνᾶ. καὶ\nἀνοιχθέντος τοῦ πίνακος\nαἱ μὲν νῆες οὐ φαίνονται,\nτὰ δὲ | προειρημένα. δεήσει\nδὲ καὶ τὸν πυρσὸν εὐθὺς\nἀνακαίεσθαι. ποιήσομεν\nοὖν καὶ τὰ κατὰ τὸν πυρσὸν\nοὕτως· ἔσται ἡμῖν ἐπὶ\nτοῦ ἐπιστύλου καὶ τῶν τριγλύφων\nσανὶς ἐπισκοτοῦσα\nδιʼ ὅλου τοῦ πίνακος, ἥτις\nἐπικαλύψει τήν τε ἐξελίκτραν\n\nτὴν τὸν παράπλουν ἄγουσαν καὶ τὴν τοῦ πυρὸς\nπραγματείαν καὶ τὴν τῆς μηχανῆς ἔπαρσιν, ἵνα μηδὲν\nτῶν προειρημένων εἰς τὸ κατὰ πρόσθεν μέρος τοῦ πίνακος\n\n\n\n\n\nφαίνηται· ὅπως δὲ μὴ ἀλόγως ἡ σανὶς ἐπικειμένη\nᾖ, ἀετὸς προστίθεται αὐτῇ καθάπερ δὴ ναΐσκῳ· τὰ δὲ\nἀπολειπόμενα ἑκατέρωθεν πτερύγια τῆς σανίδος ἐπιφύεται\nμέλανι ἢ ἀέρι· τίθεται δὲ ἐχομένη τῆς ἐξελίκτρας\nἡ μηχανή. τῆς δὲ μηχανῆς ἐκ τοῦ ἄλλου μέρους\nἡ τοῦ πυρσοῦ γίνεται κατασκευὴ τοιαύτη οὖσα. ἐκ\nλεπίδων χαλκῶν δεῖ ποιῆσαι καθάπερ κιβωτάριον\nπῶμα μὴ ἔχον, ἀλλὰ ἀχανές. τοῦτο δὲ δεῖ στῆσαι\nὀρθὸν ὀπίσω τῆς σανίδος τῆς ἐπικαλυπτούσης καὶ\nκαθηλῶσαι πρὸς τὴν πλευρὰν τοῦ πλινθίου. ἐχέτω δὲ\nτὸ μὲν ἔδαφος τὸ κιβωτάριον πρὸς τῇ σανίδι, τὸ δὲ\nχάσμα ἔξω βλέπον τῆς σανίδος. ἐκ δὲ τῆς ἄνω πλευρᾶς\nτοῦ κιβωταρίου ἐκκεκόφθω ὀπὴ διαφαίνουσα ὡσεὶ\nθυρίς, ὥστε ὅταν λύχνος καιόμενος τεθῇ εἰς τὸ κιβωτάριον,\nτὸ τῆς φλογὸς αὐτοῦ διήκειν ἄκρον εἰς τὸ ἄνω\nμέρος τοῦ κιβωταρίου διὰ τῆς ὀπῆς. τούτου δὲ ὑπάρχοντος\nὁ λύχνος ὑποκείσθω καιόμενος. ἄλλῳ δὲ λεπιδίῳ\nχαλκῷ τριγώνῳ καταπωμάζομεν τὴν ὀπήν, ὥστε\nἀποκεκλεῖσθαι τὴν φλόγα. ἐπάνω δὲ τοῦ κιβωταρίου\nκαὶ τῆς πεπωμασμένης λεπίδος ἐπιτίθημι ξύσματα\nτεκτονικὰ ξηρότατα. οὐκοῦν ὅταν ἀποσπάσω τὸ λεπίδιον\nτὸ πεπωμακὸς τὴν ὀπήν, ἡ φλὸξ τοῦ λύχνου\n\n\n\n\n\nἅψεται τῶν ξυσμάτων, καὶ εὐθύς ἀνακαυθήσεται. πρὶν\nδὲ τὰ ξύσματα καυθῆναι, οὐ βλέπεται ἡ τοῦ λύχνου\nφλὸξ κεκρυμμένη ἐν τῷ κιβωταρίῳ· καὶ γὰρ ξύλινον\n\n\nἐπιούριον ἕξει, ἐὰν βουλώμεθα τελείως πάντοθεν\nπωμάσαντες ἀόρατον ποιῆσαι τὴν φλόγα. ἵνα δὲ\nἀσφαλῶς μένῃ ὁ λύχνος ἐν τῷ κιβωταρίῳ, περόνιον\n\n\n\nἔστω ὑπερέχον ἐκ τοῦ κάτω μέρους. ὁ δὲ λύχνος.\nἔστω τῶν εἰς τοὺς λαμπτῆρας ἐμβαλλομένων καὶ περιτιθεμένων\nπερὶ περόνην. ἵνα οὖν περὶ τὸν καθήκοντα\nκαιρὸν αὐτόματον ἀνοιχθῇ τὸ λεπίδιον, παρατίθημι\nἀξόνιον ἀπέχον ἀπὸ τοῦ πυρός. ἐκ δὲ τῆς λεπίδος\nἁλυσείδιον ἐνάψας ἐξέδησα εἰς τὸ ἀξόνιον, ὅπως ὅταν\nἐπιστραφῇ τὸ ἀξόνιον, περιειληθῇ τὸ ἁλυσείδιον καὶ ἐπισπάσηται\nτὸ λεπίδιον. ἐπιστρέψει δὲ ὁμοίως τὸ ἀξόνιον\nσπάρτος ἐκ τῆς λείας περὶ τύλον. ἔστω δὲ τὸ λεπίδιον\nτὸ Α, ἁλυσείδιον δὲ περὶ τοὺς τύλους τὸ Β, ἄξων δὲ τὸ\nΓ, τύλος δὲ τὸ ∠, σπάρτος δὲ ἡ περὶ τὸν τύλον τὸ Ε.\nXXΙX Φανέντων δὲ τῶν προειρημένων καὶ τοῦ πυρὸς\nἀνακαυθέντος, κλεισθήσεται πάλιν ὁ πίναξ. καὶ ἐκσπάσασα\nἡ σπάρτος τὴν περόνην ῥίψει τὸ ὀθόνιον, ἐν\nᾧ ἔσται καταγεγραμμένη ἡ ναυαγία τῶν νηῶν καὶ τὸ\nτοῦ Αἴαντος ζῴδιον νηχόμενον. ἐν δὲ τῷ πίνακι\nφανήσεται ἡ Ἀθηνᾶ. |ἔσται δὲ ἡ βάσις αὐτῆς ἔχουσα\nἐν τοῖς προσήκουσι τόποις τύλους. καὶ μία μὲν σπάρτος\nἐγερεῖ αὐτὴν ἐπισπασαμένη ἐκ τοῦ ὄπισθεν μέρους\nτοῦ ἰσχαρίου κατὰ τὸ σήκωμα αὐτῆς· ἀποσπασθείσης\nδὲ ταύτης ἄλλη περικειμένη περὶ τὸ θωράκιον περιάξει\nαὐτήν, ἕως ἂν ἔλθῃ ἐπὶ τὸν αὐτὸν τόπον, ὅθεν\nἐξῆλθεν· ἀποσχασθείσης δὲ ταύτης ἄλλη σπάρτος ἐπισπάσεται\nἐκ τοῦ ἔμπροσθεν μέρους τοῦ ἰσχαρίου καὶ\nοὕτω κατακλινεῖ τὴν Ἀθηνᾶν.\nXXX Λοιπὸν δέ ἐστιν ἡμῖν διηγήσασθαι, τίνι τρόπῳ\nὅ τε κεραυνὸς ἐν τῷ πίνακι πεσεῖται καὶ τὸ τοῦ Αἴαντος\nζῴδιον ἀφανισθήσεται. γίνεται οὖν καὶ ταῦτα,\nκαθάπερ μέλλομεν ἐξηγεῖσθαι κατὰ μέρος. ὅπου τὸ\nἔδαφος τοῦ πίνακος, ἔσται γεγραμμένον τὸ ζῴδιον·\nκατʼ αὐτὸν δὲ ἔστω ἐκκοπὴ ἐν τῇ ἄνω πλευρᾷ τοῦ\nπλινθίου πεποιημένη καὶ ἐν τῇ κάτω, καθάπερ καὶ ἐπὶ\nτῶν δελφίνων ἐδηλώσαμεν. κατατείνονται οὖν ἐκ τῆς\nἄνωθεν πλευρᾶς τῆς ἐκκοπῆς χορδαὶ δύο λεπτόταται\nτῶν εἰς τὰς σαμβύκας ἐμβαλλομένων ἕως κάτω εἰς τὸ\nθωράκιον διὰ τῆς ἄνω οὔσης ἐκκοπῆς. ἵνα δὲ ἐν τῷ\nναΐσκῳ ὦσι τεταμέναι, καθάπτονται εἰς κολλάβους δύο\nἐκ τοῦ ἄνωθεν μέρους, ἵνα ἐπιστρεφομένων τῶν κολλάβων\nτὴν τάσιν ἔχωσιν. ἐγερθὲν δὲ σανίδιον λεπτὸν\nκαὶ ὑπόμηκες, ὥστε χωρεῖν αὐτὸ διὰ τῶν ἐκκοπῶν εὐκόπως\nκαὶ σταθὲν ἐκ τοῦ ὑπερθύρου μὴ ὑπερέχειν\nαὐτὸ τὸ ὑπέρθυρον εἰς τὸν πίνακα· τρυπηθὲν δὲ δυσὶ\nτρυπήμασι κατὰ μῆκος περιλαμβάνει τὰς χορδὰς ἐπιούροις·\nπροσκολλᾶται δὲ καὶ ὄπισθεν τοῦ σανιδίου τὸ\n\n\n\n\nμολιβίδιον λεπτόν, ὅπως βάρος ἴσχῃ. ἐὰν οὖν ἄγωμεν\nτῇ χειρὶ | τὸ σανίδιον ἄνω διὰ τῆς ἐκκοπῆς, ἀποπέσῃ\nδιὰ τοῦ πίνακος φερόμενον ὀρθόν, ὡς ἂν περὶ τὰς\nχορδὰς περικείμενον. αἱ μὲν οὖν χορδαὶ μέλανι μολύνονται,\nἵνα μὴ δῆλαι ὦσι· τὸ δὲ ὑποσανίδιον ἐκ μὲν\nτοῦ κάτω μέρους χρυσοῦται καὶ λειοῦται ὡς μάλιστα.\nἐκ δὲ τοῦ ἄνωθεν ὑπογράφεταί τι πυροειδές, ὡς τὴν\nτοῦ κεραυνοῦ φαντασίαν ποιεῖν. φέρεται δὲ τοῦτο,\nὅταν ἀφεθῇ, κατὰ μέσον τὸ ζῴδιον, ὡς τεταμέναι εἰσὶν\nαἱ χορδαί. τοῦτο δὲ ἄνω μένει περονίῳ κρατούμενον,\nκαθάπερ καὶ τὰ ὀθόνια, ὅπως ὅταν καθῆκον ᾖ,\nἡ σπάρτος ἐπισπασαμένη τὸ περόνιον ῥίψῃ τὸν κεραυνόν.\nτὸ ζῴδιον πεσόντος τοῦ κεραυνοῦ ἀφανίζεται\nοὕτως· ἔστιν ἕτερον ὀθόνιον πεποιημένον καθάπερ καὶ\nτὰ ἄλλα τὰ ἐπικαλύπτοντα, μικρὸν δέ, ὡς αὐτὸ τὸ\nζῴδιον ἐπικαλύψηται τὸ ὀθόνιον. ἐν δὲ τούτῳ γέγραπται\nθάλασσα ὁμοία τῇ περιεχούσῃ τὸ ζῴδιον καὶ\nτὰ κύματα. καὶ εἴ τι ἄλλο φαινόμενόν ἐστι τῶν ἐγγείων,\nπροσαπονενέμηται, ὅπως ἐπικαλυφθέντος τοῦ\nζῳδίου τὸ ὅμοιον. καὶ ἐκ τῶν ὄπισθεν δεῖ τὸ ὀθόνιον\n\n\n\n\n\nὁμοίως θαλασσοειδεῖ χρώματι προσαποκεχρῶσθαι.\nἵνα δὲ ἐπικαλυπτόμενον μηδαμῶς φανῇ τὸ ὀθόνιον,\nἔστιν ἄνω συνεστραμμένον καὶ κρατεῖται ὑπὸ τῆς μιᾶς\nπερόνης, ὑφʼ ἧς καὶ ὁ κεραυνὸς κρατεῖται, ὥστε ἑλκυσθείσης\nαὐτῆς ἅμα τε τὸν κεραυνὸν ἐνεχθῆναι ἐπὶ\nτὸ ζῴδιον καὶ καλυφθῆναι αὐτὸ ὑπὸ τοῦ ὀθονίου,\nὥστε δοκεῖν πληγὲν αὐτὸ ὑπὸ τοῦ κεραυνοῦ ἠφανίσθαι.\nΤὰ μὲν οὖν κατὰ τὸν πίνακα οὕτως οἰκονομεῖται.\nὁμοίως δὲ καὶ αἱ ἐν τοῖς ζῳδίοις καὶ αἱ τῆς πορείας\nκινήσεις διὰ τοιούτων ὀργάνων πᾶσαι γίνονται, οἵ\nτε πίνακες πάντες ὁμοίως διὰ τούτων οἰκονομοῦνται,\nπλὴν ὅτι διαλλάσσονται.\nFRAGMENTUM.1) ὅπως συμβαίνει καθʼ ὁμαλὴν ῥύσιν ὕδατος ἐκλαβεῖν\nχρόνον, λέγομεν ὅσα καὶ Ἥρων ὁ μηχανικὸς\nἐν τοῖς Περὶ ὑδρίων ὡροσκοπείων ἐδίδαξε.\n῾Κατασκευάζεται γὰρ ἀγγεῖόν τι ἔχον ὀπὴν ὡς ἂν\nκλεψύδρα, διʼ ἧς ὁμαλῶς, ὡς ἔθος, δύναται τὸ ὕδωρ\nἐκρεῖν. ὅπερ προκατασκευάζεται τὴν ἀρχὴν τῆς ἐκρύσεως\nἔχον ὅτε πρῶτον ἐκ τοῦ ὁρίζοντος ὁ ἥλιος τὴν πρώτην\nἀκτῖνα προσβάλλει, καὶ τὸ ῥεῦσαν ὕδωρ ἐν ᾧ χρόνῳ\nὁ δίσκος ὑπὲρ τὸν ὁρίζοντα γίνεται φυλάττεται χωρίς,\nεἶτα τὸ ἐφεξῆς ἐν ὅλῳ τῷ νυχθημέρῳ μέχρι τῆς ἑτέρας\nἀνατολῆς ὁμαλῶς καὶ ἀνεκλείπτως καὶ ἀπαύστως ῥυὲν\nἐν ἕτέρῳ ἀγγείῳ· καὶ τὸ ῥεῦσαν παραμετρεῖται, ποσαπλάσιόν\nἐστι τοῦ κατὰ τὴν ἀνατολὴν ληφθέντος ὕδατος·\nκαὶ τοῦτόʼ φησιν ἔσται ἀνάλογον τῷ χρόνῳ· καὶ ὡς\nτὸ ὕδωρ πρὸς τὸ ὕδωρ, οὕτως ὁ χρόνος πρὸς τὸν\nχρόνον.\n"};
