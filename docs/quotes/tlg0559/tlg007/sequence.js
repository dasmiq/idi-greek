var sequence = {"name":"Hero of Alexandria. Dioptra","data":"α. Τῆς διοπτρικῆς πραγματείας πολλὰς καὶ ἀναγκαίας\nπαρεχομένης χρείας καὶ πολλῶν περὶ αὐτῆς\nλελεχότων ἀναγκαῖον εἶναι νομίζω τά τε ὑπὸ τῶν πρὸ\nἐμοῦ παραλειφθέντα καὶ, ὡς προείρηται, χρείαν παρέχοντα\nγραφῆς ἀξιῶσαι, τὰ δὲ δυσχερῶς εἰρημένα εἰς\nεὐχέρειαν μεταγαγεῖν, τὰ δὲ ψευδῶς εἰρημένα εἰς\nδιόρθωσιν προάξαι. οὐχ ἡγοῦμαι δὲ ἀναγκαῖον εἶναι\nτά τε ἡμαρτημένως καὶ δυσχερῶς ἐκτεθειμένα ἢ καὶ\nδιημαρτημένα ὑπὸ τῶν πρὸ ἡμῶν νῦν εἰς μέσον\nφέρειν· ἐξέσται γὰρ τοῖς βουλομένοις ἐντυγχάνουσιν\nκρίνειν τὴν διαφοράν. ἔτι δὲ καὶ ὅσοι ἀναγραφὴν\nπεποίηνται περὶ τῆς πραγματείας, οὐ διὰ μιᾷ ἢ τῇ\nαὐτῇ διόπτρᾳ κέχρηνται πρὸς τὴν ἐνέργειαν, πολλαῖς\nδὲ καὶ διαφόροις, καὶ ὀλίγας διʼ αὐτῶν προτάσεις ἐπιτελέσαντες.\nἡμεῖς μὲν οὖν καὶ τοῦτο αὐτὸ πεφιλοτιμήμεθα,\nὥστε διὰ τῆς αὐτῆς τὰς προκειμένας ἡμῖν προτάσεις\nἐνεργεῖσθαι. οὐ μὴν ἀλλὰ καὶ ἂν ἑτέρας τις\nἐπινοήσῃ, οὐκ ἀμοιρήσει ἡ κατασκευασθεῖσα ὑφʼ ἡμῶν\nδιόπτρα, ὥστε καὶ ταύτας ἐνεργεῖν.\nβ. Ὅτι δὲ πολλὰς παρέχεται τῷ βίῳ χρείας ἡ\nπραγματεία, διʼ ὀλίγων ἐστὶν ἐμφανίσαι. πρός τε γὰρ\nὑδάτων ἀγωγὰς καὶ τειχῶν κατασκευὰς καὶ λιμένων\nκαὶ παντὸς οἰκοδομήματος εὔχρηστος τυγχάνει, πολλὰ\nδὲ ὤνησεν καὶ τὴν περὶ τὰ οὐράνια θεωρίαν, ἀναμετροῦσα\nτά τε μεταξὺ τῶν ἀστέρων διαστήματα, καὶ\nτὰ περὶ μεγεθῶν καὶ ἀποστημάτων καὶ ἐκλείψεων\nἡλίου καὶ σελήνης· πρός τε τὴν τῶν γεωγραφουμένων\nπραγματείαν, νήσους τε καὶ πελάγη καὶ καθόλου\nπᾶν διάστημα ἐξ ἀποστήματος . πολλάκις γὰρ\nἐμποδὼν ἵσταταί τι εἶργον ἡμᾶς τῆς προθέσεως, ἤτοι\nδιὰ πολεμίων προκατάληψιν ἢ διὰ τὸ ἀπρόσιτον καὶ\nἄβατον εἶναι τὸν τόπον παρεπομένου τινὸς ἰδιώματος\nφυσικοῦ ἢ ῥεύματος ὀξέα ὑποσύροντος. πολλοὶ γοῦν\nπολιορκεῖν ἐπιχειροῦντες κλίμακας ἢ μηχανήματα κατασκευασάμενοι\nἐλάσσονα ὧν χρὴ καὶ προσαγαγόμενοι\nτοῖς τείχεσιν ὑποχειρίους ἑαυτούς παρέσχον τοῖς ἀντιπάλοις\nπαραλογισθέντες τῇ ἀναμετρήσει τῶν τειχῶν διὰ τὸ\nἀπείρους εἶναι τῆς διοπτρικῆς πραγματείας. αἰεὶ γὰρ\nἐκτὸς ὄντας βέλους ἀναμετρεῖν δεῖ τὰ προειρημένα\nδια|στήματα.\nΠρότερον οὖν ἐκθέμενοι τὴν τῆς διόπτρας κατασκευὴν\nἑξῆς καὶ τὰς χρείας προστάξομεν.\nγ. Ἡ τοίνυν τῆς εἰρημένης διόπτρας κατασκευή\nἐστιν τοιαύτη. παγεὺς γίνεται καθάπερ στυλίσκος,\nἔχων ἐκ τοῦ ἄνω μέρους τόρμον στρογγύλον· περὶ δὲ\nτὸν τόρμον τυμπάνιον περιτίθεται χάλκεον περὶ τὸ\nαὐτὸ κέντρον τῷ τόρμῳ. περιτίθεται δὲ καὶ χοινικὶς\nχαλκῆ περὶ τὸν τόρμον εὐλύτως δυναμένη περὶ αὐτὸν\nπολεῖσθαι, ἔχουσα ἐκ μὲν τοῦ κάτω μέρους τυμπάνιον\nὠδοντωμένον συμφυὲς αὐτῇ, ἔλασσον τοῦ προει-\n\n\n\n\n\n\nρημένου τυμπανίου καὶ ἐπικαθήμενον αὐτῷ, ἐκ δὲ τοῦ\nἄνω μέρους πλίνθον καθάπερ Δωρικοῦ κιονίου κεφάλιον\nεὐπρεπείας ἕνεκα. τῷ δʼ εἰρημένῳ ὀδοντωτῷ\nτυμπανίῳ παρατίθεται κοχλίδιον ἔχον τὴν ἕλικα ἁρμοστὴν\nτοῖς ὀδοῦσι τοῦ τυμπανίου. τὰ δὲ στημάτια τοῦ\nκοχλιδίου συμφυῆ γίνεται τῷ μείζονι τυμπανίῳ. ἐὰν\nἄρα ἐπιστρέφωμεν τὸ εἰρημένον κοχλίδιον, ἐπιστρέψομεν\nκαὶ τὸ ὠδοντωμένον τυμπάνιον καὶ τὴν συμφυῆ\nαὐτῷ χοινικίδα. γίνεται δὲ συμφυὴς αὐτῷ τόρμων\nτριῶν ἀφιεμένων ἐκ τῆς ἕδρας τῆς χοινικίδος καὶ\nσυγκοινουμένων αὐτῷ τῷ τυμπανίῳ. λαμβάνει δὲ ὁ\nκοχλίας κατὰ μῆκος σωλῆνα πάχος ἔχοντα ὅσον ἐστὶν\nτὸ τῆς ἕλικος αὐτοῦ βάθος· οὐκοῦν ἐὰν ἐπιστρέψωμεν\nτὸν κοχλίαν, ἄχρις ὁ εἰρημένος ἐν αὐτῷ σωλὴν κατὰ\nτοὺς ὀδόντας τοῦ τυμπανίου γένηται, ἰδίᾳ στραφήσεται\nτὸ τυμπάνιον. καταστήσαντες οὖν αὐτὸ ὡς ἂν ἡ χρεία\nἀπαιτῇ, ἐπιστρέψομεν τὸν κοχλίαν βραχύ, ὥστε ἐμπλακῆναι\nτὴν ἕλικα τοῖς ὀδοῦσιν, καὶ οὕτως μενεῖ ἀκίνητον\nτὸ τυμπάνιον.\nἜστω οὖν τὸ μὲν περὶ τὸν τόρμον τυμπάνιον καὶ\nσυμφυὲς τῷ παγεῖ τὸ ΑΒ, τὸ δὲ συμφυὲς τῇ χοινικίδι\nτὸ Γ∠, ὁ δὲ παρακείμενος τούτῳ κοχλίας ὁ ΕΖ, ἡ\nδὲ συμφυὴς χοινικὶς τῷ Γ∠  τυμπανίῳ ἡ ΗΘ, ἔχουσα\nἐπικείμενον, ὡς εἴρηται, Δωρικὸν κεφάλιον τὸ ΚΛ.\nἐπὶ δὲ τῆς πλίνθου ἐφεστάτω δύο χαλκᾶ στημάτια\nκαθάπερ κανόνια, ἀπέχοντα ἀπʼ ἀλλήλων τοσοῦτον,\nὥστε εἰς τὸν μεταξὺ τόπον αὐτῶν πάχος τυμπανίου\nδύνασθαι ἐναρμοσθῆναι. ἐπὶ δὲ τῆς πλίνθου μεταξὺ\n\n\n\nτῶν κανονίων κοχλίας ἔστω στρεφόμενος, οὗ τὰ\nστημάτια | ἁρμοστὰ τῷ εἰρημένῳ τόρμῳ· οἱ\nδὲ μακροὶ καὶ οἱ ὄντες τῷ τόρμῳ παρυπεραίρουσιν εἰς\nτὸ ἄνω μέρος ὅσον δακτύλους δ. ἐν δὲ τῇ μεταξὺ τῶν\nὑπεροχῶν χώρᾳ ἐναρμόζεται κανὼν πλάγιος, μῆκος μὲν\nἔχων ὡς πήχεις τέσσαρας, πλάτος δὲ καὶ πάχος ὥστε\nἁρμόζειν εἰς τὴν εἰρημένην χώραν· καὶ διατεμνέσθω\nὑπʼ αὐτῆς κατὰ μῆκος.\nδ. Ἐν δὲ τῇ ἄνω ἐπιφανείᾳ τοῦ κανόνος σωλὴν\nἐγκέκοπται ἤτοι στρογγύλος ἢ τετράγωνος, τῷ μήκει\nτηλικοῦτος, ὥστε δέξασθαι σωλῆνα χαλκοῦν μῆκος\nἔχοντα ἔλασσον τοῦ κανόνος ὡς δακτύλους δώδεκα.\nτῷ δὲ χαλκῷ σωλῆνι πρόσκεινται ἕτεροι σωλῆνες ὀρθοὶ\nἐκ τῶν ἄκρων, ὥστε δοκεῖν ἀνακεκάμφθαι τὸν σωλῆνα·\nτῆς δʼ ἀνακαμπῆς τὸ ὕψος οὐ πλεῖον γίνεται δακτύλων\nδύο. εἶτα μετὰ τοῦτο ἐπιπωμάζεται ὁ χαλκοῦς\nσωλὴν κανόνι ἐπιμήκει ἁρμόζοντι εἰς τὸν σωλῆνα,\nὥστε συνέχειν τόν τε χαλκοῦν σωλῆνα καὶ εὐπρεπεστέραν\nτὴν ὄψιν παρέχειν. ἐν δὲ ταῖς εἰρημέναις\nἀνακαμπαῖς τοῦ σωλῆνος ἐναρμόζεται ἐν ἑκατέρᾳ\nὑάλινον κυλίνδριον πάχος μὲν ἔχον ἁρμοστὸν τῷ\nσωλῆνι, ὕψος δὲ ὡς δακτύλων δώδεκα· εἶτα περιστεγνοῦται\nεἰς τὰς ἀνακαμπὰς τὰ ὑάλινα κυλίνδρια κηρῷ\nἢ ἄλλῳ τινὶ στεγνώματι, πρὸς τὸ ὕδατος ἐμβληθέντος\nδιʼ ἑνὸς τῶν κυλινδρίων μηδαμόθεν διαρρεῖν.\nΠερίκειται δὲ τῷ πλαγίῳ κανόνι πηγμάτια δύο\nκατὰ τοὺς τόπους, ἐν οἷς ἐστιν τὰ ὑάλινα κυλίνδρια,\nὥστε διʼ αὐτῶν διελθόντα τὰ ὑάλινα συνέχεσθαι. ἐν\n\n\n\n\n\n\n\n\nδὲ τοῖς εἰρημένοις πηγματίοις λεπίδια χαλκᾶ ἐναρμόζεται,\nδιατρέχειν μὲν δυνάμενα ἐν σωλῆσι διὰ τῶν\nτοίχων τῶν πηγματίων ψαύοντα τῶν ὑαλίνων κυλινδρίων,\nμέσας ἔχοντα ἀνατομὰς, διʼ ὧν δυνατὸν ἔσται\nδιοπτεύειν. τοῖς δὲ εἰρημένοις λεπιδίοις συμφυῆ\nγίνεται ἐκ τῶν κάτω μερῶν χοινικίδια, ὕψος ἔχοντα\nὡς ἡμιδακτυλίου, καὶ τούτοις ἁρμοστὰ γίνεται ἀξόνια\nχαλκᾶ, μῆκος μὲν ἔχοντα ὅσον ἐστὶν τὸ ὕψος τοῦ\nπήγματος τοῦ πρὸς ἑνὶ τῶν ὑαλίνων κυλινδρίων, ἃ\nδιὰ τρήματος ἀνέρχεται ἐν τῷ κανόνι τῷ τὸν σωλῆνα\nἔχοντι. ἐν δὲ τοῖς ἀξονίοις ἕλικες ἐντέμνονται, | εἰς ἃς\nτυλάρια ἁρμοστὰ γίνεται συμφυῆ ὄντα τῷ κανόνι. ἐὰν\nἄρα τὰς τῶν ἀξονίων ὑπεροχὰς τὰς εἰς τὸ κάτω\nμέρος ἐπιστρέφῃ τις, κινήσει τὰ λεπίδια τὰ τὰς ἀνατομὰς\nἔχοντα ἔκ τε τοῦ ἄνω καὶ κάτω μέρους· ἕξει γὰρ\nτὸ πρὸς τῇ λεπίδι ἄκρον τοῦ ἀξονίου τυλάριον ἐμβαῖνον\nεἰς σωλῆνα ἐνόντα ἐν τῷ χοινικιδίῳ.\nε. Καὶ ἡ μὲν τῆς διόπτρας κατασκευὴ εἴρηται, τὴν\nδὲ τῶν παρατιθεμένων αὐτῇ κανόνων καὶ ἀσπίδων νῦν\nἐροῦμεν. δύο γίνονται κανόνες μῆκος μὲν ὡς πηχῶν\nι, πλάτος δὲ ὡς δακτύλων ε, πάχος δὲ ὡς δακτύλων\nτριῶν. ἐν δὲ τῷ μέσῳ πλάτει ἑκατέρων αὐτῶν πελεκῖνος\nγίνεται θῆλυς τὰ στενὰ εἰς τὸ ἔξω μέρος ἔχων,\nἰσομήκης τῷ κανόνι. τούτῳ δὲ ἁρμοστὸν γίνεται χελωνάριον\nεὐλύτως διατρέχειν εἰς αὐτὸν δυνάμενον καὶ\nμὴ ἐκπίπτειν. τούτῳ δὲ τῷ χελωναρίῳ προσηλοῦται\nἀσπιδίσκη τὴν διάμετρον ἔχουσα ὡς δακτύλων δέκα ἢ\nδώδεκα· καὶ διὰ τοῦ κύκλου εὐθείας βληθείσης πρὸς\n\n\n\n\n\n\nκαταφέρεσθαι· πρὸς ὃ ἐὰν τὴν σπάρτον ἀνιῶμεν, κατασταθήσεται\nκαὶ ἡ ἀσπιδίσκη καθ᾿ ὃν ἂν βουλώμεθα\nτοῦ κανόνος τόπον χαλωμένης.\nΔιῃρήσθω δὲ καὶ ὁ κανὼν ἀπὸ τῆς κάτω κουρᾶς\nἀκριβῶς εἰς πήχεις καὶ παλαιστὰς καὶ δακτύλους, ὅσους\nἐὰν ἐπιδέχηται | τὸ μῆκος· καὶ κατὰ τὰς διαιρέσεις\nαἱ γραμμαὶ ἐγκεχαράχθωσαν τῶν τοῦ κανόνος μερῶν\nτῶν ἐπὶ τὰ δεξιὰ τῆς ἀσπιδίσκης· ἕξει δὲ καὶ ἡ\nἀσπιδίσκη ἐκ τῶν ὄπισθεν μερῶν γνωμόνιον ἀπὸ τῆς\nεἰρημένης ἐν αὐτῇ διαμέτρου παραπῖπτον παρὰ τὰς\nεἰρημένας ἐν τῷ πλαγίῳ μέρει τοῦ κανόνος γραμμάς.\nΟἱ δὲ κανόνες ὀρθοὶ σταθήσονται ἐπὶ τοῦ ἐδάφους\nἀκριβῶς οὕτως· ἐκ πλαγίων τῶν κανόνων, ὅπου οὔκ\nεἰσιν αἱ τῶν μερῶν γραμμαὶ, τύλος ἐμπήγνυται μῆκος\nἔχων ὡς δακτύλους τρεῖς, οὗ παρὰ τὴν κουρὰν τρῆμα\nγίνεται ἀπὸ τῶν ἄνω μερῶν εἰς τὸ κάτω, δυνάμενον\nσπάρτον δέξασθαι βάρος ἔχουσαν κρεμάμενον. ὡς δὲ τὸ\nκάτω μέρος στύλος ἐγκείμενος γίνεται τοσοῦτος, ὅσον\nκαὶ τὸ εἰρημένον τρύπημα ἀφέστηκεν ἀπὸ τοῦ εἰρημένου\nκανόνος. ἐν δὲ τῇ εἰρημένῃ κουρᾷ τῇ κάτω τοῦ\nτύλου μέση καὶ ὀρθὴ γραμμὴ γίνεται, ᾗ ἐφαρμόσασα\nἡ εἰρημένη σπάρτος τὸν κανόνα ὀρθὸν καταστήσει.\nΤῆς οὖν κατασκευῆς πάσης εἰρημένης νῦν καὶ τὴν\nχρῆσιν ἐκθησόμεθα, ὡς δυνατὸν ἔσται.\nϛ. Δύο σημείων δοθέντων ἐν ἀποστήματι τυχόντι\nἐπισκέψασθαι, ὁπότερον αὐτῶν μετεωρότερόν ἐστιν ἢ\nταπεινότερον, καὶ πόσῳ, ἢ καὶ ἀμφότερα ἐξ ἴσου κεῖται,\nτουτέστιν ἐν ἑνὶ ἐπιπέδῳ παραλλήλῳ τῷ ὁρίζοντι.\n\n\n\nοὐ μὴν ἀλλὰ καὶ τοὺς δοθέντας τόπους ἐν τῷ μεταξὺ\nδιαστήματι τῶν σημείων ἐπισκεψώμεθα, πῶς ἔχουσι\nπρὸς ἀλλήλους καὶ τὰ ἐξ ἀρχῆς δοθέντα σημεῖα. ἔστωσαν\nοἱ δοθέντες τόποι, τουτέστι τὰ σημεῖα, τὰ Α, Β.\nδεῖ δὲ ἐπισκέψασθαι, ὁπότερον αὐτῶν μετεωρότερόν ἐστιν\nἢ ταπεινότερον· καὶ τὸ μὲν Β σημεῖον ἔστω τόπος, ἐν\nαὐτᾧ τὸ ὕδωρ ἐστὶν, τὸ δὲ Α, εἰς ὃν μέλλει φέρεσθαι.\nἕνα οὖν τῶν εἰρημένων κανόνων ἵστημι πρὸς τῷ Α,\nκαὶ ἔστω ὁ Α εἶτα ἀποστήσας τὴν διόπτραν ἀπὸ\nτοῦ Α τοσοῦτον, ἐφʼ ὅσον δυνάμεθα ὁρᾶν τὸν ΑΓ\nκανόνα, ἐπὶ τὰ αὐτὰ μέρη τῷ Β, ἐπιστρέφω τὸν ἐπ᾿\nἄκρῳ τῷ στυλίσκῳ, ἐν ᾧ ἐστὶ τὰ ὑάλινα κυλίνδρια,\nἄχρις ἂν ἐπʼ εὐθείας γένηται ὁ πλάγιος κανὼν τῷ\nΑΓ. εἶτα ἐπιστρέψας τὰ κοχλίδια ἐν τῷ κανόνι |\nἀνάγω τὰς λεπίδας, ἄχρις ἂν αἱ ἐν αὐταῖς ἀνατομαὶ\nγένωνται κατὰ τὰς ἐν τοῖς ὑαλίνοις γραμμάς, ἃς ποιεῖ\nἡ τοῦ ὕδατος ἐν αὐτοῖς ἐπιφάνεια· καὶ κατασταθέντων\nοὕτως τῶν λεπιδίων διὰ τῶν ἐν αὐτοῖς ἀνατομῶν\nδιοπτεύω θεωρῶν τὸν ΑΓ κανόνα, τῆς ἀσπιδίσκης\nμετεωριζομένης ἢ ταπεινουμένης, ἄχρις ἂν φανῇ ἡ μέση\nτοῦ λευκοῦ καὶ μέλανος χρώματος γραμμή. καὶ μενούσης\nτῆς διόπτρας ἀκινήτου μεταβὰς ἐκ τοῦ ἑτέρου\nμέρους διοπτεύω διὰ τῶν ἀνατομῶν, ἀποστήσας ἀπὸ\nτῆς διόπτρας τὸν ἕτερον κανόνα τοσοῦτον ὥστε βλέπεσθαι·\nκαὶ πάλιν χαλωμένης τῆς ἑτέρας ἀσπιδίσκης\nθεωρῶ τὴν ἐν αὐτῇ μέσην τῶν χρωμάτων γραμμήν.\nἔστω οὖν ὁ δεύτερος κανὼν ὁ ∠Ε, διόπτρα δὲ ἡ Ζ,\n\n\n\n\nτὰ δὲ εἰλημμένα σημεῖα διὰ τῆς διόπτρας τὰ Γ, Ε·\nκαθ᾿ ὃ δὲ ἐπίκειται ὁ ∠Ε κανὼν τῷ ἐδάφει, ἔστω τὸ\n∠. ἐμέτρησα οὖν ἑκατέραν τῶν ΑΓ, ∠Ε· καὶ ἔστω\nἡ μὲν ΑΓ ηὑρημένη πηχῶν ϛ, ἡ δὲ ∠Ε πηχῶν β.\nἀπεγραψάμην οὖν δύο στίχους, ἐν μὲν τῷ ἑνὶ ἐπιγράψας\nκαταβάσεως, ἐν δὲ τῷ ἑτέρῳ ἀναβάσεως, ὡς\nὑπογέγραπται· καὶ τοὺς μὲν ἓξ πήχεις ἐν τῷ τῆς καταβάσεως\nστίχῳ σημειοῦμαι, τοὺς δὲ δύο ἐν τῷ τῆς ἀναβάσεως.\nκαὶ μένοντος τοῦ ∠Κ κανόνος μετατίθημι\nτὴν διόπτραν· καὶ ἔστω πρὸς τῷ Κ· καὶ ἐπιστρέφω\nτὸν ∠Ε κανόνα, ἄχρις ἂν πάλιν ἴδω διὰ τοῦ πλαγίου\nκανόνος τὸν ∠Ε κανόνα. καὶ καταστήσας τά τε\nλεπίδια τίθημι τὸν ΑΓ κανόνα ἔμπροσθεν τῆς διόπτρας,\nτουτέστιν ἐπὶ τὰ ἕτερα μέρη τοῦ ∠Ε κανόνος.\nκαὶ πάλιν ἀκινήτου τῆς διόπτρας οὔσης καθίστημι\nτὴν ἀσπιδίσκην ἐπ᾿ εὐθείας ταῖς ἀνατομαῖς, καὶ ἔστω\nτὰ πρὸς ταῖς ἀσπιδίσκαις σημεῖα ἐπὶ τῶν κανόνων τὰ\nΗ, Θ. πάλιν οὖν τὸ μὲν ἀπὸ τοῦ Η διάστημα ἄχρι\nτοῦ ἐδάφους σημειοῦμαι εἰς τὸν τῆς καταβάσεως στίχον,\nτὸ δὲ ἀπὸ τοῦ Θ εἰς τὸν τῆς ἀναβάσεως· καὶ\nἔστωσαν μὲν καταβάσεως πήχεις τέσσαρες, ἀναβάσεως\nδὲ πήχεις δύο. καὶ πάλιν μένοντος τοῦ πρὸς τῷ Θ\nκανόνος μετατίθημι τὴν διόπτραν καὶ τὸν ἕτερον κανόνα\nκαὶ καταστήσας, ὡς προείρηται, ἐπʼ εὐθείας τάς\nτε ἀσπιδίσκας καὶ τὰς ἀνατομὰς λαμβάνω καὶ ἐπὶ\nτῶν κανόνων σημεῖα τὰ Λ, Μ. | καὶ πάλιν τὸ μὲν\n\n\n\n\nπρὸς τῷ Λ μέτρον καταβάσεως ἔσται, τὸ δὲ πρὸς τῷ\nΜ ἀναβάσεως· ἔστω οὖν καταβάσεως πῆχυς εἷς, ἀναβάσεως\nδὲ πήχεις τρεῖς. πάλιν οὖν μένοντος τοῦ πρὸς\nτῷ Μ κανόνος μετακείσθω ἥ τε διόπτρα καὶ ὁ ἕτερος\nκανών. ἡ δὲ διὰ τῆς διόπτρας ἔστω εὐθεῖα ἡ ΞΟ,\nκαὶ πρὸς μὲν τῷ Ξ καταβάσεως ἔστωσαν πήχεις τέσσαρες,\nπρὸς δὲ τῷ Ο ἀναβάσεως πήχεις δύο. εἶθ\nἑξῆς τὰ αὐτὰ γινέσθω, ἄχρις ἂν ἐπὶ τὸ Β παραγενώμεθα·\nκαὶ ἔστω διόπτρα μὲν ἡ Τ, ἡ δὲ διὰ τῶν\nἀνατομῶν εὐθεῖα ἡ ΡΣ· καὶ καταβάσεως μὲν πήχεις\nε, ἀναβάσεως δὲ πήχεις τρεῖς. εἶτα διόπτρα μὲν ἡ\nΧ, εὐθεῖα δὲ ἡ ΥΦ· καὶ καταβάσεως πῆχυς εἷς, ἀναβάσεως\nδὲ πήχεις τρεῖς. εἶτα διόπτρα μὲν ἡ ϛ, εὐθεῖα\nδὲ ἡ ΨΩ· καὶ καταβάσεως πήχεις δύο, ἀναβάσεως δὲ\nπήχεις τρεῖς. πάλιν διόπτρα μὲν ἡ Α, εὐθεῖα δὲ ἡ\n𝔮Ϡ· καὶ καταβάσεως μὲν πήχεις ε, ἀναβάσεως δὲ\nπήχεις γ. εἶτα διόπτρα μὲν ἔστω ἡ ∠, εὐθεῖα δὲ ἡ\nκαταβάσεως\nϛ\nδ\nα\nδ\nε\nα\nβ\nε\nβ\nγ\nλγ\nἀναβάσεως\nβ\nβ\nγ\nβ\nγ\nγ\nγ\nγ\nα\nα\nκγ\n\n\n,Β ,Γ. καὶ καταβάσεως μὲν πήχεις β,. ἀναβάσεως δὲ\nπῆχυς εἷς. καὶ πάλιν διόπτρα μὲν ἡ Ζ, εὐθεῖα δὲ\nἡ ΕΒ· καὶ καταβάσεως μὲν πήχεις τρεῖς, ἀναβάσεως\nδὲ πῆχυς α. ὁ δὲ τελευταῖος κανὼν κείσθω πρὸς\nαὐτῇ τῇ τοῦ ὕδατος ἐπιφανείᾳ.\nΤῶν οὖν ἀριθμῶν σεσημειωμένων ἐν τοῖς εἰρημένοις\nστίχοις συντίθημι πάντας τοὺς τῆς καταβάσεως\nἀριθμούς· εἰσὶ δὲ λγ· ὁμοίως καὶ τοὺς τῆς ἀναβάσεως·\nεἰσὶ δὲ κγ· ὥστε ὑπεροχὴ πήχεις ι. ἐπεὶ οὖν ὁ τῆς\nκαταβάσεως ἀριθμός, τουτέστιν ὁ ἐπὶ τὰ μέρη τοῦ\nτόπου, εἰς ὃν θέλομεν ἄγειν τὸ ὕδωρ, μείζων ἐστὶν,\nκατενεχθήσεται τὸ ὑγρόν· καὶ ἔσται μετεωρότερον\nτοῦ πρὸς τῷ Α πήχεις δέκα. εἰ δʼ ἴσοι γεγόνασιν\nἀριθμοί, ἰσοϋψῆ ὑπῆρχε τὰ Α, Β σημεῖα, τουτέστιν\nἐν ἑνὶ ἐπιπέδῳ παραλλήλῳ τῷ ὁρίζοντι· καὶ οὕτως\nδὲ δυνατὸν κατάγεσθαι τὸ ὕδωρ. εἰ δʼ ἐλάττων ἦν\nὁ τῆς καταβάσεως ἀριθμός, ἀδύνατον αὐτοματίσαι τὸ\nὕδωρ· ἀντλήματος ἄρα προσδεόμεθα. ἡ δʼ ἄντλησις\nγίνεται, εἰ μὲν πολὺ ταπεινότερος ἦν ὁ τόπος, διὰ\nπολυκαδίας ἢ τῆς καλουμένης ἁλύσεως· εἰ δʼ ὀλίγον,\nἤτοι διὰ κοχλιῶν ἢ διὰ τῶν παραλλήλων τυμπανίων.\nκαὶ τοὺς μέσους δὲ τόπους, διʼ ὧν | ἀνεκρίναμεν ἄγειν\nτὸ ὕδωρ, ἐπισκεψόμεθα, πῶς πρὸς ἀλλήλους τε καὶ τοὺς\nἐξ ἀρχῆς τόπους ἔχουσι διὰ τῆς αὐτῆς μεθόδου, ὑπολαβόντες\nτοὺς εἰρημένους μέσους τόπους εἶναι τοὺς ἐξ\nἀρχῆς δοθέντας· κατʼ οὐδὲν γὰρ διοίσει. δεῖ δὲ καὶ\nἐκλογισάμενον πᾶν τὸ μῆκος ἐπισκέψασθαι ἐν τῷ\nσταδίῳ, πόσον κλίμα γενήσεται τοῦ παντὸς κλίματος·\nκαὶ οὕτως εἰς τοὺς μέσους τόπους σημεῖα καὶ ὅρους\n\n\n\nκαὶ ἐπιγραφὰς ἔχοντας συγχωννύειν ἢ προσανοικοδομεῖν\nπρὸς τὸ τοὺς ἐργαζομένους ἐν μηδενὶ πλανᾶσθαι. ἀχθήσεται\nδὲ τὸ ὑγρὸν οὐ διὰ τῆς αὐτῆς ὁδοῦ, δι᾿ ἧς καὶ\nτὸ κλίμα ἐπέγνωμεν, ἀλλὰ δι᾿ ἑτέρας εὐθετούσης πρὸς\nτὸ ὑδραγώγιον. πολλάκις γὰρ ἐμποδὼν ἵσταταί τι, ἢ\nὄρος σκληρότερον ἢ μετεωρότερον ἢ χαῦνοι τόποι ἢ\nθειώδεις ἢ τοιοῦτοί τινες τόποι βλάπτοντες τὸ ὕδωρ.\nτοιούτοις ὅταν περιτύχωμεν, ἐκνεύσομεν, ὥστε κατὰ\nμηδὲν βλάπτεσθαι τὴν τοῦ ὕδατος ἀγωγήν. ἕνεκα δὲ\nκαὶ τοῦ μὴ μακροτέραν ὁδὸν φερόμενον τὸ ὕδωρ εἰς\nμείζονα δαπάνην ἐκπίπτειν δείξομεν ἑξῆς, ὡς δυνατὸν\nἔσται τὴν ἐπὶ τὰ δύο σημεῖα ἐπιζευγνυμένην εὐθεῖαν\nεὑρίσκειν· αὕτη γὰρ ἐλαχίστη ἐστὶν πασῶν τῶν τὰ\nαὐτὰ πέρατα ἐχουσῶν γραμμῶν (Archimed. de sph. et\ncyl. l post. 1 t. I p. 8, 23 Heib.). εἶτα ὅταν ἐν ταύτῃ\nτῇ ὁρισθείσῃ ἐμπέσῃ τι τῶν εἰρημένων ἀτόπων, τότε\nἐκεῖνο ἐκνεύσομεν.\nζ. Ἀπὸ τοῦ δοθέντος σημείου ἐπὶ τὸ δοθὲν σημεῖον,\nἀθεώρητον ὑπάρχον, εὐθεῖαν ἐπιζεῦξαι διὰ διόπτρας,\nἡλίκον ἂν τὸ μεταξὺ τῶν σημείων διάστημα. ἔστω\nγὰρ δοθέντα δύο σημεῖα τὰ Α, Β, καὶ κατεσκευάσθω\nἡ διόπτρα ἡ δυναμένη ἐπίπεδα πρὸς ὀρθὰς ἀλλήλοις\nδιοπτεύειν, καὶ κείσθω πρὸς τῷ Α· καὶ εἰλήφθω διὰ\nτῆς διόπτρας ἐν τῷ ἐπιπέδῳ εὐθεῖα ἡ ΑΓ, ἡλίκην ἂν\nβουλώμεθα τῷ μεγέθει. καὶ μετακείσθω ἡ διόπτρα\nπρὸς τῷ Γ, καὶ τῇ ΑΓ πρὸς ὀρθὰς ἤχθω ἡ Γ∠, ἡλίκη\nἂν ᾖ τῷ μεγέθει. καὶ ὁμοίως μετακείσθω ἡ διόπτρα\nπρὸς τῷ ∠, καὶ τῇ Γ∠ πρὸς ὀρθὰς | ἡ ∠Ε,\nἡλίκη ἂν τῷ μεγέθει. καὶ πάλιν μετακείσθω ἡ\n\n\n\nδιόπτρα πρὸς τῷ Ε, καὶ πρὸς ὀρθὰς ἡ ΕΖ· καὶ ὁμοίως\nτυχὸν εἰλήφθω τὸ Ζ. καὶ τῇ ΖΕ πρὸς ὀρθὰς ἡ ΖΗ,\nκαὶ τυχὸν τὸ Η· καὶ τῇ ΖΗ πρὸς ὀρθὰς ἡ ΗΘ, καὶ\nτυχὸν τὸ Θ καὶ τῇ ΗΘ πρὸς ὀρθὰς ἡ ΘΚ, καὶ τυχὸν\nτὸ Κ· καὶ τῇ ΘΚ πρὸς ὀρθὰς ἡ ΚΛ· καὶ τοῦτο γινέσθω,\nἄχρις ἂν ὀφθῇ τὸ Β σημεῖον. γεγονέτω, καὶ\nπαραγέγενήσθω ἡ διόπτρα ἐπὶ τῆς ΚΛ, ἕως οὗ διὰ\nτῆς ἑτέρας ἐν αὐτῇ εὐθείας φανῇ τὸ Β. πεφηνέτω\nοὔσης τῆς διόπτρας κατὰ τὸ Λ. ἅμα δὴ διοπτεύοντες\nγράψομεν ἐν χάρτῃ ἢ δέλτῳ τό τε σχῆμα τοῦ διοπτρισμοῦ,\nτουτέστιν τὰς κλάσεις τῶν εὐθειῶν, καὶ ἔτι\nτὰ μεγέθη ἑκάστης αὐτῶν ἐπιγράψομεν. ἔστω οὖν ἡ\nμὲν ΑΓ πηχῶν εὑρημένη λόγου χάριν κ· ἡ δὲ Γ∠\nπηχῶν κβ ἡ δὲ ∠Ε πηχῶν ιϛ· ἡ δὲ ΕΖ πηχῶν λ·\nἡ δὲ ΖΗ πηχῶν ιδ ἡ δὲ ΗΘ πηχῶν ιβ· ἡ δὲ ΘΚ\nπηχῶν ξ· ἡ δὲ ΚΛ πηχῶν η· ἡ δὲ ΛΒ πηχῶν ν.\nτούτων δὲ οὕτως ἐχόντων νενοήσθω τῇ ΑΓ πρὸς\nὀρθὰς ἠγμένη ἡ ΑΜ καὶ ἐκβεβλημέναι αἱ ΛΒ, ΚΘ,\nΖΗ, Ε∠ ἐπὶ τὰ Μ, Ν, Ξ, Ο· αἱ δὲ ΕΖ, ΗΘ,\nΓ∠ ἐπὶ τὰ Π, Ρ, Σ. ἔσται ἄρα διὰ τοὺς ἐπικειμένους\nἀριθμοὺς ἡ μὲν ΑΟ πηχῶν κβ, ἐπεὶ καὶ ἡ Γ∠ ἡ δὲ\nΟΞ λ, ἐκεὶ καὶ ἡ ΕΖ ἡ δὲ ΞΝ ιβ, ἐπεὶ καὶ ἡ ΗΘ·\nἡ δὲ ΜΝ η, ἐπεὶ καὶ ἡ ΚΛ· ὥστε ὅλη ἡ ΑΜ ἔσται\nπηχῶν οβ. πάλιν δὲ ἔσται ἡ μὲν ΜΣ πηχῶν κ, ἐπεὶ\nκαὶ ἡ ΑΓ· ἡ δὲ ΠΣ πηχῶν ιϛ, ἐπεὶ καὶ ἡ ∠Ε ἡ δὲ\nΠΡ πηχῶν ιδ, ἐπεὶ καὶ ἡ ΖΗ. λοιπὴ ἄρα ἡ ΡΣ\nἔσται πηχῶν β· ὅλη ἄρα ἡ ΡΜ ἔσται πηχῶν κβ.\nπάλιν δὲ ἔσται ἡ ΡΛ πηχῶν ξ, ἐπεὶ καὶ ἡ ΚΘ ὧν\n\n\n\n\nἡ ΠΡ πηχῶν ιδ· λοιπὴ ἄρα ἡ ΛΠ πηχῶν μϛ· ὅλη δὲ\nἡ ΛΒ πηχῶν ν· λοιπὴ οὗν ἡ ΠΒ πηχῶν δ· λοιπὴ\nἄρα ἡ ΒΡ πηχῶν ι. ἀλλὰ ἡ ΡΜ πηχῶν κβ· ὅλη ἄρα\nἡ ΜΒ ἔσται πηχῶν λβ. ἀλλὰ καὶ ἡ ΑΜ πηχῶν οβ·\nλόγος ἄρα τῆς ΑΜ πρὸς τὴν ΜΒ, ὃν ἔχει τὰ οβ\nπρὸς λβ. τούτου δὲ εὑρεθέντος ἀπειλήφθω ἐπὶ τῆς\nΑΜ ἡ ΑΤ πηχῶν, εἰ τύχοι, θ, καὶ ταύτῃ πρὸς\nὀρθὰς ἡ ΤΥ· καὶ πεποιήσθω ὡς τὰ οβ πρὸς λβ, ἡ\nΑΤ, τουτέστιν οἱ θ πήχεις, πρὸς ἄλλον τινά· γίνεται\nδὲ πηχῶν δ ἀπειλήφθω οὖν ἡ ΤΥ πηχῶν δ. ἔσται\nοὖν τὸ Υ ἐπὶ τῆς ζευγνυούσης τὰ Α, Β σημεῖα. πάλιν\nδὲ τῇ ΥΤ πρὸς ὀρθὰς ἡ ΥΦ, καὶ ἀπειλήφθω, εἰ τύχοι,\nπηχῶν ιη· καὶ ταύτῃ πρὸς ὀρθὰς ἡ ΦΧ· καὶ πεποιήσθω |\nὡς τὰ οβ πρὸς λβ, οὕτως οἱ ιη πήχεις πρὸς ἄλλον τινὰ·\nκαὶ γίνεται δὲ πρὸς η. ἀπειλήφθω οὖν ἡ ΦΧ πηχῶν\nη· καὶ ἔσται τὸ Χ ἐπὶ τῆς ζευγνυούσης τὰ Α, Β\nσημεῖα. ὡσαύτως οὖν διὰ τῆς διόπτρας πρὸς ὀρθὰς\nἄγοντες καὶ ἐν τῷ αὐτῷ λόγῳ ποιοῦντες ἕξομεν συνεχῆ\nσημεῖα ἐπὶ τῆς ζητουμένης εὐθείας τῆς ΑΒ.\nη. Δύο σημείων δοθέντων, οὗ μὲν πρὸς ἡμᾶς, οὗ δὲ\nπόρρω, τὸ μεταξὺ αὐτῶν διάστημα λαβεῖν τὸ πρὸς διαβήτην,\nμὴ προσεγγίσαντα τῷ πόρρω σημείῳ. ἔστω τὰ\nδοθέντα δύο σημεῖα τὰ Α, Β· καὶ τὸ μὲν Α πρὸς ἡμᾶς,\nτὸ δὲ Β πόρρω κείσθω· ἡ δὲ διόπτρα ἡ τὸ ἡμικύκλιον\nἔχουσα πρὸς τῷ Α· καὶ ἐπεστράφθω ὁ κανὼν ὁ ἐπὶ τῷ\nτυμπάνῳ, ἄχρις ἄν φανῇ τὸ Β. εἶτα ἀντιπεριστὰς ἐπὶ\nτὸ ἕτερον μέρος τοῦ κανόνος ἀνανεύω τὸ ἡμικύκλιον,\n\n\n\nτῶν ἄλλων ἀκινήτων μενόντων, καὶ λαμβάνω σημεῖον\nἐν τοῖς πρὸς ἡμᾶς μέρεσι τὸ Γ ἐπ᾿ εὐθείας τοῖς Α, Β\nκείμενον. εἶτα τῇ ΒΓ ἀπὸ τοῦ Α πρὸς ὀρθὰς ἄγω διὰ\nτῆς διόπτρας τὴν Α∠, καὶ ἑτέραν ἀπὸ τοῦ Γ διὰ τῆς\nδιόπτρας τὴν ΓΕ, καὶ ἔλαβον ἐπ᾿ αὐτῆς τυχὸν τὸ Ε·\nκαὶ μεταθεὶς τὴν διόπτραν πρὸς τὸ Ε κατέστησα τὸν\nκανόνα, ὥστε δι᾿ αὐτοῦ φανῆναι τὸ Β σημεῖον, καὶ\nἕτερον ἐπὶ τῆς Α∠ τὸ ∠ ἐπ᾿ εὐθείας τοῖς Β, Ε.\nγίνεται δὴ τρίγωνον τὸ ΒΓΕ παράλληλον ἔχον τὴν\nΑ∠ τῇ ΓΕ ἔστιν ἄρα ὡς ἡ ΓΕ πρὸς Α∠, οὕτως ἡ\nΓΒ πρὸς ΒΑ ἐχέτω δὲ τὸν τῆς ΓΕ πρὸς Α∠\nλόγον ἐπιγνῶναι ἑκατέραν αὐτῶν μετρήσας πρὸς διαβήτην,\nὡς προδέδεικται. ἔστω οὖν, εἰ τύχοι, εὑρημένη\nπενταπλῆ ἡ ΓΕ τῆς Α∠· ἔσται ἄρα ἡ ΒΓ τῆς\nΒΑ πενταπλῆ· ἡ ἄρα ΓΑ τῆς ΑΒ τετραπλῆ. ἔχω\nδὲ μετρῆσαι τὴν ΑΓ πρὸς διαβήτην· ὥστε δυνατὸν\nεὑρεθῆναι καὶ τὴν ΑΒ πρὸς διαβήτην, ἡλίκη ἐστίν.\nθ. Ποταμοῦ πλάτος τὸ ἐλάχιστον λαβεῖν, πρὸς τῇ\nμιᾷ ὄχθῃ ὄντας. ἔστωσαν αἱ τοῦ ποταμοῦ ὄχθαι αἱ\n\n\n\nΑΒ, Γ∠. στήσας οὖν τὴν διόπτραν πρὸς | τῇ Γ∠\nὄχθῃ, ὡς ἐπὶ τὸ Ε, ἐπέστρεψα τὸν κανόνα, ἄχρις ἂν\nφανῇ δι᾿ αὐτοῦ σημεῖον ἐπὶ τῆς Γ∠ ὄχθης τὸ ∠. καὶ\nτῇ Ε∠ διὰ τῆς διόπτρας πρὸς ὀρθὰς ἤγαγον τὴν ΕΖ\nἐπιστρέψας τὸν κανόνα. εἶτα ἐγκλίνω τὸ ἡμικύκλιον,\nἄχρις ἄν ἐπὶ\nτῆς ΑΒ ὄχθης\nφανῇ τι σημεῖον\nδιὰ τοῦ κανόνος.\nπεφηνέτω\nτὸ Ζ· ἔσται δὴ\nτὸ ἐλάχιστον\nπλάτος τοῦ ποταμοῦ τὸ ΕΖ· ἡ γὰρ Ε ὡσανεὶ κάθετός\nἐστιν ἐπ᾿ ἀμφοτέρας τὰς ὄχθας, εἴπερ παραλλήλους\nαὐτὰς ἐννοοίμεθα. ὡς οὖν ἐμάθομεν ἐπάνω,\nεἰλήφθω τὸ ἀπὸ τοῦ Ε διάστημα ἐπὶ τὸ τὸ πρὸς\nδιαβήτην, ὃ καὶ ἀποφανούμεθα ἐλάχιστον εἶναι τοῦ\nποταμοῦ πλάτος.\nι. Δύο δοθέντων σημείων πόρρω ὁρωμένων εὑρεῖν\nτὸ μεταξὺ διάστημα αὐτῶν τὸ πρὸς διαβήτην καὶ ἔτι\nτὴν θέσιν. ἔστω τὰ δοθέντα δύο σημεῖα τὰ Α, Β· καὶ\nκαθεστάσθω ἡ διόπτρα ἐν τοῖς πρὸς ἡμᾶς μέρεσιν\nπρὸς τῷ Γ καὶ ἐπεστράφθω ὁ κανὼν, ἄχρις ἂν δι᾿\nαὐτοῦ φανῇ τὸ Α σημεῖον· εὐθεῖα ἄρα ἐστὶν ἡ διὰ τοῦ\nκανόνος ἡ ΑΓ. ταύτῃ πρὸς ὀρθὰς ἤγαγον διὰ τῆς\nδιόπτρας τὴν Γ∠, καὶ παράγω ἐπ᾿ αὐτῆς τὴν διόπτραν,\nἄχρις ἂν διὰ τῆς πρὸς ὀρθὰς θέσεως τοῦ κανόνος\nφανῇ τὸ Β σημεῖον. τετυχέτω οὖν ἡ διόπτρα πρὸς\n\n\n\n\nτὸ Ε ἡ ἄρα ΒΚ τῇ Γ∠ πρὸς ὀρθάς ἐστιν· παράλληλος\nἄρα ἐστὶν ἡ ΑΓ τῇ ΒΕ. μετρῶ οὖν τὸ ἀπὸ\nτοῦ Γ διάστημα ἐπὶ τὸ Α, ὡς ἐμάθομεν ἐπάνω, καὶ\nπάλιν τὸ ἀπὸ τοῦ Ε ἐπὶ τὸ Β. καὶ εἰ μὲν ἴσον ἐστὶν\nτὸ ΓΑ διάστημα τῷ ΒΕ, ἀποφανοῦμαι καὶ τὸ ΓΕ\nδιάστημα ἴσον τῷ ΑΒ· δυνάμεθα δὲ τὸ ΓΕ μετρῆσαι,\nἐν γὰρ τοῖς πρὸς ἡμᾶς ἐστι μέρεσι. μὴ ἔστω δὲ ἴσον,\nἀλλ᾿ ἔστω ἔλασσον τὸ ΒΕ διάστημα τοῦ ΓΑ, εἰ τύχοι,\nπήχεσι κ· ἀπέλαβον οὖν ἀπὸ τοῦ Ε ἐπὶ τῆς ΒΕ ἐν\nτοῖς πρὸς ἡμᾶς πήχεις κ τὴν ΕΖ. ἔσται δὴ ἴση ἡ ΑΓ\nτῇ ΒΖ τῷ μεγέθει· ἔστιν δὲ καὶ πάραλληλος αὐτῇ·\nὥστε καὶ ἡ ΑΒ τῇ ΓΖ ἴση τέ ἐστι καὶ παράλληλος.\nδυνάμεθα δὲ μετρῆσαι τὴν ΓΖ, ὥστε καὶ τὴν ΑΒ· καὶ\nφανερόν, ὅτι καὶ τὴν θέσιν, τὴν γὰρ παράλληλον αὐτῆς,\nεὕραμεν.\nΔυνατὸν δέ ἐστι καὶ ἄλλως λαβεῖν τὸ μεταξὺ τῶν\nΑ, Β διάστημα. ἔστησα τὴν διόπτραν ἐφ᾿ οὗ βούλομαι\nσημείου· ἔστω δὴ τοῦ Γ. καὶ ἔλαβον διὰ τῆς διόπτρας\nτὴν ΓΑ, καὶ ὁμοίως ἑτέραν τὴν ΓΒ, καὶ ἐμέτρησα\nἑκατέραν τῶν ΓΑ, ΓΒ καὶ ἔλαβον ἀπὸ τοῦ Γ μέρος\nτι τῆς ΓΑ, οἱονεὶ | δέκατον, τὴν ∠Γ, καὶ τὸ αὐτὸ\nμέρος τῆς ΓΒ, τὴν ΓΕ ἔσται δὴ καὶ· ἡ τὰ ∠, Ε\nἐπιζευγνύουσα μέρος δέκατον τῆς ΑΒ καὶ παράλληλος\nαὐτῇ. δύναμαι δὲ μετρῆσαι τὴν ∠Ε ἐν τοῖς πρὸς\nἡμᾶς μέρεσιν οὖσαν· ἔχω ἄρα καὶ τῆς ΑΒ καὶ τὴν\nθέσιν καὶ τὸ μέγεθος.\nΔυνατὸν δέ ἐστιν καὶ ἄλλως τὸ ΑΒ διάστημα λαβεῖν.\n\n\n\nἔστησα τὴν διόπτραν πρὸς τῷ Γ καὶ ἔλαβον τῆς ΑΓ\nμέρος τι, τὴν δὴ Γ∠, ἐπʼ εὐθείας τῇ ΑΓ καὶ ὁμοίως\nτῆς ΒΓ τὸ αὐτὸ μέρος τὴν ΓΕ, ἐπʼ εὐθείας τῇ ΒΓ.\nἔσται δὴ καὶ ἡ Ε∠ τὸ αὐτὸ μέρος τῆς Α Β καὶ παράλληλος\nαὐτῇ. δυνατὸν δὲ μετρῆσαι τὴν ∠Ε ὥστε\nεὕρηται τῆς ΑΒ ἡ θέσις καὶ τὸ μέγεθος.\nια. Τῇ δοθείσῃ εὐθείᾳ πρὸς ὀρθὰς ἀγαγεῖν ἀπὸ τοῦ\nπέρατος αὐτῆς, μὴ προσεγγίσαντα μήτε τῇ εὐθείᾳ μήτε\nτῷ πέρατι. ἔστω ἡ μὲν δοθεῖσα εὐθεῖα ἡ ἐπὶ τὰ Α,\nΒ σημεῖα ἐπιζευγνυμένη· ἀφʼ οὗ δὲ δεῖ τὴν πρὸς ὀρθὰς\nἀγομένην εὑρεῖν, ἔστω τὸ Α. εὑρήσθω ἡ θέσις τῆς\nΑΒ ἐν τοῖς πρὸς ἡμᾶς τόποις, ὡς ἐμάθομεν· καὶ ἔστω\nἡ Γ∠ εὐθεῖα. παράγω οὖν τὴν διόπτραν ἐπὶ τῆς Γ∠\nεὐθείας διατηρῶν τὸν κανόνα ἀεὶ ἀποβλέποντα σημείῳ\nτινὶ τῶν ἐπὶ τῆς Γ∠, ἄχρις ἂν ἐπιστραφεὶς ἐπὶ τὴν\nπρὸς ὀρθὰς θέσιν ἴδῃ τὸ Α σημεῖον. τετυχέτω οὖν ἡ\nδιόπτρα πρὸς τὸ Ε σημεῖον· ἔσται δὴ πρὸς ὀρθὰς\nεἶναι τὴν ΑΕ.\nιβ. Σημείου ὁρωμένου εὑρεῖν τὴν ἀπʼ αὐτοῦ κάθετον\nἀγομένην ἐπὶ τὸ διʼ ἡμῶν ἐκβαλλόμενον ἐπίπεδον\n\n\n\n\nπαράλληλον τῷ ὁρίζοντι, μὴ προσεγγίσαντα τῷ ὁρωμένῳ\nσημείῳ. ἔστω τὸ δοθὲν σημεῖον μετέωρον τὸ A,\nτὸ δὲ διʼ ἡμῶν ἐπίπεδον διὰ τοῦ Β. κείσθω οὖν ἡ\nδιόπτρα πρὸς τῷ Β· καὶ στυλίσκος μὲν νοείσθω ὁ\nΒΓ, ὁ δὲ κινούμενος κανὼν διʼ οὗ διοπτεύομεν ὁ\n∠ΓΕ. καὶ κινείσθω, ἄχρις ἂν φανῇ διʼ αὐτοῦ τὸ Α·\nκαὶ μένοντος αὐτοῦ ἀκινήτου, μεταξὺ τῆς διόπτρας\nκαὶ τοῦ Α σημείου ἕτεροι δύο κανόνες ἐγκείσθωσαν\nοἱ ΖΗ, ΘΚ ὀρθοὶ, ἀνισοϋψεῖς, ὧν ὁ μὲν μείζων ἔστω\nἐπὶ τὰ πρὸς τὸ Α μέρη. τὸ δὲ ἔδαφος νοείσθω κατὰ\nτῆς ΒΖΘΛ γραμμῆς ὡς ἔτυχεν ὑπάρχον· τὸ δὲ διʼ\nἡμῶν ἐκβαλλόμενον ἐπίπεδον παράλληλον τῷ ὁρίζοντι\nνοείσθω τὸ κατὰ τῆς ΒΛ εὐθείας. παραγέσθωσαν οὖν\nοἱ ΖΗ, ΘΚ κανόνες, ἄχρις ἂν ἐ|πʼ εὐθείας φανῶσι\nτῷ Α σημείφ, μένοντος ἀκινήτου τοῦ ∠ΓΕ κανόνος.\nτεθεωρήσθω οὖν ἐπὶ μὲν τοῦ ΖΗ κανόνος τὸ σημεῖον,\nἐπὶ δὲ τοῦ ΘΚ τὸ Κ. καὶ νενοήσθωσαν ἐκβεβλημέναι\nαἱ ΖΗ, ΘΚ ἐπὶ τὰ Μ, Ν· καὶ τῷ ΒΛ\nπαράλληλοι ἠγμέναι αἱ ΗΞ, ΚΟ. δυνατὸν δέ ἐστιν\nἐπισκέψασθαι τίνι ἐστὶ μετεωρότερον τὸ Ζ τοῦ Β\nχωροβατήσαντα· ἑκάτερον γὰρ τῶν Β, Ζ σημείων\nπρὸς ἡμᾶς· ὥστε δυνατὸν εὑρεῖν τὴν ΖΜ· ὁμοίως καὶ\nτὴν ΝΘ. ἔχω δὲ καὶ ἑκατέραν τῶν ΗΖ, ΚΘ, ὥστε\nφανερόν ἐστιν τῶν ΗΜ, ΚΝ, ἡλίκη ἐστὶν ἑκατέρα,\nὥστε καὶ ἡ ὑπεροχὴ αὐτῶν ἡ ΚΞ ἡλίκη ἐστίν. ἐπιστάμεθα\nδὲ καὶ ἡλίκη ἐστὶν ἡ ΗΞ τὸ γάρ μεταξὺ τῶν\n\n\n\n\nΖ, Θ διάστημά ἐστιν τὸ πρὸς διαβήτην· ὥστε ἕξω\nτίνα λόγον ἔχει ἡ ΗΞ πρὸς τὴν ΞΚ. ἔστω οὖν εἰ\nτύχοι εὑρημένη ἡ ΗΞ τῆς ΞΚ πενταπλῆ. καὶ ἀπὸ τοῦ\nΑ ἐπὶ τὸ διʼ ἡμῶν ἐπίπεδον, τουτέστιν ἐπὶ τὴν ΒΛ,\nκάθετος ἤχθω ἡ ΑΟΡΠ· ὥστʼ ἔσται καὶ ἡ ΚΟ πενταπλῆ\nτῆς ΟΑ. καὶ ἐπεὶ ἴσμεν ἡλίκη ἐστὶν ἡ ΚΟ —\nτὸ γὰρ μεταξὺ τῶν Θ, Ρ, διάστημά ἐστιν τὸ πρὸς\nδιαβήτην —, ἕξω ἄρα καὶ τὴν ΑΟ ἡλίκη ἐστίν. ἔχω\nδὲ καὶ τὴν ΟΠ, ἴση γάρ ἐστι τῇ ΚΝ ὥστε καὶ ὅλην\nτὴν Α Π, κάθετον οὖσαν ἐπὶ τὸ διʼ ἡμῶν ἐπίπεδον,\nἕξω ἡλίκη ἐστίν.\nιγ. Δύο σημείων ὁρωμένων εὑρεῖν τὴν ἀπὸ τοῦ\nἑνὸς αὐτῶν κάθετον ἀγομένην ἐπὶ τὸ διὰ τοῦ ἑτέρου\nἐπίπεδον ἐκβαλλόμενον παράλληλον τῷ ὁρίζοντι μὴ\nπροσεγγίσαντα τοῖς εἰρημένοις δύο σημείοις τοῖς Α, Β.\nΔυνατὸν ἄρα ἐστὶν, ὡς ἐπάνω δέδεικται, ἐπιγνῶναι\nτὴν ἀπὸ τοῦ Α κάθετον ἀγομένην ἐπὶ τὸ διʼ ἡμῶν ἐκβαλλόμενον\nἐπίπεδον παράλληλον τῷ\nὁρίζοντι· νοείσθω κατὰ τῆς ΓΑ.\nὁμοίως δὴ πεπορίσθω καὶ ἡ ἀπὸ τοῦ\nΒ κάθετος ἐπὶ τὸ διʼ ἡμῶν ἐκβαλλόμενον\nἐπίπεδον παράλληλον τῷ ὁρίζοντι·\nκαὶ ἔστω ἡ Β∠. καὶ διὰ τοῦ\nΑ τῇ Γ∠ παράλληλος νοείσθω ἡ\nΑΕ, καὶ τεμνέτω τὴν Β∠ κατὰ τὸ\nΕ ἡ ἄρα ζητουμένη κάθετός ἐστιν ἡ\nΒΕ. καὶ ἔστιν φανερὸν ὅτι δυνατόν\nἐστιν εὑρεῖν δύο ὁρωμένων σημείων τὴν ἐπιζευγνύουσαν\nαὐτὰ εὐθεῖαν | ἡλίκη ἐστίν, ἐπειδήπερ δοθεῖσά ἐστιν\n\n\n\nἥ τε ἀπὸ τοῦ ἑτέρου αὐτῶν κάθετος ἀγομένη ἐπὶ τὸ\nδιὰ τοῦ ἑτέρου ἐπίπεδον ἐκβαλλόμενον παράλληλον τῷ\nὁρίζοντι, καὶ ἔτι τὸ μεταξὺ αὐτῶν διάστημα τὸ πρὸς\nδιαβήτην δοθέν ἐστι, τὰ δʼ εἰρημένα διαστήματα πρὸς\nὀρθάς ἐστιν ἀλλήλοις· ὥστε καὶ ἡ ὑποτείνουσα τὴν\nὀρθὴν, ἥτις ἐπὶ τὰ δοθέντα σημεῖα ἐπιζευγνυμένη,\nδοθεῖσά ἐστιν.\nΔύο δοθέντων σημείων εὑρεῖν τὴν θέσιν τῆς\nἐπιζευγνυούσης αὐτὰ εὐθείας, μὴ προσεγγίσαντα τοῖς\nσημείοις.\nἔστω τὰ δοθέντα σημεῖα τὰ Α, Β· δυνατὸν ἄρα\nἐστὶ τὴν τοῦ διὰ τῶν Α, Β ἐκβαλλομένου ἐπιπέδου\nὀρθοῦ πρὸς τὸν ὁρίζοντα τὴν θέσιν εὑρεῖν, ὡς ἐμάθομεν\nἐν τοῖς ἔμπροσθεν· τουτέστιν καθέτου ἀχθείσης\nἀφʼ ἑκατέρου τῶν σημείων Α, Β ἐπὶ τὸ παρὰ τὸν\nὁρίζοντα ἐπίπεδον, δοθεισῶν τῶν ΑΓ, Β ∠, τὴν θέσιν\nτῆς Γ∠ εὑρεῖν. ηὑρήσθω καὶ ἔστω ἡ ΗΖ, καὶ διὰ\nτοῦ Α τῇ Γ∠ παράλληλος ἡ ΑΕ ἔστω, ἣ καὶ τῇ\nΗΖ παράλληλός ἐστι, καὶ δοθεῖσα ἔσται λοιπὴ ἑκατέρα\nτῶν ΑΕ, ΒΕ, ὡς προδέδεικται. εἰλήφθω δὴ\nἐπὶ τῆς ΗΖ δύο τυχόντα σημεῖα τὰ Η, Ζ, καὶ ἀπὸ\nτοῦ Ζ ἀνεστάτω τις ὀρθὴ πρὸς τὸν ὁρίζοντα ἡ ΖΘ\nκανόνος παρατεθέντος ἢ ἑτέρου τινός. παράλληλος\nἄρα ἐστὶ τῇ ∠Β· καὶ πεποιήσθω ὡς ἡ ΑΕ πρὸς ΕΒ,\nἡ ΗΖ πρὸς ΖΘ ἐπιζευχθεῖσα ἡ ΗΘ παράλληλος ἔσται\nτῇ ΑΒ· τοῦτο γὰρ φανερὸν διά τε τὰς παραλλήλους\n\n\n\n\n\n\nκαὶ τὰς ἀναλογίας· πεπόρισται ἄρα ἡ θέσις τῆς ΑΒ\nἐν τοῖς πρὸς ἡμᾶς μέρεσιν.\nἘκ δὴ τῶν προδεδιδαγμένων φανερόν, ὅτι δυνατόν\nἐστιν, ὄρους ὑπάρχοντος, εὑρεῖν τὴν ἀπὸ τῆς κορυφῆς\nαὐτοῦ κάθετον ἀγομένην ἐπὶ τὸ διʼ ἡμῶν ἐκβαλλόμενον\nἐπίπεδον παράλληλον τῷ ὁρίζοντι, μὴ προσεγγίσαντα\nτῷ ὄρει, καὶ τὴν ἀφʼ οἱουδηποτοῦν σημείου κειμένου\nἐν τῷ ὄρει καὶ ὁρωμένου τὴν ἀγομένην κάθετον\nεὑρεῖν· ἐπειδήπερ ἐμάθομεν τὴν ἀπὸ παντὸς σημείου\nὁρωμένου κάθετον πορίσασθαι, καὶ ὁμοίως δυνατὸν ἦν\nτὴν ἀπὸ παντὸς σημείου ὁρωμένου ἐν τῷ ὄρει\nκάθετον ἀγομένην ἐπὶ τὸ διʼ ἑτέρου σημείου ἐν τῷ\nὄρει κειμένου καὶ ὁρωμένου ἐκβαλλόμενον ἐπίπεδον\nπαράλληλον τῷ ὁρίζοντι. ἁπλῶς γὰρ δύο σημείων\nδοθέντων οἱωνδηποτοῦν τὰ αὐτὰ ἐμάθομεν πορίσασθαι,\nτουτέστιν τάς τε ἀγομένας ἀπʼ αὐτῶν καθέτους | καὶ\nτὸ μεταξὺ αὐτῶν διάστημα τό γε πρὸς διαβήτην,\nκαὶ ὡς ἔχει θέσεως, μὴ προσιόντα τοῖς σημείοις.\nιδ. Ὀρύγματος δοθέντος τὸ βάθος λαβεῖν· τουτέστι\nτὸ μέγεθος τῆς ἀπὸ τοῦ ἐν τῷ βάθει σημείου καθέτου\nἀγομένης ἐπὶ τὸ διʼ ἡμῶν ἐκβαλλόμενον ἐπίπεδον\nπαράλληλον τῷ ὁρίζοντι, ἢ καὶ ἔτι ἐπὶ τὸ διʼ ἑτέρου\nημείου ἐκβαλλόμενον ἐπίπεδον παράλληλον τῷ ὁρίζοντι.\nἔστω τὸ δοθὲν ὄρυγμα τὸ ΑΒ Γ∠ τὸ δʼ ἐν τῷ\nβάθει αὐτοῦ σημεῖον τὸ Β. κείσθω δὴ ἡ διόπτρα\nπρὸς τῷ ∠, ἢ πρὸς ἄλλῳ τινὶ σημείῳ· ἔστω δὴ πρὸς\nτῷ Ε, καὶ ἔστω ΕΖ ὁ δὲ ἐν αὐτῇ κανών, διʼ οὗ διοπτεύομεν,\nὁ ΗΘ ἐγκλινέσθω οὖν, ἕως οὗ φανῇ διʼ αὐτοῦ\n\n\n\nτὸ Β σημεῖον. ἡ δὲ τοῦ ἐδάφους ἐπιφάνεια νοείσθω\nκατὰ τῆς ∠ΕΚ ΛΜ γραμμῆς· τὸ δὲ διʼ ἡμῶν ἐπίπεδον\nἐκπῖπτον νοείσθω κατὰ τῆς Α∠ ΣΟ εὐθείας. ἐπὶ δὲ\nτοῦ ἐδάφους ἐφεστάτωσαν δύο κανόνες, οἱ ΚΝ, ΜΞ\nὀρθοί, ἐπʼ εὐθείας τῷ ΗΘ κανόνι· καὶ τεθεωρήσθω\nἐπὶ μὲν τοῦ ΚΝ κανόνος σημεῖον τὸ Ν, ἐπὶ δὲ τοῦ\nΞΜ τὸ Ξ. καὶ δέον ἔστω τὴν ἀπὸ τοῦ Β κάθετον\nἀγομένην ἐπὶ τὸ διὰ τοῦ ∠ ἐκβαλλόμενον ἐπίπεδον\nπαράλληλον τῷ ὁρίζοντι πορίσασθαι, τουτέστιν τὴν\nἐπὶ τὴν Α∠Ο γραμμὴν ἀγομένην κάθετον· ἡ δὲ\nἀπὸ τοῦ Β κάθετος ἡ ΒΑ ἐστίν, ἣν δεῖ πορίσασθαι.\nνενοήσθω οὖν καὶ τὸ διὰ τοῦ Β ἐπίπεδον παράλληλον\nτῷ ὁρίζοντι τὸ κατὰ τὸ ΒΠ γινόμενον καὶ\nνενοήσθω ἐκβεβλημένος ὁ ΞΜ κανὼν ἐπὶ τὸ Π, καὶ\nὁ ΝΚ ἐπὶ τὸ Σ, παὶ διὰ τοῦ Ν τῇ ∠Ο παράλληλος\nἤχθω ἡ ΝΡ. ἡ ἄρα ΝΡ τὸ μεταξὺ τῶν Κ, Μ σημείων\nἐστὶ διάστημα τὸ πρὸς διαβήτην· δυνατὸν ἄρα ἐστὶν\nαὐτὸ πορίσασθαι, ἐπεὶ καὶ τὰς ΚΣ, ΜΟ. ἡ δὲ ΞΡ\nὑπεροχή ἐστι τῶν ΞΡΟ, ΝΣ δυνατὸν ἄρα καὶ ταύτην\nπορίσασθαι, ἐπεὶ τὰς ΚΣ, ΜΟ δυνατόν ἐστι πορίσασθαι,\nὥσπερ ἐποιήσαμεν ὅτε τὴν ἀπὸ παντὸς σημείου\nκάθετον ἀγομένην διὰ τῶν δύο κανόνων ἐπορισάμεθα.\nἔστω οὖν εὑρημένη, εἰ τύχοι, τετραπλῆ ἡ ΝΡ τῆς Ρ\nἔσται ἄρα καὶ ἡ ΒΠ τετραπλῆ τῆς ΞΠ. δυνατὸν δέ\nἐστι πορίσασθαι τὴν ΒΠ, τουτέστι τὴν ΑΟ· τὸ γὰρ\nἀπὸ τοῦ Ο ἐπὶ τὸ Α διάστημά ἐστιν τὸ πρὸς διαβήτην\nτὸ ΑΟ, τουτέστιν τὸ ΒΠ· ὥστε δυνατόν ἐστι πορίσασθαι\nκαὶ τὴν ΞΠ ἔστιν γὰρ τέταρτον μέρος τῆς\n\n\n\nΒΠ. ἔχομεν δὲ καὶ τὴν ΞΟ ἡλίκη ἐστίν· ὥστε καὶ\nτὴν ΟΠ ἕξομεν, τουτέστιν τὴν ΑΒ κάθετον.\n| ιε. Ὄρος διορύξαι ἐπʼ εὐθείας τῶν στομάτων τοῦ\nὀρύγματος ἐν τῷ ὄρει δοθέντων. νενοήσθω τοῦ ὄρους\nἕδρα ἡ ΑΒΓ∠ γραμμὴ, τὰ δὲ στόματα, διʼ ὧν δεῖ\nὀρύξαι, τὰ Β, ∠. ἤγαγον εὐθεῖαν ἀπὸ τοῦ Β ἐν τῷ\nἐδάφει τὴν ΒΕ, ὡς ἔτυχεν· καὶ ἀπὸ τυχόντος τοῦ Ε\nτῇ ΒΕ πρὸς ὀρθὰς ἤγαγον τὴν ΕΖ διὰ τῆς διόπτρας·\nκαὶ ἔτι ἀπὸ τοῦ τυχόντος διὰ τῆς διόπτρας πρὸς.\nὀρθὰς ἤγαγον τὴν ΖΗ. καὶ πάλιν ἀπὸ τυχόντος\nτοῦ Η, τῇ ΖΗ πρὸς ὀρθὰς τὴν ΗΘ καὶ ἔτι ἀπὸ\nτυχόντος τοῦ Θ, τῇ ΘΗ πρὸς ὀρθὰς τὴν ΘΚ, καὶ\nτῇ ΘΚ πρὸς ὀρθὰς τὴν ΚΛ. καὶ παραφέρω τὴν\nδιόπτραν ἐπὶ τῆς ΚΛ εὐθείας διατηρῶν τὸν κανόνα\nοβλέποντα σημείῳ τινὶ τῶν ἐπὶ τῆς ΚΛ, ἄχρις\n\n\nἂν διὰ τῆς πρὸς ὀρθὰς θέσεως τοῦ κανόνος φανῇ τὸ\n∠ σημεῖον. πεφηνέτω οὔσης τῆς διόπτρας κατὰ τὸ Μ\nἔσται δὴ ἡ Μ∠ καὶ ἐπὶ τὴν ΚΛ κάθετος. καὶ νενοήσθω\nἐκβεβλημένη ἡ ΕΒ ἐπὶ τὸ Ν, καὶ ἐπʼ αὐτὴν\nκάθετος ἡ ∠Ν. δυνατὸν δή ἐστιν ἐκ τῶν ΕΖ, ΗΘ,\nΚΛ ἐπιλογίσασθαι ἡλίκη ἐστὶν ἡ ∠Ν, ὥσπερ ἐποιοῦμεν,\nὅτε τὴν ἀπὸ παντὸς σημείου ἐπὶ ἕτερον ἀθεώρητον\nἐπεζευγνύομεν εὐθεῖαν· ὁμοίως δὲ καὶ τὴν ΒΝ ἐκ τῶν\nΒΕ, ΖH, ΘΚ, Λ∠. εὑρήσθω οὖν, εἰ τύχοι, πενταπλῆ\nἡ ΒΝ τῆς ∠Ν καὶ ἐπιζευχθεῖσα ἡ Β∠ νενοήσθω ἐκβεβλημένη\nἐπὶ τὸ Ξ, καὶ ἐπὶ τὴν ΒΕ κάθετος ἤχθω\nἡ ΞΟ ὁμοίως δὲ καὶ ἡ Β∠ νενοήσθω ἐκβεβλημένη\nἐπὶ τὸ Π, καὶ κάθετος ἐπὶ τὴν ∠Μ ἡ ΠΡ ἔσται δὴ\nὁμοίως πενταπλῆ ἡ μὲν ΒΟ τῆς ΟΞ, ἡ δὲ ∠Ρ τῆς\nΡΠ. λαβόντες οὖν ἐπὶ τῆς Β Ε σημεῖον τυχὸν τὸ Ο,\nκαὶ πρὸς ὀρθὰς ἀγαγόντες τὴν ΟΞ τῇ ΒΟ, πέμπτον\nμέρος θήσομεν τὴν ΟΞ τῆς ΒΟ. καὶ ἔσται ἡ ΒΞ\nνεύουσα ἐπὶ τὸ Β ὁμοίως δὴ πάλιν τῆς ∠Ρ πέμπτον\nμέρος θέντες τὴν ΠΡ, ἕξομεν τὴν ∠Π νεύουσαν ἐπὶ\nτὸ ∠. διορύξομεν οὖν ἀπὸ μὲν τοῦ Β ποιοῦντες τὸ\nὄρυγμα ἐπʼ εὐθείας τῆς ΒΞ, ἀπὸ δὲ τοῦ ∠ ἐπʼ εὐθείας\nτῆς ∠Π. γίνεται δὲ λοιπὸν τὸ ὄρυγμα κανόνος\nπαρατιθεμένου ἐπὶ τῆς εὑρημένης εὐθείας τῆς ΞΒ,\nἤτοι ἐπὶ τῆς Π∠, ἢ καὶ ἐπʼ ἀμφότερα τὰ μέρη. γινομένου\nτοῦ ὀρύγματος οὕτως ὑπαντήσουσιν ἀλλήλοις\nοἱ ἐργαζόμενοι.\nις. Φρεατίας ὑπονόμῳ εἰς ὄρος διορύξαι | κατὰ\nκάθετον οὔσας τῷ ὑπονόμῳ. ἔστω τὰ ὑπονόμου πέρατα\nτὰ Α, Β· καὶ εἰλήφθωσαν, ἐπʼ εὐθείας τῇ ΑΒ,\nαἱ ΓΑ, Β∠, ὡς ἐμάθομεν. ἔστησα οὖν δύο κανόνας\nὀρθοὺς πρὸς τοῖς Α, Γ τοὺς ΓΕ, ΑΖ καὶ τὴν διόπτραν\n\n\nπρὸς τῷ ὄρει ἀποστήσας σύμμετρον διάστημα, ὥστε\nδιὰ τοῦ ἐν τῇ διόπτρᾳ κανόνος ἅμα φανῆναι τοὺς\nΓΕ, ΑΖ κανόνας. ἔστω οὖν ἡ μὲν διόπτρα ἡ ΗΘ,\nὁ δὲ ἐν αὐτῇ κανὼν ὁ ΚΛ· καὶ μένοντος τοῦ ΚΛ\nκανόνος ἀκινήτου μετατίθημι ἕνα τῶν ΓΕ, ΑΖ κανόνων,\nὡς ἐπὶ τὸ M σημεῖον, ἔμπροσθεν τῆς διόπτρας,\nὡς τὸν ΜΝ, περιφέρων αὐτὸν ὀρθόν, ἄχρις ἂν διὰ\nτοῦ ΚΛ κανόνος φανῇ ὁ ΜΝ κανών. καὶ ἔσται τὸ Μ\nσημεῖον κατὰ κάθετον κείμενον τῷ ὑπονόμῳ. πάλιν\nδὴ μετατεθείσης τῆς διόπτρας ἔμπροσθεν τοῦ ΜΝ\nκανόνος ἐπὶ τὸ Ξ περιφέρω, ἄχρις ἂν διὰ τοῦ ἐν τῇ\nδιόπτρᾳ κανόνος ἅμα φανῶσιν οἱ ΑΖ, ΜΝ κανόνες·\nκαὶ πάλιν μένοντος τοῦ ἐν τῇ διόπτρῳ κανόνος ἀκινήτου\nμεταφέρω τὸν Α κανόνα ἔμπροσθεν τῆς διόπτρας\nὀρθὸν ὡς ἐπὶ τὸ Ο σημεῖον περιφέρων αὐτὸν,\nἕως οὗ διὰ τοῦ ἐν τῇ διόπτρᾳ κανόνος φανῇ ὁ ΟΠ\nκανών· καὶ ἔσται ὁμοίως τὸ Ο κατὰ κάθετον τῷ ὑπονόμῳ.\nὡσαύτως δὲ καὶ ἕτερα πλείονα λαμβάνων σημεῖα\nγράψω ἐν τῷ ὄρει γραμμήν, ἥτις πᾶσα κατὰ κάθετον\nἔσται τῷ ὑπονόμῳ. κἂν βουλώμεθα δὲ καὶ ἐκ τῶν Β,\n∠ μερῶν τὰ αὐτὰ ποιεῖν, οὐδὲν διοίσει. ἐπὶ τῆς ληφθείσης\nοὖν ἐν τῷ ὄρει γραμμῆς διαστήματα λαμβάνοντες,\nἡλίκα ἄν βουλώμεθα, καὶ κατὰ κάθετον ὀρύσσοντες\nτὰς φρεατίας ἐπιτευξόμεθα τοῦ ὑπονόμου. χρὴ δὲ\nνοεῖν καὶ ταύτην τὴν δεῖξιν, ὡς τοῦ ὑπονόμου ἐπὶ\nμιᾶς εὐθειας ὄντος.\n| ιζ. Λιμένα περιγράψαι πρὸς τὸ δοθὲν κύκλου\nτμῆμα, τῶν περάτων αὐτοῦ δοθέντων.\n\n\n\nβανομένων σημείων ἡ περιγραφομένη γραμμὴ ἡ ἐν\nἐπιπέδῳ παραλλήλῳ τῷ ὁρίζοντι. ὅτι δὲ ἡ ΒΘΑ\nγραμμὴ κύκλου περιφέρειά ἐστι καὶ ὁμοία τῇ Γ∠Ε,\nφανερόν· κῶνος γὰρ γίνεται, οὗ βάσις μὲν ὁ Γ∠Ε\nκύκλος, κορυφὴ δὲ τὸ Ζ σημεῖον, πλευραὶ δὲ αὐτοῦ\nαἱ ἀπὸ τοῦ σημείου προσπίπτουσαι πρὸς τὴν Γ∠Ε\nπεριφέρειαν. καὶ τέμνεται ἐπιπέδῳ παραλλήλῳ τῇ\nβάσει, τῷ ἐν ᾧ ἐστι τὰ Α, σημεῖα, καὶ πλευραὶ\nαὐτοῦ εἰσὶν αἱ ΖΓΒ, ΖΕΑ ἡ ἄρα ΒΘΑ γραμμὴ\nκύκλου γίνεται περιφέρεια καὶ ὁμοία τῇ Γ∠Ε. ὁμοίως\nδέ ἐὰν βουλώμεθα τὴν περιγραφομένην μὴ εἶναι κύκλου\nπεριφέρειαν, ἀλλὰ ἐλλείψεως, ἢ καὶ ὅλην ἔλλειψιν ἢ\nκαὶ παραβολὴν ἢ ὑπερβολὴν ἢ ἄλλην τινὰ γραμμήν,\nποιήσομεν ὁμοίαν αὐτῇ ἐκ σανίδος· καὶ ἐφαρμόσαντες\nἐπὶ τὸ Γ∠ τύμπανον, ὥστε συμφυὲς αὐτῷ γενέσθαι,\nὑπερέχειν δὲ εἰς τὸ ἐκτὸς τοῦ τυμπάνου τὴν ἐκ τῆς\nσανίδος περιτμηθεῖσαν γραμμὴν, τὰ αὐτὰ ποιήσομεν\nτοῖς ἐπὶ τῆς Γ∠Ε περιφερείας εἰρημένοις. οὕτως οὖν\nπάσῃ τῇ δοθείσῃ γραμμῇ ὁμοίαν περιγράψομεν. ἐὰν\nδὲ βουλώμεθα τὴν περιγραφομένην γραμμὴν μὴ ἐν\nτῷ ἐδάφει γράφεσθαι παραλλήλῳ τῷ ὁρίζοντι, ἀλλʼ ἐν\nἑτέρῳ ἐπιπέδῳ, καταστήσομεν τὸ τύμπανον παράλληλον\nτῷ ἐπιπέδῳ, ἐν ᾧ μέλλει γράφεσθαι ἡ γραμμή, καὶ τὰ\nαὐτὰ ποιήσομεν· πάλιν γὰρ γίνεται κῶνος ἐπιπέδῳ\nτεμνόμενος τῷ ἐν ᾧ ἐστὶν ἡ γραμμὴ παράλληλος τῇ\nβάσει. ὁμοίως καὶ γέφυραν περιγράψομεν. τὸ δὲ\nτύμπανον τὸ Γ∠Ζ καταστήσομεν καὶ παράλληλον τῷ\n\n\n\nδοθέντι ἐπιπέδῳ οὕτως. ἔστω γὰρ τὸ δοθὲν ἐπίπεδον\nτὸ ΚΛΜΝ καὶ ἐν αὐτῷ δύο εὐθεῖαι ἔστωσαν αἱ ΚΛ,\nΜΝ καὶ εὑρήσθω ἡ θέσις τῆς ΚΛ ἐν τοῖς πρὸς ἡμᾶς\nμέρεσιν, καὶ ἔστω ἡ ΞΟ. ὁμοίως δὲ καὶ ἡ θέσις τῆς\nΛΜ εὑρήσθω, καὶ ἔστω ἡ ΟΠ. τὸ ἄρα ΚΛΜΝ ἐπίπεδον\nπαράλληλόν ἐστιν τῷ διὰ τῶν ΞΟ, ΟΠ. | ἐγκλίνας\nοὖν τὸ τύμπανον, ὥστε ἐν τῷ ἐπιπέδῳ αὐτοῦ\nγενέσθαι τὰς ΞΟ, ΟΠ, ἕξω καθεσταμένον παράλληλον\nτῷ ΚΛΜΝ ἐπιπέδῳ.\nιη. Ἕδαφος κυρτῶσαι, ὥστε σφαιρικὴν ἔχειν ἐπιφάνειαν\nπρὸς τὸ δοθὲν τμῆμα. ἔστω ὁ δοθεὶς τόπος\nὁ ΑΒΓ∠ μέσον δὲ αὐτοῦ σημεῖον τὸ Ε. διὰ δὲ τοῦ\nΕ σημείου διήχθωσαν εὐθεῖαι διὰ τῆς διόπτρας οὖσαι\nἐν τῷ ἐδάφει, ὁσαιδηποτοῦν, αἱ ΑΓ Β∠, ΖΗ, ΚΘ,\nἐφʼ ὧν πάσσαλοι ἐγκεκρούσθωσαν ὀρθοί. ὡς δʼ ἂν\nἐπὶ μιᾶς ὑποδείξομεν, οὕτως καὶ ἐπὶ τῶν λοιπῶν νοείσθω\nεὐθειῶν. πεπασσαλοκοπήσθω οὖν ἡ Β∠ τοῖς ΛΜ,\n\n\n\n\nΝΞ, ΟΠ, PΣ, ΤΥ πασσάλοις· τὸ δὲ τῆς διόπτρας\nτύμπανον ἔστω τὸ ΦΧΨ, ὅμοιον τῷ τῆς κυρτώσεως\nτμήματι· καὶ πάλιν καθεστάτω ὀρθῶς πρὸς τὸν ὁρίζοντα,\nὥστε κανόνος ὁμοίως παρατεθέντος τοῦ Ωϛ, τὰς\nἀπὸ τοῦ Ω ἐπὶ τὰ Φ, Ψ ἐπιζευγνυμένας ἀκτῖνας καὶ\nἐκβαλλομένας νεύειν ἐπὶ Β, ∠ σημεῖα. εἶτα διὰ τοῦ\nΩ πάλιν καὶ τῆς ΦΧΨ περιφερείας τεθεωρήσθω ἐπὶ\nτῶν πασσάλων σημεῖα τὰ Μ, Ξ, Π, Σ, Υ· ταῦτα δὲ\nἔσται ἐπὶ τοῦ τμήματος τῆς κυρτώσεως. καὶ ἐπὶ τῶν\nλοιπῶν δὲ εὐθειῶν ἡ αὐτὴ πασσαλοκοπία καὶ διοπτρεία\nγεγενήσθω, καὶ ληφθέντων ἐν τοῖς πασσάλοις\nσημείων ἐγχωννύσθω ὁ τόπος ἄχρι τῶν ληφθέντων\nσημείων καὶ ἔσται ἡ κύρτωσις τοῦ τόπου σφαιρικὴ\nὁμοία τῷ εἰρημένῳ τμήματι.\nιθ. Ἔδαφος ἐγκλῖναι ἐν δοθείσῃ γωνίᾳ, ὥστε τὸ\nκλίμα αὐτοῦ ἐφʼ ἓν νεύειν σημεῖον δοθέντος ἀκλινοῦς\nτόπου ἐν παραλληλογράμμῳ ἰσοπλεύρῳ.\nἜστω παραλληλόγραμμον ἰσόπλευρον τὸ ΑΒΓ∠,\nἡ δὲ γωνία, ἐν ᾗ βουλόμεθα ἐγκλῖναι τὸ ἔδαφος, ἡ\nὑπὸ ΕΖΗ. ἀπὸ\nδὲ τῶν Α, Β, ∠\nσημείων τῷ\nὑποκειμένῳ ἐπιπέδῳ\nπρὸς ὀρθὰς\nἀνεστάτωσαν\nαἱ ΑΘ, ΒΚ,\n∠Λ· τὸ δὲ Γ σημεῖον ἔστω, ὅπου βουλόμεθα τὴν\nκλίσιν νεύειν. καὶ τῇ ΑΓ ἴση κείσθω ἡ ΖΗ, τῇ δὲ\n\n\n\nΖΗ πρὸς ὀρθὰς ἤχθω ἡ ΕΗ· τῇ δὲ ΕΗ ἴση κείσθω\nἡ ΑΘ· καὶ τῇ ΑΓ προσευρήσθω ἡ ΑΘ, ἐν τῷ τῆς\nΖΗ πρὸς ΗΕ λόγῳ καθέτου οὔσης τῆς ΕΗ. ἐὰν δὴ\nνοήσωμεν ἐπιζευγνυμένην | τὴν ΘΓ, ἔσται ἡ ὑπὸ ΘΓΑ\nγωνία κλίσις. ἔστω δὲ ἡ ἀπὸ τοῦ Β ἐπὶ τὴν ΑΓ\nκάθετος ἡ ΒΜ· καὶ τῇ ΓΜ ἴση κείσθω ἡ ΖΝ, τῇ δὲ ΗΕ\nπαράλληλος ἤχθω ἡ ΝΞ, τῇ δὲ ΝΞ ἴση κείσθω ἑκατέρα\nτῶν ΒΚ, ∠Λ· καὶ ἐπεζεύχθωσαν αἱ ΘΚ, ΚΓ,\nΓΑ, ΛΘ. ἔσται δὴ τὸ ΘΚΓΛ ἐπίπεδον κεκλιμένον\nπρὸς τὸ ΑΒΓ∠ ἐν τῇ ὑπὸ ΘΓΑ γωνίᾳ, τουτέστι\nτῇ ὑπὸ ΕΖΗ. ἐὰν γὰρ νοήσωμεν τῇ ΑΘ παράλληλον\nγινομένην τὴν ΜΟ, καὶ ἐπιζεύξωμεν τὴν ΟΚ\nπίπτουσαν ἐπὶ τὸ Λ, ἡ μὲν ΜΟ ἴση ἔσται τῇ ΝΞ.\nἡ δὲ ΚΟ ἴση καὶ παράλληλος τῇ ΒΜ, πρὸς ὀρθὰς\nδὲ τῇ ΘΓ· ὥστε κέκλιται, ὡς εἴρηται, τὸ ἐπίπεδον.\nἐὰν δὲ ὁ τόπος ὁ δοθεὶς ἐν τυχόντι ᾖ τετραπλεύρῳ,\nὥστε τὰς διαγωνίους αὐτοῦ μὴ πρὸς ὀρθὰς ἀλλήλαις\nεἶναι, τῆς ΒΜ πρὸς ὀρθὰς οὔσης τῇ ΑΓ, ἴσην θήσομεν\nτὴν ΞΝ, τῇ δὲ ΞΝ τὴν ΒΚ, ὡς εἴρηται, ἀπὸ\nτοῦ Β κάθετον ἀγαγόντες ἐπὶ τὴν ΑΓ. καὶ ταὐτὰ\nποιήσαντες τοῖς ἐπὶ τῆς ΒΜ, ποριούμεθα τὸ μέγεθος\nτῆς ∠Λ. ἐγχωσθήσεται οὖν ὁ τόπος ἄχρι τῶν ΘΚ,\nΚΓ, ΓΛ, ΛΘ εὐθειῶν· καὶ τὸ ἐπίπεδον ἀπεργασθὲν\nἕξει τὴν εἰρημένην ἔγκλισιν.\n| κ. Ὑπονόμου ὄντος, εὑρεῖν ἐν τῷ ὑπερκειμένῳ\nἐδάφει τόπον, τουτέστι σημεῖον, ἀφʼ οὗ φρεατίας\nγενηθείσης ἐπὶ τὸν δοθέντα ὑπόνομον καταντήσομεν\n\n\n\nτόπον, ὥστε εἰ τύχοι πτώματος ἐν τῷ ὑπονόμῳ γενηθέντος\nδιὰ τῆς φρεατίας ἀναφέρεσθαι τὴν ὕλην τὴν\nπρὸς τὴν κάθαρσιν τοῦ ὑπονόμου καὶ τὴν πρὸς τὴν\nἐπισκευήν. ἔστω ὁ δοθεὶς ὑπόνομος ὁ ΑΒΓ∠Ε· φρεατίαι\nδὲ φέρουσαι εἰς αὐτὸν αἱ ΗΘ, ΚΛ· τὸ δὲ\nσημεῖον τὸ δοθὲν ἐν τῷ ὑπονόμῳ, ἐφʼ ὃ δεῖ τὴν\nφρεατίαν ἐλθεῖν, τὸ Μ. κεχαλάσθωσαν σπάρτοι διὰ\nτῶν ΗΘ, ΚΛ φρεατιῶν βάρη ἔχουσαι, αἱ ΝΞ, ΟΠ·\nκαὶ κατασταθεισῶν αὐτῶν ἀκινήτων διὰ μὲν τῶν Ο,\nΝ σημείων εὐθεῖά τις εἰλήφθω ἐν τῷ ἐπάνω ἐδάφει\nἡ ΟΝΡ· διὰ δὲ τῶν Π, Ξ, ἐν τῷ ὑπονόμω, ἡ ΠΞΣ,\nπροσπίπτουσα ἑνὶ τῶν τοῦ ὑπονόμου τοίχων κατὰ τὸ\nΣ· καὶ τῇ ΠΣ ἴση κείσθω ἡ ΟΡ. καὶ λαβὼν σχοινίον\nεὖ ἐκτεταμένον καὶ προβεβασανισμένον, ὥστε μηκέτι\nἐπεκτείνεσθαι ἢ συστέλλεσθαι, τὴν μὲν ἀρχὴν αὐτοῦ |\nτίθημι πρὸς τῷ Σ. λαβὼν δέ τι σημεῖον ἐπὶ τοῦ\nΑΒΓ τοίχου τὸ Τ, ἐπεκτείνω τί σχοινίον ἐπὶ τὸ Τ,\nκαὶ ὁμοίως ἐπὶ τὸ Π, καὶ σημειωσάμενος τὰ μήκη τῶν\nΤΣ, ΤΠ ἐφαρμόζω αὐτὰ ἐν τῷ ἐπάνω ἐδάφει, ὥστε\nγενέσθαι τρίγωνον τὸ ΡΥΟ, τὴν μὲν ΡΥ ἴσην ἔχον\nτῇ ΤΣ, τὴν δὲ ΥΟ τῇ ΤΠ. εἶτα πάλιν λαβὼν ἕτερον\nσημεῖον τὸ ἐπεξέτεινα τὸ σχοινίον, ὥστε ποιῆσαι\nτὸ ΤΣΧ τρίγωνον· καὶ πάλιν τοῦτο ἐν τῷ ἐπάνω\nἐδάφει ἐφαρμόζω, ὥστε γενέσθαι τὸ ΡΥΦ, τὴν μὲν\nΡΦ ἴσην ἔχον τῇ ΧΣ, τὴν δὲ ΥΦ τῇ ΤΧ. εἶτα πάλιν\nἐπὶ τῆς ΣΧ ἔτερον τρίγωνον συστησάμενος τὸ αὐτὸ\nσυνίσταμαι καὶ ἐπὶ τῆς ΦΡ, ἄχρις ἂν συνεγγίσω τῷ\nΜ σημείῳ. καὶ ἵνα μὴ ποικιλογραφῶμεν, ἐπιχθεῖσα τῷ\n\n\n\nσχοινίῳ ἡ ΣΜ ἐπὶ τὸ ϛ ἐκβεβλήσθω, καὶ ἐπεζεύχθω\nἡ ϛΧ· καὶ ἐπὶ τῆς ΦΡ τρίγωνον ἔστω ΦΨΡ, ἴσην\nἔχον τὴν μὲν ΡΨ τῇ Σϛ, τὴν δὲ ΦΨ τῇ ϛΧ· καὶ τῇ\nΜΣ ἴση κείσθω ἡ ΡΩ· ἔσται δὴ τὸ Ω σημεῖον κατὰ\nκάθετον κείμενον τῷ Μ σημείῳ. φρεατίας ἄρα ὀρυχθείσης\nἀπὸ τοῦ Ω, ὀρθὴ ἔσται ἡ ὀρυγὴ πίπτουσα ἐπὶ\nτὸ Μ· τοῦτο δὴ φανερὸν διὰ τὸ τὰ τρίγωνα τὰ ἐν τῷ\nὑπονόμῳ καὶ τὰ ἐν τῷ ἐδάφει ἴσα τε καὶ ὅμοια εἶναι,\nκαὶ ὁμοίως κείμενα. πειρᾶσθαι δὲ δεῖ τὰ τρίγωνα\nἀκλινῆ καθιστᾶν, ὅπως αἱ ἀπὸ τῶν γωνιῶν ἐπὶ τὰς\nγωνίας ἐπιζευγνύμεναι κάθετοι ὦσιν ἐπὶ τὸν ὁρίζοντα.\nκα. | Διὰ διόπτρας ἀπολαβεῖν ἀπὸ ἡμῶν διάστημα\nἐπὶ τῆς δοθείσης εὐθείας, ἴσον τῷ δοθέντι διαστήματι.\nἔστω ἡ δοθεῖσα εὐθεῖα ἐφʼ ἧς δεῖ ἀπολαβεῖν ἡ ΑΒ·\nτὸ δὲ δοθὲν διάστημα ὃ δεῖ ἀπολαβεῖν ἔστω τὸ ΑΒ·\nἀφʼ οὗ δὲ δεῖ σημείου ἀπολαβεῖν, ἔστω τοῦ Α. ἐλθὼν\nἐπί τινος ἀκλινοῦς ἐπιπέδου τόπου οἷον τοῦ Γ∠, τίθημι\nτὴν διόπτραν τὴν ΕΖ· καὶ ταύτης ἔμπροσθεν κανόνα\nὀρθὸν, μήκους ὡς πηχῶν ι, τὸν ΗΘ, ἀπέχοντα ἀπὸ τῆς\nδιόπτρας, τουτέστιν ἀπὸ τοῦ Ε σημείου, ὃ βούλομαι\nδιάστημα, ἔστω δὴ πηχῶν γ. ἀπέλαβον οὖν ἀπὸ τοῦ\nΕ ἐν ἐπιπέδῳ εὐθεῖαν τὴν Ε∠ πηχῶν ὅσων ἐὰν\nβούλωμαι, ἔστω δὴ πηχῶν φ, καὶ καταλείψας σημεῖον\nπρὸς τῷ ∠, ἐγκλίνω τὸν ἐν τῇ διόπτρᾳ κανόνα, ἄχρις\nἂν φανῇ διʼ αὐτοῦ τὸ ∠ σημεῖον. καὶ μένοντος αὐτοῦ\nἀκινήτου, ἀντιπεριστὰς ἔλαβον | διʼ αὐτοῦ σημεῖον ἐπὶ\nτοῦ ΗΘ κανόνος τὸ Μ, καὶ ἐπέγραψα πηχῶν φ. εἶτα\nπάλιν ἀπολαβὼν ἑτέρους πήχεις ὅσους ἂν βούλωμαι\nἐπὶ τῆς Ε∠, οἷον εἰ τύχοι πήχεις ῡ ἐπὶ τῆς ΕΝ, καὶ\n\n\n\nκαταλείψας πρὸς τῷ Ν σημεῖον, ὡσαύτως ἔλαβον ἀντιπεριστὰς\nἐπὶ τοῦ ΗΘ κανόνος ἕτερον σημεῖον τὸ Ε,\nπρὸς ὃ ἐπέγραψα πήχεις υ. καὶ οὕτως λαμβάνων ἃ\nβούλομαι μέτρα ἕξω ἐν τῷ ΗΘ κανόνι τὰς ἐπιγραφάς.\nστήσας οὖν καὶ τὴν διόπτραν ἐπὶ τοῦ Α καὶ ἀποστήσας\nτὸν τὰς ἐπιγραφὰς ἔχοντα κανόνα ἀπὸ τοῦ Α πήχεις\nγ, ὅσους καὶ ὅτε τὰς ἐπιγραφὰς λαμβάνων ἀπέστησα,\nἐνέκλινα τὸν ἐπὶ τῇ διόπτρᾳ κανόνα, ἄχρις ἂν δι᾿\nαὐτοῦ φανῇ ἡ ἐπιγραφὴ τοῦ μέλλοντος ἀπολαμβάνεσθαι\nμέτρου· εἶτα ἀντιπεριστὰς ἔλαβον ἐπὶ τῆς ΑΒ\nεὐθείας διὰ τοῦ κανόνος σημεῖον τὸ Β· καὶ ἔσται\nἀπειλημμένον τὸ ΑΒ διάστημα τοῦ δοθέντος τόπου.\nἔστω οὖν διόπτρα μὲν ἡ ΑΟ, ὁ δὲ ἐν αὐτῇ κανών,\nδιʼ οὗ διοπτεύομεν, ὁ ΠΡ, ὁ δὲ τὰς ἐπιγραφὰς ἔχων\nκανὼν ὁ ΣΤ.\nκβ. Διὰ διόπτρας ἀπολαβεῖν διάστημα, ἀπὸ ἑτέρου\nδοθέντος σημείου ἐπί τινος εὐθείας παραλλήλου τῇ\nδοθείσῃ ἴσον τῷ δοθέντι διαστήματι, μὴ προσελθόντα\nτῷ σημείῳ μηδʼ ἔχοντα τὴν εἰρημένην εὐθεῖαν, ἐφʼ\nἧς δεῖ ἀπολαβεῖν. ἔστω δοθὲν σημεῖον τὸ Α· καὶ\nκείσθω πρὸς τῷ Β ἡ διόπτρα· καὶ εὑρήσθω ἡ ΑΒ\nεὐθεῖα ἡλίκη ἐστὶν, ὡς ἐμάθομεν· καὶ ἀπειλήφθω αὐτῆς\nἡ ΒΓ, μέρος ὃ βουλόμεθα. ἡ δὲ Γ∠ ἤχθω παράλληλος\nβουλόμεθα εὐθείᾳ, μέρος οὖσα τοῦ δοθέντος\nδιαστήματος, ὃ μέρος ἐστὶν καὶ ἡ ΒΓ τῆς ΒΑ. καὶ\nδιὰ τῆς διόπτρας ἡ Β∠ εὐθεῖα προεκβεβλήσθω, καὶ\nἀπʼ αὐτῆς ἀπειλήφθω ἡ ΒΕ, τοσαυταπλασία οὖσα\nτῆς Β∠, ὁσαπλασία καὶ ἡ ΑΒ τῆς ΒΓ. ἔσται οὖν\nἡ ΑΕ τοῦ τε δοθέντος μέτρου καὶ παράλληλος τῇ\n∠Γ· τοῦτο γὰρ φανερόν ἐστι διὰ τὸ εἶναι ὡς τὴν ΑΒ\nπρὸς τὴν ΓΒ, τήν τε ΕΒ πρὸς ∠Β καὶ τὴν ΑΕ\nπρὸς Γ∠.\nκγ. Τὸ δοθὲν χωρίον μετρῆσαι διὰ διόπτρας.\nἔστω τὸ δοθὲν χωρίον περιεχόμενον ὑπὸ γραμμῆς\nἀτάκτου τῆς ΑΒΓ∠ΕΖΗΘ. ἐπεὶ οὖν ἐμάθομεν\nδιὰ τῆς κατασκευασθείσης διόπτρας διάγειν πάσῃ τῇ\nδοθείσῃ εὐθείᾳ ἑτέραν πρὸς ὀρθάς, ἔλαβόν τι\nσημεῖον ἐπὶ τῆς περιεχούσης τὸ χωρίον γραμμῆς τὸ\nΒ, καὶ ἤγαγον εὐθεῖαν τυχοῦσαν διὰ τῆς διόπτρας\nτὴν ΒΗ, καὶ ταύτῃ πρὸς ὀρθὰς τὴν ΒΓ, καὶ ταύτῃ\nἑτέραν πρὸς ὀρθὰς τὴν ΓΖ, καὶ ὁμοίως τῇ ΓΖ πρὸς\nὀρθὰς τὴν ΖΘ. καὶ ἔλαβον ἐπὶ τῶν ἀχθεισῶν εὐθειῶν\nσυνεχῆ σημεῖα, ἐπὶ μὲν τῆς ΒΗ τὰ Κ, Λ,\n\n\n\n\nΜ, Ν, Ξ, Ο· ἐπὶ δὲ τῆς ΒΓ τὰ Π, Ρ· ἐπὶ δὲ τῆς\nΓΖ τὰ Σ, Τ, Υ, Φ, Χ, Ψ, Ω· ἐπὶ δὲ τῆς ΖΘ τὰ\nϛ, 𝔮. καὶ ἀπὸ τῶν ληφθέντων σημείων ταῖς εὐθείαις,\nἐφʼ ὧν ἐστὶ τὰ σημεῖα, πρὸς ὀρθὰς ἤγαγον\nτὰς ΚϠ, ΛΑ, ΜΑ, ΝΒ, ΕΓ, Ο∠ ΠΕ, Ρϛ\nΣΖ, ΤΗ, ΥΘ, Φ∠, ΧΜ, ΨΜ, ΩΕ, ϛΜ,\n𝔮??Μ οὕτως ὥστε τὰς ἐπὶ τὰ πέρατα τῶν ἀχθεισῶν\nπρὸς ὀρθὰς ἐπιζευγνυμένας ἀπολαμβάνειν γραμμὰς\nἀπὸ τῆς περιεχούσης τὸ χωρίον γραμμῆς σύνεγγυς\nεὐθείας· καὶ τούτων γενηθέντων ἔσται δυνατὸν τὸ\nχωρίον μετρεῖν. τὸ μὲν γὰρ ΒΓΖΜ παραλληλόγραμμον\nὀρθογώνιόν ἐστιν· ἔπειτα τὰς πλευρὰς ἁλύσει ἢ\nσχοινίῳ βεβασανισμένῳ, τουτέστιν μήτʼ ἐκτείνεσθαι\nμήτε συστέλλεσθαι δυναμένῳ, μετρήσαντες ἕξομεν τὸ\nἐμβαδὸν τοῦ παραλληλογράμμου. τὰ δʼ ἐκτὸς τούτου\nτρίγωνα ὀρθογώνια καὶ τραπέζια ὁμοίως μετρήσομεν,\nἔχοντες τὰς πλευρὰς αὐτῶν· ἔσται γὰρ τρίγωνα μὲν\nὀρθογώνια τὰ ΒΚϠ, ΒΠΕ, ΓΡϛ, ΓΣΖ, ΖΩΕ,\nΖϛΜ, ΘΗΜ· τὰ δὲ λοιπὰ τραπέζια ὀρθογώνια. τὰ\nμὲν οὖν τρίγωνα μετρεῖται τῶν περὶ τὴν ὀρθὴν γωνίαν\nπολλαπλασιαζομένων ἐπʼ ἄλληλα· καὶ τοῦ γενομένου\nτὸ ἥμισυ. τὰ δὲ τραπέζια· συναμφοτέρων τῶν παραλλήλων\nτὸ ἥμισυ ἐπὶ τὴν ἐπʼ αὐτὰς κάθετον οὖσαν,\nοἷον τῶν ΚϠ, ΑΛ τὸ ἥμισυ ἐπὶ τὴν ΚΛ· καὶ τῶν\nλοιπῶν δὲ ὁμοίως. ἔσται ἄρα μεμετρημένον ὅλον τὸ\n\n\n\n\nχωρίον διά τε τοῦ μέσου παραλληλογράμμου καὶ τῶν\nἐκτὸς αὐτοῦ τριγώνων καὶ τραπεζίων. ἐὰν δὲ τύχῃ\nποτὲ μεταξὺ αὐτῶν τῶν ἀχθεισῶν πρὸς ὀρθὰς ταῖς\nτοῦ παραλληλογράμμου πλευραῖς καμπύλη γραμμὴ μὴ\nσυνεγγίζουσα εὐθείᾳ (οἷον μεταξὺ τῶν ΞΓ, Ο∠\nγραμμὴ ἡ Γ ∠), ἀλλὰ περιφερεῖ, μετρήσομεν οὕτως·\nἀγαγόντες τῇ Ο∠ πρὸς ὀρθὰς τὴν ∠Μ, καὶ ἐπʼ\nαὐτῆς λαβόντες σημεῖα συνεχῆ τὰ Μ, Μ, καὶ ἀ|π᾿\nαὐτῶν πρὸς ὀρθὰς ἀγαγόντες τῇ Μ∠ τὰς ΜΜ, ΜΜ,\nὥστε τὰς μεταξὺ τῶν ἀχθεισῶν σύνεγγυς εὐθείας εἶναι,\nπάλιν μετρήσομεν τό τε ΜΞΟ∠ παραλληλόγραμμον\nκαὶ τὸ ΜΜ ∠ τρίγωνον, καὶ τὸ ΓΜΜΜ τραπέζιον,\nκαὶ ἔτι τὸ ἕτερον τραπέζιον, καὶ ἕξομεν τὸ περιεχόμενον\nχωρίον ὑπό τε τῆς ΓΜΜ ∠ γραμμῆς καὶ τῶν\nΓΞ ΞΟ, Ο ∠ εὐθειῶν μεμετρημένον.\nκδ. Ἔστι δὲ καὶ ἄλλος τρόπος μετρήσεως. ἔστω\nχωρίον, ὃ δεῖ μετρῆσαι, τὸ ὑπογεγραμμένον, ἐν ᾧ διὰ\nτῆς διόπτρας διʼ ὅλου τοῦ μήκους διήχθω τις εὐθεῖα,\nκατὰ τὸ δυνατὸν μέση τοῦ χωρίου ὡς ἔγγιστα, ἡ ΑΒ.\nἐπὶ δὲ ταύτης εἰλήφθω συνεχῆ σημεῖα τὰ Γ, ∠, Ε, Ζ,\nΗ, Θ· ἀπὸ δὲ τῶν ληφθέντων σημείων τῇ ΑΒ πρὸς\nὀρθὰς ἤχθωσαν διὰ τῆς διόπτρας αἱ ΓΚ, ΓΛ, ∠Μ,\n∠Ν, ΕΞ, ΕΟ, ΖΠ, ΖΡ, ΗΣ, ΗΤ, ΘΥ, ΘΦ, ὥστε\n\n\n\n\nπάλιν τὰς μεταξὺ γραμμὰς σύνεγγυς εὐθείας εἶναι.\nπάλιν οὖν διῄρηται τὸ χωρίον εἰς τρίγωνα τὰ ΑΓΚ,\nΑΓΛ, ΒΘΦ, ΒΘΥ, καὶ τὰ λοιπὰ τραπέζια. δυνατὸν\nοὖν διά τε τῶν εἰρημένων τριγώνων καὶ διὰ τε τῶν\nτραπεζίων τὸ χωρίον μετρηθῆναι. ἐὰν δὲ πάλιν\nἐμπέσῃ τις μεταξὺ περιφερὴς γραμμή, διελοῦμεν τὸ\nπρὸς αὐτῇ τραπέζιον ὡσαύτως τῷ ἐπάνω, καὶ οὕτως\nμετρήσομεν. αὕτη δʼ ἡ μέτρησις εὔχρηστός ἐστιν, ὅταν\nδέῃ καὶ διελεῖν τὸ χωρίον εἰς τὰ δοθέντα μέρη. δέον\nγὰρ ἔστω διελεῖν αὐτὸ εἰς ἴσα μέρη ἑπτὰ διὰ παραλλήλων\nεὐθειῶν. ἐμέτρησα οὖν τὸ χωρίον, καὶ ἔλαβον\nτοῦ γενομένου τὸ ἕβδομον μέρος, ὥστε ἑκάστῳ μέρει\nτοσοῦτον ἀπονέμειν· ἐμέτρησα οὖν τὸ ΚΑΛ χωρίον,\nκαὶ εἰ μὲν ἴσον ἐστὶν τῷ ἑβδόμῳ μέρει, ἔχομεν τὸ\nΚΑΛ χωρίον· εἰ δὲ μὴ, προστίθημι τῷ τοῦ ΚΑΛ\n\n\n\nτὸ τοῦ ΚΛΜΝ ἐμβαδόν· καὶ εἰ μὲν ἴσον εὑρεθείη\nτῷ ἑβδόμῳ μέρει, ἔσται ἡ ΜΝ ἀφορίζουσα τὸ ἓν\nτῶν μερῶν. εἰ δὲ μεῖον εὑρεθείη, δεήσει πάλιν προσθεῖναι\nκαὶ τὸ τοῦ ΜΝΞΟ ἐμβαδόν, ἄχρις ἂν ἴσον\nγένηται τῷ ἑβδόμῳ μέρει ἢ ὑπερβάλῃ. ὑπερβεβληκέτω\nοὖν προστεθέντος τοῦ ΕΟΠΡ. δεήσει ἄρα ἀπὸ τοῦ\nΞΟΠΡ ἀφελεῖν χωρίον ἴσον τῷ ὑπερβάλλοντι, οἷον\nτὸ ΠΡΧΨ |. ὥστε δεήσει ἐπίστασθαι, ἀπὸ τοῦ δοθέντος\nτραπεζίου ὡς δεῖ ἀφελεῖν τραπέζιον ἴσον τῷ δοθέντι·\nτοῦτο δὲ ἑξῆς δείξομεν. οὐκοῦν ἔσται τὸ ΧΑΨ χωρίον\nἓν τῶν μερῶν. πάλιν οὖν τῷ ΠΧΨΡ προσέθηκα τὸ\nΠΡΣΤ· καὶ εἰ μὲν ἴσον εἴη αὐτὸ τὸ ἐμβαδὸν τῷ\nἑβδόμῳ μέρει, ἔσται ἡ ΣΤ ἀφορίζουσα τὸ δεύτερον\nμέρος· εἰ δὲ ὑπερβάλοι, πάλιν δεήσει ἀφελεῖν τὸ ὑπερβάλλον\nἀπὸ τοῦ ΠΡΣΤ τραπεζίου. καὶ οὕτως νοείσθω\nἐπὶ τῶν λοιπῶν μερῶν.\nκε. Ὅρων χωρίου ἀφανῶν γενομένων, καταλειπομένων\nδὲ δύο ἢ τριῶν καὶ τοῦ μιμήματος ὑπάρχοντος,\nπορίσασθαι τοὺς λοιποὺς ὅρους. τοῦ δὲ καθολικωτέρου\nἕνεκα σκολιωτέραν μέτρησιν καὶ μίμημα ἐκθησόμεθα.\nἔστω τὸ δοθὲν χωρίον, τουτέστιν τὸ μίμημα, τὸ\nΑΒΓ∠ΕΖΗΘ, περιεχόμενον ὑπὸ τῶν σύνεγγυς εὐθειῶν\nτῶν ΑΒ, ΒΓ, Γ∠, ∠Ε, ΕΖ, ΖΗ, ΗΘ, ΘΑ. καὶ\nἤχθω τῇ ΒΓ πρὸς ὀρθὰς ἡ ΒΚ, καὶ ἐπʼ αὐτὴν κάθετος\nἡ ΚΑ· τῇ δὲ ΑΘ πρὸς ὀρθὰς ἡ ΘΛ, καὶ ἐπʼ\nαὐτὴν κάθετος ἡ Η∠· τῇ δὲ ΗΖ πρὸς ὀρθὰς ἡ ΖΜ,\nκαὶ ἐπʼ αὐτὴν κάθετος ἡ ΜΕ· πάλιν δὲ τῇ ΒΓ πρὸς\nὀρθὰς ἡ ΓΝ, καὶ ἐπʼ αὐτὴν κάθετος ἡ ∠Ν. δυνατὸν\n\n\n\nἄρα ἐστὶ τὰ ΑΒΚ, ΗΘΛ, ΕΖΜ, Γ∠Ν τρίγωνα\nμετρῆσαι, τὰ δὲ καταλειπόμενα παραλληλόγραμμα τεμόντα\nμετρῆσαι, ἐκβάλλοντα τὰς πρὸς ὀρθὰς εὐθείας,\nὥστ᾿ εἶναι παραλληλόγραμμα τὰ ΒΞ, ΝΕ, ΗΜ, ΘΡ,\nΞΠ. δεδόσθω οὖν τὸ μίμημα, οἷον εἴρηται, ἐκ τριγώνων\nκαὶ παραλληλογράμμων περιεχόμενον· μόνοι\nδὲ φαινέσθωσαν οἱ Θ, Β, Γ ὅροι. καὶ ἐκβεβλήσθω ἡ\nΒΚ ἐπὶ τὸ Γ· καὶ εἰλήφθω ἡ διὰ τῶν Β, Θ σημείων\nεὐθεῖα διὰ τῆς διόπτρας τῇ θέσει καὶ τῷ μεγέθει·\nκαὶ ἀπειλήφθω αὐτῆς δοθὲν μέρος ἡ ΒΤ, ἐπὶ δὲ\nτὴν ΒΓ κάθετος ἤχθω ἡ ΘΣ, καὶ ἡ ΤΥ. ἔσται ἄρα\nκαὶ ἡ ΤΥ τὸ αὐτὸ μέρος τῆς ΘΣ, ὃ μέρος ἐστὶν ἡ\nΒΥ τῆς ΒΣ, καὶ ἡ ΒΤ τῆς ΒΘ. ἔχομεν δὲ ἑκατέραν\nτῶν ΒΣ, ΣΘ, ἐκ τοῦ μιμήματος· ὥστε ἕξομεν\nκαὶ ἑκατέραν τῶν ΒΥ, ΥΤ. λαβόντες οὖν σχοινίον\n\n\n\n\n\nμὴ ἐκτείνεσθαι δυνάμενον, ἴσον τῇ ΒΥΤ, τὸ ΦΨ,\nἐπʼ αὐτοῦ μέρος ἀποληψόμεθα τὴν ΦΧ ἴσον τῇ ΒΥ,\nτὸ αὐτὸ μέρος τῆς ΒΣ ὃ μέρος ἐστὶν ἡ ΤΥ τῆς ΘΣ\nκαὶ ἡ ΒΤ τῆς ΒΘ. τὰ δὲ πέρατα τοῦ σχοινίου τὰ\nΦ, Ψ θήσομεν πρὸς τὴν ΒΤ ὥστε τὸ μὲν Φ πρὸς τῷ\nΒ εἶναι, τὸ δὲ Ψ πρὸς τῷ Τ· καὶ λαβόμενοι τὸ Χ\nσημεῖον ἐκτενοῦμεν τὸ σχοινίον, καὶ πάντως τὸ Χ τὴν\nαὐτὴν θέσιν ἕξει τῷ Υ |. ἐπιζεύξαντες οὖν τὴν ΒΥ\nἤτοι σπάρτῳ ἢ διόπτρᾳ ἐπʼ αὐτῆς θήσομεν τὸ μέτρον\nτῆς ΒΚ, ὃ ὑπάρχει ἐκ τοῦ μιμήματος, καὶ ἕξομεν τὸ\nΚ σημεῖον. εἶτα τῇ ΒΚ πρὸς ὀρθὰς ἀγαγόντες τὴν\nΚΑ καὶ θέντες ἐπʼ αὐτῆς τὸ μέτρον τῆς ΚΑ ἕξομεν\nπεπορισμένον τὸ Α σημεῖον. καὶ τὰ λοιπὰ δὲ ποριούμεθα\nἀκολουθοῦντες ταῖς ἐν τῷ μιμήματι πρὸς ὀρθὰς\nεὐθείαις, καὶ τοῖς ἐπʼ αὐταῖς μέτροις.\nκς. Τὸ δοθὲν χωρίον διελεῖν διὰ τοῦ δοθέντος\nσημείου εἰς τὰ δοθέντα μέρη. ἔστω δὲ τὸ δοθὲν\nσημεῖον ὥσπερ ὕδρευμα, ἢ ὡς πάντες οἱ τὰς διαιρέσεις\nλαβόντες τῷ αὐτῷ χρῶνται ὕδατι. ἔστω τὸ δοθὲν\nχωρίον περιεχόμενον ὑπὸ εὐθειῶν τῶν ΑΒ, ΒΓ Γ∠,\n∠Ε, ΕΖ, ΖΗ, ΗΘ, ΘΚ, ΚΛ, ΛΑ· ἐὰν γὰρ μὴ\nὦσιν αἱ τὸ χωρίον περιέχουσαι εὐθεῖαι, ἀλλʼ ἄτακτός\nτις γραμμή, ληψόμεθα ἐπʼ αὐτῆς συνεχῆ σημεῖα,\nὥστε τὰς μεταξὺ αὐτῶν σύνεγγυς εὐθείας εἶναι. τὸ\nδὲ δοθὲν σημεῖον ἔστω τὸ Μ, καὶ δέον ἔστω διελεῖν\nεἰς ἑπτὰ ἴσα μέρη τὸ χωρίον διὰ τοῦ Μ σημείου.\nἤχθω ἐπὶ τὴν ΑΒ κάθετος ἡ ΜΝ διὰ τῆς διόπτρας,\n\n\n\n\n\nὥστʼ ἐὰν νοήσωμεν ἐπιζευχθείσας τὰς ΜΑ, ΜΒ, δυνατὸν\nἔσται μετρεῖν τὸ ΑΜΒ τρίγωνον. τὸ γὰρ ὑπὸ\nτῶν ΑΒ, ΜΝ διπλάσιόν ἐστιν τοῦ ΑΒΜ τριγώνου.\nδυνατὸν δέ ἐστι μετρῆσαι, ὡς προγέγραπται, καὶ ὅλον\nτὸ χωρίον. εὶ μὲν οὖν τὸ ΑΒΜ τρίγωνον ἕβδομον\nμέρος ἐστὶν τοῦ ὅλου χωρίου, ἔσται τὸ ΑΒΜ τρίγωνον\nἓν τῶν μερῶν· εἰ δὲ μεῖζον, ἀφελεῖν δεῖ ἀπʼ αὐτοῦ,\nδιαγαγόντα τὴν ΜΞ, καὶ ποιεῖν τὸ ΑΜΞ τρίγωνον\nἴσον τῷ ἑβδόμῳ μέρει τοῦ ὅλου χωρίου· εἰ δὲ μεῖόν\nἐστι τὸ ΑΒΜ τρίγωνον τοῦ ἑβδόμου, δεήσει ἀπὸ τοῦ\nΒΓΜ τριγώνου ἀφελεῖν τὸ ΒΜΟ τρίγωνον, ὃ, μετὰ\nτοῦ ΑΜΒ τριγώνου, ἕβδομον ἔσται μέρος τοῦ ὅλου\nχωρίου· ὡς δεῖ δὲ ἀφελεῖν τρίγωνον ἢ προσθεῖναι,\nἑξῆς δείξομεν. οὕτως οὖν καὶ ἐπὶ τῶν λοιπῶν τριγώνων\nἐπιλογιζόμενοι διεξελοῦμεν τὸ χωρίον εἰς τὰ\nδοθέντα μέρη ἀπὸ τοῦ Μ σημείου.\nκζ. Τὺ δοθὲν χωρίον μετρῆσαι μὴ εἰσελθόντα εἰς\nτὸ χωρίον, ἤτοι διὰ φυτείας πυκνότητα ἢ διὰ οἰκοδομημάτων\nἐμποδισμὸν ἢ διὰ τὸ μὴ ἐξεῖναι εἰς τὸ\nχωρίον εἰσιέναι. ἔστω τὸ δοθὲν χωρίον περιεχόμενον\nὑπὸ εὐθειῶν τῶν ΑΒ, ΒΓ, Γ∠, ∠Ε, ΕΖ, ΖΗ,\nΗΘ, ΘΑ. ἐκβεβλήσθωσαν αἱ ΖΗ, ΘΗ ἐπὶ τὰ\nἐκτὸς τοῦ χωρίου μέρη, ἤτοι διὰ | κανόνων ἢ σπάρτου·\nκαὶ τῆς μὲν ΖΗ μέρος τι κείσθω ἡ ΗΚ, τῆς δὲ ΘΗ\nτὸ αὐτὸ μέρος ἡ ΗΛ· καὶ ἐπεζεύχθω ἡ ΚΛ· ἔσται δὴ\nκαὶ ἡ ΚΛ τὸ αὐτὸ μέρος τῆς ΘΖ. καὶ ὃν λόγον\nἔχει τὸ ἀπὸ τῆς ΖΗ πρὸς τὸ ἀπὸ τῆς ΗΚ, τὸν αὐτὸν\nλόγον ἔχει καὶ τὸ ΖΗΘ τρίγωνον πρὸς τὸ ΗΚΛ\nτρίγωνον, διὰ τὸ παράλληλον γίνεσθαι τὴν ΘΖ τῇ\n\n\n\nΚΛ· οἷον, εἰ τύχοι, εἰ πενταπλασία ἐστὶν ἡ ΖΗ τῆς\nΗΚ, ἔσται τὸ ΖΗΘ τρίγωνον πεντεκαιεικοσαπλάσιον\nτοῦ ΗΚΛ τριγώνου. δυνατὸν δὲ μετρῆσαι τὸ ΗΚΑ\nτρίγωνον, ἐπειδήπερ ἔχω τὰς πλευρὰς αὐτοῦ· τοῦτο\nγὰρ ἑξῆς δείξομεν· δυνατὸν οὖν καὶ τοῦ ΖΗΘ τριγώνου\nτὸ ἐμβαδὸν πορισθῆναι. ἐὰν οὖν νοήσωμεν\nἐπιζευχθείσας τὰς ΘΖ, ΘΕ, Θ∠, ΘΓ, ΘΒ, καὶ\nεὕρωμεν ἑκάστου τῶν ΘΕΖ, ΘΕ∠, Θ∠Γ, ΘΓΒ,\nΘΒΑ τριγώνων τὸ ἐμιβαδὸν, ἔστιν καὶ ὅλου τοῦ\nχωρίου τὸ ἐμβαδὸν πεπορισμένον. ἐκβεβλήσθω ἡ\nΗΖ ἐπὶ τὸ Μ, καὶ κείσθω τῇ ΗΚ ἴση ἡ ΖΜ· καὶ\nἐπὶ τῆς ΖΜ σχοινίῳ κεκλάσθωσαν αἱ ΖΝ, ΝΜ, ὥστʼ\nἴσην εἶναι τὴν μὲν ΖΝ τῇ ΚΛ, τὴν δὲ ΝΜ τῇ ΗΛ·\nἔσται δὴ ἡ ΖΜ τῇ ΗΖ καὶ ἡ ΝΖ τῇ ΖΘ ἐπʼ εὐθείας.\nἐκβεβλήσθω δὴ καὶ ἡ ΕΖ ἐπὶ τὸ Ξ· καὶ τῆς\nμὲν ΕΖ μέρος ἔστω ἡ ΖΞ, τῆς δὲ ΘΖ τὸ αὐτὸ μέρος\nἡ ΖΟ· καὶ ἐπεζεύχθω ἡ ΞΟ· ἔσται δὴ καὶ ἡ ΞΟ τὸ\nαὐτὸ μέρος τῆς ΘΕ καὶ παράλληλος αὐτῇ. καὶ ἔστι\nὡς τὸ ἀπὸ ΕΖ πρὸς τὸ ἀπὸ ΖΞ τὸ ΕΘΖ τρίγωνον\nπρὸς τὸ ΞΖΟ τρίγωνον· δυνάμεθα δὲ πορίσασθαι τὸ\nΞΖΟ, ἐπειδήπερ ἑκάστην τῶν πλευρῶν αὐτοῦ δυνατόν\nἐστιν μετρῆσαι· ὥστε καὶ τὸ ΞΘΖ τρίγωνον πορίσασθαι\nδυνατόν ἐστιν. ὁμοίως δὴ καὶ ἑκάστου τῶν λοιπῶν\nτριγώνων τὸ ἐμβαδὸν ποριούμεθα· ὥστε καὶ τοῦ\nὅλου χωρίου δυνατόν ἐστιν τὸ ἐμβαδὸν πορίσασθαι.\nκη. Τὰ δὲ ὑπερτεθέντα νῦν δείξομεν. τραπεζίου\nδοθέντος τοῦ ΑΒΓ∠, παράλληλον ἔχοντος τῇ Α∠\nτὴν ΒΓ, καὶ ἔτι ἑκατέραν αὐτῶν καὶ τὴν μὲν ἐπʼ\n\n\n\n\nαὐτὰς κάθετον δοθεῖσαν, ἀγαγεῖν παράλληλον τῇ Α∠,\nὡς τὴν ΕΖ, ἀπολαμβάνουσαν τὸ Α∠ΕΖ τραπέζιον\nδοθὲν τῷ μεγέθει. γεγονέτω δὴ καὶ ἐκβεβλήσθωσαν\nαἱ ΒΑ, Γ∠ ἐπὶ τὸ Η· καὶ κάθετος ἡ ΗΘ. ἐπεὶ\nοὖν ἑκατέρα τῶν Α∠, ΒΓ δοθεῖσά ἐστι τῷ μεγέθει,\nλόγος ἄρα τῆς ΒΓ πρὸς Α∠ δοθείς, ὥστε καὶ τῆς\nΘΗ πρὸς ΗΚ, καὶ τῆς ΘΚ ἄρα πρὸς ΚΗ· καὶ ἔστι\nδοθεῖσα ἡ ΘΚ, δοθεῖσα ἄρα καὶ ἡ ΚΗ. ἀλλὰ καὶ ἡ\nΑ∠ δοθεῖσα. δέδοται οὖν καὶ τὸ Α∠Η τρίγωνον τῷ\nμεγέθει· δέδοται ἄρα καὶ ὅλον τὸ ΗΕΖ τρίγωνον·\nλόγος ἄρα τοῦ ΗΕΖ τριγώνου πρὸς τὸ ΗΑ∠ τρίγωνον\nδοθείς, ὥστε καὶ τοῦ ἀπὸ ΛΗ πρὸς τὸ ἀπὸ ΚΗ λόγος\nἐστὶ δοθείς· καὶ ἔστιν δοθὲν τὸ ἀπὸ ΗΚ, δοθὲν ἄρα\nκαὶ τὸ ἀπὸ ΗΛ· δοθεῖσα ἄρα ἡ ΗΛ. ἀλλὰ καὶ ἡ\nΗΘ, καὶ λοιπὴ ἄρα ἡ ΑΘ δοθεῖσά ἐστι. θέσει ἄρα\nἡ ΕΖ· ἀλλὰ καὶ ἡ ΗΚ δοθεῖσα, καὶ λοιπὴ ἄρα ἡ\nΚΛ δοθεῖσά ἐστι. θέσει ἄρα καὶ ἡ ΕΖ. συντεθήσεται\nδὴ | οὕτως. ἔστω ἡ μὲν ΒΓ μοιρῶν ιδ, ἡ δὲ\nΑ∠ μοιρῶν ἑπτὰ, ἡ δὲ ἐπʼ αὐτὴν κάθετος μοιρῶν ϛ.\nἐπεὶ οὖν διπλασία ἐστὶν ἡ ΒΓ τῆς Α∠, ὅλη ἄρα ἡ\nΗΘ τῆς ΗΚ ἐστὶ διπλασίων· καὶ ἔστιν ἡ ΚΘ μοιρῶν\nϛ· ἔσται ἄρα καὶ ἡ λοιπὴ μοιρῶν ϛ· ἀλλὰ καὶ ἡ Α∠\nμοιρῶν ζ· τὸ ἄρα Α∠Η τρίγωνον ἔσται μοιρῶν κα.\nδέον οὖν ἔστω τὸ ἀφαιρούμενον τραπέζιον ποιεῖν μοιρῶν\nιθ· ὅλον ἄρα τὸ ΗΕΖ τρίγωνον ἔσται μοιρῶν υ·\nκαὶ ἐπεὶ ἡ ΗΚ μοιρῶν ἐστὶν ϛ, τὸ ἄρα ἀπʼ αὐτῆς\nμοιρῶν ἐστὶ λϛ. πολλαπλασιάζω οὖν τὰ λϛ ἐπὶ τὰ\n\n\n\nυ· γίνεται αυμ· καὶ παραβάλλω παρὰ τὸν κα, γίνεται\nξη U+2220 ιδʹ· καὶ τούτων πλευρὰ τετραγωνικὴ γίνεται ὡς\nἔγγιστα η καὶ β· ἔσται οὖν ἡ ΗΛ μοιρῶν η καὶ β,\nὧν ἡ ΗΚ μοιρῶν ϛ· λοιπὴ ἄρα ἡ ΚΛ μοιρῶν β καὶ\nβ· ὥστʼ ἐὰν ἀπὸ τῆς καθέτου ἀφέλω μοίρας δύο καὶ β,\nκαὶ παράλληλον ἀγάγω, ἔσται τὸ ἀφαιρούμενον τραπέζιον\nμοιρῶν ιθ.\nÎºÎ¸. Î¤Ï�Î¹Î³Ï�Î½Î¿Ï… á½„Î½Ï„Î¿Ï‚ Ï„Î¿á¿¦ Î‘Î’Î“, ÎºÎ±á½¶ ÎºÎ±Î¸Î­Ï„Î¿Ï… Ï„á¿†Ï‚\nÎ‘âˆ  Î´Î¹Î±Î³Î±Î³Îµá¿–Î½ Ï„á½´Î½ Î‘Î• á¼€Ï€Î¿Î»Î±Î¼Î²Î¬Î½Î¿Ï…ÏƒÎ±Î½ Ï„á½¸ Î‘Î’Î• Ï„Ï�Î¯Î³Ï‰Î½Î¿Î½\nÎ´Î¿Î¸Î­Î½. Î³ÎµÎ³Î¿Î½Î­Ï„Ï‰. Î´Î¿Î¸á½²Î½ Î¿á½–Î½ ÎºÎ±á½¶ Ï„á½¸ á½‘Ï€á½¸ Î‘Î’Î•Â·\nÎ´Î¿Î¸á½²Î½ á¼„Ï�Î± Ï„á½¸ Î•. á¼”ÏƒÏ„Ï‰ Î¿á½–Î½ á¼¡ Î‘âˆ  ÎºÎ¬Î¸ÎµÏ„Î¿Ï‚ Î¼Î¿Î¹Ï�á¿¶Î½\nÏ›Â· Ï„á½¸ Î´á½² á¼€Ï†Î±Î¹Ï�Î¿Ï�Î¼ÎµÎ½Î¿Î½ Ï„Ï�Î¯Î³Ï‰Î½Î¿Î½ Î¼Î¿Î¹Ï�á¿¶Î½ Î¼Îµ. Î´á½¶Ï‚ Ï„á½°\nÎ¼Îµ Î³Î¯Î½Î¿Î½Ï„Î±Î¹ ğ�”®. Ï€Î±Ï�Î±Î²Î¬Î»Î»Ï‰ Ï€Î±Ï�á½° Ï„á½¸Î½ Ï›, Î³Î¯Î½Î¿Î½Ï„Î±Î¹ Î¹Îµ.\ná¼€Ï€ÎµÎ¹Î»Î®Ï†Î¸Ï‰ Î¿á½–Î½ á¼¡ Î’Î• Î¼Î¿Î¹Ï�á¿¶Î½ Î¹Îµ ÎºÎ±á½¶ á¼�Ï€ÎµÎ¶ÎµÏ�Ï‡Î¸Ï‰ á¼¡\nÎ‘Î•. á¼”ÏƒÏ„Î±Î¹ Î´á½´ Ï„á½¸ Î‘Î’Î• Ï„Ï�Î¯Î³Ï‰Î½Î¿Î½ Î¼Î¿Î¹Ï�á¿¶Î½ Î¼Îµ.\nλ. Τριγώνου δοθεισῶν τῶν πλευρῶν εὑρεῖν τὸ\nἐμβαδόν. δυνατὸν μὲν οὖν ἐστὶν ἀγαγόντα μίαν κάθετον\nκαὶ πορισάμενον αὐτῆς τὸ μέγεθος εὑρεῖν τοῦ\nτριγώνου τὸ ἐμβαδόν· δέον δὲ ἔστω χωρὶς τῆς καθέτου\nτὸ ἐμβαδὸν πορίσασθαι. ἔστω τὸ δοθὲν τρίγωνον τὸ\nΑΒΓ, καὶ ἔστω ἑκάστη τῶν πλευρῶν δοθεῖσα· εὑρεῖν\nτὸ ἐμβαδόν. ἐγγεγράφθω δὲ εἰς τὸ τρίγωνον κύκλος\nὁ ∠ΕΖ, οὗ κέντρον ἔστω τὸ Η· καὶ ἐπεζεύχθωσαν αἱ\nΗΑ, ΗΒ, ΗΓ. Η∠, ΗΕ ΗΖ. τὸ μὲν ἄρα ὑπὸ ΒΓ,\nΗΕ διπλάσιόν ἐστι τοῦ ΒΗΓ τριγώνου, τὸ δὲ ὑπὸ\nΑΒ, Η∠ τοῦ ΑΗΒ, τὸ δὲ ὑπὸ ΑΓ, ΗΖ τοῦ ΑΓΗ.\nτὸ οὖν ὑπὸ τῆς περιμέτρου τοῦ ΑΒΓ τριγώνου καὶ\n\n\n\n\nτῆς ΗΕ, τουτέστι τῆς ἐκ τοῦ κέντρου τοῦ ∠ΖΕ\nκύκλου, διπλάσιόν ἐστι τοῦ ΑΒΓ τριγώνου. ἐκβεβλήσθω\nἡ ΓΒ, καὶ τῇ Α∠ ἴση κείσθω ἡ ΒΘ· ἡ ἄρα\nΘΓ ἡμίσειʼ ἐστὶ τῆς περιμέτρου· τὸ ἄρα ὑπὸ ΘΓ, ΕΗ,\nἴσον ἐστὶ τῷ τοῦ ΑΒΓ τριγώνου ἐμβαδῷ· ἀλλὰ τὸ\nὑπὸ ΘΓ, ΕΗ, πλευρά ἐστι τοῦ ἀπὸ ΘΓ ἐπὶ τὸ ἀπὸ\nτοῦ ΕΗ· τοῦ ἄρα ἀπὸ ΘΓ ἐπὶ τὸ ἀπὸ ΕΗ ἡ πλευρὰ\nἔσται τὸ τοῦ τριγώνου ἐμβαδόν. ἤχθω τῇ ΗΓ πρὸς\nὀρθὰς ἡ ΗΛ, τῇ δὲ ΒΓ ἡ ΒΛ· καὶ ἐπεξεύχθω ἡ ΓΛ.\nἐπεὶ οὖν ὀρθή ἐστιν ἑκατέρα τῶν ὑπὸ ΓΗΛ, ΓΒΛ,\nγωνιῶν, ἐν κύκλῳ | ἄρα ἐστὶ τὰ Γ, Η, Β, Λ· αἱ\nἄρα ὑπὸ ΓΗ, ΓΛ, δυσὶν ὀρθαῖς ἴσαι· καί διὰ τὸ\nδίχα τέμνεσθαι τὰς πρὸς τῷ Η γωνίας, ταῖς ΑΗ, ΒΗ,\nΓΗ, ἴση ἄρα ἐστὶν ἡ ὑπὸ ΑΗ∠ τῇ ὑπὸ ΓΛΒ. ὅμοιον\nἄρα τὸ ΑΗ∠ τῷ ΓΒΛ τριγώνῳ· ὡς ἄρα ἡ ΓΒ πρὸς\nΒΛ, ἡ Α∠ πρὸς ∠Η, τουτέστιν ἡ ΘΒ πρὸς ΗΕ·\nκαὶ ἐναλλάξ, ὡς ἡ ΓΒ πρὸς ΒΘ, ἡ ΒΛ πρὸς ΗΕ,\nτουτέστιν ἡ ΒΚ πρὸς ΚΕ· καὶ συνθέντι, ὡς ἡ ΓΘ\nπρὸς ΘΒ, οὕτως ἡ ΒΕ πρὸς ΕΚ. ὥστε καὶ ὡς τὸ\nἀπὸ ΓΘ πρὸς τὸ ὑπὸ ΓΘ, ΘΒ, οὕτως τὸ ὑπὸ ΒΕ,\nΕΓ, πρὸς τὸ ὑπὸ ΓΕ, ΕΚ, τουτέστι πρὸς τὸ ἀπὸ\nΗΕ· ὥστε τὸ ἀπὸ ΓΘ ἐπὶ τὸ ἀπὸ ΕΗ, οὗ πλευρὰ\nἦν τὸ τρίγωνον, ἴσον ἔσται τῷ ὑπὸ ΓΘ, ΘΒ, ἐπὶ\nτὸ ὑπὸ ΓΕ, ΕΒ. καὶ ἔσται δοθεῖσα ἑκάστη τῶν\nΓΘ, ΘΒ, ΒΕ, ΕΓ· ἡ μὲν γὰρ ΓΘ ἡμίσειά ἐστι τῆς\nπεριμέτρου· ἡ δὲ ΘΒ ὑπεροχή, ᾗ ὑπερέχει ἡ ἡμίσεια\n\n\n\n\n\nτῆς περιμέτρου τῆς ΒΓ· ἡ δὲ ΒΕ, ᾗ ὑπερέχει ἡ\nἡμίσεια τῆς περιμέτρου τῆς ΑΓ, ἡ δὲ ΓΕ, ᾗ ὑπερέχει\nἡ ἡμίσεια τῆς περιμέτρου τῆς ΑΒ· δοθὲν ἄρα καὶ τὸ\nἐμβαδὸν τοῦ τριγώνου. συντεθήσεται δὴ οὕτως· ἔστω\nἡ μὲν ΑΒ μοιρῶν ιγ, ἡ δὲ ΒΓ μοιρῶν ιδ, ἡ δὲ ΓΑ\nμοιρῶν ιε. σύνθες τὰς τρεῖς, γίνονται μβ· τούτων τὸ\nἥμισυ κα. ἄφελε τὰ ιγ, λοιπὸν η· καὶ τὰ ιδ, λοιπὸν\nζ· καὶ τὰ ιε, λοιπὸν ϛ. τὰ κα, η, ζ, ϛ πολλαπλασιασθέντα\nδιʼ ἀλλήλων γίνονται ζνϛ· τούτων ἡ πλευρὰ\nἔσται πδ. τὸ ἐμβαδὸν τοῦ τριγώνου πδ.\nλα. Πηγῆς ὑπαρχούσης ἐπισκέψασθαι τὴν ἀπόρρυσιν\nαὐτῆς, τουτέστι τὴν ἀνάβλυσιν, ὅση ἐστίν. εἰδέναι\nμέντοι χρὴ ὅτι οὐκ ἀεὶ ἡ ἀνάβλυσις ἡ αὐτὴ διαμένει.\nὄμβρων. μὲν γὰρ ὄντων ἐπιτείνεται διὰ τὸ ἐπὶ τῶν\nὁρῶν τὸ ὕδωρ πλεονάζον βιαιότερον ἐκθλίβεσθαι,\nαὐχμῶν δὲ ὄντων ἀπολήγει ἡ ῥύσις διὰ τὸ μὴ ἐπιφέρεσθαι\nπλέον ὕδωρ. αἱ μέντοι γενναῖαι πηγαὶ οὐ\nπαρὰ πολὺ τὴν ἀνάβλυσιν ἴσχουσιν. δεῖ οὖν περιλαβόντα\nτὸ πᾶν τῆς πηγῆς ὕδωρ, ὥστε μηδαμόθεν ἀπορρεῖν,\nσωλῆνα τετράγωνον μολιβοῦν ποιῆσαι, στοχασάμενον\nμενον μᾶλλον μείζονα πολλῷ τῆς ἀποθύσεως· εἶτα διʼ\nἑνὸς τόπου ἐναρμόσαι αὐτὸν ὥστε διʼ αὐτοῦ τὸ ἐν τῇ\nπηγῇ ὕδωρ ἀπορρεῖν. δεῖ δὲ αὐτὸν κεῖσθαι εἰς τὸν\nταπεινότερον τῆς πηγῆς τόπον, ὥστε ἔχειν αὐτὴν ἀπόρρυσιν·\nτὸν δὲ ταπεινότερον ἐπιγνωσόμεθα τῆς πηγῆς\n\n\n\n\nτόπον διὰ τῆς διόπτρας. ἀπολήψεται οὖν τὸ ἀπορέον\nδιὰ τοῦ σωλῆνος ὕδωρ ἐν τῷ περιστομίῳ τοῦ\nσωλῆνος· οἷον ἀπολαμβάνειν δακτύλους β· ἐχέτω δὲ\nκαὶ τὸ πλάτος τοῦ περιστομίου τοῦ σωλῆνος δακτύλους\nϛ· ἑξάκις δύο γίνονται ιβ· ἀποφανούμεθα δὴ τὴν\nἀνάβλυσιν τῆς πηγῆς δακτύλων ιβ. εἰδέναι δὲ χρὴ\nὅτι οὐκ ἔστιν αὔ|ταρκες πρὸς τὸ ἐπιγνῶναι, πόσον\nχορηγεῖ ὕδωρ ἡ πηγή, ἢ τὸ εὑρεῖν τὸν ὄγκον τοῦ\nῥεύματος, ὃν λέγομεν εἶναι δακτύλων ιβ, ἀλλὰ καὶ τὸ\nτάχος αὐτοῦ· ταχυτέρας μὲν γὰρ οὔσης τῆς ῥύσεως\nπλέον ἐπιχορηγεῖ τὸ ὕδωρ, βραδυτέρας δὲ μεῖον. διὸ\nδεῖ ὑπὸ τὴν τῆς πηγῆς ῥύσιν ὀρύξαντα τάφρον τηρῆσαι\nἐξ ἡλιακοῦ ὡροσκοπίου, ἐν τινὶ ὥρᾳ πόσον ἀπορρεῖ\nὕδωρ ἐν τῇ τάφρῳ, καὶ οὕτως στοχάσασθαι τὸ ἐπιχορηγούμενον\nὕδωρ ἐν τῇ ἡμέρᾳ πόσον ἐστὶν, ὥστʼ οὐδὲ\nἀναγκαῖόν ἐστι τὸν ὄγκον τῆς ῥύσεως τηρεῖν· διὰ γὰρ\nτοῦ χρόνου δήλη ἐστὶν ἡ χορηγία. ἀποφανούμεθα δὴ\nτὴν ἀνάβλυσιν τῆς πηγῆς δακτύλων ιβ.\nλβ. Ἐπεὶ οὖν διὰ τῆς κατασκευασθείσης ἡμῖν διόπτρας\nτὰς ἐπὶ γῆς χρείας πρὸς τὰς διοπτρικὰς ἐπαγγελίας\nἀπεδείξαμεν, εὔχρηστον δέ ἐστιν εἰς πολλὰ καὶ\nπρὸς τὰ οὐράνια πρὸς τὸ τὰς τῶν ἀπλανῶν ἀστέρων\nἢ παὶ τῶν πλανητῶν ἀποστάσεις εἰδέναι, ἀποδείξομεν\nδιὰ τῆς διόπτρας ὡς δεῖ καὶ τὰ τούτων ἀποστήματα\nλαμβάνειν. ἐν γὰρ τῷ ὑπὸ γαστέρα τοῦ τυμπάνου τοῦ\nἐν τῇ διόπτρᾳ κύκλον γράψομεν περὶ τὸ αὐτὸ κέντρον\n\n\n\n\nτῷ τυμπάνῳ, ὃν γράψει τὸ τοῦ μοιρογνωμονίου ἄκρον\nτοῦ ἐν τῷ κανόνι· καὶ τοῦτον διελοῦμεν εἰς μοίρας\nτξ. ὅταν οὖν βουλώμεθα δύο ἀστέρων τὸ μεταξὺ διάστημα\nἐπισκέψασθαι, ὅσων μοιρῶν ὑπάρχει, ἐάν τε τῶν\nπλανητῶν εἴησάν τινες ἢ καὶ τῶν ἀπλανῶν ἢ καὶ ὁ\nμὲν ἕτερος αὐτῶν εἴη τῶν ἀπλανῶν, ὁ δὲ ἕτερος τῶν\nπλανητῶν, ἀφελόντες τὸν κανόνα, διʼ οὗ διοπτεύομεν,\nἀπὸ τοῦ τυμπάνου ἐγκλίνομεν αὐτὸ τὸ τύμπανον,\nἄχρις ἂν διὰ τοῦ ἐπιπέδου αὐτοῦ φανῶσιν οἱ εἰρημένοι\nἀστέρες ἅμα ἀμφότεροι. εἶτʼ ἐντιθεὶς τὸν κανόνα ὡς\nεἴθισται, τῶν ἄλλων ἀκινήτων, ἐπιστρέψω αὐτὸν, ἄχρις\nἂν εἷς τῶν ἀστέρων φανῇ· καὶ παρασημηνάμενος τὴν\nμοῖραν, καθʼ ἣν ἓν τῶν μοιρογνωμονίων ὑπάρχει τὸ\nμέρος αὐτῆς, ἐπιστρέφω τὸν κανόνα, ἄχρις οὗ καὶ ὁ\nἕτερος ἀστὴρ διʼ αὐτοῦ φανῇ. εἶτα ὁμοίως παρασημηνάμενος\nτὴν μοῖραν, καθʼ ἣν τὸ αὐτὸ μοιρογνωμόνιον\nὑπάρχει, ἐπιγνώσομαι τὸ πλῆθος τῶν μοιρῶν τὸ μεταξὺ\nτῶν ληφθέντων δύο σημείων· καὶ τοσαύτας ἀποφανοῦμαι\nτοὺς ἀστέρας ἀπέχειν ἀπʼ ἀλλήλων μοίρας.\nλγ. Ἐπεὶ οὖν τινὲς χρῶνται τῷ καλουμένῳ ἀστερίσκῳ\nπρὸς ὀλίγας | παντελῶς διοπτρικὰς χρείας, εὔλογον\nἡγούμεθα τὰ περὶ αὐτὸν συμβαίνοντα μηνῦσαι\nτοῖς πειρωμένοις χρήσασθαι αὐτῷ, ὅπως μὴ παρὰ τὴν\nἄγνοιαν ἁμαρτάνοντες λανθάνωσιν. τοὺς μὲν οὖν\nκεχρημένους οἶμαι πεπειρᾶσθαι τῆς δυσχρηστίας\nαὐτοῦ, ὅτι αἱ σπάρται, ἐξ ὧν τὰ βάρη κρέμανται, οὐ\n\n\n\nταχέως ἠρεμοῦσιν, ἀλλὰ χρόνον τινὰ διαμένουσι κινούμεναι,\nκαὶ μάλιστα ὅταν σφοδρὸς ἄνεμος πνέῃ. διὸ\nπειρῶνταί τινες, παραβοηθεῖν βουλόμενοι ταύτῃ τῇ\nδυσχρηστίᾳ, ξυλίνας σύριγγας κοίλας ποιοῦντες, ἐμβαλεῖν\nτὰ βάρη εἰς ταύτας, ὥστε μὴ ὑπὸ τοῦ ἀνέμου\nτύπτεσθαι. παρατρίψεως οὖν γινομένης τῶν βαρῶν\nπρὸς τὰς σύριγγας οὐκ ἀκριβῶς αἱ σπάρτοι ὀρθαὶ\nδιαμένουσιν πρὸς τὸν ὁρίζοντα· ἔτι δὲ καὶ ἐὰν ἐπιτύχωσιν,\nὥστε τὰς σπάρτας ἠρεμεῖν καὶ ὀρθὰς διαμένειν\nπρὸς τὸν ὁρίζοντα, οὐ πάντως τὰ διὰ τῶν σπάρτων\nἐπίπεδα πρὸς ὀρθὰς γίνεται ἀλλήλοις· τούτου δὲ μὴ\nγινομένου, οὐδʼ αὐτοῖς κατὰ τρόπον ἀκολουθεῖ τι\nτῶν εν ω ερουμενων· τοῦτο γὰρ δείξομεν. ἔστωσαν\nγὰρ ἐν ἐπιπέδῳ δύο εὐθεῖαι αἱ ΑΒ, Γ∠, μὴ πρὸς\nὀρθὰς ἀλλήλας τέμνουσαι· ἀμβλεῖα δὲ ἔστω ἡ ὑπὸ ΑΕ∠\nγωνία· καὶ ἀπὸ τοῦ Ε τῷ διὰ τῶν ΑΒ, Γ∠ ἐπιπέδῳ\nπρὸς ὀρθὰς ἀνεστάτω ἡ ΕΖ· καὶ πρὸς ἑκατέραν ἄρα\nτῶν ΑΕ, ΕΓ, ὀρθή ἐστιν. ἡ δὲ ὑπὸ τῶν ΑΕ, ΕΓ,\nγωνία ἡ κλίσις ἐστίν, ἐν κέκλιται τὸ διὰ τῶν ΕΑΖ\nπρὸς τὸ διὰ τῶν ΓΕΖ, καὶ ἔστιν ὀξεῖα· τὰ οὖν\nεἰρημένα ἐπίπεδα οὔκ ἐστιν ὀρθὰ πρὸς ἄλληλα. ἀπειλήφθωσαν\nοὖν δύο ἴσαι εὐθεῖαι αἱ ΑΕ, Ε∠, καὶ ἐπεζεύχθω\nἡ Α∠· καὶ ἐπʼ αὐτὴν κάθετος ἤχθω ἡ ΕΗ·\nἴση ἄρα καὶ ἡ ΑΗ τῇ Η∠· καὶ ἑκατέρα αὐτῶν\nμείζων ἐστὶ τῆς ΗΕ· δυνατὸν ἄρα ἐστὶ προσβαλεῖν\nἀπὸ τοῦ Η ἴσην τῇ ΑΗ τὴν ΗΖ. προσεκβεβλήσθωσαν\nκαὶ ἐπεζεύχθωσαν ἐπὶ τὰ Κ, Λ, καὶ τῇ ΑΖ\n\n\n\n\nἴση ἐκατέρα τῶν ΚΖ, ΖΛ. διὰ δὲ τῶν Α, ∠, Κ, Λ\nτῇ ΕΖ παράλληλοι ἤχθωσαν αἱ ΑΜ, ∠Ν, ΚΞ ΛΟ·\nἡ δὲ ΕΖ ὀρθή ἐστι πρὸς τὸ διὰ τῶν ΑΒ, Γ∠ ἐπίπεδον·\nκαὶ ἑκάστη ἄρα τῶν ΑΜ, ∠Ν, ΚΞ, ΛΟ ὀρθή\nἐστι πρὸς τὸ διὰ τῶν ΑΒΓ∠ ἐπίπεδον. καὶ ἐπεὶ αἱ\nτρεῖς αἱ ΑΗ, Η∠, ΗΖ ἴσαι εἰσί, πρὸς ὀρθὰς ἄρα\nἐστὶν ἡ ΑΛ τῇ ∠Κ. ἐὰν ἄρα ὑποστησώμεθα τὰς τοῦ\nἀστερίσκου ῥάβδους εἶναι τὰς ΑΛ, ∠Κ, τὸ δὲ διὰ\nτῶν ΑΒ, Γ∠ ἐπίπεδον τὸ παρὰ τὸν ὁρίζοντα, τὰς δὲ\nκρεμαμένας σπάρτους εἶναι ἐκ τῶν Α, Λ, ∠, Κ, ἔσονται\nαἱ σπάρτοι αἱ ΑΜ, ∠Ν, ΚΞ, ΛΟ. καὶ οὐκ εἰσὶ\nτὰ διὰ τῶν σπάρτων ἐπίπεδα ὀρθὰ καὶ πρὸς ἄλληλα,\nλέγω δὴ τὸ διὰ τῶν ΑΜ, ΛΟ πρὸς τὸ διὰ τῶν\n∠Ν, ΚΞ· δέδεικται γὰρ | κεκλιμένα πρὸς ἄλληλα ἐν\nτῇ ὑπὸ ΑΕΓ γωνίᾳ ὀξείᾳ οὔσῃ.\nλδ. Ἀκόλουθον δὲ εἶναι νομίζομεν τῇ διοπτρικῇ\nπραγματείᾳ καὶ διὰ τοῦ καλουμένου ὁδομέτρου τὰ\nἐπὶ τῆς γῆς μετρεῖν διαστήματα, ὥστε μὴ διʼ ἀλύσεως\nμετροῦντα ἢ σχοινίου κακοπαθῶς καὶ βραδέως\nἐκμετρεῖν, ἀλλʼ ἐπʼ ὀχήματος πορευόμενον, διὰ τῆς\nτῶν τροχῶν ἐκκυλίσεως ἐπίστασθαι τὰ προειρημένα\nδιαστήματα. οἱ μὲν οὖν πρὸ ἡμῶν ἐξέθεντό τινας\nμεθόδους, διʼ ὧν τοῦτο γίνεται, ἐξέσται δὲ κρίνειν\nτό τε ὑπὸ ἡμῶν γραφόμενον ὄργανον καὶ τὰ ὑπὸ τῶν\nπροτέρων. γεγονέτω οὖν πῆγμα, καθάπερ κιβώτιον,\nἐν ᾧ πᾶσα ἔσται ἡ μέλλουσα λέγεσθαι κατασκευή· ἐν\nδὲ τῷ πυθμένι τοῦ κιβωταρίου τὸ ΑΒΓ∠\n\n\n\n\n\nχάλκεον, συμφυῆ ἔχον τὰ εἰρημένα σκυτάλια· διʼ ὧν\nἀνατομὴ γεγονέτω ἐν τῷ πυθμένι τοῦ κιβωταρίου,\nδιʼ ἧς περόνη συμφυὴς γενηθεῖσα τῇ χοινικίδι ἑνὸς\nτῶν τοῦ ὀχήματος τροχῶν, κατὰ μίαν στροφὴν παρεμβαίνουσα\nεἰς τὴν ἀνατομὴν τὴν ἐν τῷ τοῦ κιβωταρίου\nπυθμένι, παράξει ἓν τῶν σκυταλίων, ὥστε τὸ ἑξῆς\nσκυτάλιον τὴν αὐτὴν πάλιν θέσιν ἔχειν τῷ πρότερον,\nκαὶ τοῦτο ἐπʼ ἄπειρον. συμβήσεται οὖν τοῦ τροχοῦ\nὀκτὼ στροφὰς ποιησαμένου τὸ σκυταλωτὸν τύμπανον\nμίαν ἀποκατάστασιν εἰληφέναι. τῷ οὖν εἰρημένῳ σκυταλωτῷ\nτυμπάνῳ συμφυὴς ἔστω κοχλίας, ἀπὸ τοῦ\nκέντρου πρὸς ὀρθὰς αὐτῷ πεπηγὼς, τὸ δὲ ἕτερον ἄκρον\nἔχων ἐν διαπήγματι πεπηγότι εἰς τοὺς τοῦ κιβωταρίου\nτοίχους. τῷ δὲ εἰρημένῳ κοχλίᾳ παρακείσθω τύμπανον\nὠδοντωμένον, τοὺς ὀδόντας ἁρμοστοὺς ἔχον τῇ\nἕλικι τοῦ κοχλίου, δηλονότι πρὸς ὀρθὰς τῷ πυθμένι\nκείμενον, καὶ ἔχον ὁμοίως συμφυῆ ἄξονα, οὗ τὰ ἄκρα\nπολείσθω εἰς τοὺς τοῦ κιβωταρίου τοίχους. ἐκ δὲ τοῦ\nἑνὸς μέρους ὁ ἄξων πάλιν ἐγγεγλυμμένην ἐχέτω ἕλικα,\nὥστε εἶναι αὐτὸν κοχλίαν. καὶ πάλιν τούτῳ τῷ κοχλίᾳ\nπαρακείσθω ὀδοντωτὸν τυμπάνιον, δηλονότι παράλληλον\nτῷ πυθμένι κείμενον, ἔχον συμφυῆ ἄξονα· οὗ\nτὸ μὲν ἕτερον ἄκρον πολείσθω ἐν τῷ τοῦ κιβωταρίου\nπυθμένι, τὸ δὲ λοιπὸν ἐν δι|ατοναίῳ πεπηγότι ἐν τοῖς\nτοῦ κιβωταρίου τοίχοις· καὶ οὗτος οὖν ὁ ἄξων ἐκ τοῦ\nἑνὸς μέρους ἐχέτω ἕλικα πάλιν ἁρμόζουσαν εἰς ἑτέρου\n\n\n\n\n\n\nτυμπάνου ὀδόντας, δηλονότι τοῦ τυμπάνου ὀρθοῦ πρὸς\nτὸν πυθμένα κειμένου. καὶ τοῦτο γινέσθω ἐφʼ ὅσον\nἂν βουλώμεθα ἢ ὁ τόπος ὁ τοῦ κιβωταρίου χώραν\nἔχῃ· ὅσῳ γὰρ πλείονα γίνεται τά τε τύμπανα καὶ οἱ\nκοχλίαι, τοσούτῳ καὶ ἡ ὁδὸς ἐπὶ πλεῖον μετρουμένη\nεὑρεθήσεται. ἕκαστος γὰρ κοχλίας ἅπαξ στραφεὶς τοῦ\nπαρακειμένου αὐτῷ τυμπανίου ἕνα ὀδόντα κινήσει·\nὥστε τὸν μὲν συμφυῆ τῷ σκυταλωτῷ τυμπανίῳ ἅπαξ\nστραφέντα, ὀκτὼ μὲν περιμέτρους τοῦ τροχοῦ σημαίνειν,\nτοῦ δὲ παρακειμένου αὑτῷ τυμπανίου ἕνα ὀδόντα\nκεκινηκέναι. εἰ τύχοι οὖν, τὸ παρακείμενον τύμπανον,\nἐὰν ὀδόντας ἔχῃ τριάκοντα, ἅπαξ στραφὲν ὑπὸ τοῦ\nκοχλίου στροφὰς δηλώσει τοῦ τροχοῦ σμ. καὶ πάλιν\nτοῦ εἰρημένου ὀδοντωτοῦ τυμπανίου ἅπαξ στραφέντος\nὁ μὲν συμφυὴς αὐτῷ κοχλίας ἅπαξ στραφήσεται, τοῦ\nδὲ παρακειμένου τῷ κοχλίᾳ τυμπανίου εἷς ὁδοὺς κινηθήσεται.\nἐὰν ἄρα καὶ τοῦτο τὸ τύμπανον ἔχῃ ὀδόντας\nλ, ὅπερ εἶναι εἰκὸς καὶ πλείονας γίνεσθαι, ἅπαξ\nστραφέντος αὐτοῦ, στροφαὶ τοῦ τροχοῦ δηλωθήσονται\nζσ· ἂν δὲ ἄρα ὁ τροχὸς ἔχῃ τὴν περίμετρον πηχῶν ι,\nἔσονται πήχεις μ β. ἔστιν στάδια ρπ. καὶ ταῦτα μὲν\nἐπὶ τοῦ β΄ τυμπανίου εὕρηται· πλειόνων δὲ ὄντων καὶ\nτῶν ὀδόντων κατὰ τὸ πλῆθος αὐξομένων πολλοστὸν\nτῆς ὁδοῦ μέγεθος εὑρεθήσεται μετρούμενον. δεῖ δὲ\nτοιαύτῃ χρήσασθαι κατασκευῇ, ὥστε μὴ πολλῷ πλείονα\nὁδὸν δύνασθαι σημαίνειν τὸ ὄργανον ἢ τὴν ἐν μιᾷ\n\n\n\n\n\n\nἡμέρᾳ δυναμένην ἐξανύεσθαι ὑπὸ τοῦ ὀχήματος· δυνατὸν\nγὰρ καθʼ ἑκάστην ἡμέραν ἐκμετροῦντα τὴν τῆς\nἡμέρας ὁδὸν εἰς τὴν ἑξῆς πάλιν ἀρχὴν ποιεῖσθαι τῆς\nἑξῆς ὁδοῦ. ἀλλʼ ἐπεὶ ἡ ἑκάστου κοχλίου στροφὴ οὐκ\nἀκριβῶς οὐδὲ μεμετρημένως τοὺς παρακειμένους ὀδόντας\nστρέφει, ἡμεῖς τῇ πείρᾳ ἐπιστρέφομεν τὸν πρῶτον\nκοχλίαν, ἕως οὗ τὸ παρακείμενον αὐτῷ ὀδοντωτὸν\nτύμπανον μίαν ἀποκατάστασιν λάβῃ, μετροῦντες ὁσάκις\nαὐτὸς ἐπιστρέφεται. καὶ, εἰ τύχοι, εἰληφέτω | στροφὰς\nκ, ἐν ᾧ τὸ παρακείμενον αὑτῷ τύμπανυν μίαν ἀποκατάστασιν\nλαμβάνει· τοῦτο δὲ εἶχεν ὀδόντας λ· αἱ ἄρα\nκ στροφαὶ τοῦ σκυταλωτοῦ τυμπάνου λ ὀδόντας ἐκίνησαν\nτοῦ παρακειμένου τῷ κοχλίᾳ τυμπάνου· αἱ δὲ κ στροφαὶ\nσκυτάλια ἐπιστρέφουσιν ρξ· τοσαῦται δὲ καὶ τοῦ τροχοῦ\nεἰσὶ στροφαί· γίνονται ἄρα πήχεις αχ. εἰ δὲ οἱ λ\nὀδόντες μηνύουσιν πήχεις αχ, ὁ ἄρα α ὀδοὺς τοῦ\nεἰρημένου τυμπανίου σημαίνει τῆς ὁδοῦ πήχεις νγ γ΄.\nὅταν ἄρα ἀρξάμενον τὸ ὀδοντωτὸν κινεῖσθαι τύμπανον\nεὑρεθῇ κεκινημένον ὀδόντας ιε, σημαίνει ὁδὸν πηχῶν\nω, τουτέστι στάδια δύο. ἐπιγράψομεν οὖν ἐν μέσῳ τῷ\nεἰρημένῳ ὀδοντωτῷ τυμπάνῳ πήχεις νγ γ΄· τὰ δὲ\nαὐτὰ ἐπιλογισάμενοι καὶ ἐπὶ τῶν λοιπῶν ὀδοντωτῶν\nτυμπανίων ἐπιγράψομεν τοὺς ἀριθμούς· ὥστε ἑκάστου\nαὐτῶν παραχθέντων τινῶν ὀδόντων ἐπιγνῶναι τὴν\nἐξανυσθεῖσαν ὁδόν. ἵνα δὲ μὴ, ὅταν βουλώμεθα ἐπισκέψασθαι\nτὸ μῆκος τῆς ὁδοῦ, ἀνοίγοντες τὸ κιβωτάριον\nἐπισκοπῶμεν τοὺς ἑκάστου τυμπάνου ὀδόντας,\nδείξομεν ὡς δυνατὸν διὰ τῆς ἑκάστου κιβωταρίου\n\n\n\n\nἐπιφανείας, γνωμονίων τινῶν περιαγομένων, εὑρίσκειν\nτὸ τῆς ὁδοῦ μῆκος. τὰ μὲν γὰρ εἰρημένα ὠδοντωμένα\nτυμπάνια κείσεται μὴ ψαύοντα τῶν πλευρῶν τοῦ κιβωταρίου,\nοἱ δὲ ἄξονες αὐτῶν εἰς τὸ ἐκτὸς μέρος ὑπερεχέτωσαν\nτῶν τοίχων· αἱ δʼ ὑπεροχαὶ τετράγωνοι\nἔστωσαν, ὡς ἂν προσειληφυῖαι μοιρογνωμόνια ἐν\nτετραγώνοις τρήμασιν· ὥστε στρεφομένου τοῦ τυμπάνου\nσὺν τῷ ἄξονι συστρέφεσθαι καὶ τὸ μοιρογνωμόνιον·\nοὗ δὴ περιαγόμενον τὸ ἄκρον κύκλον γράψει\nἐν τῇ ἑτέρᾳ πλευρᾷ τοῦ αὐτοῦ τοίχου, ὃν διελοῦμεν\nεἰς τὸ αὐτὸ πλῆθος τῶν ὀδόντων τοῦ ἐντὸς τυμπανίου.\nτὸ δὲ μοιρογνωμόνιον μεγέθει ἔστω τηλικοῦτο, ὥστε\nμείζονα γράφειν κύκλον, πρὸς τὸ τὴν διαίρεσιν τῶν\nὀδόντων ἐν μείζοσι διαστήμασιν εἶναι· ἕξει δὲ ὁ γραφόμενος\nκύκλος τὴν αὐτὴν ἐπιγραφὴν τῷ ἐντὸς τυμπάνῳ·\nκαὶ οὕτως διὰ τῆς ἐκτὸς ἐπιφανείας ἐπιθεωρήσομεν\nτὸ μῆκος τῆς ἀνυσθείσης ὁδοῦ. ἐὰν δὲ μὴ\nᾖ δυνατὸν πάντα τὰ τυμπάνια μὴ ψαύειν τῶν τοίχων\nτοῦ κιβωταρίου, διὰ τὸ ἐμποδίζεσθαι ὑπὸ ἀλλήλων, ἢ\nδιὰ τοὺς παρακειμένους κοχλίας, ἢ διʼ | ἕτερόν τι,\nἀποστήσομεν ἕκαστον αὐτῶν τοσοῦτον, ὥστε μηδὲν\nἐμποδὼν εἶναι.\nἘπεὶ οὖν τῶν ὀδοντωτῶν τυμπάνων ἃ μὲν παράλληλα\nτῷ πυθμένι ἐστὶν, ἃ δʼ ὀρθά, καὶ τῶν γραφομένων\nἄρα κύκλων ὑπὸ τῶν μοιρογνωμονίων οἳ μὲν\nἐν τοῖς ὀρθοὶς τοίχοις ἔσονται τοῦ κιβωταρίου, οἳ δ᾿ \nἐν τῷ ἐπιπώματι. δεήσει ἄρα διὰ τοῦτο, ἕνα τῶν\n\n\n\nὀρθῶν τοίχων τῶν μὴ ἐχόντων τοὺς κύκλους πῶμα\nγενέσθαι, ἵνα τὸ ὡσανεὶ πῶμα τοῖχος ᾖ.\nλε. | Ὅσοι μὲν οὖν τόποι βαδίζεσθαι δύνανται, τούτων\nτὰ μήκη ἢ διὰ τῆς κατασκευασθείσης διόπτρας ἢ\nτοῦ ῥηθέντος ὁδομέτρου εὑρίσκεται· ἐπεὶ δὲ εὔχρηστον\nὑπάρχει καὶ τὴν μεταξὺ δύο κλιμάτων ὁδὸν ἡλίκη ἐστὶν\nἐπίστασθαι, ἐμπιπτόντων εἰς αὐτὴν νήσων τε καὶ πελαγῶν\nκαὶ, εἰ τύχοι, ἀβάτων τινῶν τόπων, ἀναγκαῖόν ἐστι\nκαὶ πρὸς τοῦτο μέθοδόν τινα ὑπάρχειν, ὅπως παντελῶς\nεἴη ἡμῖν ἡ ἐκδεδομένη πραγματεία. δέον δὲ ἔστω, εἰ\nτύχοι, τὴν μεταξὺ Ἀλεξανδρείας καὶ Ῥώμης ὁδὸν ἐκμετρῆσαι\nτὴν ἐπʼ εὐθείας, τήν γε ἐπὶ κύκλου περιφερείας\nμεγίστου τοῦ ἐν τῇ γῇ, προσομολογουμένου τοῦ ὅτι\nπερίμετρος τῆς γῆς σταδίων ἐστὶ καὶ ἔτι β, ὡς ὁ\nμάλιστα τῶν ἄλλων ἀκριβέστερον πεπραγματευμένος\nἘρατοσθένης δείκνυσιν ἐν τῷ ἐπιγραφομένῳ περὶ\nτῆς ἀναμετρήσεως τῆς γῆς. τετηρήσθω οὖν ἔν τε Ἀλεξανδρείᾳ\nκαὶ Ῥώμῃ ἡ αὐτὴ ἔκλειψις τῆς σελήνης·\nεἰ μὲν γὰρ ἐν ταῖς ἀναγραφείσαις εὑρίσκεται, ταύτῃ\nχρησόμεθα· εἰ δὲ οὔ, δυνατὸν ἔσται ἡμᾶς αὐτοὺς\nτηρήσαντας εἰπεῖν διὰ τὸ τὰς τῆς σελήνης ἐκλείψεις\nδιὰ πενταμήνων καὶ ἑξαμήνων γίνεσθαι. ἔστω οὖν\nεὑρημένη ἐν τοῖς εἰρημένοις κλίμασιν αὕτη ἡ ἔκλειψις,\nἐν Ἀλεξανδρείᾳ μὲν νυκτὸς ὥρας ε, ἐν Ῥώμῃ δὲ ἡ\nαὐτὴ νυκτὸς ὥρας γ, δηλονότι τῇ αὐτῇ νυκτί. ἔστω\nδὲ καὶ ἡ νύξ, τουτέστιν ὁ ἡμερήσιος κύκλος, καθʼ οὗ\nφέρεται ὁ ἥλιος ἐν τῇ εἰρημένῃ νυκτί, ἀπέχων ἀπὸ\nἰσημερίας ἐαρινῆς, ὡς ἐπὶ τροπὰς χειμερινὰς, ἡμέρας\n\n\n\nδέκα· καὶ καταγεγράφθω ἡμισφαίριον τὸ διὰ τῶν τροπικῶν,\nεἰ μὲν ἐν Ἀλεξανδρείᾳ ἐσμὲν, πρὸς τὸ ἐν Ἀλεξανδρείᾳ,\nεἰ δὲ ἐν Ῥώμῃ, πρὸς τὸ ἐν Ῥώμῃ κλίμα.\nἔστω δὴ ἡμᾶς εἶναι ἐν Ἀλεξανδρείᾳ· καὶ ἐγκείσθω\nκοῖλον ἡμισφαίριόν τιηδιὰ τῶν τροπικῶν καταγράφειν\nπρὸς τὸ ἐν Ἀλεξανδρείᾳ κλίμα. καὶ ἔστω αὐτοῦ ὁ\nπερὶ τὸ χεῖλος κύκλος ὁ ΑΒΓ∠ μεσημβρινὸς δὲ ἐν\nαὐτῷ ἔστω ὁ ΒΕΖΗ∠ ἰσημερινὸς δὲ ὁ ΑΗΓ·\nπόλος δὲ τῶν παραλλήλων ὁ Ε· τοῦ δὲ περὶ τὸ χεῖλος\nτοῦ ἡμισφαιρίου πόλος ὁ Ζ. καὶ ἐντετάχθω ὁμοταγὴς\nτῷ κύκλῳ τῷ καθʼ ὃν φέρεται ἐν τῇ εἰρημένῃ νυκτὶ\nὁ ἥλιος ὥρας πέμπτης, τότε μὲν ἀπέχων ἀπὸ ἰσημερίας\nἐαρινῆς καὶ ἐπὶ τροπὰς χειμερινὰς ἡμέρας ι, καὶ ἔστω\nὁ ΘΚΛ· καὶ διῃρήσθω ἡ ΘΚ∠ περιφέρεια εἰς τὰς\nιβ· καὶ ἔστω τούτων ἡ πέμπτη ἡ ΘΜ, ἐπειδήπερ πέμπτης\nὥρας ἡ ἔκλειψις ἐτηρήθη ἐν Ἀλεξανδρείᾳ· ἔσται\nἄρα τὸ Μ ὁμοταγὲς τῷ πρὸς ὃ ἦν ὁ ἥλιος τῆς ἐκλείψεως\nγενομένης. καὶ γεγράφθω δὲ καὶ τὸ διὰ Ῥώμης\nἀνάλημμα, ἐν ᾧ ἐγγεγράφθω καὶ ὁ ἡμερήσιος κύκλος\nὁ ὁμοταγὴς τῷ ΘΚΛ. καὶ ὁρίζοντος μὲν διάμετρος ἡ\nΝΞ· γνώμων δὲ ὁ ΟΠ· ἡ δὲ τοῦ ἡμερησίου διάμετρος\nἡ ΡΣ· δίορον δὲ ἡ ΤΥ. καὶ οἵων ἐστὶν ἡ\nΓΦΣ περιφέρεια ἡμερησίων ὡρῶν ϛ, τοιούτων ὡρῶν\nἡ ΥΦ γ, ἐπειδήπερ ἡ τήρησις ἐν Ῥώμῃ γεγένηται\nὥρας γ καὶ τῇ ΥΦ περιφερείᾳ ὁμοία κείσθω ἡ ΜΧ.\nτὸ ἄρα Χ σημεῖον πρὸς τῷ ὁρίζοντι τῷ διὰ Ῥώμης.\nἔστω δὲ καὶ ἄξων ἐν τῷ ἀναλήμματι ὁ ΨΩ, καὶ τῇ\nΥΦΣ περιφερείᾳ ὁμοία κείσθω ἡ ΧΚϛ· ἔσται δὴ τὸ\n\n\n\nϛ ἐπὶ τοῦ μεσημβρινοῦ τοῦ διὰ Ῥώμης· ἀλλὰ καὶ τὸ\nΕ πόλος τῶν παραλλήλων· γεγράφθω διὰ τῶν Ε, ϛ\nμέγιστος κύκλος ὁ Εϛ· τοῦτο δὴ ἔσται ὁ εἰρημένος\nδιὰ Ῥώμης μεσημβρινός. καὶ τῇ ΞΩ περιφερείᾳ ὁμοία\nκείσθω ἡ Α Β, ἀπὸ δὲ τοῦ ϛ Α τετραγώνου κείσθω\nἡ ΑΒΖ· τὸ ἄρα Β σημεῖον ἔσται τοῦ διὰ Ῥώμης\nὁρίζοντος πόλος, ἀλλὰ καὶ τὸ Ζ τοῦ διʼ Ἀλεξανδρείας.\nγεγράφθω οὖν διὰ τῶν Β, Ζ, μεγίστου κύκλου περιφέρεια\nἡ Β Ζ, καὶ ἐξητάσθω πόσων γίνεται μοιρῶν\nπρὸς τὸν ΑΒΓ∠ κύκλον· εὑρήσθω, εἰ τύχοι, μοιρῶν\n| κ. ἔσται οὖν ἡ ἀπολαμβανομένη ἐν τῇ γῇ μεταξὺ\nῬώμης καὶ Ἀλεξανδρείας μοιρῶν κ, οἵων ἐστὶν καὶ ὁ\nμέγας κύκλος μοιρῶν τξ. ἔχει δὲ ἡ μία μοῖρα τῶν ἐν τῇ\nγῇ σταδίους ψ, εἴ γε ὅλη ἡ περίμετρός ἐστι μ καὶ β.\nαἱ ἄρα κ μοῖραι γίνονται εἰς μ δ. τοσούτους δὴ σταδίους\nἀποφανούμεθα καὶ τὸ τῆς εἰρημένης ὁδοῦ μῆκος.\nἐὰν δὲ τὸ Α σημεῖον ὑπερπίπτῃ τοῦ\nτῆς ὑπερπιπτούσης περιφερείας ἣν θήσομεν τὴν Γ,\nκαὶ ἔσται τὸ Β τε διάμετρον τῷ ὑπερπίπτοντι σημείῳ.\nπάλιν οὖν τετραγώνου θέντες τὴν ΣΒ ἕξομεν τὸ Β\nσημεῖον.\nλζ. Τῇ δοθείσῃ δυνάμει τὸ δοθὲν βάρος κινῆσαι\nδιὰ τυμπάνων ὀδοντωτῶν παραθέσεως. κατεσκευάσθω\nπῆγμα καθάπερ γλωσσόκομον· εἰς τοὺς μακροὺς καὶ\nπαραλλήλους τοίχους διακείσθωσαν ἄξονες παράλληλοι\nἑαυτοῖς, ἐν διαστήμασι κείμενοι ὥστε τὰ συμφυῆ αὐτοῖς\n\n\n\n\nὀδοντωτὰ τύμπανα παρακεῖσθαι καὶ συμπεπλέχθαι ἀλλήλοις,\nκαθὰ μέλλομεν δηλοῦν. ἔστω τὸ εἰρημένον γλωσσόκομον\nτὸ ΑΒΓ∠, ἐν ᾧ ἄξων ἔστω διακείμενος, ὡς\nεἴρηται, καὶ δυνάμενος εὐλύτως στρέφεσθαι, ὁ ΕΖ.\nτούτῳ δὲ συμφυὲς ἔστω τύμπανον ὠδοντωμένον τὸ\nΗΘ ἔχον τὴν διάμετρον, εἰ τύχοι, πενταπλασίονα\nτῆς τοῦ ΕΖ ἄξονος διαμέτρου. καὶ ἵνα ἐπὶ παραδείγματος\nτὴν κατασκευὴν ποιησώμεθα, ἔστω τὸ μὲν\nἀγόμενον βάρος ταλάντων χιλίων, ἡ δὲ κινοῦσα δύναμις\nἔστω ταλάντων ε, τουτέστιν ὁ κινῶν ἄνθρωπος ἢ\nπαιδάριον, ὥστε δύνασθαι καθʼ ἑαυτὸν ἄνευ μηχανῆς\nἕλκειν τάλαντα ε. οὐκοῦν ἐὰν τὰ ἐκ τοῦ φορτίου ἐκδεδεμένα\nὅπλα διά τινος ὀπῆς οὔσης ἐν τῷ ΑΒ τοίχῳ\nἐπειληθῇ περὶ τὸν ΕΖ ἄξονα κατειλούμενα τὰ\nἐκ τοῦ φορτίου ὅπλα | κινήσει τὸ βάρος· ἵνα δὲ κινηθῇ\nτὸ ΗΘ τύμπανον, δεῖ δυνάμει ὑπάρχειν πλέον ταλάντων\nδιακοσίων, διὰ τὸ τὴν διάμετρον τοῦ τυμπάνου\nτῆς διαμέτρου τοῦ ἄξονος, ὡς ὑπεθέμεθα, πενταπλῆν\nεἶναι· ταῦτα γὰρ ἀπεδείχθη ἐν ταῖς τῶν ε δυνάμεων\nἀποδείξεσιν. ἀλλʼ ἔχομεν τί τὴν δύναμιν ταλάντων\nδιακοσίων, ἀλλὰ πέντε. γεγονέτω οὖν ἕτερος ἄξων\nπαβάλληλος διακείμενος τῷ ΕΖ, ὁ ΚΛ, ἔχων συμφυὲς\nτύμπανον ὠδοντωμένον τὸ ΜΝ. ὀδοντῶδες δὲ καὶ τὸ\n\n\n\n\n\n\nΗΘ τύμπανον, ὥστε ἐναρμόζειν ταῖς ὀδοντώσεσι τοῦ\nΜΝ τυμπάνου. τῷ δὲ αὐτῷ ἄξονι τῷ ΚΛ συμφυὲς\nτύμπανον τὸ ΞΟ, ἔχον ὁμοίως τὴν διάμετρον πενταπλασίονα\nτῆς τοῦ ΜΝ τυμπάνου διαμέτρου. διὰ δὴ\nτοῦτο δεήσει τὸν βουλόμενον κινεῖν διὰ τοῦ ΞΟ τυμπάνου\nτὸ βάρος ἔχειν δύναμιν ταλάντων μ, ἐπειδήπερ\nτῶν σ ταλάντων τὸ πέμπτον ἐστὶ τάλαντα μ. πάλιν\nοὖν παρακείσθω τῷ ΞΟ τυμπάνῳ ὠδοντωμένῳ τύμπανον\nὀδοντωθὲν ἕτερον τὸ ΠΡ, καὶ ἔστω τῷ τυμπάνῳ\nὠδοντωμένῳ τῷ ΠΡ συμφυὲς ἕτερον συμφυὲς\nἔχον ὁμοίως πενταπλῆν τὴν διάμετρον τῆς ΠΡ τυμπάνου\nδιαμέτρου· ἡ δὲ ἀνάλογος ἔσται δύναμις τοῦ\nΣΤ τυμπάνου ἡ ἔχουσα τὸ βάρος ταλάντων η· ἄλλʼ\nἡ ὑπάρχουσα ἡμῖν δύναμις δέδοται ταλάντων ε. ὁμοίως\nἕτερον παρακείσθω τύμπανον ὠδοντωμένον τὸ ΥΦ τῷ\nΣΤ ὀδοντωθέντι· τοῦδε τοῦ ΥΦ τυμπάνου τῷ ἄξονι\nσυμφυὲς ἔστω τύμπανον τὸ ΧΨ ὠδοντωμένον, οὗ ἡ\nδιάμετρος πρὸς τὴν τοῦ ΥΦ τυμπάνου διάμετρον\nλόγον ἐχέτω, ὃν τὰ ὀκτὼ τάλαντα πρὸς τὰ τῆς δοθείσης\nδυνάμεως τάλαντα ε. καὶ τούτων κατασκευασθέντων,\nἐὰν ἐπινοήσωμεν τὸ ΑΒΓ∠ γλωσσόκομον μετέωρον\nκείμενον, καὶ ἐκ μὲν τοῦ ΕΖ ἄξονος τὸ βάρος ἐξάψωμεν.\nἐκ δὲ τοῦ ΧΨ τυμπάνου τὴν ἕλκουσαν δύναμιν, οὐδοπότερον\nπότερον αὐτῶν κατενεχθήσεται, εὐλύτως στρεφομένων\nτῶν ἀξόνων, καὶ τῆς τῶν τυμπάνων παραθέσεως καλῶς\nἁρμοζούσης, ἀλλʼ ὥσπερ ζυγοῦ τινὸς ἰσορροπήσει ἡ\nδύναμις τῷ βάρει. ἐὰν δὲ ἑνὶ αὐτῶν προσθῶμεν\nὀλίγον ἕτερον βάρος, καταρρέψει καὶ ἐνεχθήσεται ἐφʼ\nὃ προσετέθη βάρος, ὥστε ἐὰν ἓν τῶν ε ταλάντων\n\n\n\nδυνάμει εἰ τύχοι μναϊαῖον προστεθῇ βάρος,\nκατακρατήσει καὶ ἐπισπάσεται τὸ βάρος. ἀντὶ τῆς\nπροσθέσεως τούτῳ δὲ παρακείσθω | κοχλίας ἔχων τὴν\nἕλικα ἁρμοστὴν τοῖς ὀδοῦσι τοῦ τυμπάνου, στρεφόμενος\nεὐλύτως περὶ τόρμους ἐνόντας ἐν τρήμασι στρογγύλοις,\nὧν ὁ μὲν ἕτερος ὑπερεχέτω εἰς τὸ ἐκτὸς μέρος τοῦ\nγλωσσοκόμου κατὰ τὸν Γ∠ τοῖχον τὸν παρακείμενον\nτῷ κοχλίᾳ· ἡ ἄρα ὑπεροχὴ τετραγωνισθεῖσα λαβέτω\nχειρολάβην τὴν Ϟϛ, διʼ ἧς ἐπιλαμβανόμενός τις\nκαὶ ἐπιστρέφων ἐπιστρέψει τὸν κοχλίαν καὶ τὸ ΧΨ\nτύμπανον, ὥστε καὶ τὸ ΥΦ συμφυὲς αὐτῷ. διὰ δὲ\nτοῦτο καὶ τὸ παρακείμενον τὸ ΣΤ ἐπιστραφήσεται,\nκαὶ τὸ συμφυὲς αὐτῷ τὸ ΠΡ, καὶ τὸ τούτῳ παρακείμενον\nτὸ ΞΘ, καὶ τὸ τούτῳ συμφυὲς τὸ ΜΝ, καὶ\nτὸ τούτῳ παρακείμενον τὸ ΗΘ, ὥστε καὶ ὁ τούτῳ\nσυμφυὴς ἄξων ὁ ΕΖ, περὶ ὃν ἐπειλούμενα τὰ ἐκ τοῦ\nφορτίου ὅπλα κινήσει τὸ βάρος. ὅτι γὰρ κινήσει, πρόδηλον\nἐκ τοῦ προστεθῆναι ἑτέρᾳ δυνάμει τὴν τῆς\nχειρολάβης, ἥτις περιγράφει κύκλον τῆς τοῦ κοχλίου\nπεριμέτρου μείζονα· ἀπεδείχθη γὰρ ὅτι οἱ μείζονες\nκύκλοι τῶν ἐλασσόνων κατακρατοῦσιν, ὅταν περὶ τὸ\nαὐτὸ κέντρον κυλίωνται.\nλξ. Ἔστω κοχλίας ἐπί τινων στηματίων κινούμενος\nὁ ΑΒ, ᾧ συμφυὲς ἔστω τύμπανον τὸ ∠ ὀδόντων πα.\nτούτῳ δὲ συμφυὲς ἔστω τύμπανον τὸ Ε ὀδόντων\nθ. καὶ τούτῳ παράλληλον ἔστω τὸ Ζ ὀδόντων ρ·\n\n\n\n\n\nσυμφυὲς δὲ ἔστω αὐτῷ τὸ Η, ὀδόντων ιη. παρακείσθω\nδὲ τὸ Θ ὀδόντων ιβ. |ὁμοίως δὲ συμφυὲς ἔστω αὐτῷ\nτὸ Κ ὀδόντων ιη. ὁμοίως δὲ τὸ Λ ὀδόντων ρ· πρὸς\nᾧ ἕτερον ὁμοίως ὀδόντων λ, ἀφʼ οὗ μοιρογνωμόνιον\nἔστω τὸ δηλοῦν τὸ πλῆθος τῶν σταδίων. κατεσκευάσθω\nδὲ τροχὸς πτερωτὸς ὁ Μ, τὴν περίμετρον ἔχων τὴν\nὑπὸ τῶν πτερῶν πάσσων, τετορνευμένος, ἰσοχρόνιος\nὢν τῇ νηῒ. σὺν τῷδε καὶ τοῦ αὐτοῦ| ἐκφυρομένω,\nἄξονι τούτῳ τῷ τροχῷ προσειλήφθω ὀδοῦ·\nἐᾶν δυνάμενος ἐν μιᾷ ἀποκαταστάσει τοῦ Μ ἕνα\nὀδόντα τοῦ ∠ πίπτειν. δῆλον οὖν ὅτι τῆς νεὼς ρ\nμίλια πορευθείσης τὸ Λ τύμπανον μίαν ἀποκατάστασιν\nἕξει· ὥστε ἐὰν μὲν εν τις κύκλος περὶ τὸ κέντρον τοῦ\nΛ διαιρεθῇ εἰς ρ, τὸ μοιρογνωμόνιον τὸ συμφυὲς τῷ\nΛ, φερόμενον ἐπὶ τοῦ εἰρημένου κύκλου, δηλώσει τὸ\nκαθʼ ἕκαστον κίνημα τῆς κινήσεως.\n"};
