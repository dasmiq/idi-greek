var sequence = {"name":"Maximus of Tyre. Dialexeis","data":"Τί δήποτε οἱ ἐν Διονύσου τὰ δράματα ὑποκρινόμενοι,\nνῦν μὲν τὰς τοῦ Ἀγαμέμνονος ἱέντες φωνάς, νῦν\nδὲ τὰς τοῦ Ἀχιλλέως, καὶ αὖθις Τή |λεφόν τινα ὑποδυόμενοι\nἢ Παλαμήδην ἢ ἄλλʼ ὅ, τι περ ἂν τὸ δρᾶμα\nἐθέλῃ, οὐδὲν πλημμελὲς οὐδὲ ἔξω τρόπου νομίζονται\nποιεῖν, ἄλλοτε ἄλλοι φαινόμενοι οἱ αὐτοί·\nεἰ δέ τις τὰ\n\n\n\n\n\nμὲν τῷ Διονύσου φυλάττει τὴν παιδιὰν καὶ τῷ θεάτρῳ,\nἡγεῖται δέ τι εἶναι αὐτῷ δρᾶμα πολιτικόν, οὐκ\nἰαμβείων τινῶν, μὰ Δία, πρὸς ἔνα ἑορτῆς καιρὸν ὑπὸ\nποιητοῦ τέχνης συντεθέντων, οὐδὲ ἀσμάτων χορῷ ἐς\nἁρμονίαν συνταχθέντων, ἀλλὰ τῆς περὶ τὸν βίον πραγματείας,\nὅπερ ἄν εἴη τῷ φιλοσόφῳ δρᾶμα, ἀληθέστερον\nμὲν τῇ ὑποθέσει, διηνεκὲς δὲ τῷ χρόνῳ, διδασκόμενον\nδὲ ὑπὸ ποιητῇ τῷ θεῷ, κᾆτα τὶς τὸ δρᾶμα τοῦτο\nὑποδυόμενος, καὶ τάξας ἑαυτὸν πρωταγωνιστὴν τοῦ\nχοροῦ, φυλάττοι μὲν τὸ τῶν ποιημάτων ἀξίωμα, σχηματίζοιτο\nδὲ τῷ ἤθει τοῦ λόγου πρὸς τὴν φύσιν τῶν\nπραγμιάτων, ὧν δραματουργεῖ ὁ θεός·\nἀρʼ ἄν τις ἡγήσαιτο\nτοῦτον πλημμελῆ καὶ πολύφωνον, καὶ οἷον τὸν\nΠρωτέα διηγεῖται Ὅμηρος ἥρω θαλάττιον, πολύμορφόν\nτινα καὶ παντοδαπὸν τὴν φύσιν; ἢ καθάπερ εἰ μουσικῆς\nτέχνης καὶ δυνάμεως τοῖς ἀνθρώποις ἔδει πρὸς\nεὐδαιμονίαν, οὐθεὶς ἂν δήπου λόγος ἦν ἀνδρὸς πρὸς\nμὲν τὸν Δώριον τρόπον ἡρμοσμένου καλῶς, εἰ δέ που\nἐδέησεν Ἰάστιον ἁρμόσασθαι , ἢ κιᾆτα τὸ Αἰόλιον\nἦθος, ἀφώνου γιγνομένου ἐν τῇ πολυφωνίᾳ τῆς τέχνης.\nἈλλ’ ἐπεὶ ᾠδῆς μὲν καὶ τῆς ἐκ μελῶν ψυχαγωγίας ὀλίγη\nτοῖς ἀνθρώποις χρεία· δεῖ δέ τινος ἄλλης μούσης ἀνδρικωτέρας,\nἣν Ὅμηρος μὲν Καλλιόπην ὀνομάζων χαίρει,\nὁ Πυθαγόρας δὲ φιλοσοφίαν, ἄλλος δὲ ἴσως ἄλλο τι·\nτὸν τῇ μούσῃ ταύτῃ κάτοχον ἄνδρα καὶ λόγον ἄρα\nἧττον ἐκείνων τῶν ᾠδικῶν ἡρμόσθαι δεῖ πολυφώνως\nτὲ | καὶ πολυτρόπως, σώζοντα μὲν ἀεὶ τὸ τῶν ποιημιάτων\nκάλλος, μηδέποτε δὲ ὑπʼ ἀφωνίας ἐκπληττόμενον.\nΕἰ μὲν γάρ ἐστίν τις χρόνος βίου ἐν τῷ μακρῷ τούτῳ\nκαὶ διηνεκεῖ αἰῶνι ἀδεὴς φιλοσόφου λόγου, οὐθὲν\nδεῖ τῆς πολυμεροῦς ταύτης καὶ πολυτρόπου μούσης τὲ\nκαὶ ἁρμονίας, ἢ εἴπερ τὰ ἀνθρώπινα εἰς ἓν σχῆμα\nσυνταχθέντα ὁμοίως πρόεισιν, οὔτε εἰς λύπας ἐξ ἡδονῆς,\nοὔτε εἰς ἡδονὴν ἐκ λύπης μεθιστάμενα, οὔτε πάθος\nἀμείβοντα ἐκ πάθους, οὔτε ἄνω καὶ κάτω στρέφοντα\nκαὶ μεταβάλλοντα τὴν ἑκάστου γνώμην·\nτοῖος γὰρ νόος ἐστὶν ἐπιχθονίων ἀνθρώπων, οἷον ἐπʼ ἦμαρ ἄγῃσι πατὴρ ἀνδρῶν τε θεῶν τε\nἀντίστροφα γὰρ ὑπὲρ τῶν ἀνθρωπίνων βουλεύεται τὸ\nδαιμόνιον, καὶ ἔστιν αὐτῶν ἐφήμερος ἡ φύσις.\nὯσπερ\n\n\n\n\nοὖν τῶν ποταμῶν, οὕς ἀφιᾶσιν αἱ ἀέναοι πηγαί, τὸ\nμὲν || ὄνομα ἕν, ὁ Σπτερχειὸς ἢ Ἀλφειὸς ἢ ἄλλο τι,\nἀμείβουσα δὲ ἡ γένεσις τὸ ἐπιὸν πρὸς τὸ οἰχόμενον\nἐξαπατᾷ. τὴν ὄψιν τῇ συνεχείᾳ τῆς φορᾶς, ὡς ἑνὸς\nὄντος ποταμοῦ διηνεκοῦς καὶ ἡνωμένου·\nοὕτω καὶ τῶν\nἀνθρωπίνων πραγμάτων ὥσπερ ἐκ πηγῆς ἀενάου ῥεῖ\nἡ γένεσις καὶ ἡ χορηγία, ὀξέως μὲν καὶ μετὰ ἀμηχάνου\nτάχους, ἀνεπαίσθητος δὲ ἡ φορά·\nκαὶ ἐξαπατᾶται ὁ\nλογισμός, ὥσπερ ἐπὶ τοῦ ποταμοῦ ἡ ὄψις, καὶ καλεῖ\nβίον ἕνα καὶ τὸν αὐτόν, τὸ δέ ἐστιν χρῆμα πολύμορφον\nκαὶ παντοδαπόν, πολλαῖς μὲν τύχαις, πολλοῖς δὲ πράγμασιν,\nπολλοῖς δὲ καιροῖς ἀλλοιούμενον·\nἐπιτέτακται\nδὲ αὐτῷ ὁ λόγος, σχηματιζόμενος ἀεὶ τοῖς παροῦσιν,\nὥσπερ ἰατροῦ τέχνη ἐπὶ σώματι οὐχ ἑστῶτι, ἀλλὰ φερομένῳ\nἄνω καὶ κάτω, καὶ ὑπὸ κενώσεως καὶ πλησμονῆς\nκυκωμένῳ, οἰκονόμου | σα αὐτοῦ τὴν ἔνδειαν καὶ\nτὸν κόρον.\nΤοῦτο καὶ τῷ τῶν ἀνθρώπων βίῳ ὁ τῶν\nφιλοσόφων δύναται λόγος, ξυναρμοζόμενος τοῖς πάθεσιν\nκαὶ πεπαίνων μὲν τὰ σκυθρωπά, συνευφημῶν\nδὲ τοῖς φαιδροτέροις.\nΕἰ δὲ διὰ βίου τάξις μία καὶ εἶδος ἕν, ἑνὸς ἔδει\nλόγου καὶ ἤθους ἑνός· νῦν δὲ ἀοιδοῦ μὲν πρὸς κιθάραν\nμινυρίζοντος καιρὸς εἷς, ἐπειδὰν πλήθωσιν αἱ τράπεζαι\n\n\n\n\nσίτου καὶ κρειῶν, μέθυ δʼ ἐκ κρητῆρος ἀφύσσωνοἰνοχόος προχέῃσιν·\nκαὶ ῥήτορος καιρὸς εἷς, ἐπειδὰν ἀθροισθῇ τὰ δικαστήρια·\nκαὶ ποιητοῦ καιρὸς ἐν Διονυσίοις, ἐπειδὰν χοροῦ\nδέῃ· τῷ δὲ φιλοσόφῳ λόγῳ οὐδεὶς ἀποτέτμηται καιρὸς\nἴδιος, ἀλλὰ συμπέφυκεν ἀτεχνῶς τῷ βίῳ καὶ ἀνακέκραται,\nκαθάπερ τοῖς ὀφθαλμοῖς τὸ φῶς· τίς γὰρ ἂν\nἐπινοήσαι ὀφθαλμοῦ ἔργον, ἀφελὼν τὸ φῶς; Ἀλλʼ ὄψις\nμὲν ἤδη καὶ ἐν νυκτὶ θαρσεῖ, ἀμβλὺ μὲν ὁρῶσα, εἰκάζουσα\nδὲ ἐν τῷ ἀφανεῖ τὴν χειραγωγίαν· τοῦ δὲ τῶν\nἀνθρώπων βίου ἂν ἀφέλῃς λόγον, οἰχήσεται κατὰ κρημνῶν\nτινῶν πονηρὰς καὶ ἀσαφεῖς ὁδοὺς καὶ τραχείας,\nοἵας ὁδοὺς καὶ τὸ βαρβαρικὸν ἔρχεται, ὅσον αὐτοῦ μὴ\nμετέσχεν λόγου, τὸ μὲν ληιζόμενον, τὸ δὲ μένον, τὸ δὲ\nμισθοφοροῦν, τὸ δὲ πλανώμενον.\nἈλλʼ αἰπολίου μὲν\nἂν ἀποστήσας τὸν ποιμένα καὶ ἀφελὼν τὴν σύριγγα,\nδιέλυσας τὸ αἰπόλιον·\nτῆς δὲ τῶν ἀνθρώπων ἀγέλης\nἐὰν ἀποστήσῃς τὸν ἡγεμόνα τοῦτον καὶ συναγωγέα\nλόγον, τί ἄλλο δράσεις; λυμαίνῃ καὶ διαλύεις ἀγέλην\n\n\n\n\nἥμερον μὲν τὴν φύσιν, δυσπειθῆ δὲ ὑπὸ πονηρᾶς τροφῆς,\nκαὶ δεομένην ποιμένος μουσικοῦ, μὴ μάστιγι μηδὲ\nκέντρῳ κολάζοντος αὐτῶν τὴν ἀπείθειαν.\nΠαραπλήσιόν\nμοι γὰρ δοκεῖ δρᾶν, ὅστις οὐκ ἀξιοῖ τὸν φιλόσοφον\nμηδένα παριέναι καιρὸν λόγου, οἷον εἴ τις καὶ\nἀνδρὶ δεινῷ τὰ πολέμια, ἀγαθῷ μὲν ὁπλιτεύειν, ἀγαθῷ\nδὲ ἑκηβολεῖν καὶ ἐφʼ ἵππου καὶ ξὺν ἅρματι, ἀποκρίναι\nκαιρὸν ἕνα ἐξελόμενος τῆς ὅλης τοῦ πολέμου χρείας\nκαὶ τύχης, πράγματος οὐχ ἑστῶτος οὐδʼ ὡμολογημένου.\nἈθλητῇ μὲν γάρ ἐστιν λυμπιάσιν ἀγωνισαμένῳ\nἀμελῆσαι τοῦ Ἰσθμοῦ· καίτοι κἀνταῦθα ἐπονείδιστος ἡ\nῥᾳθυμία· καὶ οὐκ ἀνέχεται ἡ φιλότιμος ψυχὴ ῥᾳστώνης\nπόθῳ τὸ μὴ διὰ πάντων ἐλθεῖν, καὶ μετασχεῖν μὴ\nκοτίνου μόνον Ὀλυμπιάσιν, ἀλλὰ καὶ πίτυος ||Ἰσθμικῆς\nκαὶ σελίνου Ἀργολικοῦ καὶ μήλων Πυθικῶν·\nκαὶ ταῦτα οὐκ αὐτὴ ἔχουσα ἡ ψυχὴ τὴν αἰτίαν τῆς\nἀγωνίας, ἀλλὰ διὰ τὴν συνοίκησίν τε καὶ πρὸς τὸ\nσῶμα ὁμιλίαν συναπολαύουσα τῆς νίκης αὐτῷ καὶ τῶν\nκηρυγμάτων·\nὅπου δὲ καὶ ὁ πόνος τῆς ψυχῆς αὐτῆς\n\n\n\n\n\nκαὶ τὸ ἀγώνισμα τῆς ψυχῆς μόνης, καὶ νίκη μόνης, ἐνταῦθα\nπαρόψεταί τινα ἀγῶνος καιρὸν καὶ ῥᾳθυμιήσει\nἑκοῦσα; ὅπου μήτε μῆλα μήτε κότινος τὸ ἆθλον, ἀλλʼ\nἀντὶ τούτων ὡραιότερον μὲν πρὸς φιλοτιμίαν, ἀνυσιμώτερον\nδὲ τοῖς θεαταῖς πρὸς ώφέλειαν, εὐδρομώτερον\nδὲ τῷ λέγοντι πρὸς πίστιν βίου.\nΟί δὲ καιροὶ\nτῆς ἀγωνίας καὶ οἱ τόποι ἄλλοτε ἄλλοι ἄφνω κηρυττόμενοι\nκαὶ ἀθροίζοντες πανδημεὶ Κλληνικὸν αὐτόκλητον\nκαὶ αὐτεπάγγελτον καὶ ξυνιὸν οὐκ ἐφʼ ἡδονῇ\nὀφθαλμῶν, ἀλλὰ ἀρετῆς ἐλπίδι, ὅπερ οἶμαι τῇ τοῦ ἀνθρώπου\nψυχῇ ἡδονῆς συγγενέστερον.\nἸδεῖν γοῦν\nἐστιν ἐπὶ μὲν τὰς ἄλλας θέας, ὁπόσαι ῥώμης ἢ τέχνης\nσωμάτων, ἀφικνουμένους σπουδῇ οὐδένα τῶν θεατῶν\nὡς |τὸ θέαμα ζηλώσαντα ἢ μιμησόμενον· ἀλλʼ ἐκεῖ\nμὲν ἐξ ἀλλοτρίων πόνων τὰς ἡδονὰς τοῖς ὀφθαλμοῖς\nἐρανιζόμεθα, καὶ ἐκ μυρίων θεατῶν οὐδεὶς ἂν εὔξαιτο\nεἷς εἶναι τῶν ἐν μέσῳ τῷ σταδίῳ κονιωμένων ἢ θεόντων,\nἢ ἀγχόντων, ἢ ἀγχομένων, ἢ τυπτομένων, πλὴν εἴ\nπου τὶς ἀνδραποδώδης ψυχή· ἐνταῦθα δὲ τοσοῦτον\nοἶμαι καὶ τὴν ἀγωνίαν τήνδε ἐκείνης τῆς ἀγωνίας φιλοτιμιοτέραν\n\n\n\n\nεἶναι, καὶ τοὺς πόνους τῶν πόνων ἀνυσιμωτέρους,\nκαὶ τὸ θέατρον τοῦ θεάτρου συμπαθέστερον,\nὥστε οὐδεὶς τῶν παρόντων νοῦν ἔχων οὐκ ἂν εὔξαιτο\nἀποθέμενος τὸν θεατὴν ἀγωνιστὴς γενέσθαι.\nΤί δήποτʼ οὖν τὸ τούτου αἴτιον; Ὅτι τὰς μὲν τῶν\nσωμάτων τέχνας καὶ τὰς ἐπὶ ταύταις ταλαιπωρίας οὐ\nπᾶσα ἀνέχεται σαρκῶν φύσις, οὐδέ ἐστιν τὸ χρῆμα κομιδῇ\nἑκούσιον, ἀλλὰ αὐτοφυὲς καὶ αὐτόματον καὶ εἰς\nὀλίγους ἐκ πολλῶν ἧκον·\nἢ γὰρ κατὰ μέγεθος φῦναι δεῖ\nΤιτόλμῳ ὅμοιον, ἢ κατὰ καρτερίαν Μίλωνι, ἢ κατὰ\nῥώμην Πουλυδάμαντι, ἢ κατὰ τάχος Λασθένει.\nΕἐ δέ\nτις ἀσθενέστερος μὲν ὢν τοῦ Ἐπειοῦ, αἰσχίων δὲ τοῦ\nΘερσίτου, μικρότερος δὲ τοῦ Τυδέως, βραδύτερος δὲ\nτοῦ Αἴαντος καὶ πάσας τὰς τοῦ σώματος ἐλαττώσεις\nἠθροισμένας ἔχων ζηλώσαι τὴν ἀγωνίαν, ἦ ἔρωτα\nἠράσθη κενὸν καὶ ἀτελεύτητον.\nΤὰ δὲ τῆς ψυχῆς\nἀγωνίσματα ἔμπαλιν ἔχειν τοῖς ἐκεῖ· ὀλίγον γὰρ καὶ\nσπάνιον ἐν τῷ τῶν ἀνθρώπων γένει τὸ μὴ πεφυκός·\n\n\n\n\n\nοὐ γὰρ αὐτοφυεῖς α τῆς ψυχῆς ἀρεταὶ, οὐ γὰρ αὐτόματοι·\nἀλλὰ προεξεργάζεται μέν τι καὶ ἡ φύσις, ὅσον\nὑποβάλλειν κρηπῖδα ὀλίγην μεγάλῳ τειχίφ, ἢ τρόπιν\nμικρὰν ὑψηλῇ ὁλκάδι·\nσυγκατῴκισεν δὲ ὁ θεὸς τοῖς |\nλογισμοῖς ἔρωτα καὶ ἐλπίδα, τὸν μὲν ὡσπερεὶ πτέρωμα\nτι κοῦφον καὶ μετάρσιον, ἐπαῖρον τὲ καὶ ἀνακουφίζον\nτὴν ψυχὴν καὶ παρέχον αὐτῇ δρόμον ἐπὶ τὰς\nαὐτῆς ὀρέξεις· καλοῦσιν δὲ οἱ φιλόσοφοι τὸ πτέρωμα\nτοῦτο ὁρμὴν ἀνθρωπίνην· αἱ δὲ ἐλπίδες σγκατῳκισμέναι\nτῇ ψυχῇ παραμύθιον ταῖς ἑκάστου ὁρμαῖς, οὐ\nκατὰ τὸν Ἀττικὸν ποιητὴν τυφλαί, ἀλλὰ ὀξυωπεῖς πάνυ,\nοὐκ ἐῶσιν αὐτὴν ἀπα || γορεῦσαι πονοῦσαν ὡς τευξομένην\nπάντως ὧν ἐρᾷ.\nΠάλαι γὰρ ἄν οὐκ οὔσης ἐλπίδος\nκαὶ ὁ χρηματιστὴς ἐπαύσατο χρηματιζόμενος,\nκαὶ ὁ μισθοφόρος στρατευόμενος, καὶ ὁ ἕμπορος πλέων,\nκαὶ ὁ λῃστὴς ληϊζόμενος, καὶ ὁ ἀκόλαστος μοιχεύων·\nἀλλʼ οὐκ ἐῶσιν αἱ ἐλπίδες προστάττουσαι τούτους\nἀνήνυτα πονεῖν καὶ ἀτελεύτητα, τὸν μὲν χρηματιστὴν\nὡς πλουτήσοντα, τὸν δὲ πολεμοῦντα ὡς νικήσοντα, τὸν\nδὲ πλέοντα ὡς σωθησόμενον, τὸν δὲ ληϊζόμενον ὡς\nκερδανοῦντα, τὸν δὲ μοιχεύοντα ὡς λησόμενον· κᾆτα\n\n\n\n\n\nτὶς ἕκαστον ὑπολαβοῦσα αἰφνίδιος συμφορὰ ἐσύλησεν\nμὲν τὸν χρηματιστήν, ἀπέκτεινεν δὲ τὸν μισθοφόρον,\nκατέδυσεν δὲ τὸν ἔμπορον, ἔλαβεν δὲ τὸν λῃστήν,\nἐφώρασεν δὲ καὶ τὸν μοιχόν· καὶ ἀπολώλασιν αὐτοῖς αἱ\nὀρέξεις αὐταῖς ἐλπίσιν.\nΟὐδὲν γὰρ τούτων περιέλαβεν\nμέτρῳ οὐδὲ ὥρισεν ὁ θεὸς, οὔτε πλοῦτον, οὔτε ἡδονάς,\nοὔτε ἄλλό τι τῶν ἀνθρωπίνων δὴ ἐπιθυμημάτων, ἀλλʼ\nἔστιν αὐτῶν ἄπειρος ἡ οὐσία· ἔνθέν που καὶ οἱ διώκοντες\nταῦτα ἐμπλησθέντες αὐτῶν διψῶσιν μᾶλλον·\nἔλαττον γὰρ τὸ ληφθὲν τοῦ προσδοκωμένου. Ὁπότον\nδὲ ἄξῃ ψυχὴ ἐπὶ πρᾶγμα ἑστὸς καὶ ὡμολογημένον καὶ\nπεπε |ρασμένον καὶ ὡρισμένον, καὶ καλὸν μὲν τῇ φύσει,\nἀνυστὸν δὲ τῷ πόνῳ, ληπτὸν δὲ τῷ λογισμῷ, διωκτὸν\nδὲ τῷ ἔρωτι, καταληπτὸν δὲ τῇ ἐλπίδι, τότε γίγνεται\nἡ τῆς ψυχῆς ἀγωνία ἐπιτυχὴς καὶ τελεσιουργὸς\nκαὶ νικηφόρος·\nἔστιν δὲ τοῦτο οὐκ ἄλλο τι, ἢ οἷπερ\nεἵνεκα ταυτὶ τὰ θέατρα οἱ φιλοσοφοῦντες ἀθροίζουσιν.\nΠάλιν αὖ μοι δεῖ τῆς τῶν ἀθλητῶν εἰκόνος.\nἘκείνων\nμέν γε εὔξαιτʼ ἂν ἕκαστος μηδένα ἀγωνιστὴν\nἄλλον παρελθεῖν ἐπὶ τὸ στάδιον, ἀλλʼ ἀκονιτεὶ νικᾶν\nαὐτάς· δεῖ γὰρ νικᾶν ἐκ πολλῶν ἕνα· ἐνταῦθα δὲ\nοὗτος μάλιστα τῶν ἀγωνιστῶν νικηφόρος, ὅς ἄν πολλοὺς\n\n\n\n\nἐπὶ τὴν ἀγωνίαν παρακαλέσῃ.\nΕἰ γάρ, ὦ θεοί, ἐμῶν\nθεατῶν γένοιτό τις συναγωνιστής, ἐμοὶ ἐπὶ ταυτησὶ\nτῆς ἕρας συγκονιούμενος καὶ συμπονῶν, ἐγὼ τότε\nεὐδοκίμως στεφανοῦμαι, τότε κηρύττομαι, τότʼ, ἐν τοῖς\nΠανέλλησιν.\nἝως δὲ νῦν, ἀστεφάνωτος εἶναι ὁμολογῶ\nκαὶ ἀκήρυκτος, κἂν ὑμεῖς βοᾶτε.\nΤί γὰρ ἐμοὶ ὄφελος\nτῶν πολλῶν λόγων καὶ τῆς συνεχοῦς ταύτης ἀγωνίας;\nἔπαινοι; ἅλις τούτων· ἔχω δόξαν, διακορής εἰμι τοῦ\nχρήματος·\nτὸ δὲ ὅλον, ἐπαινεῖ τὶς λόγους καὶ οὐ λέγει,\nφωνὴν ἔχων, ἀκοὴν ἔχων; ἐπαινεῖ τὶς φιλοσοφίαν καὶ\nοὐ λαμβάνει, ψυχὴν ἔχων, διδάσκαλον ἔχων; γέγονεν\nτοίνυν τὸ χρῆμα οἷον αὐλήματα ἢ κιθαρίσματα, ἢ εἰ\nτις ἄλλη ἐν Διονύσου μοῦσα τραγική τις καὶ κωμῳδική·\nἐπαινοῦσιν μὲν πάντες, μιμεῖται δὲ οὐδείς.\nἪ κἀνταῦθα πάμμηκες διαφέρει ἔπαινος ἡδονῆς·\nἥδονται μὲν γὰρ πάντες ἀκροώμενοι, ὃς δʼ ἂν τῷ ὄντι\nἐπαινέσῃ, καὶ μιμήσεται· μέχρι δέ τις μὴ ζηλοῖ, οὐκ ἐπῄνεσεν.\nἬόη τὶς καὶ ὑπὸ αὐλημάτων ἀνὴρ ἄμουσος\nδιετέθη μουσικῶς, καὶ τὰ ὦτα | ἔναυλος ὤν διαμέμνηται\nτοῦ μέλους, καὶ μινυρίζει πρὸς αὑτόν. Κἂν τοῦτο τὶς\nὑμῶν τὸ πάθος ζηλωσάτω· τάχα γάρ που ἐρασθήσεται\n\n\n\n\nκαὶ τῶν αὐλῶν αὐτῶν.\nἈνὴρ φιλοθρέμμων ὄρνιθας\nεἶχεν τῶν ἡδὺ μὲν φθεγγομένων τὸ ὄρθριον δὴ τοῦτο ||,\nἄσημον δὲ, καὶ οἷον ὄρνιθας εἰκός. Ἦν αὐτῷ γείτων\nαὐλητικός· ἀκροώμενοι δὲ οἱ ὄρνιθες διαμελετωμένου\nτοῦ αὐλητοῦ, καὶ ἀντάδοντες αὐτῷ ὁσημέραι,\nἐτυπώθησαν τῇ ἀκοῇ πρὸς τὰ αὐλήματα, καὶ τελευτῶντες\nἀρξαμένου αὐλεῖν συνεπήχουν πρὸς τὸ ἐνδόσιμον,\nδίκην χοροῦ·\nἄνθρωποι δὲ ὄντες οὐδὲ κατὰ ὄρνιθας\nξυνάσονται ἡμῖν, ἀκούοντες θαμὰ οὐκ ἀσήμων\nαὐλημάτων, ἀλλὰ νοερῶν λόγων καὶ διηρθρωμένων\nκαὶ γονίμων καὶ πρὸς μίμησιν εὖ πεφυκότων; Ὥστε\nἔγωγε τέως καὶ πρὸς ἅπαντας ὑπὲρ τῶν ἡμετέρων\nσιγὴν ἔχων καὶ μηδὲν σεμνὸν μηδὲ ὑπέραυχον μήτε\nἰδίᾳ μήτε εἰς κοινὸν εἰπεῖν, νῦν μοι δοκῶ ὑμῶν εἵνεκεν\nγαυρότατα ἄν καὶ μεγαλαυχότατα εἰπεῖν.\nΠαρελήλυθεν\nεἰς ὑμᾶς, ὦ νέοι, παρασκευὴ λόγων αὕτη πολύχους\nκαὶ πολυμερὴς καὶ πάμφορος, καὶ ἐπὶ πάσας ἐξικνουμένη\nἀκοὰς καὶ πάσας φύσεις, καὶ πάσας ζηλώσεις\nλόγων, καὶ πάσας παιδευμάτων ἰδέας, ἀταμίευτος καὶ\nἄμισθος καὶ ἀπροφάσιστος καὶ ἄφοθονος, ἐν μέσῳ κειμένη\nτοῖς δυναμένοις λαβεῖν.\nΕἴτέ τις ῥητορείας ἐρᾷ,\nοὗτος αὐτῷ δρόμος λόγου πρόχειρος καὶ πολυαρκὴς\n\n\n\n\nκαὶ εὔπορος, καὶ ὑψηλός, καὶ ἐκπληκτικός, καὶ ἄρρατος,\nκαὶ ἰσχυρός, καὶ ἄκμητος·\nεἴτέ τις ποιητικῆς ἐρᾷ, ἡκέτω\nπορισάμενος ἄλλοθεν τὰ μέτρα μόνον, τὴν δὲ ἄλλην\nχορηγίαν λαμβανέτω ἐντεῦθεν ἔκπλεων ποιητικῆς, τὸ\nσοβαρόν, τὸ ἐπιφανές, τὸ λαμπρόν, τὸ γόνιμον, τὸ ἔνθεον,\nτὴν οἰκονομίαν, τὴν |δραματουργίαν, τὸ κατὰ\nτὰς φωνὰς ἀταμίευτον, τὸ κατὰ τὴν ἁρμονίαν ἄπταιστον·\nἀλλὰ πολιτικῆς καὶ τῆς περὶ δήμους καὶ βουλευτήρια\nπαρασκευῆς ἥκεις ἐνδεὴς ὤν; σὺ μὲν καὶ\nπεφώρακας τὸ ἔργον, ὁρᾷς τὸν δῆμον, ὁρᾷς τὸ βουλευτήριον,\nτὸν λέγοντα, τὴν πειθώ, τὸ κράτος.\nἈλλὰ\nτούτων μέν τις ὑπερορᾷ, φιλοσοφίαν δὲ ἀσπάζεται καὶ\nἀλήθειαν τιμᾷ; ἐνταῦθα .ὑφαιρῶ, τῆς μεγαλαυχίας\nὑφίεμαι, οὐχ ὁ αὐτός εἰμι· μέγα τὸ χρῆμα καὶ δεόμενον\nπροστάτου οὐ δημοτικοῦ, μὰ Δία, οὐδὲ ἐρχομένου\nχαμαί, οὐδὲ ἀνακεκραμένου τῷ τῶν πολλῶν τρόπῳ.\nΕἰ μὲν οὖν τις τοῦτʼ εἶναι φιλοσοφίαν λέγει, ῥήματα\nκαὶ ὀνόματα, ἢ τέχνας λόγων, ἢ ἐλέγχους καὶ ἔριδας\nκαὶ σοφίσματα, καὶ τὰς ἐν τούτοις διατριβάς, οὐ χαλεπὸν\nεὑρεῖν τὸν διδάσκαλον· πάντα ὑμῖν μεστὰ τοιούτων\n\n\n\n\nσοφιστῶν, εὔπορον τὸ χρῆμα, καὶ ταχὺ ἀναφαινόμενον·\nθαρρήσαιμι δʼ ἂν ἔγωγε εἰπεῖν, ὅτι τῆς\nτοιαύτης φιλοσοφίας πλείους οἱ διδάσκαλοι τῶν μαθητῶν.\nΕἰ δὲ ταῦτα μὲν ὀλίγη τοῦ φιλοσοφεῖν μοῖρα,\nκαὶ τοσαύτη, ὅση αἰσχρὸν μὲν μὴ εἰδέναι, οὐ σεμνὸν\nδὲ εἰδέναι, διαφεύγομεν τὸ αἰσχρόν καὶ ταῦτα εἰδότες,\nμὴ καλλωπιζώμεθα δὲ ἐπʼ αὐτοῖς· ἢ γὰρ ἂν πολλοῦ\nἄξιοι καὶ οἱ γραμματισταὶ εἶεν, πραγματευόμενοι περὶ\nτὰς συλλαβάς, καὶ συμψελλίζοντες ἔθνει παίδων ἀνοητοτάτῳ.\nΤὸ δὲ ἐν φιλοσοφίᾳ κεφάλαιον καὶ ἡ ἐπʼ\nαὐτὸ ὁδὸς δεῖται διδασκάλου τὰς τῶν νέων ψυχὰς ξυνεπαίροντος,\nκαὶ διαπαιδαγωγοῦντος αὐτῶν τὰς φιλοτιμίας,\nκαὶ οὐδὲν ἀλλʼ ἢ λύπαις καὶ ἡδοναῖς τὰς ὀρέξεις\nαὐτῶν συμμετρουμένου·\nοἷόν που καὶ οἱ πωλευταὶ\nδρῶσιν, μήτε ἀποσβεννύντες τὸν θυμὸν τῶν πωλευμάτων,\nμήτε ἐφιέν |τες αὐτοῖς ἀνέδην χρῆσθαι |\nτῇ γενναιότητι.\nΟἰκονομεῖ δὲ πώλου μὲν θυμὸν χαλινός,\nκαὶ ῥυτῆρες, καὶ ἱππέως καὶ ἡνιόχου τέχνη· ψυχὴν δὲ\nἀνδρὸς λόγος, οὐκ ἀργός, οὐδὲ ῥυπῶν, οὐδὲ ἠμελημένος,\nἀλλὰ ἀνακεκραμένος ἤθει καὶ πάθει, καὶ μὴ παρέχων\nσχολὴν τοῖς ἀκροωμένοις τὰς φωνὰς ἐξετάζειν καὶ τὰς\n\n\n\n\nἐν αὐταῖς ἡδονάς, ἀλλὰ ἀνίστασθαι προσαναγκάζει καὶ\nσυνενθουσιᾶν, ὥσπερ ὑπὸ σάλπιγγι, νῦν μὲν τὸ ἐφορμητικὸν\nφθεγγομένῃ, νῦν δὲ τὸ ἀνακλητικόν.\nΕἰ τοιούτου δεῖ λόγου τοῖς φιλοσοφίας ἐφιεμένοις, τὸν\nἔχοντα ἀθρητέον καὶ δοκιμαστέον καὶ αἱρετέον, ἐάν τε\nπρεσβύτης οὗτος ᾖ, ἐάν τε νέος, ἐάν τε πένης, ἐάν τε\nπλούσιος, ἐὰν ἔνδοξος· ἀσθενέστερον δέ, οἶμαι, καὶ νεότητος\nγῆρας, καὶ πλούτου πενία, καὶ δόξης ἀδοξία.\nΟἷς\nδʼ ἂν τὰ ἐλαττώματα ταῦτα προσῇ, ῥᾷον ἐπʼ αὐτοὺς\nοἱ ἄνθρωποι παραγίγνονται, καὶ γεγόνασιν αἱ παρὰ\nτῆς τύχης συμφοραὶ πρὸς φιλοσοφίαν ἐφόδια·\nκαὶ ὅτι\nμὲν πένης ἦν ὁ Σωκράτης, ὁ πένης εὐθὺς μιμήσεται\nτὸν Σωκράτην· ὡς ώνάμεθα, ὅτι μὴ καὶ οἱ σιμοὶ καὶ\nοἴ προγάστορες ἀμφισβητοῦσιν φιλοσοφίας·\nὅτι δὲ Σωκράτης\nοὐκ ἐπὶ τοὺς πένητας ὠθεῖτο μόνον, ἀλλὰ καὶ\nἐπὶ τοὺς πλουσίους καὶ τοὺς ἐνδόξους καὶ τοὺς εὐγενεστάτους,\nδιαμέμνηται οὐδείς.\nἩγεῖτο γάρ, οἶμαι, ὁ\n\n\n\n\n\nΣωκράτης Αἰσχίνου μὲν φιλοσοφήσαντος καὶ Ἀντισθένους\nὄνασθαι ἂν ὀλίγα τὴν Ἀθηναίων πόλιν· μᾶλλον\nδὲ μηδένα τῶν τότε, πλὴν ἡμῶν τῶν ἔπειτα, κατὰ τὴν\nμνήμην τῶν λόγων·\nεἰ δὲ Ἀλκιβιάδης ἐφιλοσόφει, ἤ\nΚριτίας, ἢ Κριτόβουλος, ἢ Καλλίας, οὐδὲν ἄν τῶν\nδεινῶν τοῖς τότε Ἀθηναίοις ξυνέπεσεν·\nοὐδὲ γὰρ ἡ\nΔιογένους ζήλωσις θυλάκιον καὶ βακτηρία, ἀλλʼ ἔξεστίν\nπου καὶ ταῦτα περιβεβλημένον Σαρδανα |πάλλοῦ εἶναι\nκακοδαιμονέστερον·\nὁ Ἀρίστιππος ἐκεῖνος πορφυρίδι\nἀμπισχόμενος, καὶ μύροις χριόμενος, οὐχ ἧττον τοῦ\nΔιογένους ἐσωφρόνει.\nὭσπερ γάρ, εἴ τις δύναμιν\nσώματος παρεσκευάσατο οὐδὲν ὑπὸ πυρὸς λυμαινομένην,\nἐθάρσει ἄν, οἶμαι, καὶ τῇ Αἴτνῃ αὐτοῦ παραδοὺς\nτὸ σῶμα· οὕτω καὶ ὅστις πρὸς ἡδονὴν παρεσκεύασται\nκαλῶς, οὐδὲ ἐν αὐταῖς ὢν θάλπεται, οὐδὲ ἐμπίμπραται,\nοὐδὲ ἐκτήκεται.\nἘξεταστέον δὴ τὸν φιλόσοφον οὐ σχήματι, οὐχ\nἡλικίᾳ, οὐ τύχῃ, ἀλλὰ γνώμῃ, καὶ λόγῳ, καὶ παρασκευῇ\nψυχῆς, ὑφʼ ὧν μόνων χειροτονεῖται φιλόσοφος·\nτὰ δὲ ἄλλα ταυτὶ παρὰ τῆς τύχης σχήματα ἔοικεν\n\n\n\n\n\nτοῖς ἐν Διονύσου περιβλήμασιν.\nΤὸ μὲν γὰρ τῶν\nποιημάτων κάλλος ἕν καὶ ταυτόν, ἐάν τε δυνάστης ὁ\nλέγων ᾖ, ἐάν τε οἰκέτης· αἱ δὲ χρεῖαι τῶν δραμάτων\nμεταποιοῦσι τὰ σχήματα.\nὉ Ἀγαμέμνων τὸ σκῆπτρον\nφέρει, ὁ βουκόλος διφθέραν, ὁ Ἀχιλλεύς ὅπλα, Τήλεφος\nῥάκια καὶ θύλακον· ἀκροῶνται δὲ οἱ θεώμενοι\nοὐδὲν μᾶλλον τοῦ Τηλέφου, ἢ τοῦ Ἀγαμέμνονος· ἀποτείνεται\nγὰρ ἡ ψυχὴ ἐπὶ τὰ ποιήματα αὐτά, οὐ τὰς\nτύχας τῶν λεγόντων.\nΝόμιζε δὴ κἀν τοῖς τῶν φιλοσόφων\nλόγοις, τὸ μὲν καλὸν οὐκ εἶναι παντοδαπὸν\nοὐδὲ διαπεφορημένον, ἀλλʼ ἓν καὶ αὐτὸ αὐτῷ παραπλήσιον·\nτοὺς δὲ ἀγωνιστὰς αὐτούς, ἄλ λον ἄλλῳ\nσχήματι ὑπὸ τῆς τύχης περιβεβλημένον, εἰσπέμπεσθαι\nἐπὶ τὴν σκηνὴν τοῦ βίου, Πυθαγόραν μὲν πορφυρᾷ\nἀμπισχόμενον, τρίβωνι δὲ Σωκράτην, Ξενοφῶντα δὲ\nθώρακι καὶ ἀσπίδι, τὸν δὲ ἐκ τῆς Σινώπης ἀγωνιστήν,\nκατὰ τὸν Τήλεφον ἐκεῖνον, βακτηρίᾳ καὶ θυλάκῳ.\nΣυνετέλει\nδὲ αὐτοῖς καὶ τὰ σχήματα | αὐτὰ πρὸς τὴν\nδραματουργίαν· καὶ διὰ τοῦτο ὁ μὲν Πυθαγόρας ἐξἐπληττεν,\nὁ δὲ Σωκράτης ῆλεγχεν, ὁ δὲ Ξενοφῶν ἔπειθεν,\nὁ δὲ Διογένης ὠνείδιζεν.\nμακάριοι μὲν τῶν\nδραμάτων οἱ ὑποκριταί, μακάριοι δὲ τῶν ἀκουσμάτων\nοἱ θεαταί. Τίς ἄν ἡμῖν καὶ νῦν ποιητὴς καὶ ἀγωνιστὴς\nγένοιτο οὐκ ἀσχήμων, οὐδὲ ἄφωνος, ἀλλʼ ὁμιλεῖν\n\n\n\n\nἀξιόχρεως θεάτροις Ἑλληνικοῖς; Ζητῶμεν τὸν\nἄνδρα· τάχα που φανήσεται, καὶ φανεὶς οὐκ\nἀτιμασθήσεται.\nἈρωγοὶ ἀνθρώποις θεοί, πάντες μὲν πᾶσιν, ἄλλοι\nδὲ ἄλλοις ἐνομίσθησαν κατὰ τὴν φήμην τῶν ὀνομάτων,\nκαὶ διένειμαν αὐτοῖς οἷ ἄνθρωποι τιμὰς καὶ\nἀγάλματα, οἱ ἐς τὰ ἴδια ἕκαστοι ὠφεληθέντες.\nΟὕτω\nμὲν ναῦται ἐπὶ ἀκλύστου πέτρας ἀνέθηκαν οἴακας θαλαττίοις·\nοὕτω δέ τις ποιμένων τὸν Πᾶνα τιμᾶ ἐλάτην\nαὐτῷ ὑψηλὴν ἐξελόμενος, ἢ ἄντρον βαθύ·\nκαὶ γεωργοὶ\nΔιόνυσον τιμῶσιν, πήξαντες ἐν ὀρχάτῳ αὐτοφυὲς πρέμνον,\nἀγροικικὸν ἄγαλμα·\nἱερὰ δὲ Ἀρτέμιδος, πηγαὶ\nναμάτων, καὶ κοῖλαι νάπαι, καὶ εὔθηροι λειμιῶνες·\nἐπεφήμισαν δὲ καὶ Διὶ ἀγάλματα οἱ πρῶτοι ἄνθρωποι,\nκορυφὰς ὀρῶν, Ὄλυμπον, καὶ Ἴδην, καὶ εἴ τι ἄλλο\n\n\n\n\n\n\nὄρος πλησιάζει τῷ οὐρανῷ·\nἔστίν που καὶ ποταμῶν\nτιμή, ἢ κατʼ ὠφέλειαν, ὥσπερ Αἰγυπτίοις πρὸς τὸν\nΝεῖλον· ἢ κατὰ κάλλος, ὡς Θετταλοῖς πρὸς τὸν Πηνειόν·\nἢ κατὰ μέγεθος, ὡς Σκύθαις πρὸς τὸν Ἴστρον·\nἢ κατὰ μῦθον, ὡς Αἰτωλοῖς πρὸς Ἀχελῶον· ἢ κατὰ\nνόμον, ὡς Σπαρτιάταις |πρὸς τὸν Εὐρώταν· ἢ κατὰ\nτελετήν, ὡς Ἀθηναίοις πρὸς λισσόν.\nΕἶτα ποταμοὶ\nμὲν διέλαχον τὰς τιμὰς κατὰ τὴν χρείαν τῶν ὠφελουμένων,\nκαὶ αἱ τέχναι τιμῆς θεῶν ἑκάστη εὔπορος, ἄλλο\nἄλλη προστησαμένη ἄγαλμα· εἰ δέ που τὶ γένος ἀνθρώπων\nἐστὶν οὐ θαλάττιον οὐδὲ γεωργικὸν, ἀλλʼ\nἀστυπολοῦν καὶ ἀνακεκραμένον κοινωνίᾳ πολιτικ νόμου\nκαὶ λόγου, ἆρα τούτοις ἀγέραστον ἔσται τὸ θεῖον\nκαὶ ἀτίμητον; ἢ τιμήσουσιν μέν, τῇ δὲ φήμῃ μόνῃ·\nἀγαλμάτων δὲ καὶ ἱδρυμάτων οὐκ οἰήσονται δεῖν τοῖς\nθεοῖς; οὐδὲ γὰρ δεῖ τοῖς θεοῖς ἀγαλμάτων οὐδὲ ἱδρυμάτων\nμᾶλλον, ἢ εἰκόνων ἀγαθοῖς ἀνδράσιν.\nὭσπερ δέ, οἶμαι, τῷ κατὰ τὰς φωνὰς λόγῳ οὐδὲν δεῖ\nπρὸς σύστασιν χαρακτήρων Φοινικίων τινῶν, ἢ Ἰωνικῶν.\nἢ Ἀττικῶν, ἢ Ἀσσυρίων, ἢ Ἀἰγυπτίων, ἀλλʼ ἡ ἀνθρωπίνη\n\n\n\n\nἀσθένεια ἐξεῦρεν σημεῖα ταῦτα, ἐν οἶς ἀποτιθεμένη\nτὴν αὐτῆς ἀμβλύτητα ἐξ αὐτῶν ἀναμάττεται τὴν\nαὖθις μνήμην·\nοὕτως ἀμέλει καὶ τῇ τοῦ || θείου\nφύσει δεῖ μὲν οὐδὲν ἀγαλμάτων οὐδὲ ἱδρυμάτων, ἀλλὰ\nἀσθενὲς ὄν κομιδῇ τὸ ἀνθρώπειον, καὶ διεστὸς τοῦ\nθείου ὅσον οὐρανὸς γῆςʼ, σημεῖα ταῦτα ἐμηχανήσατο,\nἐν οἷς ἀποθήσεται τὰ τῶν θεῶν ὀνόμιατα καὶ τὰς\nφήμας αὐτῶν.\nΟἷς μὲν οὖν ἡ μνήμη ἔρρωται, καὶ\nδύνανται εὐθὺ τοῦ οὐρανοῦ ἀνατεινόμενοι τῇ ψυχῇ τῷ\nθείῳ ἐντυγχάνειν, οὐδὲν ἴσως δεῖ τούτοις ἀγαλμάτων·\nσπάνιον δὲ ἐν ἀνθρώποις τὸ τοιοῦτο γένος, καὶ οὐκ\nἂν ἐντύχοις δήμῳ ἀθρόῳ τοῦ θείου μνήμονι, καὶ μὴ\nδεομένῳ τοιαύτης ἐπικουρίας·\nοἶον καὶ τοῖς παισὶν οἱ\nγραμματισταὶ μηχανῶνται ὑποχαράττοντες αὐτοῖς σημεῖα\nἀμυδρά, οἷς ἐπάγοντες τὴν χειρουργίαν, ἐθίζονται\nτῇ μνήμῃ πρὸς τὴν τέχνην.\nΔοκοῦσιν δή μοι καὶ οἱ\nνομοθέται, καθάπερ | τινι παίδων ἀγέλῃ, ἐξευρεῖν τοῖς\nἀνθρώποις ταυτὶ τὰ ἀγάλματα, σημεῖα τῆς πρὸς τὸ\nθεῖον τιμῆς, καὶ ὥσπερ χειραγωηγίαν τινὰ καὶ ὁδὸν\nπρὸς ἀνάμνησιν.\nἈγαλμάτων δὲ οὐχ εἶς νόμος, οὐδὲ εἶς τρόπος,\n\n\n\n\n\nοὐδὲ τέχνη μία, οὐδὲ ὕλη μία· ἀλλὰ τὸ μὲν Ἑλληνικόν,\nτιμᾶν τούς θεοὺς ἐνόμισαν τῶν ἐν γῇ τοῖς\nκαλλίστοις, ὕλῃ μὲν καθαρᾷ, μορφῇ δὲ ἀνθρωπίνῃ,\nτέχνῃ δὲ ἀκριβεῖ.\nΚαὶ οὐκ ἄλογος ἡ ἀξίωσις τῶν τὰ\nἀγάλματα εἰς ἀνθρωπίνην ὁμοιότητα καταστησαμένων·\nεἰ γὰρ ἀνθρώπου ψυχὴ ἐγγύτατον θεῷ καὶ ἐμφερέστατον,\nοὐ δήπου εἰκὸς τὸ ὁμοιότατον αὐτῷ περιβαλεῖν,\nτὸν θεόν, σκήνει ἀτοπωτάτῳ, ἀλλʼ ὅπερ ἔμελλεν\nψυχῆς ἀθανάτοις εὔφορόν τε ἔσεσθαι καὶ κοῦφον καὶ\nεὐκίνητον μόνον, τοῦτο τῶν ἐν γῇ σωμάτων ἀνατεῖνον\nτὴν κορυφὴν ὑψοῦ, σοβαρὸν, καὶ γαῦρον, καὶ σύμμετρον,\nοὔτε διὰ μέγεθος ἐκπληκτικόν, οὔτε διὰ χαίτην\nφοβερόν, οὔτε διὰ βάρος δυσκίνητον, οὔτε διὰ\nλειότητα ὀλισθηρόν, οὔτε διὰ τραχύτητα ἀντίτυπον,\nοὔτε διὰ ψυχρότητα ἑρπηστικόν, οὔτε ἰταμὸν διὰ θερμότητα,\nοὔτε νηκτὸν διὰ μανότητα, οὐκ ὠμοφάγον διʼ\nἀγριότητα, οὐ ποιηφάγον διʼ ἀσθένειαν, ἀλλὰ κεκραμένον\nμουσικῶς πρὸς τὰ αὐτοῦ ἔργα·\nφοβερὸν μὲν\nδειλοῖς, ἥμερον δὲ ἀγαθοῖς, βαδιστικὸν μὲν τῇ φύσει,\nπτηνὸν δὲ τῷ λόγῳ, νηκτὸν δὲ τέχνῃ, σιτοφάγον καὶ\n\n\n\n\nγεωπόνον καὶ καρποφάγον καὶ εὔχρουν καὶ εὐσταλὲς\nκαὶ εὐωπὸν καὶ εὐγένειον, διὰ τοιούτου σώματος τύπων\nτοὺς θεοὺς τιμᾶν ἐνόμισαν οἱ Ἕλληνες.\nΤὸ δὲ βαρβαρικόν, ὁμοίως μὲν ἅπαντες ξυνετοὶ τοῦ\nθεοῦ, κατεστήσαντο δὲ αὐτοῖς σημεῖα ἄλλοι ἄλλα.\nΠέρσαι\nμὲν πῦρ, ἄγαλμα ἐφήμερον, ἀκόρεστον καὶ ἀδηφάγον·\nκαὶ θύουσιν | Πέρσαι πυρί, ἐπιφοροῦντες αὐτῷ τὴν\nπυρὸς τροφήν, ἐπιλέγοντες·\nπῦρ δέσποτα, ἔσθιε.\nἌξιον δὲ πρὸς τοὺς Πέρσας εἰπεῖν, Ὦ πάντων γενῶν\nἀνοητότατον, οἱ τοσούτων καὶ τηλικούτων ἀγαλμάτων\nἀμελήσαντες, γῆς ἡμέρου, καὶ ἡλίου λαμπροῦ,\nκαὶ θαλάττης πλοΐμου, καὶ ποταμῶν γονίμων, καὶ\nἀέρος τροφίμου, καὶ αὐτοῦ οὐρανοῦ, περὶ ἓν μάλιστα\nἀσχολεῖσθε τὸ ἀγριώτατον καὶ ὀξύτατον, οὐ ξύλων\nαὐτῷ τροφὴν χορηγοῦντες μόνον, οὐδὲ ἱερείων, οὐδὲ\nθυμιαμάτων· ἀλλὰ τούτῳ τῷ ἀγάλματι καὶ τούτῳ τῷ\nθεῷ καὶ τὴν Ἐρετρίαν ἀναλῶσαι δεδώκατε, καὶ τὰς\nἈθή ||νας αὐτάς, καὶ τὰ Ἰώνων ἱερά, καὶ τὰ Ἑλλή-\nνων ἀγάλματα.\nΜέμφομαι καὶ τὸν Αἰγυπτίων νόμον. Βοῦν ἐκεῖνοι\n\n\n\n\n\nτιμῶσιν καὶ ὄρνιν καὶ τράγον καὶ τοῦ ποταμοῦ\nτοῦ Νείλου τὰ θρέμματα·\nὧν θνητὰ μὲν τὰ σώματα,\nδειλοὶ δὲ οἱ βίοι, ταπεινὴ δὲ ἡ ὄψις, ἀγεννὴς δὲ\nἡ θεραπεία, αἰσχρὰ δὲ ἡ τιμή.\nἈποθνήσκει θεὸς\nΑἰγυπτίοις, καὶ πενθεῖται θεός· καὶ δείκνυται παρʼ\nαὐτοῖς ἱερὸν θεοῦ, καὶ τάφος θεοῦ.\nΚαὶ Ἕλληνες μὲν\nθύουσιν καὶ ἀνθρώποις ἀγαθοῖς, καὶ τιμῶνται μὲν\nαὐτῶν αἱ ἀρεταί, ἀμνημονοῦνται δὲ αἱ συμφοραί·\nπαρὰ\nδὲ Αἰγυπτίοις ἰσοτιμίαν ἔχει τὸ θεῖον τιμῆς καὶ δακρύων.\nΓυναικὶ Αἰγυπτίᾳ θρέμμα ἦν κροκόδειλος\nσκύλαξ· ἐμακάριζον οἱ Αἰγύπτιοι τὴν γυναῖκα, ὡς τιθηνουμένην\nθεόν τινα ἑαυτῶν, καὶ προσετρέποντο καὶ\nαὐτὴν καὶ τὸν τρόφιμον·\nἦν αὐτῇ παῖς ἄρτι ἡβάσκων,\nἡλικιώτης τοῦ θεοῦ, συναθύρων αὐτῷ καὶ συντρεφόμενος·\nὁ δὲ τέως μὲν ὑπὸ ἀσθενείας ἦν τιθασός, προελθὼν\nδὲ εἰς μέγεθος ἤλεγξεν τὴν φύσιν, καὶ διέφθειρεν\nτὸν παῖδα·\nἡ δὲ δύστηνος Αἰγυπτία ἐμακάριζεν τὸν\nυἱὸν τοῦ θανάτου, ὡς γε | νόμενον δῶρον ἐφεστίῳ θεῷ.\nΤὰ μὲν Αἰγυπτίων τοιαῦτα. Ἀλέξανδρος δὲ ἐκεῖνος,\nΠέρσας ἑλών, καὶ Βαβυλῶνος κρατήσας, καὶ Δαρεῖον\nχειρωσάμενος, ἦλθεν εἰς τὴν Ἰνδῶν γῆν ἄβατον οὖσαν\nτέως στρατιὰ ξένῃ, ὡς Ἰνδοὶ ἔλεγον, πλήν γε Διονύσου\nκαὶ Ἀλεξάνδρου.\nἘστασίαζον Ἰνδοὶ βασιλεῖς Πῶρος\nκαὶ Ταξίλης. Πῶρον μὲν λαμβάνει ὁ Ἀλέξανδρος,\nΤαξίλην δὲ κατὰ φιλίαν παρεστήσατο.\nἘπεδείκνυεν\nἈλεξάνδρῳ Ταξίλης τὰ θαυμαστὰ τῆς Ἰνοῶν γῆς, ποταμοὺς\nμεγίστους, καὶ ὄρνιθας ποικίλους, καὶ εὐώδη\nφυτά, καὶ εἴ τι ἄλλο ξένον ὀφθαλμοῖς Ἑλληνικοῖς·\nἐν\nδὲ τοῖς ἔδειξε καὶ ζῷον ὑπερφυές, Διονύσου ἄγαλμα,\nᾧ Ἰνδοὶ ἔθυον·\nδράκων ἦν μῆκος πεντάπλεθρον, ἐτρέφετο\nδὲ ἐν χωρίῳ κοίλῳ, ἐν κρημνῷ βαθεῖ, τείχει\nὑψηλῷ ὑπὲρ τῶν ἄκρων περιβεβλημένος· καὶ ἀνήλισκεν\nτὰς Ἰνδῶν ἀγέλας, χορηγούντων αὐτῷ τροφὴν βοῦς\nκαὶ ὄϊς, καθάπερ τυράννῳ μᾶλλον ἢ θεῷ.\nΟἱ ἑσπέριοι Αίβυες οἰκοῦσι γῆν, αὐχένα στενὸν καὶ\nἐπιμήκη καὶ ἀμφιθάλασσον· σχιζομένη γὰρ κατὰ κορυφὴν\nτοῦ αὐχένος ἡ ἔξω θάλασσα περιλαμβάνει τὴν γῆν κύματι\nπολλῷ καὶ πελαγίῳ.\nΤοῖς ἀνθρώποις τούτοις ἱερόν\n\n\n\n\n\nἐστιν καὶ ἄγαλμα ὁ Ἄτλας·\nἔστιν δὲ ὁ Ἄτλας ὄρος\nκοῖλον, ἐπιεικῶς ὑψηλόν, ἀνεῳγὸς πρὸς τὸ πέλαγος,\nὥσπερ τὰ θέατρα πρὸς τὸν ἀέρα· τὸ δὲ ἐν μέσῳ τοῦ\nὄρους χωρίον, αὐλὼν βραχύς, εὔγαιος καὶ εὔδενδρος·\nκαὶ ἴδοις ἂν καὶ καρποὺς ἐπὶ τῶν δένδρων, καὶ ὀπτεύσαις\nἐκ τῆς κορυφῆς, ὥσπερ εἰς φρεατείας ἔδαφος·\nκατελθεῖν δὲ οὔτε δυνατόν, κρημνῶδες γάρ, οὔτε ἄλλως\nθέμις.\nΤὸ δὲ ἐν τῷ χωρίῳ θαῦμα, ὁ ὠκεανὸς πλημμύρων\nἐμπίπτει τῇ ἠϊόνι, καὶ τῇ μὲν ἄλλῃ ἀναχεῖται\nἐπὶ τὰ πεδία, κατὰ δὲ τὸν Ἄτλαντα | αὐτὸν κορυφοῦται\nτὸ κῦμα· καὶ ἴδοις ἂν τὸ ὕδωρ ἀνεστηκὸς ἐφ᾿\nἑαυτοῦ, ὥσπερ τειχίον, οὔτε εἰσρέον ἐπὶ τὰ κοῖλα, ||\nοὔτε ὑπὸ γῆς ἐρειδόμενον, ἀλλ᾿ ἐκ μέσου τοῦ ὄρους\nκαὶ τοῦ ὕδατος ἀὴρ πολύς, κοῖλον ἄλσος. Τοῦτο Λιβύων\nκαὶ ἱερόν, καὶ θεός, καὶ ὅρκος, καὶ ἄγαλμα.\nΚελτοὶ σέβουσιν μὲν Δία, ἄγαλμα δὲ Διὸς Κελτικὸν\nὑψηλὴ δρῦς.\nΠαίονες σέβουσιν μὲν Ἥλιον, ἄγαλμα\nδὲ Ἡλίου Παιονικὸν δίσκος βραχὺς ὑπὲρ μακροῦ ξύλου.\nἈράβιοι σέβουσι μέν, ὅντινα δέ, οὐκ οἶδα· τὸ δὲ ἄγαλμα\n\n\n\n\n\nεἶδον, λίθος ἦν τετράγωνος.\nΠαφίοις ἡ μὲν Ἀφροδίτη\nτὰς τιμὰς ἔχει· τὸ δὲ ἄγαλμα οὐκ ἂν εἰκάσαις ἄλλῳ\nτῳ ἢ πυραμίδι λευκῇ, ἡ δὲ ὕλη ἀγνοεῖται.\nΛυκίοις ὁ\nὌλυμπος πῦρ ἐκδιδοῖ, οὐχ ὅμοιον τῷ Αἰτναίῳ, ἀλλʼ\nεἰρηνικὸν καὶ σύμμετρον· καὶ ἐστὶν αὐτοῖς τὸ πῦρ\nτοῦτο καὶ ἱερὸν καὶ ἄγαλμα.\nΦρύγες οἱ περὶ Κελαινὰς\nνεμόμενοι τιμῶσιν ποταμοὺς δύο, Μαρσύαν καὶ\nΜαίανδρον·\nεἶδον τοὺς ποταμούς· ἀφίησιν αὐτοὺς πηγὴ\nμία, ἣ προελθοῦσα ἐπὶ τὸ ὄρος ἀφανίζεται κατὰ νώτου\nτῆς πόλεως, καὖθις ἐκδιδοῖ ἐκ τοῦ ἄστεος, διελοῦσα\nτοῖς ποταμοῖς καὶ τὸ ὕδωρ καὶ τὰ ὀνόματα· ὁ μὲν ἐπὶ\nΛυδίας ῥεῖ, ὁ Μαίανδρος· ὁ δὲ αὐτοῦ περὶ τὰ πεδία\nἀναλίσκεται.\nΘύουσιν Φρύγες τοῖς ποταμοῖς, οἱ μὲν\nἀμφοτέροις, οἱ δὲ τῷ Μαιάνδρῳ, οἱ δὲ τῷ Μαρσύᾳ·\nκαὶ ἐμβάλλουσιν τὰ μηρία εἰς τὰς πηγάς, ἐπιφημίσαντες\nτοὔνομα τοῦ ποταμοῦ, ὁποτέρῳ ἔθυσαν· ἀπενεχθέντα\nδὲ ἐπὶ τὸ ὄρος, καὶ ὑποδύντα ὄρος σὺν τῷ ὕδατι,\nοὔτʼ ἄν ἐπὶ τὸν Μαρσύαν ἐκδοθείη τὰ τοῦ Μαιάνδρου,\nοὔτʼ ἐπὶ τὸν Μαίανδρον τὰ τοῦ Μαρσύου· εἰ δὲ ἀμφοῖν\nεἴη, διαιροῦνται τὸ δῶρον.\nὌρος Καππαδόκαις\n\n\n\n\nκαὶ θεὸς καὶ ὅρκος καὶ ἄγαλμα, Μαιώταις λίμνη, Τάνοϊς\nΜασσαγέταις.\nὬ πολλῶν καὶ παντοδαπῶν ἀ|γαλμάτων· ὧν τὰ\nμὲν ὑπὸ τέχνης ἐγένετο, τὰ δὲ διὰ χρείαν ἠγαπήθη,\nτὰ δὲ διʼ ὠφέλειαν ἐτιμήθη, τὰ δὲ διʼ ἔκπληξιν ἐθαυμάσθη,\nτὰ δὲ διὰ μέγεθος ἐθειάσθη, τὰ δὲ διὰ κάλλος\nἐπῃνέθη.\nΠλὴν οὐδὲν γένος, οὐ βάρβαρον, οὐχ Ἑλληνικόν,\nοὐ θαλάττιον, οὐκ ἠπειρωτικόν, οὐ νομαδικόν,\nοὐκ ἀστυπολοῦν, ἀνέχεται τὸ μὴ καταστήσασθαι σύμβολα\nἄττα τῆς τῶν θεῶν τιμῆς.\nΠῶς ἂν οὖν τις διαιτήσαι\nτὸν λόγον, εἴτε χρὴ ποιεῖσθαι ἀγάλματα θεῶν,\nεἴτε μή;\nΕἰ μὲν γὰρ ἄλλοις τισὶν νομοθετοῦμεν ὑπερορίοις\nἀνθρώποις ἔξω τοῦ καθʼ ἡμᾶς αἰθέρος, ἄρτι ἐκ\nγῆς ἀναφυομένοις, ἢ ὑπό τινος προμηθείας πλαττομένοις,\nἀπείροις βίου καὶ νόμου καὶ λόγου, δέοι ἂν\nἴσως τοῦ σκέμματος· πότερα ἐατέον τουτὶ τὸ γένος,\nἐπεὶ τῶν αὐτοφυῶν τούτων ἀγαλμάτων προσκυνεῖν\nαἱροῦνται, οὐκ ἐλέφαντα, οὐδὲ χρυσόν, οὐδὲ δρῦν,\nοὐδὲ κέδρον, οὐδὲ ποταμόν, οὐδὲ ὄρνιθα, ἀλλὰ τὸν\n\n\n\n\n\nἥλιον ἀνίσχοντα, καὶ τὴν σελήνην λάμπουσαν, καὶ τὸν\nοὐρανὸν πεποικιλμένον, καὶ γῆν αὐτήν, καὶ ἀέρα αὐτόν,\nκαὶ πῦρ πᾶν, καὶ ὕδωρ πᾶν· ἢ καὶ τούτους καθείρξομεν\nεἰς ἀνάγκην τιμῆς ξύλων ἢ λίθων ἢ τύπων;\nεἰ δέ ἐστιν οὗτος ἱκανὸς ὁ πάντων νόμος, τὰ κείμενα\nἐῶμεν, τὰς φήμας τῶν θεῶν ἀποδεχόμενοι, καὶ φυλάττοντες\nαὐτῶν τὰ σύμβολα, ὥσπερ καὶ τὰ ὀνόματα.\nὉ μὲν γὰρ θεός, ὁ τῶν ὄντων πατὴρ καὶ δη||μιουργός,\nὁ πρεσβύτερος μὲν ἡλίου, πρεσβύτερος δὲ οὐρανοῦ,\nκρείττων δὲ χρόνου καὶ αἰῶνος καὶ πάσης ῥεούσης\nφύσεως, ἀνώνυμος νομοθέτῃ, καὶ ἄρρητος φωνῇ, καὶ\nἀόρατος ὀφθαλμοῖς· οὐκ ἔχοντες δὲ αὐτοῦ λαβεῖν τὴν\nοὐσίαν, ἐπερειδόμεθα φωναῖς, καὶ ὀνόμασιν, καὶ ζῴοις,\nκαὶ τύποις χρυσοῦ καὶ ἐλέφαντος καὶ ἀρ|γύρου, καὶ\nφυτοῖς, καὶ ποταμοῖς, καὶ κορυφαῖς, καὶ νάμασιν· ἐπιθυμοῦντες\n\n\n\n\n\nμὲν αὐτοῦ τῆς νοήσεως, ὑπὸ δὲ ἀσθενείας\nτὰ παῤ ἡμῶν καλὰ τῇ ἐκείνου φύσει ἐπονομάζοντες·\nαὐτὸ ἐκεῖνο τὸ τῶν ἐρώντων πάθος, οἷς ἥδιστον εἰς\nμὲν θέαμα οἱ τῶν παιδικῶν τύποι, ἡδὺ δὲ εἰς ἀνάμνησιν\nκαὶ λύρα, καὶ ἀκόντιον, καὶ θῶκος που, καὶ δρόμος,\nκαὶ πᾶν ἁπλῶς τὸ ἐπεγεῖρον τὴν μνήμην τοῦ\nἐρωμένου.\nΤί μοι τὸ λοιπὸν ἐξετάζειν καὶ νομοθετεῖν\nὑπὲρ ἀγαλμάτων; Θεῖον ἴστω πᾶν γένος, ἴστω\nμόνον.\nΕἰ δὲ Ἕλληνας μὲν ἐπεγείρει πρὸς τὴν μνήμην\nτοῦ θεοῦ ἡ Φειδίου τέχνη, Αἰγυπτίους δὲ ἡ πρὸς\nτὰ ζῷα τιμή, καὶ ποταμὸς ἄλλους, καὶ πῦρ ἄλλους, οὐ\nνεμεσῶ τῆς διαφωνίας· ἴστωσαν μόνον, ἐράτωσαν μόνον,\nμνημονευέτωσαν.\nΔεινόν γε τὰς μὲν ἄλλας τέχνας ἀπηλλάχθαι ἑκάστην\nτοῦ τῶν πολλῶν δικαστηρίου, καὶ μήτε τὸν κυβερνήτην\nἐπιλαβόμενον τῆς νεώς, καὶ χρώμενον τῇ\nτέχνῃ κατὰ τοὺς ναυτικοὺς λόγους, εὐθύνεσθαι πρὸς\nτῶν ἀτέχνων, μήτε τὸν ἰατρὸν ἀνέχεσθαι τοὺς κάμνοντας\nτὰ προστάγματα αὐτοῦ καὶ τὰ ἰάματα καὶ τὰ\nδιαιτήματα ἐπισκοποῦντας καὶ βασανίζοντας, ἀλλʼ οὐδὲ\nκεραμέας, οὐδὲ σκυτοτόμους, οὐδὲ τοὺς τὰ ἔτι τούτων\nἀτιμότερα μεταχειριζομένους, ἄλλόν τινα ἔχειν δικαστὴν\nτῶν ἔργων, πλὴν τῆς τέχνης.\nΣωκράτη δὲ τὸν\nμηδὲ τῷ Ἀπόλλωνι παρασχόντα ἀμαθίας αἰτίαν, τῷ τὰς\nψάμμους εἰδότι καὶ κα|ταμαντευσαμένῳ τῆς θαλάττης,\nοὔπω καὶ νῦν πεπαῦσθαι συκοφαντούμενον καὶ εὐθυνόμενον,\n\n\n\n\n\nἀλλὰ πικροτέρους αὐτῷ εἶναι τοὺς ἐπιγιγνομένους\nαἰεὶ καὶ τοὺς συκοφάντας Ἀνύτου καὶ Μελήτου,\nκαὶ τοὺς δικαστὰς Ἀθηναίων τῶν τότε·\nκαὶ εἰ μὲν\nγραφεὺς ἦν ἢ δημιουργὸς ἀγαλμάτων, οἷον Ζεῦξις ἢ\nΠολύκλειτος ἢ Φειδίας, παρέπεμπεν ἂν τὰ ἔργα αὐτῶν\nμετʼ εὐφημίας ἡ τῆς τέχνης δόξα· ὁρῶντες γοῦν ἐκεῖνα\nοἱ ἄνθρωποι, μὴ ὅτι αἰτιᾶσθαι, ἀλλʼ οὐδὲ ἐξετάζειν\nτολμῶσιν, ἀλλʼ εἰσὶν αὐτεπάγγελτοι ἐπαινέται θεαμάτων\nἐνδόξων·\nεἰ δέ τις μὴ κατὰ γραφέας, μηδὲ κατʼ\nἀγαλμάτων δημιουργοὺς ἀγαθὸς ἦν τὴν χειρῶν τέχνην,\nἀλλὰ τὸν αὑτοῦ βίον συμμέτρως, καὶ πρὸς τὸ ἀκριβέστατον,\nλόγῳ καὶ πόνῳ καὶ ἐθισμῷ καὶ εὐτελείᾳ καὶ\nκαρτερίᾳ καὶ σωφροσύνῃ καὶ ταῖς ἄλλαις ἀρεταῖς ἡρμόσατο·\nτοῦτον μὴ τυγχάνειν βεβαίας δόξης, μηδὲ\nἐπαίνων ὡμολογημένων, μηδὲ ὁμοφώνων δικαστῶν,\nἀλλὰ ἄλλον ἄλλό τι διατελεῖν ὑπὲρ αὐτοῦ λέγοντας; ||\nὉποῖόν τι καὶ τὸ παρὸν ἡμῖν νυνὶ σκέμμα. Σωκράτη\nτοῦτον Μέλητος μὲν ἐγράψατο, Ἄνυτός τε εἰσήγαγεν,\nΛύκῶν δὲ ἐδίωκεν, κατεδίκασαν δὲ Ἀθηναῖοι, ἔδησαν\nδὲ οἱ ἕνδεκα, ἀπέκτεινεν δὲ ὁ ὑπηρέτης.\nΚαὶ Μελήτου\nγραφομένου ὑπερεώρα, καὶ Ἀνύτου εἰσάγοντος κατεφρόνει,\n\n\n\n\n\nκαὶ Λύκωνος λέγοντος κατεγέλα, καὶ ψηφιζομμένων\nἈθηναίων ἀντεψηφίζετο, καὶ τιμωμένων ἀντετιμᾶτο,\nκαὶ δεόντων αὐτὸν τῶν ἕνδεκα τὸ μὲν σῶμα\nπαρεῖχεν, ἀσθενέστερον γὰρ ἦν πολλῶν σωμάτων, τὴν\nδὲ ψυχὴν οὐ παρεῖχεν, κρείττων γὰρ ἦν Ἀθηναίων\nἁπάντων, οὐδὲ τῷ ὑπηρέτῃ ἐχαλέπαινεν, οὐδὲ πρὸς\nτὸ φάρμακον ἐδυσχέραινεν·\nἀλλʼ Ἀθηναῖοι μὲν αὐτὸν\nοὐχ ἑκόντες | κατεδίκασαν, ὁ δὲ ἀπέθνησκεν ἑκών·\nἐλέγχει δὲ τοῦ μὲν τὸ ἑκούσιον, ὅτι ἐξὸν αὐτῷ καὶ\nχρημάτων τιμήσασθαι, καὶ φεύγειν ἐκκλαπέντι, προείλετο\nἀποθανεῖν·\nτῶν δὲ τὸ ἀκούσιον, μετέγνωσαν γὰρ\nεὐθύς· οὗ τί ἂν εἴη πάθος δικασταῖς καταγελαστότατον.\nἜτʼ οὖν ποθεῖς σκέψασθαι περὶ Σωκράτους, εἰ\nὀρθῶς ταῦτα ἔδρα ἢ μή; τί οὖν, εἴ τις σοι παρελθὼν\n\n\n\n\n\nδιηγεῖτο, ὅτι ἀνὴρ Ἀθηναῖος, γέρων τὴν ἡλικίαν,\nφιλόσοφος τὴν ἐπιτήδευσιν, πένης τὴν τύχην, δεινὸς\nτὴν φύσιν, ἀγαθὸς εἰπεῖν, συνετὸς νοῆσαι, ἄγρυπνος\nκαὶ νηφάλεος, καὶ οἷος μηδὲν εἰκῇ μήτε ἔργον πρᾶξαι,\nμήτε εἰπεῖν λόγον, βεβιωκὼς μὲν πόρρω ἡλικίας, ἐπαινέτας\nδὲ σχὼν τοῦ τρόπου Ἑλλήνων μὲν οὐ τοὺς φαυλοτάτους\nτὴν φύσιν, θεῶν δὲ τὸν Ἀπόλλωνα·\nοὗτος\nἐπαναστάντων αὐτῷ φθόνῳ καὶ ἀπεχθείᾳ καὶ τῇ πρὸς\nτὰ καλὰ ὀργῇ ἐκ μὲν τοῦ θεάτρου Ἀριστοφάνους, ἐκ\nδὲ τῶν σοφιστῶν Ἀνύτου, ἐκ δὲ τῶν συκοφαντῶν\nΜελήτου, ἐκ δὲ τῶν ῥητόρων Λύκωνος, καὶ τοῦ μὲν\nκωμῳδοῦντος, τοῦ δὲ γραφομένου, τοῦ δὲ εἰσάγοντος,\nτοῦ δὲ λέγοντος, τῶν δὲ δικαζόντων, ἐχαλέπαινεν\nπρῶτα μὲν τῷ Ἀριστοφάνει, καὶ καταστὰς ἐν Ἀθηναίοις\nἀντεκωμῴδει τὸν ἄνδρα ἐν Διονυσίοις, ἔτι μεθυόντων\n\n\n\n\nδικαστῶν· ἔπειτα εἰς τὸ δικαστήριον παρελθὼν ἀντερρητόρευεν\nτοῖς λέγουσι καὶ λόγους διεξῄει μακρούς,\nἀπολογίαν εὖ μάλα εἰς ἐπαγωγὴν δικαστῶν συγκειμένην,\nἐξευμενιζόμενος μὲν τὸ δικαστήριον τοῖς προοιμίοις,\nπείθων δὲ τοῖς διηγήμασιν, ἀποδεικνὺς δὲ τεκμηρίοις\nκαὶ πίστεσιν καὶ εἰκάσμασιν, ἀναβιβαζόμενος δὲ καὶ μάρτυρας\nτῶν πλουσίων τινὰς καὶ ἀξιόχρεων ἐν Ἀθηναίοις\nδικασταῖς, κἂν τοῖς ἐπιλόγοις ἱκετεύων καὶ ἀντιβολῶν\nκαὶ δεόμενος | καί που καὶ δάκρυα ἐν καιρῷ ἀφιείς,\nκαὶ μετὰ τοῦτο τελευτῶν τὴν Ξανθίππην ἀναβιβασάμενος\nκωκύουσαν, καὶ τὰ παιδία κλαυμυριζόμενα, διὰ\nτούτων ἁπάντων μετεχειρίσατο τοὺς δικαστάς, καὶ\nἀπεψηφίσαντο αὐτοῦ, καὶ ᾤκτειραν, καὶ ἀφῆκαν;\nΚαλοῦ τοῦ νικηφόρου· ἦ που εἰς Λύκειον ὤσατο ἂν\nἐκεῖθεν, καὶ εἰς Ἀκαδημίαν αὖθις, καὶ τὰς ἄλλας διατριβὰς\nφαιδρός, ὥσπερ οἱ ἐκ χειμερίου θαλάττης σεσωσμένοι.\nΚαὶ πῶς ἂν ἠνέσχετο φιλοσοφία σπάνιον τὸ πρὸς\nἑαυτὴν τοῦτον τὸν ἄνδρα; οὐ μᾶλλον ἢ παιδοτρίβης\nἐκ σταδίου ἀγωνιστὴν μύρῳ κεχρισμένον, || ἀνιδρωτὶ\nκαὶ ἀκονιτὶ στεφανωθέντα, ἄπληκτον, καὶ ἄτρωτον,\nκαὶ μηδὲν ἴχνος ἀρετῆς ἔχοντα.\nΤίνος δ᾿ ἂν καὶ εἵνεκα\n\n\n\n\nἀπελογήσατο Σωοκράτης ἐπʼ ἐκείνων τῶν Ἀθηναίων;\nὡς ἐπὶ δικαστῶν; ἀλλὰ ἄδικοι· ὡς ἐπὶ φρονίμων; ἀλλὰ\nἀνόητοι· ὡς ἐπὶ ἀγαθῶν; ἀλλὰ μοχθηροί· ὡς ἐπὶ εὐμενῶν;\nἀλλὰ ὠργίζοντο· ὡς ἐπὶ ὁμοίων; ἀλλὰ ἀνομοιότατοι·\nὡς ἐπὶ κρειττόνων; ἀλλὰ χείρους ἦσαν· ὡς ἐπὶ\nχειρόνων; καὶ τίς κρείττων χείρονι ἀπελογήσατο; τί δʼ\nἂν καὶ εἶπεν ἀπολογούμενος; ἆρα ὡς οὐκ ἐφιλοσόφει;\nἀλλὰ ἐψεύδετο ἄν· ἢ ὅτι ἐφιλοσόφει; ἀλλὰ ἐπὶ τούτῳ\nἐχαλέπαινον.\nἈλλὰ νὴ Δία τούτων μὲν οὐδέν, ἀπολύεσθαι\nἐχρῆν τὴν αἰτίαν, ὡς μήτε διέφθειρεν τοὺς νέους, μήτε\nκαινὰ δαιμόνια ἐπεισέφερεν.\nΚαὶ τίς τεχνίτης τὸν\nἄτεχνον πείθει ὑπὲρ τῶν κατὰ τὴν τέχνην; ποῦ γὰρ\nἈθηναίοις συνιέναι, τί μὲν διαφθορὰ νέων, τί δὲ\nἀρετή; καὶ τί μὲν τὸ δαιμόνιον, πῶς δὲ τιμητέον; οὐ\nγὰρ τῷ κυάμῳ λαχόντες δικασταὶ χίλιοι ταῦτα ἐξετάζουσιν,\nοὐδὲ Σόλων τὶ ὑπὲρ αὐτῶν γέγραφεν, οὐδὲ οἱ\nΔράκοντος σεμνοὶ νόμοι·\nἀλλὰ κλήσεις μέν, καὶ φάσεις,\nκαὶ γραφαί, καὶ εὐθύναι, καὶ ἀντωμοσίαι, |καὶ πάντα\nτὰ τοιαῦτα ἐν ἡλιαίᾳ εὐθύνεται, ὥσπερ ἐν ταῖς τῶν\n\n\n\n\n\nπαίδων ἀγέλαις αἱ περὶ τῶν ἀστραγάλων διαμάχαι καὶ\nῥητορικαί, ἀφαιρουμένων ἀλλήλους, καὶ ἀδικούντων,\nκαὶ ἀδικουμένων·\nἀλήθεια δὲ καὶ ἀρετὴ καὶ βίος ὀρθὸς\nἑτέρων δικαστῶν δεῖ, καὶ νόμων ἑτέρων, καὶ ῥητόρων\nἑτέρων, ἐν οἷς Σωκράτης ἐκράτει, καὶ ἐστεφανοῦτο, καὶ\nεὐδοκίμει.\nΠῶς οὖν οὐκ ἂν ἦν καταγέλαστος γέρων ἀνὴρ καὶ\nφιλόσοφος συναστραγαλίζων τοῖς παισίν; ἢ τίς πώποτε\nἰατρὸς ἔπεισεν τοὺς πυρέττοντας, ὅτι ἀγαθὸν τὸ διψῆν\nκαὶ λιμώττειν; ἢ τίς τὸν ἀκόλαστον, ὅτι πονηρὸν\nἡδονή; ἢ τίς τὸν χρηματιστήν, ὅτι οὐδενὸς ἀγαθοῦ\nἐφίεται;\nἦ γὰρ ἂν καὶ τοῦτο Σωκράτης οὐ χαλεπῶς\nἔπεισεν τοὺς Ἀθηναίους, ὡς οὐκ ἔστιν διαφθορὰ νέων\nἀρετῆς ἐπιτήδευσις, οὐδὲ ἡ τοῦ θείου γνῶσις περὶ δαίμονας\nπαρανομία.\nΚαὶ γὰρ ἤτοι συνηπίσταντο ταῦτα\nτῷ Σωκράτει, ἢ ὁ μὲν ἠπίστατο, οἱ δὲ ἠγνόουν.\nΚαὶ\nεἰ μὲν ἠπίσταντο, τί ἔδει λόγων πρὸς τοὺς εἰδότας; εἰ\nδὲ ἠγνόουν, οὐκ ἀπολογίας αὐτοῖς, ἀλλʼ ἐπιστήμης\nἔδει.\nΤὰς μὲν γὰρ ἄλλας ἀπολογίας μάρτυρες ἀποφαίνουσιν,\nκαὶ πίστις, καὶ ἔλεγχοι, καὶ τεκμήρια, καὶ\nβάσανοι, καὶ ἄλλα τοιαῦτα, ἵνα τὸ ἀφανὲς τέως ἐπὶ\nδικαστηρίου φωραθῇ· ἀρετῆς δὲ καὶ καλοκαγαθίας ὁ\n\n\n\n\nἔλεγχος εἷς, ἡ πρὸς ταῦτα αἰδώς, ἧς ἐξεληλαμένης τότε\nἈθήνηθεν, τί ἔδει τῷ Σωκράτει λόγου; Νὴ Δία, ἵνα\nμὴ ἀποθάνῃ.\nἈλλʼ εἰ τοῦτο ἐξ ἅπαντος ἠυλαβεῖτο ἓν τῷ ἀγαθῷ\nἀνδρί, ὥρα ἦν Σωκράτει μὴ τοῖς Ἀθηναίων δικασταῖς\nἀπολογεῖσθαι, ἀλλὰ μήτε Μελήτῳ ἀπεχθάνεσθαι, μήτε\nἐλέγχειν Ἄνυτον, μήτε παρέχειν πράγματα τοῖς ἁμαρτάνουσιν\nἈθηναίων, μηδὲ περϊιέναι τὴν πόλιν, ἐντυγχάνοντα\nπάσαις | ἀνδρῶν καὶ τύχαις καὶ τέχναις καὶ\nἐπιτηδεύμασιν καὶ ἐπιθυ || μίαις, σωφρονιστὴν κοινὸν\nπικρὸν καὶ ἀπαραίτητον, μηδὲν ταπεινόν, μηδὲ θωπικόν,\nμηδὲ ἀνδραποδῶδες, μηδὲ ὑφειμένον πρὸς μηδένα\nλέγοντα.\nΕἰ δὲ θανάτου μὲν ἤδη τὶς καὶ ἐν πολέμῳ\nκατεφρόνησεν, καὶ κυβερνήτης ἐν θαλάττῃ, ὀρέγονται\nδὲ ἕκαστοι τῶν ἐν ταῖς τέχναις ἀποθνήσκειν καλῶς\nσὺν τῇ τέχνῃ· ἦπου τὸν φιλόσοφον ἔδει λιποτάκτην\nγενέσθαι καὶ λιπόνεων καὶ φιλόψυχον, ῥίψαντα τὴν\nἀρετὴν ὡς ἐν πολέμῳ ἀσπίδα.\nΚαὶ ταῦτα δρῶντα τίς\n\n\n\n\n\nἂν αὐτὸν δικαστὴς ἐπῄνεσεν; ἢ τίς ἂν ἠνέσχετο τὸν\nΣωκράτην ἑστῶτα ἐν δικαστηρίῳ ταπεινὸν καὶ ἐπτηχότα,\nκαὶ τὴν ἐλπίδα τοῦ ζῆν ἐρανιζόμενον παῤ\nἄλλων; τοῦτο γάρ που τῆς ἀπολογίας τὸ σχῆμα ἦν.\nλέγειν ἐχρῆν, ταπεινὸν δὲ οὐδέν, οὔτε ἐπτηχός, οὔτε\nὑφειμένον, ἀλλʼ ἐλεύθερόν τι καὶ ἄξιον φιλοσοφίας;\nοὐκ ἀπολογίαν μοι λέγεις, ἀλλʼ ὀργῆς ζωπύρωσιν καὶ\nφλεγμονήν. Πῶς γὰρ ἂν ἤνεγκεν τοιαύτην ἀπολογίαν\nδικαστήριον πονηρὸν καὶ δημοκρατικόν, καὶ ἐκδεδιῃτημένον\nὑπʼ ἐξουσίας, καὶ ἀνήκοον παρρησίας, καὶ κολακείᾳ\nδιηνεκεῖ κεχρημένον; οὐ μᾶλλον ἢ ἀκόλαστον\nσυμπόσιον νήφοντα ἄνδρα ἀφαιρούμενον μὲν τὸν κρατῆρα,\nἀπάγοντα δὲ τὴν αὐλητρίδα, καθαιροῦντα δὲ\nτοὺς στεφάνους, παύοντα δὲ τὴν μέθην.\nΤοιγαροῦν\nἐσίωπησεν ὁ Σωκράτης ἀσφαλῶς, ὅπου λέγειν οὐκ\nἐξῆν καλῶς, φυλάξας μὲν τὴν ἀρετήν, φυλαξάμενος δὲ\nτὴν ὀργήν, καὶ παρασχὼν τοὔνειδος αὐτοῖς πικρόν,\nὅτι καὶ σιωπῶντος αὐτοῦ κατεδίκασαν.\nΠάνυ γοῦν ἔδει τοῖς τότε Ἀθηναίων δικασταῖς\nλόγων.\nΣω|κράτη γὰρ ἑβδομήκοντα μὲν ἐτῶν χρόνος,\nκαὶ ἐν τούτῳ φιλοσοφία καὶ ἀρετὴ διηνεκής, καὶ ἄπταιστος\n\n\n\n\n\nβίος καὶ ὑγιής, καὶ δίαιτα εἰλικρινής, καὶ ὁμιλίαι\nχρησταί, καὶ ἐντεύξεις ὠφέλιμοι, καὶ συνουσίαι\nἀγαθαί, ταῦτα μὲν αὐτὸν οὐκ ἐξείλετο ἐκ τοῦ δικαστηρίου,\nκαὶ τοῦ δεσμωτηρίου, καὶ τοῦ θανάτου,\nἀμφορεὺς δὲ ἔμελλεν διαμετρηθεὶς πρὸς ῥητορείας\nκαιρὸν βραχὺς ῥύσεσθαι τὸν Σωκράτην; ἀλλʼ οὔτε ἠδύνατο,\nοὔτε δυνάμενος, ἐδέξατο ἂν ὁ Σωκράτης.\nἌπαγε,\nὦ Ζεῦ καὶ θεοί, ὅμοιον ὡς εἰ καὶ Λεωνίδην τὸν\nΣπαρτιάτην ἐκεῖνον ἠξίωσεν ἄν τις παραστὰς τοιοῦτος\nσύμβουλος ὑποχωρῆσαι βραχύ, καὶ ἐνδοῦναι τῇ\nΞέρξου ἐμβολῇ, ὡς συκοφάντῃ ὡπλισμένῳ·\nὁ δὲ οὐκ\nἐδέξατο, ἀλλʼ αὐτοῦ κεῖσθαι σὺν τῇ ἀρετῇ καὶ τοῖς\nὅπλοις μᾶλλον, ἢ ζῶν δεῖξαι τὰ νῶτα βασιλεῖ βαρβάρῳ.\nΤί τοίνυν ἦν ἄλλο ἡ Σωκράτους ἀπολογία, ἢ\nνώτων ἀποστροφή, καὶ φυγὴ βλημάτων, καὶ εὐπρεπὴς\nδειλία; τοιγαροῦν ἔμεινεν, καὶ τὴν ἐμβολὴν ἐδέξατο,\nκαὶ ἠρίστευσεν·\nἈθηναῖοι δὲ ᾤοντο αὐτοῦ καταψηφίζεσθαι.\nΚαὶ γὰρ Ξέρξης ᾤετο νικᾶν Λεωνίδην, ἀλλὰ\nΛεωνίδης μὲν ἀπέθνησκεν, Ξέρξης δὲ ἡττᾶτο· καὶ Σωκράτης\nμὲν ἀπέθνησκεν, Ἀθηναῖοι δὲ κατεδικάζοντο,\nδικαστὴς δὲ ἦν αὐτοῖς θεὸς καὶ ἀλήθεια.\nδὲ Σωκράτους\n\n\n\n\nκατὰ Ἀθηναίων γραφή·\nἈδικεῖ ὁ Ἀθηναίων\nδῆμος, οὓς μὲν Σωκράτης νομίζει θεούς, οὐ νομίζων,\nἕτερα δὲ καινὰ δαιμόνια ἐπεισφέρων· Σωκράτης μὲν γὰρ\nνομίζει Ὀλύμπιον τὸν Δία, Ἀθη||ναῖοι δὲ Περικλέα·\nκαὶ Σωκράτης μὲν πιστεύει τῷ Ἀπόλλωνι, Ἀθηναῖοι\nδὲ αὐτῷ ἀντιψηφίζονται.\nἈδικεῖ δὲ ὁ δῆμος καὶ τοὺς\nνέους διαφθείρων· οὗτος καὶ Ἀλκιβιάδην διέφθειρεν,\nκαὶ Ἱππόνικον, καὶ Κριτίαν, καὶ ἄλλους μυρίους.\nὬ|γραφῆς ἀληθοῦς, καὶ δικαίου δικαστηρίου, καὶ καταδίκης\nπικρᾶς. Ὑπὲρ μὲν Διὸς ἀσεβουμένου λοιμὸς\nἦλθε καὶ ἐκ Πελοποννήσου πόλεμος· ὑπὲρ δὲ νέων\nδιαφθειρομένων Δεκέλεια, καὶ ἡ ἐν Σικελίᾳ τύχη, καὶ\nἐν Ἑλλησπόντῳ συμφοραί. Οὕτω δικάζει θεός, οὕτω\nκαταψηφίζεται.\nΔεινῶς γε οἱ ἄνθρωποι στασιωτικοὶ οὐ μέχρι πολιτείας\nμόνον, οὐδὲ ἀρχῆς, οὐδὲ τῶν ἐν μέσῳ κακῶν,\n\n\n\n\n\n\n\nἀλλὰ καὶ ἐπὶ τὰ εἰρηνικώτατα τῶν ὄντων προεληλύθασιν,\nποιητικὴν καὶ φιλοσοφίαν· χρῆμα διττὸν μὲν\nκατὰ τὸ ὄνομα, ἁπλοῦν δὲ κατὰ τὴν οὐσίαν, καὶ διαφέρον\nτὸ αὐτοῦ, οἷον εἴ τις ἢ τὴν ἡμέραν ἄλλό τι\nἡγήσαιτο πλὴν ἡλίου φῶς πίπτον εἰς γῆν, ἢ τὸν ἥλιον\nὑπὲρ γῆς θέοντα ἄλλό τι ἢ ἡμέραν· οὕτω τοι καὶ τὰ\nποιητικῆς πρὸς φιλοσοφίαν ἔχει.\nΚαὶ γὰρ ποιητικὴ τί\nἄλλο ἢ φιλοσοφία, τῷ μὲν χρόνῳ παλαιά, τῇ δὲ ἁρμονίᾳ\nἔμμετρος, τῇ δὲ γνώμῃ μυθολογική καὶ φιλοσοφία\nτί ἄλλο ἢ ποιητική, τῷ μὲν χρόνῳ νεωτέρα, τῇ\nδὲ ἁρμονίᾳ εὐζωνοτέρα, τῇ δὲ γνώμῃ σαφεστέρα;\nΔύο\nτοίνυν πραγμάτων χρόνῳ μόνον καὶ σχήματι ἀλλήλοις\nδιαφερομένων πῶς ἄν τις διαιτήσαι τὴν διαφορὰν ἐν\nοἷς τι περὶ τοῦ θείου ἑκάτεροι λέγουσιν καὶ οἱ ποιηταὶ\nκαὶ οἱ φιλόσοφοι;\nἪ τὸ σκέμμα τουτὶ ἐοικέναι φῶμεν τοιῷδε, οἷον\nεἵ τις καὶ ἰατρικὴν ἐνθυμηθεὶς τὴν πρώτην ἐκείνην\nπρὸς τὴν νέαν δὴ καὶ τοῖς νῦν σώμασιν ἐπιτεταγμένην,\nσκοποῖ τὸ ἐν ἑκατέ|ρᾳ βέλτιον καὶ χεῖρον;\nἈποκρίναιτο\nγὰρ ἂν αὐτῷ ὁ Ἀσκληπιός, ὅτι τὰς μὲν ἄλλας τέχνας\nοὐ μεταποιοῦσιν οἱ χρόνοι· ὧν γὰρ ἡ αὐτὴ χρεία ἀεί,\n\n\n\n\n\nτούτων παραπλήσια καὶ τὰ ἔργα· ἰατρικὴν δὲ ἀνάγκη\nἑπομένην τῇ κρατήσει τῶν σωμάτων, πράγματι οὐχ\nἑστῶτι οὐδὲ ὡμολογημένῳ, ἀλλὰ ταῖς κατὰ τὴν δίαιταν\nτροφαῖς ἀλλοιουμένῳ καὶ μεταπίπτοντι, ἰάματα καὶ\nδιαίτας αὐτῷ ἐξευρίσκειν ἄλλοτε ἄλλας, προσφόρους\nτῇ παρούσῃ τροφῇ.\nΜηδὲν οὖν ἡγοῦ τοὺς υἱέας τοὺς\nἐμούς, τὸν Μαχάονα ἐκεῖνον καὶ τὸν Ποδαλείριον,\nἧττόν τι εἶναι δεξιωτέρους ἰᾶσθαι τῶν αὖθις ἐπιτιθεμένων\nτῇ τέχνῃ, καὶ τὸ σοφὰ ταῦτα καὶ παντοδαπὰ\nἰάματα ἐξευρηκότων·\nἀλλὰ τότε μὲν ἡ τέχνη σώμασιν\nὁμιλοῦσα οὐ θρεπτικοῖς, οὐδὲ ποικίλοις, οὐδὲ ἐκλελυμένοις\nπαντάπασιν, ῥᾳδίως αὐτὰ μετεχειρίζετο, καὶ ἦν\nαὐτῆς ἔργόν τι ἁπλοῦν\nἰούς τʼ ἐκτάμνειν, ἐπί τʼ ἤπια φάρμακαπάσσειν· ||\nτελευτῶσα δὲ νῦν, ὑπολισθαινόντων αὐτῇ τῶν σωμάτων\nεἰς δίαιταν ποικιλωτέραν καὶ κρᾶσιν πονηράν, ἐξεποικίλθη\n\n\n\n\n\nτὲ αὐτὴ καὶ μετέβαλλεν ἐκ τῆς πρόσθεν ἁπλότητος\nεἰς παντοδαπὸν σχῆμα.\nΦέρε καὶ ὁ ποιητικὸς ὁμοῦ καὶ ὁ φιλόσοφος ἀποκρινάσθω\nκατὰ τὸν Ἀσκληπιὸν ὑπὲρ τῶν ἐπιτηδευμάτων·\nοὗτος μὲν καὶ ἄγαν δεινοπαθῶν, εἴ τις ἡγήσαιτο\nὍμηρον καὶ Ἡσίοδον ἤ, νὴ Δία, Ὀρφέα ἢ ἄλλόν\nτινα τῶν τότε ἀνδρῶν, ἧττόν τι εἶναι σοφώτερον Ἀριστοτέλους\nτοῦ Σταγειρίτου, ἢ Χρυσίππου τοῦ Κίλικος,\nἢ Κλειτομάχου τοῦ Λίβυος, ἢ τῶν τὰ πολλὰ καὶ σοφὰ\nταῦτα ἡμῖν ἐξευρηκότων· ἀλλὰ οὐχὶ καὶ τούτους ὁμοίως\nμὲν καὶ τὰ αὐτὰ δεινούς, εἰ μὴ καὶ μᾶλλον.\nΚαθάπερ\nδὲ ἐπὶ τῶν σωμάτων τὰ μὲν ἀρχαῖα ὑπὸ διαίτης\nχρηστῆς εὐμεταχείριστα ἦν τῇ τέχνῃ, τὰ δὲ αὖθις ἐδεήθη\nἰατρικῆς ἀλλοιοτέρας· οὕτω καὶ ἡ ψυχὴ πρότερον μὲν\nδιʼ ἁπλότητα καὶ τὴν καλουμένην ταύτην εὐήθειαν\nἐδεῖτο φιλοσοφίας μουσικῆς τινος καὶ πρᾳοτέρας, ἢ\nδιὰ μύθων δημαγωγήσει αὐτὴν καὶ μεταχειριεῖται, καθάπερ\nαἱ τιτθαὶ τοὺς παῖδας διὰ μυθολογίας βουκολῶσιν·\nπροϊοῦσα δὲ εἰς δεινότητα, καὶ ἀνδριζομένη, καὶ\n\n\n\n\nὑποπιμπλαμένη ἀπιστίας καὶ πανουργίας, καὶ τοὺς\nμύθους διερευνωμένη, καὶ οὐκ ἀνεχομένη τῶν αἰνιγμάτων,\nἐξεκάλυψέν τε καὶ ἀπέδυσεν φιλοσοφίαν τοῦ\nαὑτῆς κόσμου, καὶ ἐχρήσατο γυμνοῖς τοῖς λόγοις· οἱ\nδ᾿ εἰσὶν οὐδὲν ἀλλοιότεροι τῶν προτέρων οἱ ἔπειτα,\nπλὴν τῷ σχήματι τῆς ἁρμονίας, ἀλλ᾿ αἱ περὶ θεῶν\nδόξαι ἀρξάμεναι ἄνωθεν διὰ πάσης φιλοσοφίας ἦλθον.\nἘπίκουρον δὲ ἐξελῶ λόγου καὶ ποιητικοῦ καὶ φιλοσόφου,\nτοῖς δὲ ἄλλοις ἡ πραγματεία ἴση καὶ ἡ αὐτή·\nπλὴν εἰ μὴ νομίζεις Ὅμηρον ἐντετυχηκέναι τοῖς θεοῖς\nτοξεύουσιν, ἢ διαλεγομένοις, ἢ θύουσιν, ἤ τι ἄλλο\nδρῶσιν, οἷα περὶ αὐτῶν ἐκεῖνος ᾄδει.\nΟὐδὲ γὰρ Πλάτωνα\nἡγητέον ἐντετυχηκέναι τῷ Διὶ ἡνιοχοῦντι καὶ\nφερομένῳ ἐπὶ πτηνοῦ ἅρματος, στρατιᾶς θεῶν κατὰ\nἕνδεκα λόχους κεκοσμημένης, οὐδέ γε δαινυμένοις τοῖς\nθεοῖς ἐν Διὸς τοὺς Ἀφροδίτης γάμους, ὅτε Πόρος καὶ\nΠενία λαθόντε ξυνηλθέτην τὲ καὶ Ἔρωτα ἐξ αὐτῶν\nἐγεννησάτην.\nοὐδέ γε θεατὴν γενέσθαι Πυριφλεγέθοντός\n\n\n\n\nτε καὶ Ἀχέροντος καὶ Κωκυτοῦ καὶ τῶν ἄνω\nκαὶ κάτω ποταμῶν, ῥεόντων ὕδατι καὶ πυρί·\nοὐδὲ τὴν\nΚλωθὼ ἰδεῖν καὶ τὴν Ἄτροπον, οὔτε ἐντετυχηκέναι\nἑλιττομένῳ τῷ ἀτράκτῳ ἑπτὰ καὶ διαφόρους ἑλιγμούς.\nἈλλὰ καὶ τοῦ Συρίου τὴν | ποίησιν σκόπει, τὸν Ζῆνα,\nκαὶ τὴν Χθονίην, καὶ τὸν ἐν τούτοις Ἔρωτα, καὶ τὴν\nὈφιονέως γένεσιν, καὶ τὴν θεῶν μάχην, καὶ τὸ δένδρον,\nκαὶ τὸν πέπλον·\nσκόπει καὶ τὸν Ἡράκλειτον,\nθεοὶ θνητοί, θεοὶ ἀθάνατοι.\nΠάντα μεστὰ αἰνιγμάτων, καὶ παρὰ ποιηταῖς, καὶ\nπαρὰ φιλοσόφοις· ὧν ἐγὼ τὴν πρὸς τὸ ἀληθὲς αἰδὼ\nἀγαπῶ μᾶλλον, ἢ τὴν παρρησίαν τῶν νεωτέρων· πραγμάτων\nγὰρ ὑπʼ ἀνθρωπίνης ἀσθενείας οὐ καθορωμένων\nσαφῶς, εὐσχημονέστερος ἑρμηνεὺς ὁ μῦθος.\nἘγὼ\nδὲ || εἰ μέν τι πλέον ἐθεάσαντο τῶν προτέρων\nοἱ ἔπειτα. μακαρίζω τοὺς ἄνδρας τῆς θέας· εἰ δὲ μηδενὶ\nπλεονεκτοῦντες κατὰ τὴν γνῶσιν, μετέλαβον αὐτῶν\nτὰ αἰνίγματα εἰς μύθους σαφεῖς, δέδια μή τις\nαὐτῶν ἐπιλάβηται ὡς ἐξαγορευόντων ἀπορρήτους λόγους.\nΤί γὰρ ἂν ἄλλο εἴη μύθου χρεία; λόγος περισκεπὴς\n\n\n\n\nἑτέρῳ κόσμῳ, καθάπερ τὰ ἱδρύματα, οἷς περιέβαλλον\nοἱ τελεσταὶ χρυσὸν καὶ ἄργυρον καὶ πέπλους, τὰ\nπρῶτα ἀποσεμνύνοντες αὐτῶν τὴν προσδοκίαν.\nΘρασεῖα\nγὰρ οὖσα ἡ ἀνθρωπίνη ψυχή, τὰ μὲν ἐν ποσὶν ἧσσον\nτιμᾷ, τοῦ δὲ ἀπόντος θαυμαστικῶς ἔχει· καταμαντευομένη\nδὲ τῶν οὐχ ὁρωμένων καὶ θηρεύουσα ταῦτα τοῖς\nλογισμοῖς, μὴ τυχοῦσα μὲν σπεύδει ἀνευρεῖν, τυχοῦσα\nδὲ ἀγαπᾶ ὡς ἑαυτῆς ἔργον.\nΤοῦτο τοίνυν οἱ ποιηταὶ κατανοήσαντες, ἐξεῦρον\nἐπʼ αὐτῇ μηχανὴν ἐν τοῖς θείοις λόγοις, μύθους λόγου\nμὲν ἀφανεστέρους, αἰνίγματος δὲ σαφεστέρους, διὰ\nμέσου ὄντας ἐπιστήμης πρὸς ἄγνοιαν· κατὰ μὲν τὸ ἡδὺ\nπιστευομένους, κατὰ δὲ τὸ παράδοξον ἀπιστουμένους·\nκαὶ χειραγωγοῦντας τὴν ψυχὴν ἐπὶ τὸ ζητεῖν τὰ ὄντα,\nκαὶ διερευνᾶσθαι περαιτέρω.\nἜλαθον μέχρι πλείστου\nοἱ ἄνδρες οὗτοι, ἐπιβουλεύσαντες ἡμῶν ταῖς ἀκοαῖς,\nφιλόσοφοι μὲν ὄντες, | ποιηταὶ δὲ καλούμενοι, ἀλλα.\nξάμενοι χρήματος ἐπιφθόνου δημοτερπῆ τέχνην. Ὁ\nμὲν γὰρ φιλόσοφος βαρὺ καὶ πρόσαντες τοῖς πολλοῖς\nἄκουσμα, ὡς ἐν πένησιν ὁ πλούσιος θέαμα βαρύ, καὶ\n\n\n\n\n\nἐν ἀκολάστοις ὁ σώφρων, καὶ ἐν δειλοῖς ἀριστεύς· οὐ\nγὰρ ἀνέχονται αἱ πονηρίαι τὰς ἀρετὰς ἐν αὐταῖς καλλωπιζομένας·\nὁ δὲ ποιητὴς ἄκουσμα ἁβρὸν καὶ δήμῳ\nφίλον, ἀγαπώμενον μὲν καθʼ ἡδονήν, ἀγνοούμενον δὲ\nκατὰ τὴν ἀρετήν.\nΚαθάπερ δὲ οἱ ἰατροὶ τοῖς κακοσίτοις\nτῶν καμνόντων τὰ πικρὰ τῶν φαρμάκων ἀναδεύσαντες\nπροσηνεῖ τροφῇ ἀπέκρυψαν τὴν τοῦ ὠφελοῦντος\nἀηδίαν, οὕτως καὶ ἡ παλαιὰ φιλοσοφία καταθεμένη\nτὴν αὑτῆς γνώμην εἰς μύθους καὶ μέτρα καὶ\nσχῆμα ᾠδῆς, ἔλαθεν τῇ περιβολῇ τῆς ψυχαγωγίας, κεράσασα\nτὴν ἀηδίαν τῶν διδαγμάτων.\nΜὴ τοίνυν ἔρῃ, πότεροι κρεῖττον περὶ θεῶν διειλήφασιν,\nποιηταὶ ἢ φιλόσοφοι· ἀλλὰ σπονδὰς καὶ ἐκεχειρίαν\nτοῖς ἐπιτηδεύμασιν ποιησάμενος, ὡς περὶ μιᾶς καὶ ὁμοφώνου\nτέχνης σκόπει· κἂν γὰρ ποιητὴν καλῇς, φιλόσοφον\nλέγεις, καὶ ἂν φιλόσοφον καλῇς, ποιητὴν λέγεις.\nΚαὶ\nγὰρ ἀριστεῖς καλεῖς, ὁμοίως μὲν τὸν Ἀχιλλέα μετὰ\nχρυσῆς καὶ ποιητικῆς ἀσπίδος στρατευόμενον, ὁμοίως\n\n\n\n\n\nδὲ καὶ τὸν Αἴαντα, κἂν ἐκ βύρσης φέρῃ σάκος· ἀμφότερα\nδὲ ἀριστευτικὰ καὶ ἐκπληκτικὰ ὁμοίως ἡ ἀρετὴ\nποιεῖ, καὶ οὐδὲν ἐνταῦθα ὁ χρυσὸς πρὸς τὴν βύρσαν.\nΕἴκαζε δὴ κἀνταῦθα τὰ μὲν μέτρα καὶ τὴν ᾠδὴν\nχρυσῷ, τὸν δὲ ψιλὸν λόγον ὕλῃ δημοτικῇ· σκόπει δὲ\nμήτε τὸν χρυσόν, μήτε τὴν βύρσαν, ἀλλὰ τὴν ἀρετὴν\nτοῦ χρωμένου.\nἈληθῆ λεγέτω, κἂν ποιητὴς λέγῃ, κἂν\nμῦθον λέγῃ, κἂν ᾄδων λέγῃ, ἕψομαι τοῖς αἰνίγμασιν,\nκαὶ | διερευνήσομαι τὸν μῦθον, καὶ οὐκ ἐκστήσει με\nἡ || ᾠδή· ἀληθῆ λεγέτω, κἂν ψιλῶς λέγῃ, δέξομαι\nκαὶ ἀγαπήσω τὴν ῥᾳστώνην τῶν ἀκουσμάτων· ἐὰν δὲ\nἀφέλῃς ἑκατέρου τὸ ἀληθές, καὶ τοῦ ποιητοῦ καὶ τοῦ\nφιλοσόφου, ἄμουσον μὲν τὴν ᾠδὴν ποιεῖς, μῦθον δὲ\nτὸν λόγον· ἄνευ δὲ τοῦ ἀληθοῦς μήτε μύθῳ ποιητοῦ\nδιαπιστεύσῃς τὸ πάμπαν, μήτε φιλοσόφου λόγῳ.\nΚαὶ γὰρ Ἐπίκουρος λέγει μὲν λόγους, ἀλλὰ μύθων\nἀτοπωτέρους· ὥστε ἔγωγε πιστεύω μᾶλλον Ὁμήρῳ περὶ\nΔιὸς λέγοντι, ὅτι ψυχὰς δυοῖν ἀριστέοιν ἐπὶ πλάστιγγος\nχρυσῆς ἐταλάντευεν,\nτὴν μὲν Ἀχιλλῆος, τὴν δʼ Ἕκτορος ἀνδροφόνοιο,\n\n\n\n\n\nἀνατείνας τὰ ζυγὰ τῇ δεξιᾶ· ὁρῶ γὰρ τὴν εἱμαρμένην\nτῶν ἀνδρῶν συναπονεύουσαν τῇ Διὸς δεξιᾶ\nοὐ γὰρ ἐμὸν παλινάγρετον οὐδʼ ἀπατηλὸνοὐδʼ ἀτελεύτητον, ὅτι κεν κεφαλῇ κατανεύσω.\nΑἰσθάνομαι τῶν Διὸς νευμάτων· διὰ τούτων γῆ μένει,\nκαὶ ἀναχεῖται θάλαττα, καὶ ἀὴρ διαρρεῖ, καὶ πῦρ ἄνω\nθεῖ, καὶ οὐρανὸς περιφέρεται, καὶ ζῷα γίνεται, καὶ\nδένδρα φύεται·\nτῶν Διὸς νευμάτων ἔργα καὶ ἀνθρώπου\nἀρετὴ καὶ εὐδαιμονία.\nΣυνίημι δὲ καὶ Ἀθηνᾶς, νῦν\nμὲν τῷ Ἀχιλλεῖ ξυνισταμένης καὶ ἀπαγούσης τοῦ θυμοῦ\nτὸν ἄνδρα καὶ σπώσης ὀπίσω, νῦν δὲ τῷ Ὀδυσσεῖ\nπαρισταμένης\nἐν πάντεσσι πόνοισι.\nΞυνίημι καὶ τοῦ Ἀπόλλωνος, τοξότης ὁ θεὸς καὶ μουσικός·\nκαὶ φιλῶ μὲν αὐτοῦ τὴν ἁρμονίαν, φοβοῦμαι\nδὲ τὴν τοξείαν.\nΣείει δὲ καὶ Ποσειδῶν γῆν τριστόμῳ\nδόρατι, ξυνάγει καὶ Ἄρης στρατοπέδων τάξεις, καὶ ὁ\nἭφαιστος χαλκεύει· ἀλλʼ οὐκ Ἀχιλλεῖ μόνῳ, πάσῃ διαπύρῳ\nχρείᾳ συντάττεται καὶ συνεργάζεται.\nΤαῦτα μὲν\nοἱ ποιηταὶ λέγουσιν, ταῦτα δὲ καὶ οἱ φιλόσοφοι λέγουσιν·\n\n\n\n\n\nὧν ἂν μεταλάβῃς τὰ ὀνόματα, | εὑρήσεις τὴν\nὁμοιότητα, καὶ γνωριεῖς τὸ διήγημα.\nΚάλει τὸν μὲν\nΔία νοῦν πρεσβύτατον καὶ ἀρχικώτατον, πάντα ἕπεται\nκαὶ πειθαρχεῖ· τὴν δὲ Ἀθηνᾶν, φρόνησιν· τὸν δὲ\nἈπόλλω, ἥλιον· τὸν δὲ Ποσειδῶ, πνεῦμα διὰ γῆς καὶ\nθαλάττης ἰόν, οἰκονομοῦν αὐτῶν τὴν στάσιν καὶ τὴν\nἁρμονίαν.\nΚἂν ἐπὶ τὰ ἄλλα ἴῃς, εὑρήσεις πάντα μεστά, παρὰ\nμὲν τοῖς ποιηταῖς ὀνομάτων, παρὰ δὲ τοῖς φιλοσόφοις\nλόγων. Τὰ δὲ Ἐπικούρου τίνι μύθων εἰκάσω; τίς\nοὕτω ποιητὴς ἀργὸς καὶ ἐκλελυμένος καὶ θεῶν ἄπειρος;\nΤὸ ἀθάνατον οὔτε αὐτὸ πράγματα ἔχει, οὔτε ἄλλῳ παρέχει\n(Epicur. κυρ. δόξ. l Usener 71).\nΤίς μοι γένηται τοιοῦτος μῦθος; πῶς ἀναπλάσω τὸν\nΔία; τί δρῶντα, καὶ τί βουλευόμενον, καὶ ποίαις ἡδοναῖς\nσυνόντα;\nΠίνει μὲν καὶ παῤ Ὁμήρῳ ὁ Ζεύς, ἀλλὰ\n\n\n\n\n\nκαὶ δημηγορεῖ, καὶ βουλεύεται, ὡς ἡ τῶν περὶ τὴν\nἈσίαν πραγμάτων χορηγία διὰ βασιλέως ῥεῖ, καὶ ἡ τῶν\nἙλληνικῶν πραγμάτων χορηγία ἐκ τῆς Ἀθηναίων ἐκκλησίας\nῥεῖ· βουλεύεται γὰρ ὑπὲρ μὲν||τῆς Ἀσίας ὁ μέγας\nβασιλεύς, περὶ δὲ τῆς Ἑλλάδος ὁ Ἀθηναίων δῆμος·\nβουλεύεται καὶ περὶ νεὼς κυβερνήτης, καὶ περὶ στρατοπέδου\nστρατηγός, καὶ περὶ πόλεως νομοθέτης·\nκαὶ ἵνα\nσωθῇ ναῦς, καὶ στρατόπεδον, καὶ γῆ, καὶ οἶκος, πράγματα\nμὲν ὁ κυβερνήτης ἔχει, πράγματα δὲ ἔχει ὁ\nστρατηγός, πράγματα δὲ ὁ νομοθέτης· ὑπὲρ δὲ οὐρανοῦ\nκαὶ γῆς καὶ θαλάττης καὶ τῶν ἄλλων μερῶν, τίς, ὦ\nἘπίκουρε, βουλεύεται; τίς κυβερνήτης; τίς στρατηγός;\nτίς νομοθέτης; τίς γεωργός; τίς οἰκονόμος; Ἀλλʼ οὐδὲ\nὁ Σαρδανάπαλλος ἀπράγμων ἦν, ἀλλʼ ἐντὸς θυρῶν\nκατακεκλεισμένος, ἐπὶ σφυρηλάτου κλίνης κείμενος ἐν\nγυναικῶν χορῷ, ἐβου|λεύετο ὅμως, πῶς σωθῇ Νῖνος,\nκαὶ πῶς Ἀσσύριοι εὐδαιμονῶσιν· σοὶ δὲ ἡ Διὸς ἡδονὴ\nκαὶ τῆς Σαρδαναπάλλου ἐκείνου ἀργοτέρα;\nὬ μύθων\nἀπίστων, καὶ μηδεμιᾷ ποιητικῇ ἁρμονίᾳ πρεπόντων.\nἈνὴρ Φρύξ, ἀργὸς τὸν βίον, ἐραστὴς χρημάτων,\nλαμβάνει τὸν Σάτυρον, ὡς φησὶν ὁ μῦθος, δαίμονα\nφίλοινον, κεράσας οἴνῳ κρήνην, εἰς ἣν φοιτῶν διψήσας\nἔπινεν.\nΕὔχεται ὁ ἀνόητος Φρὺξ δαίμονι αἰχμαλώτῳ·\nεὔχεται δὲ εὐχήν, οἵαν εἰκὸς ἦν καὶ τοῦτον αἰτεῖν, καὶ\nἐκεῖνον τελεσιουργεῖν, γενέσθαι αὐτῷ τὴν γῆν χρυσῆν,\nκαὶ τὰ δένδρα χρυσᾶ, καὶ τὰ λήϊα, καὶ τοὺς λειμῶνας,\nκαὶ τὰ ἐν αὐτοῖς ἄνθη.\nΔίδωσιν ταῦτα ὁ Σάτυρος·\nἐπεὶ δὲ αὐτῷ ἐκεχρύσωτο ἡ γῆ, λιμὸς εἶχεν Φρύγας·\nκαὶ ὁ Μίδας ὀδύρεται τὸν πλοῦτον, καὶ ποεῖται παλινῳδίαν\n\n\n\n\n\n\n\nτῆς εὐχῆς, καὶ εὔχεται Σατύρῳ μὲν οὐκέτι,\nθεοῖς δὲ καὶ θεαῖς. ἐλθεῖν αὐτῷ τὴν ἀρχαίαν πενίαν,\nτὴν εὔφορον ἐκείνην καὶ πάμφορον καὶ καρποτρόφον,\nτὸν δὲ χρυσὸν ἀπελθεῖν εἰς ἐχθρῶν κεφαλάς.\nὉ μὲν\nταῦτα εὔχετο ποτνιώμενος, ἐτελεῖτο δὲ οὐδὲν μᾶλλον.\nἘπαινῶ τὸν μῦθον τῆς χάριτος καὶ τῆς πρὸς τ᾿ ἀληθὲς\nὁδοῦ. Τί γὰρ δὴ ἄλλο αἰνίττεται, ἢ ἀνοήτου ἀνδρὸς\nεὐχὴν ἐπʼ οὐδενὶ χρηστῷ, εὐχομένου μέν, ἵνα τύχῃ,\nμεταγιγνώσκοντος δέ, ἐπειδὰν τύχῃ; Τὴν δὲ θήραν\nτοῦ Σατύρου, καὶ τὰ δεσμά, καὶ τὸν οἶνον ᾐνίξατο\nὁ μῦθος· ὅτι οἱ μὲν ἀπατήσαντες, οἱ δὲ καὶ βιασάμενοι\nτυχόντες ὧν ἐπεθύμουν, οὐχ ὧν εὔξαντο, ἀνατιθέασιν\nθεοῖς τὴν δωρεάν, οὐ παῤ ἐκείνων λα|βόντες· οὐδὲν\nγὰρ τῶν μὴ καλῶν δίδωσιν θεός, ἀλλʼ ἐστὶν ταῦτα\nδωρεὰ τύχης, ἄλογος ἀλόγου, οἷαι καὶ παρὰ τῶν μεθυόντων\nφιλοσοφρύναι.\nΤί δὲ Λυδός, ὁ τοῦ Φρυγὸς ἀνοητότερος; οὐκ εὔξατο\nμὲν τῷ Ἀπόλλωνι ἑλεῖν τὴν Περσῶν ἀρχήν, καὶ\nἐθεράπευεν χρυσῷ πολλῷ τὸν θεόν, ὥσπερ δωροδόκον\n\n\n\n\n\nδυνάστην; ἀκούων δὲ αὐτοῦ θαμὰ ἐκ Δελφῶν\nἐπιστέλλοντος ||\nΚροῖσος Ἅλυν διαβὰς μεγάλην ἀρχὴν καταλύσει,\nἐκδεχόμενος πρὸς ἡδονὴν τὸν χρησμόν, διέβη Ἅλυν,\nκαὶ κατέλυσεν τὴν Λυδῶν μεγάλην ἀρχήν.\nἈκούω δὲ\nκαὶ παῤ Ὁμήρῳ εὐχομένου Ἕλληνος ἀνδρός,\nΖεῦ πάτερ, ἢ Αἴαντα λαχεῖν, ἢ Τυδέος υἱόν,ἢ αὐτὸν βασιλῆα πολυχρύσοιο Μυκήνης·\nκαὶ δηλαδὴ ὁ Ζεὺς ἐπιτελεῖ τὴν εὐχήν,\nἐκ δʼ ἔθορε κλῆρος κυνέης, ὃν ἄῤ ἤθελον αὐτοὶΑἴαντος.\nΚαὶ τῷ μὲν Πριάμῳ εὐχομένῳ ὑπὲρ τῆς οἰκείας γῆς,\nβοῦς καὶ ὄϊς ὁσημέραι τῷ Διὶ καταθύοντι, ἀτελῆ τὴν\nεὐχὴν τίθησιν·\nτῷ δὲ Ἀγαμέμνονι\nὑπέσχετο καὶ κατένευσεν\nἐπὶ τὴν ἀλλοτρίαν ἐλθόντι\nἼλιον ἐκπέρσαντʼ εὐτείχεον ἀπονέεσθαι.\nΚαὶ ὁ Ἀπόλλων πρότερον μὲν οὐκ ἐπαμύνει τῷ Χρύσῃ\nἀδικουμένῳ, ἐπεὶ δὲ πρὸς αὐτὸν ἐπαρρησιάσατο καὶ\nἀνέμνησεν τῆς κνίσης τῶν μηρίων, τότε τοὺς ἰούς\nἀφίησιν εἰς τὸ Ἑλληνικόν, ‘ἐννῆμαρ ἐποιχόμενοςʼ αὐτούς,\nκαὶ ‘ὀρεῖς καὶ κύναςʼ.\nΤί ταῦτα, ὦ ποιητῶν ἄριστε; λίχνον καὶ δωροδόκον\nτὸ θεῖον, καὶ μηδὲν διαφέρον τῶν πολλῶν ἀνθρώπων;\nκαί σου τὸ ἔπος τοῦτο ἀποδεξόμεθα,\nστρεπτοὶ δέ τε καὶ θεοὶ αὐτοί;\nἢ τουναντίον, ἄστρεπτον τὸ θεῖον καὶ ἀτενὲς καὶ ἀπαραίτητον;\nμετατίθεσθαι γὰρ καὶ μεταγινώσκειν προσήκει\nμὴ ὅτι θεῷ, ἀλλʼ οὐδὲ ἀνδρὶ ἀγαθῷ· ὁ γὰρ στρεπτὸς\nἀνὴρ καὶ μετανοητικός, | εἰ μὲν εἰς τὸ βέλτιον ἐκ τοῦ\nφαυλοτέρου μετατίθεται, πονήρως ἐβουλεύσατο· εἰ δὲ\nεἰς τὸ χεῖρον ἐκ τοῦ βελτίστου, πονηρῶς μετέθετο· τὸ\nδὲ θεῖον ἔξω πονηρίας.\nΚαὶ γὰρ ἤτοι ὁ εὐχόμενος\nἄξιος τυχεῖν ὧν ηὔξατο, ἢ οὐκ ἄξιος· εἰ μὲν οὖν ἄξιος,\nτεύξεται καὶ μὴ εὐξάμενος· εἰ δὲ οὐκ ἄξιος, οὐ τεύξεται\nοὐδὲ εὐξάμενος.\nΟὔτε γὰρ ὁ ἄξιος μὲν, παραλείπων\nδὲ τὴν εὐχήν, διὰ τοῦτο οὐκ ἄξιος, ὅτι οὐκ ηὔξατο·\nοὔτε ὁ μὴ ἄξιος μὲν τυχεῖν, λαβεῖν δὲ εὐχόμενος, διὰ\nτοῦτο ἄξιος, ὅτι εὔξατο·\nἀλλὰ αὐτὸ τοὐναντίον, ὁ μὲν\n\n\n\n\n\n\nἄξιος λαβεῖν, μὴ ἐνοχλῶν, τυχεῖν ἀξιώτερος· ὁ δὲ οὐκ\nἄξιος, ἐνοχλῶν, καὶ διὰ τοῦτο οὐκ ἄξιος· καὶ τῷ μὲν\nἀναθήσομεν αἰδὼ καὶ θάρσος, διὰ μὲν τὸ θαρρεῖν\nπιστεύοντι ὡς τευξομένῳ, διὰ δὲ τὴν αἰδὼ ἡσυχάζοντι,\nκἂν μὴ τύχῃ·\nτῷ δὲ ἀμαθίαν καὶ μοχθηρίαν, διὰ μὲν\nἀμαθίαν εὐχομένῳ, διὰ δὲ μοχθηρίαν οὐκ ἀξιουμένῳ.\nΤί δέ, εἰ στρατηγὸς ἦν ὁ θεός, κᾆτα ὁ μὲν σκευοφορεῖν\nἄξιος ᾔτει τὸν στρατηγὸν ὁπλίτου χώραν, ὁ δὲ\nὁπλιτεύειν ἐπιτήδειος τὴν ἡσυχίαν ἦγεν· ἆρα οὐ κατὰ\nτὴν χρείαν τῆς τάξεως τὸν μὲν ἀχθοφορεῖν εἴα, τὸν\nδὲ εἰς τοὺς ὁπλίτας ἔταττεν;\nἈλλὰ στρατηγὸς μὲν\nκἂν ἀγνοήσαι, κἂν δωροδοκήσαι, κἂν ἐξαπατηθείη·\nτὸ\nδὲ θεῖον οὐ τοιοῦτον· οὔτε οὖν εὐχομένοις δώσει\nπαρὰ τὴν ἀξίαν, οὔτε οὐκ εὐχομένοις οὐ δώσει κατὰ\nτὴν ἀξίαν. ||\nΚαὶ μὴν τῶν ὅσα οἱ ἄνθρωποι εὔχονται γενέσθαι,\nφησί, τὰ μὲν ἡ πρόνοια ἐφορᾷ· τὰ δὲ εἱμαρμένη καταναγκάζει,\nτὰ δὲ μεταβάλλει ἡ τύχη, τὰ δὲ οἰκονομεῖ\n\n\n\n\n\n\nἡ τέχνη.\nΚαὶ ἡ μὲν πρόνοια θεοῦ ἔργον, ἡ δὲ εἱμαρμένη\nἀνάγκης, ἡ δὲ τέχνη ἀνθρώπου, ἡ δὲ τύχη\nτοῦ αὐτομάτου. Διακεκλήρωνται δὲ τούτων ἑκάστων\nαἱ ὕλαι τοῦ βίου· ἃ τοίνυν εὐχόμεθα, ἢ εἰς πρόνοιαν |\nσυντελεῖ θεοῦ, ἢ εἰς εἱμαρμένης ἀνάγκην, ἢ\nεἰς ἀνθρώπου τέχνην, ἢ εἰς τύχης φοράν.\nΚαὶ εἰ\nμὲν εἰς πρόνοιαν συντελεῖ, τί δεῖ εὐχῆς; εἰ γάρ τοι\nπρονοεῖ ὁ θεὸς (ἤτοι προνοεῖ τοῦ ὅλου, τῶν δὲ κατὰ\nμέρος οὐ φροντίζει, ὥσπερ οἱ βασιλεῖς σώζουσι τὰς\nπόλεις νόμῳ καὶ δίκῃ, οὐ διατείνοντες ἐφʼ ἕκαστον τῇ\nφροντίδι), κἀν τοῖς ἐπὶ μέρους ἡ πρόνοια ἐξετάζεται.\nΤί δὴ φῶμεν; βούλει τοῦ ὅλου προνοεῖν τὸν θεόν;\nοὐκ ἐνοχλητέον ἄρα τῷ θεῷ· οὐ γὰρ πείσεται, ἤν τι\nπαρὰ τὴν σωτηρίαν αἰτῇς τοῦ ὅλου.\nΤί γὰρ εἰ καὶ\n\n\n\n\n\n\nτὰ μόρια τοῦ σώματος φωνὴν λαβόντα, ἐπειδὰν κάμνῃ\nτὶ αὐτῶν ὑπὸ τοῦ ἰατροῦ τεμνόμενον ἐπὶ σωτηρίᾳ τοῦ\nὅλου, εὔξαιτο τῇ τέχνῃ μὴ φθαρῆναι; οὐκ ἀποκρινεῖται\nὁ Ἀσκληπιὸς αὐτοῖς, ὡς· Ὁὐχ ὑμῶν ἕνεκα, ὦ δείλαια,\nχρὴ οἴχεσθαι τὸ πᾶν σῶμα, ἀλλὰ ἐκεῖνο σωζέσθω,\nὑμῶν ἀπολλυμένων.ʼ Τοῦτο καὶ τῷ σύμπαντι τούτῳ\nγίγνεσθαι φιλεῖ.\nἈθηναῖοι λοιμώττουσιν, σείονται\nΛακεδαιμόνιοι, ἡ Θετταλία ἐπικλύζεται, ἡ Αἴτνη φλέγεται·\nὧν σὺ μὲν τὴν διάλυσιν φθορὰν καλεῖς· ὁ δὲ\nἰατρὸς οἶδεν τὴν αἰτίαν, καὶ ἀμελεῖ εὐχομένων τῶν\nμερῶν, σώζει δὲ τὸ πᾶν· φροντίζει γὰρ τοῦ ὅλου.\nἈλλὰ καὶ τῶν κατὰ μέρος προνοεῖ ὁ θεός. Οὐδὲ\nἐνταῦθα τοίνυν εὐκτέον; Ὅμοιον ὡς εἰ καὶ ἰατρὸν\nᾔτει ὁ κάμνων φάρμακον ἤ σιτίον· τοῦτο γὰρ εἰ μὲν\nἀνύτει τι, καὶ μὴ αἰτοῦντι δώσει· εἰ δὲ ἐπισφαλές, οὐδὲ\nαἰτοῦντι δώσει.\nΤῶν μὲν δὴ κατὰ τὴν πρόνοιαν,\nοὐδὲν οὔτε αἰτητέον, οὔτε εὐκτέον.\nΤί δὲ τῶν κατὰ τὴν εἱμαρμένην; ἢ κἀνταῦθα ἡ\nεὐχὴ γελοιότατον· θᾶττον γὰρ ἄν τις βασιλέα ἔπεισεν,\nἢ τύραννον· τυραννικὸν δὲ ἡ εἱμαρμένη, καὶ ἀδέσποτον,\n\n\n\n\n\n\nκαὶ ἀμετάστρεπτον· ἣ, καθάπερ ψά|λιον ἐμβάλλουσα\nταῖς τῶν ἀνθρώπων ἀγέλαις, βίᾳ σπᾷ καὶ προσαναγκάζει\nσυναπονεύειν ταῖς αὐτῆς ἀγωγαῖς· ὡς Συρακοσίους\nΔιονύσιος, ὡς Πεισίστρατος Ἀθηναίους, καὶ\nΠερίανδρος Κορινθίους, καὶ Θρασύβουλος Μιλησίους.\nἘν μὲν γὰρ δημοκρατίᾳ δύναται τι καὶ πειθώ, καὶ\nεὐχή, καὶ θεραπεία, καὶ λιταί· ἐν δὲ τυραννίδι ἡ βία\nκρατεῖ· ὡς ἐν πολέμῳ Ὅμηρος,\nζώγρει Ἀτρέος ὑιέ, σὺ δ᾿ ἄξια δέξαι ἄποινα.\nΤίνα τοίνυν ἄποινα δόντες τῇ εἱμαρμένῃ ἐκλυσόμεθα\nἑαυτοὺς τῆς ἀνάγκης καὶ τοῦ δεσμοῦ; τίνα χρυσόν;\nτίνα θεραπείαν; τίνα θυσίαν; τίνα εὐχήν; Ἀλλ᾿ οὐδὲ\nὁ Ζεὺς αὐτὸς εὕρατο παῤ ἐκείνης ἀποτροπήν, ἀλλ᾿\nὀδύρεται·\nὤμοι ἐγών, ὅτε μοι Σαρπηδόνα φίλτατονἀνδρῶνμοῖῤ ὑπὸ Πατρόκλοιο Μενοιτιάδαο δαμῆναι.\nΤίνι θεῶν εὔχεται ὁ Ζεὺς ὑπὲρ τοῦ παιδός; Καὶ ἡ\nΘέτις βοᾷ,\n\n\n\n\n\nὤμοι ἐγὼ δειλή· ὤμοι δυσαριστοτόκεια.||\nΤοιοῦτο χρῆμα ἡ εἱμαρμένη Ἄτροπος, καὶ ἡ Κλωθώ,\nκαὶ ἡ Λάχεσις, ἄτρεπτον, καὶ ἐπικεκλωσμένον, καὶ\nδιειληχὸς τοὺς ἀνθρωπίνους βίους. Πῶς ἂν οὖν τις\nεὔξαιτο ἀπαραιτήτῳ εἱμαρμένῃ;\nἈλλʼ οὐδὲ ἐν τοῖς κατὰ τὴν τύχην εὐκτέον, καὶ\nπολὺ μᾶλλον ἐνταῦθα οὐκ εὐκτέον· οὐδὲ γὰρ ἀνοήτῳ\nδυνάστῃ διαλεκτέον, ἔνθα οὐ βούλευμα οὐδὲ κρίσις\nοὐδὶ ὁρμὴ σώφρων οἰκονομεῖ τὴν ἀρχήν, ἀλλὰ ὀργή,\nκαὶ φορά, καὶ ἄλογοι ἕξεις, καὶ ἔμπληκτοι ὁρμαί, καὶ\nἐπιθυμιῶν διαδοχαί.\nΤοιοῦτον ἡ τύχη, ἄλογον, ἔμπληκτον,\nἀπροόρατον, ἀνήκοον, ἀμάντευτον, Εὐρίπου\n\n\n\n\n\nδίκην μεταρρέον, περιφερόμενον, καὶ οὐδεμιᾶς ἀνεχόμενον\nκυβερνήτου τέχνης. Τί ἂν οὖν τις εὔξαιτο\nἀστάτῳ χρήματι, καὶ ἀνοήτῳ, καὶ ἀσταθμήτῳ, καὶ ἀμίκτῳ;\nΛοιπὸν δὴ μετὰ τὴν τύχην ἡ τέχνη.\nΚαὶ τίς\nτέκτων εὔξεται | περὶ κάλλους ἀρότρου, τὴν τέχνην\nἔχων; ἢ τίς ὑφάντης περὶ κάλλους χλανίδος, τὴν\nτέχνην ἔχων; ἢ τίς χαλκεὺς περὶ κάλλους ἀσπίδος, τὴν\nτέχνην ἔχων; ἢ τίς ἀριστεὺς περὶ εὐτολμίας, τὴν ἀνδρείαν\nἔχων; ἢ τίς ἀγαθὸς περὶ εὐδαιμονίας, τὴν ἀρετὴν\nἔχων;\nΕἶεν. Τί τοίνυν ἐστίν, ὑπὲρ ὅτου κἂν εὔξαιτο ἄν τις\nτοῖς θεοῖς, ὃ μὴ προνοίας ἔχεται, ἢ εἱμαρμένης, ἢ\nτέχνης, ἢ τύχης; Χρήματα αἰτεῖς; Μὴ ἐνόχλει θεοῖς,\nοὐδὲν αἰτεῖς τῶν καλῶν· μὴ ἐνόχλει τῇ εἱμαρμένῃ,\nοὐδὲν αἰτεῖς τῶν ἀναγκαίων· μὴ ἐνόχλει τῇ τύχῃ, οὐ\nγὰρ τοῖς δεομένοις δίδωσιν· μὴ ἐνόχλει τῇ τέχνῃ,\nἀκούεις γὰρ Μενάνδρου λέγοντος,\nοὐ πάνυ τι γηράσκουσιν αἱ τέχναι καλῶς,ἐὰν μὴ λάβωσι προστάτην φιλάργυρον.\n‘Ὁ δὲ χρηστὸς ἦν.ʼ Μετάθου τὸν τρόπον, εὔξαιο\n\n\n\n\n\nμοχθηρίαις, ἐπιτήδευσον τὸ πρᾶγμα. Καὶ ἢ ‘πλοῦτον\nκαὶ πρᾶγμα λαμβάνειςʼ πορνοβοσκῶν, ἢ καπηλεύων, ἢ\nληϊζόμενος, ἢ πανουργῶν, ἢ ψευδομαρτυρῶν, ἢ συκοφαντῶν,\nἢ δωροδοκῶν.\nΝίκην αἰτεῖς; ἣν δύνασαι\nλαβεῖν ἐν πολέμῳ μὲν παρὰ μισθοφόρου, ἐν δικαστηρίῳ\nδὲ παρὰ συκοφάντου.\nἘμπορίαν αἰτεῖς; ἣν δίδωσιν\nναῦς καὶ θάλαττα καὶ πνευμάτων φορά· ἀγορὰ\nπρόκειται· ὤνιον τὸ χρῆμα.\nΤί τοῖς θεοῖς ἐνοχλεῖς;\nμηδὲν τὸ παρὰ τὴν ἀξίαν φοβηθῇς· καὶ πλουτήσεις,\nκἂν Ἱππόνικος ἦς· νικήσεις, κἂν Κλέων ᾖς· αἱρήσεις,\nκἂν Μέλητος ᾖς.\nἘὰν δὲ εἰς τὰς πρὸς τοὺς θεοὺς\nπαρέλθῃς εὐχάς, εἰς δικαστήριον παρελήλυθας ἀκριβὲς\nκαὶ ἀπαραίτητον· οὐδεὶς ἀνέξεταί σου θεὸς εὐχομένου\nτὰ μὴ εὐκτά, οὐδὲ δώσει τὰ μὴ σοὶ δοτά.\nἘξεταστὴς\nκαὶ λογιστὴς ἐφέστηκεν ταῖς ἑκάστου εὐχαῖς πικρός,\nεὐθύνων τῷ τοῦ συμφέροντος μέτρῳ τὰ σά·\nοὐδὲ\nαὐτὸν μεταχειριῇ ἀναβιβασάμενος | ὥσπερ εἰς δικαστήριον\nτὰς ὀρέξεις τὰς σὰς ἐλεεινὰ φθεγγομένας,\nὉἴκτειρονʼ βοώσας, πολλὴν τὴν κόνιν καταχεομένας\n\n\n\n\nτῆς κεφαλῆς, εἰ δὲ οὕτω τύχοι, καὶ ὀνειδιζούσας τῷ\nθεῷ,\nεἴ ποτέ τοι χαρίεντʼ ἐπὶ νηὸν ἔρεψα.\nἈλλʼ ὁ θεὸς λέγει, Ἐπὶ ἀγαθῷ αἰτεῖς; λάμβανε, εἰ i\nἄξιος ὢν αἰτεῖς· ταῦτα ἔχοντί σοι οὐδὲν εὐχῆς δεῖ,\nλήψῃ καὶ σιωπῶν. ||\n‘Ἀλλὰ Σωκράτης εἰς Πειραιᾶ κατῄει προσευξόμενος\nτῇ θεῷ, καὶ τοὺς ἄλλους προετρέπετο, καὶ ἦν ὁ βίος\nΣωκράτει μεστὸς εὐχῆς.ʼ Καὶ γὰρ Πυθαγόρας ηὔξατο,\nκαὶ Πλάτων, καὶ ὅστις ἄλλος θεοῖς προσήγορος·\nἀλλὰ\nσὺ μὲν ἡγεῖ τὴν τοῦ φιλοσόφου εὐχὴν αἴτησιν εἶναι\nτῶν οὐ παρόντων, ἐγὼ δὲ ὁμιλίαν καὶ διάλεκτον πρὸς\nτοὺς θεοὺς περὶ τῶν παρόντων καὶ ἐπίδειξιν τῆς ἀρετῆς·\nἢ, οἴει, τοῦτο εὔχετο ὁ Σωκράτης, ὅπως αὐτῷ\nχρήματα γένηται, ἢ ὅπως ἄρξει Ἀθηναίων; πολλοῦ γε\nκαὶ δεῖ. Ἀλλʼ εὔχετο μὲν τοῖς θεοῖς, ἐλάμβανεν δὲ\nπαῤ ἑαυτοῦ, συνεπινευόντων ἐκείνων, ἀρετὴν ψυχῆς,\nκαὶ ἡσυχίαν βίου, καὶ ζωὴν ἄμεμπτον, καὶ εὔελπιν\nθάνατον, τὰ θαυμαστὰ δῶρα, τὰ θεοῖς δοτά.\nἘὰν δέ\n\n\n\n\n\nτις παρὰ μὲν τῆς γῆς εὔπλοιαν αἰτῇ, παρὰ δὲ τῆς\nθαλάττης εὐκαρπίαν, καὶ παρὰ μὲν ὑφάντου ἄροτρον,\nπαρὰ δὲ τέκτονος χλανίδα, ἄπεισιν ἀτελὴς καὶ ἄδωρος\nκαὶ ἄτευκτος.\nὮ Ζεῦ, καὶ Ἀθηνᾶ, καὶ Ἄπολλον, ἐθῶν\nἀνθρωπίνων ἐπίσκοποι, φιλοσόφων ὑμῖν μαθητῶν δεῖ,\nοἳ τὴν ὑμετέραν τέχνην ἐρρωμέναις ψυχαῖς ὑποδεξάμενοι\nἄμητον βίου καλὸν καὶ εὐδαίμονα ἐκκαρπώσονται·\nἀλλὰ ἐστὶν σπάνιον μὲν τὸ τῆς γεωοργίας ταύτης χρῆμα,\nμόλις δὲ καὶ ὀψὲ παραγινόμενον. Δεῖ γε μὴν τοῦ\nσπανίου τούτου καὶ ὀλίγου ἐναύσματος τῷ βίῳ ἄλλοτε\nἐν ἄλλοις σώμασιν φανταζομένου, ὡς ἐν | νυκτὶ πολλῇ\nδεῖ φωτὸς ὀλίγου· τὸ γὰρ καλὸν ἐν ἀνθρωπίνῃ φύσει\nοὐ πολύ, φιλεῖ γε μὴν πρὸς τοῦ ὀλίγου τούτου σώζεσθαι\nτὰ πάντα.\nἊν δʼ ἐξέλῃς τοῦ βίου φιλοσοφίαν,\nἐξεῖλες αὐτοῦ τὸ ζώπυρον, τὸ ἔμπνουν, τὸ ζωτικόν, τὸ\nμόνον εὔχεσθαι ἐπιστάμενον· ὡς ψυχὴν σώματος ἐὰν\nἀφέλῃς, ἔπηξας τὸ σῶμα· ὡς καρποὺς γῆς ἐὰν ἀφέλῃς,\nτὴν γῆν ἐξέτεμες· ὡς ἥλιον ἡμέρας, τὴν ἡμέραν ἔσβεσας.\nΤί ποτʼ ἐστὶν τοῦτο, ᾧ διαφέρει ἄνθρωπος θηρίου;\nκαὶ τί ποτέ ἐστιν, ᾧ διαφέρει ἀνθρώπου θεός; Ἐγὼ\nμὲν οἶμαι θηρίων μὲν ἀνθρώπους ἐπιστήμῃ κρατεῖν,\nθεῶν δὲ ἐλαττοῦσθαι μοχθηρίᾳ· θεὸς μὲν γὰρ ἀνθρώπου\nσοφώτερον, ἄνθρωπος δὲ θηρίου ἐπιστημονέστερον.\nἌλλό τι οὖν ἐπιστήμην σοφίας ἡγεῖ;\nΟὐ μὰ τὸν Δία,\nοὐ μᾶλλον ἢ ζωὴν ζωῆς· ἀλλὰ κοινὸν ὑπάρχον τὸ τῆς\nζωῆς θνητῇ φύσει πρὸς τὸ ἀθάνατον, κατὰ μὲν τὴν\nποιότητα ἰσομοιρεῖ· κατὰ δὲ τὴν βραχύτητα τοῦ βίου\nσχίζεται· θεοῦ μὲν γὰρ ζωὴ αἰώνιος, ἀνθρώπου δὲ\nἐφήμερος.\nὭσπερ οὖν εἴ τις ἦν δύναμις ὀφθαλμοῖς\nὁρᾶν ἀεὶ, καὶ ἀποτείνειν διηνεκῶς τὴν ὄψιν καὶ δέχεσθαι\n\n\n\n\n\n\nτὴν προσβολὴν τοῦ φωτός, καὶ μηδὲν αὐτῇ\nδεῖν καλυπτόντων βλεφάρων, μηδὲ ὕπνου πρὸς ἀνάπαυλαν,\nμηδὲ νυκτὸς πρὸς ἠρεμίαν· κοινὸν μὲν ἦν τὸ\nὁρᾶν ἐκείνοις τοῖς ὀφθαλμοῖς πρὸς ταυτηνὶ τὴν τῶν\nπολλῶν ὄψιν, διέφερεν δὲ τῷ διηνεκεῖ·\nοὕτως ἀμέλει\nκαὶ ἡ | ἐπιστήμη, κοινόν τι || οὖσα, διαφορὰν ὅμως\nἔχει ἡ θεία πρὸς τὴν ἀνθρωπίνην.\nΚαὶ τὴν μὲν θείαν\nτάχα καὶ αὖθις εἰσόμεθα· νῦν δὲ δὴ ἐπὶ τὰ γνωριμώτατα\nἴωμεν·\nτί ποτʼ ἐστὶν τῷ ἀνθρώπῳ τὸ ἐπίστασθαι,\nκαὶ εἰδέναι, καὶ μανθάνειν, καὶ ὅσα τοιαυτὶ λέγοντες\nἕξιν τινὰ θεωρίας τῇ ψυχῇ προστίθεμεν.\nἎρα πᾶν ὅπερ ἡ αἴσθησις ἀθροίσασα τῇ κατὰ\nβραχὺ θεωρίᾳ, ἐμπειρίαν τοῦτο ὀνομάζουσα, προσαγάγῃ\nτῇ ψυχῇ, καὶ μετὰ τοῦτο ἐπισφραγίσηται ὁ\nλογισμὸς τῇ ἐμπειρίᾳ, τοῦτο φῶμεν ἐπιστήμην εἶναι;\nοἷον τὸ τοιόνδε λέγω.\nΟἱ πρῶτοι ἄνθρωποι οὔπω\nναῦν εἰδότες, ἐρῶντες ἐπιμιξίας, ἀγόμενοι μὲν ὑπὸ τῆς\nχρείας, εἰργόμενοι δὲ ὑπὸ τῆς θαλάττης, εἶδον ὄρνιν\nἐξ ἀέρος καταπτάντα νηχόμενον, εἶδον δὲ καὶ φόρτον\nφερόμενον κούφως ὑπὲρ τοῦ κύματος, ἤδη δέ που καὶ\n\n\n\n\n\nδένδρον ἀπενεχθὲν ἐκ ποταμοῦ εἰς κλύδωνα·\nκαὶ τάχα\nμέν τις καὶ ἄκων κατενεχθείς, κινῶν τὰ ἄρθρα, ἐξενήξατο,\nτάχα δὲ καὶ ἑκὼν ἐν παιδιᾶς μέρει·\nἀθροίσασα\nδὲ ἡ πεῖρα τὴν ἔννοιαν τοῦ πλοῦ σχεδίαν τινὰ φαύλην\nτὸ πρῶτον ἐξειργάσατο, ὕλην κούφην ξυνδεόντων, αὐτοσχέδιον\nναῦν·\nκατὰ βραχὺ δὲ προϊοῦσα ἡ αἴσθησις\nὁμοῦ τῷ λογισμῷ ἐσοφίσατο καὶ ἐξεῦρεν ὄχημα κοῖλον,\nἐρεσσόμενόν τε, καὶ ἐξ ἱστίων πλέον, καὶ ὑπὸ ἀνέμων\nφερόμενον καὶ ὑπὸ οἰάκων εὐθυνόμενον, καὶ ἐπέτρεψεν\nαὐτοῦ τὴν σωτηρίαν ἐπιστήμῃ μιᾷ τῇ κυβερνητικῇ.\nΦασὶν δὲ καὶ ἰατρικὴν εὑρῆσθαι τὸ ἀρχαῖον ὡδί· κομίζοντες\nοἱ οἰκεῖοι τὸν κάμνοντα εἰς τῶν ἀγυιῶν τὴν\nἐντριβῆ, κατετίθεντο· ἐφιστάμενοι δὲ οἱ ἄνθρωποι, καὶ\nἀνερωτῶντες τὸ ἄλγος ὅτῳ τὸ αὐτὸ ξυμπεσόν, ἔπειτα\nὤνατο ἢ ἐδωδῇ τινι, ἢ καύσας, ἢ τεμών, ἢ διψήσας.\nπαρετίθεντο ἕκαστοι ταῦτα τῷ κάμνοντι οἱ πεπονθότες\nπρότερον καὶ ὠφελημένοι·\nἡ δὲ ὁμοιότης τοῦ\nπάθους συναθροίσασα τὴν τοῦ ὠφελήσαντος μνήμην\nτῇ κατʼ ὀλίγον ἐντεύξει ἐπιστήμην ἐποίησεν τὸ πᾶν.\nΟὕτω καὶ τεκτονικὴ συνέστη, καὶ χαλκευτική, καὶ ὑφαντική,\nκαὶ γραφική, ὑπὸ τῆς πείρας ἑκάστη\nχειραγωγουμένη.\nΕἶεν· τοῦτο ἐπιστήμην φῶμεν, ἐθισμὸν ψυχῆς πρὸς\nὁτιοῦν τῶν ἀνθρωπίνων ἔργων καὶ ἐπιτηδευμάτων· ἢ\nτοῦτο μὲν διατείνει καὶ ἐπὶ τὰ θηρία; καὶ αἴσθησις\nγὰρ καὶ πεῖρα οὐκ ἀνθρώπου ἴδιον· ἀλλὰ καὶ τὰ\nθηρία αἰσθάνεται, καὶ ἐκμανθάνει τὶ ὑπὸ τῆς πείρας,\nὥστε καὶ τούτοις ὥρα μεταποιεῖσθαι σοφίας.\nΑἱ γέρανοι\nἐξ Αἰγύπτου ὥρᾳ θέρους ἀνιστάμεναι, οὐκ ἀνεχόμεναι\nτὸ θάλπος, τείνασαι τὰς πτέρυγας ὥσπερ ἱστία,\nφέρονται διὰ τοῦ ἀέρος εὐθὺ τῆς Σκυθῶν γῆς·\nἅτε\nδὲ οὐκ ἐν ῥυθμῷ ὂν τὸ ζῷον, ἀλλὰ ἐμβριθὲς μὲν τὰ\nμέσα, μακρὸν δὲ κατὰ τὸν αὐχένα, κοῦφον δὲ κατὰ τὸ\nοὐραῖον, ἀραιὸν δὲ κατὰ τὰς πτέρυγας, ἐσχισμένον δὲ\nκατὰ τὰ κῶλα, κλυδάζεται τὴν πτῆσιν, ὥσπερ ναῦς\nχειμαζομένη.\nΤοῦτο γνοῦσα ἡ γέρανος, ἢ αἰσθανομένη\nἢ πειραθεῖσα, οὐ πρότερον ἀνίπταται, πρὶν ξυλλάβῃ\nλίθον τῷ στόματι ἕρμα εἶναι αὐτῇ πρὸς τὴν\nπτῆσιν.\nἜλαφοι ἐκ Σικελίας ἐπὶ Ῥηγίου περαιοῦνται,\nνηχόμεναι ὥρα θέρους ἐπιθυμίᾳ καρπῶν· ἅτε δὲ ἐν\n\n\n\n\n\nμακρῷ πλῷ, ἐξασθε||νεῖ ἡ ἔλαφος ἀνέχουσα τὴν κορυφὴν\nὑπὲρ τοῦ ὕδατος· κουφίζονται δὴ τὸν κάματον\nὧδέ πως·\nνήχονται ἐπὶ μιᾶς τεταγμέναι, ἀλλήλαις ἐπόμεναι,\nὥσπερ στρατόπεδον ἐπικέρως βαδίζον· νήχονται\nδὲ ἐπιθεῖ|σα ἑκάστη τὴν κορυφὴν τῇ τῆς ἡγουμένης\nἰξύϊ·\nἡ δὲ στρατηγοῦσα τῆς τάξεως, ἐπειδὰν κάμῃ, ἐπὶ\nοὐραῖον μεθίσταται, καὶ ἡγεῖται ἄλλη, καὶ οὐραγεῖ\nἄλλη· ὡς ἐν τοῖς στρατοπέδοις Ξενοφῶν μὲν οὐραγεῖ,\nἡγεῖται δὲ Χειρίσοφος· ὥστε καὶ στρατηγίας τακτικῆς\nμεταποιεῖται ταυτὶ τὰ θηρία.\nΜήποτε οὖν αἴσθησις μὲν καὶ πεῖρα οὐκ ἀνθρώπινον,\nλόγος δὲ ἀνθρώπου ἴδιον· καὶ οὐδὲν ἂν εἴη\nἄλλο ἐπιστήμη πλὴν βεβαιότης λόγου, ὁδεύοντος κατὰ\nτὰ αὐτά, ἐκθηρωμένου τὰ συγγενῆ τῶν πραγμάτων,\nκαὶ διακρίνοντος τὰ ἀνόμοια, καὶ τὰ ὅμοια συγκρίνοντος,\nκαὶ τὰ οἰκεῖα συντιθέντος, καὶ τὰ συγκεχυμένα\nδιαιροῦντος, καὶ τὰ ἀλλότρια χωρίζοντος. καὶ τὰ ἄτακτα\nσυντάττοντος, καὶ τὰ ἀνάρμοστα ἁρμοζομένου.\nΤοι.\nοῦτον γὰρ ἀμέλει καὶ ἀριθμητική, καὶ γεωμετρία, καὶ\nμουσική, καὶ ὅσαι ἄλλαι χειρουργίας ἀδεεῖς τῇ τοῦ\nλόγου ῥώμῃ ἐπεξῆλθον τοῖς αὐτῶν νοήμασιν καὶ ἐξειργάσαντο.\nΚαὶ μὴν Ὅμηρὸς οὐ ταύτας πρεσβυτάτας ἐπιστημῶν\nλέγει, παλαιὸς ἀνήρ, καὶ ἀξιόχρεως δήπου πιστεύεσθαι,\nἀλλὰ θαυμάζει τούτους μόνους, ὡς σοφούς,\nμάντιν, ἢ ἰητῆρα κακῶν, ἢ τέκτονα δούρων,\nκαὶ ‘θέσπιν ἀοιδόν’.\nὬ τῆς ἰσοτιμίας. Ὁ μάντις σοφός,\nκαὶ ὁ τέκτων σοφός, καὶ ὁ Ἀπόλλων δήπου, καὶ ὁ\nἰατρός, καὶ ὁ Ἀσκληπιὸς δήπου ὁμοίως τίμιος, καὶ ὁ\nΦήμιος.\nΜήποτʼ οὖν Ὅμηρος μὲν ταῖς ἐπιστήμαις τὰς\nτιμὰς νέμει κατὰ τὴν εὕρεσιν μᾶλλον ἢ κατὰ τὴν\nχρείαν αὐτῶν, ἡμῖν δὲ οὐ ταύτῃ θηρατέον, ἀλλὰ ὡδὶ\nλέγωμεν·\nὅτι ἡ τοῦ ἀνθρώπου ψυχὴ τὸ εὐκινητότατον\nοὖσα τῶν ὄντων καὶ ὀξύτατον, κεκραμένη ἐκ θνητῆς\nκαὶ ἀθανάτου φύσεως, κατὰ μὲν | τὸ θνητὸν αὐτῆς\nξυντάττεται τῇ θηριώδει φύσει, καὶ γὰρ τρέφει, καὶ\nαὔξει, καὶ κινεῖ, καὶ αἰσθάνεται·\nκατὰ δὲ τὸ ἀθάνατον\nτῷ θείῳ καὶ ξυνάπτει, καὶ γὰρ νοεῖ, καὶ λογίζεται,\nκαὶ μανθάνει, καὶ ἐπίσταται·\nκαθὸ δὲ ξυμβάλλουσιν\nαὐτῆς αἱ θνηταὶ φύσεις τῷ ἀθανάτῳ, τοῦτο πᾶν καλεῖται\nφρόνησις, διὰ μέσου οὖσα ἐπιστήμης πρὸς αἴσθησιν.\nΚαὶ ἐστὶν ἔργον ψυχῆς, ὡς μὲν ἀλόγου, αἴσθησις·\nὡς δὲ θείας, νοῦς· ὡς δὲ ἀνθρωπίνης, φρόνησις·\nἀθροίζει δὲ αἴσθησις μὲν ἐμπειρίαν, φρόνησις δὲ λόγον,\nνοῦς δὲ βεβαιότητα· τὴν δὲ ἐξ ἁπάντων ἁρμονίαν ἐπιστήμην\nκαλῶ·\nεἰ δέ τοι δεῖ καὶ εἰκόνος τῷ λόγῳ, ἔστω\nἡ μὲν αἴσθησις κατὰ τὴν ἐν τεκτονικῇ χειρουργίαν, ὁ\nδὲ νοῦς κατὰ γεωμετρίαν, ἡ δὲ φρόνησις οἵα καὶ τῶν\nἀρχιτεκτόνων ἤδη τέχνη, διὰ μέσου οὖσα γεωμετρίας\nκαὶ τεκτονικῆς, πρὸς μὲν τὴν χειρουργίαν ἐπιστήμη τὶς\nοὖσα, πρὸς δὲ γεωμετρίαν ἐλλαττουμένη κατὰ τὴν\nβεβαιότητα.\nΔιείληχε δὴ καὶ τὰς τῶν ἀνθρώπων δυνάμεις ἐπί||στήμη,\nκαὶ φρόνησις, καὶ ἐμπειρία.\nΚαὶ ἡ μὲν ἐμπειρία,\nπερὶ πῦρ καὶ σίδηρον καὶ ἄλλας ὕλας πραγματευομένη\nπαντοδαπάς, ἐρανίζει τὰς χρείας τοῦ βίου\nταῖς εὐπορίαις τῶν τεχνῶν.\nἩ δὲ φρόνησις ἐπιτεταγμένη\nτοῖς τῆς ψυχῆς παθήμασιν, καὶ οἰκονομοῦσα\nταῦτα τῷ λογισμῷ, πρὸς μὲν ἐμπειρίαν ἐπιστήμης ἔχει\nλόγον, ἀπολείπεται δὲ ἐπιστήμης, καθόσον περὶ πρᾶγμα\nοὐχ ἑστὸς οὐδὲ ὡμολογημένον πραγματευομένη σχηματίζεται\nτῇ τούτου φύσει.\nὉ δὲ νοῦς τὸ τιμιώτατον ἐν\nψυχῇ καὶ ἀρχικώτατον, καθάπερ ἐν πόλει νόμος, οὐκ\nἐπʼ ἀξόνων γεγραμμένος, οὐδὲ ἐπὶ στήλης ἐγκεχαραγμένος,\n\n\n\n\n| οὐδὲ ὑπὸ ψηφισμάτων κεκυρωμένος, οὐδ᾿ ὑπ᾿\nἐκκλησίας κεχειροτονημένος, οὐδ᾿ ὑπὸ δήμου ἐπῃνημένος,\nοὐδ᾿ ὑπὸ δικαστηρίου δεδοκιμασμένος, οὐδ᾿ ὑπὸ\nΣόλωνος ἢ Λυκούργου τεθείς·\nἀλλὰ θεὸς μὲν ὁ νομοθέτης,\nἄγραφος δὲ ὁ νόμος, ἀχειροτόνητος δὲ ἡ τιμή,\nἀνυπεύθυνος δὲ ἡ ἐξουσία.\nΚαὶ μόνος ἂν εἴη οὗτος\nνόμος· οἱ δὲ ἄλλως, οἱ καλούμενοι, δόξαι ψευδεῖς καὶ\nδιημαρτημέναι καὶ σφαλλόμεναι.\nΚατ᾿ ἐκείνους τοὺς\nνόμους καὶ Ἀριστείδης ἔφευγεν, καὶ Περικλῆς ἐζημιοῦτο,\nκαὶ Σωκράτης ἀπέθνησκεν·\nκατὰ δὲ τὸν θεῖον\nτοῦτον νόμον καὶ Ἀριστείδης δίκαιος ἦν, καὶ Περικλῆς\nἀγαθὸς ἦν, καὶ Σωκράτης φιλόσοφος.\nἘκείνων\nτῶν νόμων ἔργον δημοκρατία, καὶ δικαστήρια, καὶ ἐκκλησίαι,\nκαὶ δήμου ὁρμαί, καὶ δημαγωγῶν δωροδοκίαι,\nκαὶ τύχαι παντοδαπαί, καὶ συμφοραὶ ποικίλαι· τούτου\nτοῦ νόμου ἔργον ἐλευθερία, καὶ ἀρετή, καὶ βίος ἄλυπος,\nκαὶ ἀσφαλὴς εὐδαιμονία.\nὙπ᾿ ἐκείνων τῶν νόμων\nἀθροίζεται μὲν τὰ δικαστήρια, πληροῦνται δὲ αἱ τριήρεις,\nἐκπέμπονται δὲ οἱ στόλοι, τέμνεται γῆ, πολεμεῖται\nθάλαττα, Αἴγινα ἀνίσταται, Δεκέλεια τειχίζεται,\nΜῆλος ἀπόλλυται, Πλαταιαὶ ἁλίσκονται, Σκιώνη ἀνδραποδίζεται,\nΔῆλος καθαιρεῖται·\nὑπὸ τούτων τῶν νόμων\nἀρετὴ ἀθροίζεται, πληροῦται ψυχὴ μαθημάτων,\n\n\n\n\nοἰκεῖται οἶκος καλῶς, εὐνομεῖται πόλις, εἰρήνην ἄγει\nγῆ καὶ θάλαττα, οὐδὲν σκαιόν, οὐδὲ ἀπάνθρωπον, οὐδὲ\nβαρβαρικόν, πάντα εἰρήνης μεστά, καὶ ἐκεχειρίας, καὶ\nἐπιστήμης, καὶ φιλοσοφίας, καὶ λόγων μουσικῶν.\nὮ νόμοι νόμων πρεσβύτεροι, καὶ νομοθέται νομοθετῶν\nἡμερώτεροι· οἷς ὁ μὲν ἑκὼν ὑπορρίψας ἑαυτόν,\nἐλεύθερος, καὶ εὔπορος, καὶ ἀδεὴς ἐφημέρων νόμων\nκαὶ ἀνοήτων δικαστῶν·\nεἰ δέ τινες παράνομοι ἐν τούτοις\nκαὶ | ὑβρισταὶ ἄνδρες, ἔχουσιν τὴν δίκην, οὐκ\nἈθηναίων καταψηφιζομένων, οὐδὲ τῶν ἕνδεκα ἀπαγόντων,\nοὐδὲ τοῦ δημίου προσφέροντος τὸ φάρμακον, ἀλλʼ\nαὐτόθεν ἐξ αὐτοφυοῦς καὶ ἑκουσίου μοχθηρίας·\n(α 7) αὐτῶν γὰρ σφετέρῃσιν ἀτασθαλίῃσιν ὄλοντο.\nΤοῦτον παραβὰς τὸν νόμον Ἀλκιβιάδης ἐδυστύχει,\nοὐχ ὁπότε αὐτὸν Ἀθηναῖοι ἐκ Σικελίας ἐκάλουν, οὐδʼ\nὁπότε\nἐπηράσαντο αὐτῷ κήρυκες καὶ Εὐμολπίδαι,\nοὐδʼ ὁπότε ἔφευγεν ἔξω τῆς Ἀττικῆς· μικρὰ ταῦτα,\nκαὶ καταδίκη εὐκαταφρόνητος· κρείττων γὰρ ἦν καὶ\nφεύγων Ἀλκιβιάδης τῶν οἴκοι μενόντων·\nοὗτος παρὰ\nΛακεδαιμονίοις || φεύγων εὐδοκίμει, οὗτος Δεκέλειαν\n\n\n\n\n\nἐπετείχισεν, οὗτος Τισσαφέρνῃ φίλος, καὶ Πελοποννησίων\nἡγεῖτο·\nἀλλʼ ἡ ἀληθὴς Ἀλκιβιάδου δίκη πρεσβυτέρα\nμακρῷ, πρεσβυτέρου νόμου καὶ πρεσβυτέρων\nδικαστῶν. Ἡνίκα ἐξῆλθεν Λυκείου, καὶ ὑπὸ Σωκράτους\nκατεγινώσκετο, καὶ ὑπὸ φιλοσοφίας ἐξεκηρύττετο·\nτότε φεύγει Ἀλκιβιάδης, τότε ἁλίσκεται.\nὬ καταδίκης\nπικρᾶς, καὶ ἀμειλίκτου ἀρᾶς, καὶ ἐλεεινῆς πλάνης.\nΤοιγαροῦν\nἈθηναῖοι μὲν αὐτὸν καὶ δεηθέντες κατεδέξαντο·\nφιλοσοφία δέ, καὶ ἐπιστήμη, καὶ ἀρετὴ τοῖς\nἅπαξ φεύγουσιν ἄβατος μένει καὶ ἀδιάλλακτος. Τοιοῦτον\nἡ ἐπιστήμη, τοιοῦτον ἡ ἀμαθία.\nἘγὼ δὲ καὶ τοὺς Μίνω νόμους ἐπιστήμην καλῶ,\nἣν ἐδίδασκεν μὲν ὁ Ζεὺς ἐν ἐνναετεῖ χρόνῳ, ἐμάνθανεν\nδὲ ὁ Μίνως, εὐδαιμόνει δὲ τὸ Κρητῶν γένος.\nΚαὶ τὴν Κύρου ἐπιστήμην, ἀρετήν καλῶ βασιλικήν,\nἣν ἐδίδασκεν μὲν Κῦρος, Καμβύσης δὲ οὐκ ἐμάνθανεν,\nοὐδὲ Ξέρξης ἐμάνθανεν.\nΚῦρος μὲν γὰρ ἡγεῖτο Περσῶν,\nὡς ποιμὴν θρεμμάτων, σώζων τὸ αἰπόλιον καὶ\nτρέφων, καὶ Μήδοις πολεμῶν, καὶ Βαβυλωνίους λαμ\nβάνων, καὶ μηδενὶ ἐφιεὶς λύκῳ βαρβάρῳ καὶ ἀργίᾳ\nἀναμιχθῆναι τῇ ἀγέλῃ.\nΚαμβύσης δʼ ἦν καὶ αὖθις\n\n\n\n\nΞέρξης ἐκ ποιμένων ἀγαθῶν πονηροὶ λύκοι, κείροντες\nτὴν ἀγέλην, καὶ τῆς ἐπιστήμης ἀπεληλαμένοι.\nἘγὼ\nκαὶ τοὺς Λυκούργου νόμους ἐπιστήμην καλῶ μουσικήν.\nἌιδεταί τι ἐξ ἀρχαίου ᾆσμα ἐν εὐχῆς μέρει,\nὑγεία πρεσβίστα μακάρων,μετὰ σοῦ ναίοιμι τὸ λειπόμενον βιοτᾶς.\nἘρωτῶ δὴ τὸν ποιητὴν τοῦ ᾄσματος, τίνα καὶ οὖσαν τὴν\nὑγείαν ταύτην ξύνοικον αὐτῷ ἐλθεῖν παρακαλεῖ κατὰ\nτὴν εὐχήν.\nἘγὼ μὲν γὰρ ὑποπτεύω δαιμόνιόν τι εἶναι\nχρῆμα καὶ εὐχῆς ἄξιον· οὐ γὰρ ἄν εἰκῇ οὐδὲ ἐκ τοῦ\nπροστυχόντος κατηξιώθη ᾠδῆς, καὶ ἔμεινεν ᾀδόμενον.\nΕἰ δὲ καὶ τοιοῦτόν ἐστιν, ὁποῖον αὐτὸ ὑποπτεύω εἶναι,\nἀποκρινάσθω ἡμῖν ὑπὲρ τοῦ ποιητοῦ ὁ λόγος αὐτός·\nδύο γὰρ ὄντοιν ἐν τῇ τοῦ ἀνθρώπου ἁρμονίᾳ, ψυχῆς\nκαὶ σώματος, εἰ μὲν οὐ πέφυκεν ψυχὴ νοσεῖν, ἦν ἂν\nδήπου τὸ ᾆσμα τοῦτο εὐχὴ σώματος, τοῦ καὶ πεφυκότος\nνοσεῖν καὶ ὑγείαν στέργοντος· εἰ δὲ ἀμφοῖν\nὁμοίως συγκεκραμένων μὲν πρὸς τὸ κάλλιστον ὑπὸ\nτῆς φύσεως, ταραττομένων δὲ ὑπὸ τῆς παροινίας τῶν\nμερῶν, ἐπειδὰν πλεονεκτήσῃ τὶ ἐν αὐτοῖς, ὡς ἐν πόλει\nδῆμος ἢ τύραννος, κωλύει τὰ ἄλλα καὶ λυμαίνεται\nαὐτῶν τῇ συμμετρίᾳ, καλοῦμεν δὲ ἑκατέραν τὴν πλεονεξίαν,\nτὴν μὲν ψυχῆς, τὴν δὲ σώματος, καὶ πρὸς μὲν\nαὐτὸ ἑκάτερον ὁμοίως ὑγείας ἐνδεές, πρὸς δὲ τὸ πλησίον\n| οὐ κατʼ ἰσηγορίαν τάττεται· τὴν ποτέρου αὐτοῖν\nσυμμετρίαν καὶ σωτηρίαν,\nπρεσβίσταν ‖ μακάρων ὀνομάζωμεν;\nἽνα δὴ καὶ τὴν ἑκατέρου νόσον ἐκ τοῦ ἐναντίου\nθεασώμεθα, ποτέρᾳ τῷ ἀνθρώπῳ μεῖζον κακόν,\nφέρε δὴ οὑτωσὶ τὸ πᾶν διαιτήσωμαι.\nΨυχὴ καὶ σῶμα ὁ ἄνθρωπος, τὸ μὲν αὐτοῦ ἄρχον,\n\n\n\n\nτὸ δὲ ἀρχόμενον, ὡς ἐν πόλει ἄρχων καὶ ἀρχόμενος·\nκαὶ ἐστὶν καὶ ὁ ἄρχων πόλεως μέρος, καὶ οἱ ἀρχόμενοι\nπαραπλησίως· πότερον δὴ τῶν μερῶν τούτων πράττον\nκακῶς λυμαίνεται τῇ πόλει; Νοσείτω δῆμος ἐν δημοκρατίᾳ.\nἀλλὰ Περικλῆς ὑγιαίνων, ἄρχων ἀγαθός, ἐπανορθοῖ\nτὴν τοῦ δήμου νόσον· νοσείτω Συρακοσίοις\nΔιονύσιος τυραννικὴν νόσον, ἀλλʼ ὁ δῆμος ὑγιαίνων\nἐξασθενεῖ πρὸς τὴν σωτηρίαν.\nΒούλει δὴ τὸ μὲν σῶμα\nεἶναι σοι οἷον δῆμον, τὴν δὲ ψυχὴν ὥσπερ δυνάστην;\nθέασαι τοίνυν, καὶ παράβαλε τὴν εἰκόνα.\nὉ δῆμος\nπλέον ἢ ὁ ἄρχων, καὶ τὸ σῶμα πλέον ἢ ἡ ψυχή· δῆμος\nἔμπληκτον, καὶ τὸ σῶμα ὅμοιον· δῆμος πολυμερὲς\nκαὶ πολύφωνον καὶ πολυπαθές, 〈καὶ τὸ σῶμα πολυμερὲς\nκαὶ πολύφωνον καὶ πολυπαθές·〉 δῆμος ἐξ ἀνομοίων\nπολλῶν καὶ παντοδαπῶν συγκεκραμένον, καὶ τὸ\nσῶμα ἐξ ἀνομοίων πολλῶν καὶ παντοδαπῶν συγκεκραμένον·\nδῆμος χρῆμα ὀξὺ ἐν ὀργαῖς, ἰσχυρὸν ἐν\nἐπιθυμίαις, ὑγρὸν ἐν ἡδοναῖς, δύσθυμον ἐν λύπαις,\n\n\n\n\n\nχαλεπὸν ἐν θυμοῖς·\nταὐτὰ καὶ σώματος πάθη, καὶ γὰρ\nἐπιθυμητικόν, καὶ αἰτητικόν, καὶ φιλήδονον, καὶ ὁρμητικόν.\nΦέρε, καὶ τὸν ἄρχοντα τῷ ἄρχοντι εἰκάζωμεν.\nἌρχων ἐν πόλει προστακτικώτατον, καὶ τιμιώτατον,\nκαὶ ἰσχυρότατον, ψυχὴ ἀνθρώπῳ προστακτικώτατον,\nκαὶ τιμιώτατον, καὶ ἰσχυρότατον·\nἄρχων τῇ φύσει\nφροντι στικώτατον, καὶ λογιστικώτατον, τὸ δὲ αὐτὸ\nκαὶ ἡ ψυχή·\nὁ ἄρχων αὐτεξούσιον, καὶ ἡ ψυχή. Τούτων\nτοίνυν οὕτως ἐχόντων, τὴν ποτέρου νόσον χαλεπωτέραν\nφήσομεν, καὶ ἐν ἀνθρώπῳ, καὶ ἐν πόλει; οὐ\nτὸ κρεῖττον νοσοῦν ἀνιαρότερον τῷ ὅλω; δῆμος μὲν\nγὰρ κάμνων, ὑγιαίνοντος ἄρχοντος, ἐν ἐλευθέρᾳ τῇ\nπόλει νοσεῖ· ἄρχοντος δὲ νοσοῦντος, δουλεία πόλεως.\nΣυνελόντι δʼ εἰπεῖν, ψυχὴ σώματος τιμιώτερον·\nτὸ δὲ\nτοῦ τιμιωτέρου ἀγαθόν, μεῖζον· τὸ δὲ τῷ μείζονι\nἀγαθῷ ἐναντίον, μεῖζον κακόν· ἀγαθὸν δὲ μεῖζον ὑγεία\nψυχῆς ὑγείας σώματος· μεῖζον οὖν κακὸν νόσος ψυχῆς\nνόσου σώματος.\nὙγεία μὲν σώματος τέχνης ἔργον, ὑγεία\nδὲ ψυχῆς, ἀρετῆς ἔργον· νόσος ψυχῆς μοχθηρία, νόσος\nσώματος δυστυχία· ἑκούσιον ἡ μοχθηρία, ἀκούσιον ἡ\nδυστυχία· ἐλεεῖται τὰ ἀκούσια, μισεῖται τὰ ἑκούσια·\n\n\n\n\nτὰ ἐλεούμενα βοηθεῖται, τὰ μισούμενα κολάζεται· τὰ\nβοηθούμενα μέτρια, τὰ κολαζόμενα χείρω.\nΠάλιν αὖ τὴν ὑγείαν ἐφʼ ἑκατέρου σκόπει. μὲν\nπάντων ἀδεής, ἡ δὲ πάντων ἐνδεής· ἡ μὲν εὐδαιμονίαν\nχορηγεῖ, ἡ δὲ ποθίζεται· ἡ μὲν ἄμοιρος κακοῦ, ἡ δὲ\nἐπισφαλὴς εἰς μοχθηρίαν· τῇ μὲν ἀέναος ὑγεία, τῷ δὲ\nἐφήμερος· τῇ μὲν βέβαιος, τῷ δὲ ἄστατος· τῇ μὲν\nἀθάνατος, τῷ δὲ θνητή. Σκόπει καὶ τὰς νόσους·\nνόσος\nσώματος εὐαπάλλακτος τῇ τέχνῃ, νόσος ψυχῆς δυσμετάβλητος\nτῷ νόμῳ· ἡ μὲν τὸν ἔχοντα ἀνιῶσα ποιεῖ πρὸς\nτὴν ἴασιν εἰκτικώτερον, ἡ δὲ ἐξαναλοῦσα τὸν ἔχοντα,\nὑπερορᾶν τῶν νόμων παρασκευάζει· τῇ μὲν βοηθοῦσιν\nθεοί, τὴν δὲ μισοῦσιν· πόλεμον οὐ κινεῖς ‖ διὰ νόσον\nσώματος, διὰ δὲ ψυχῆς νόσον οἱ πολλοὶ πόλεμοι·\nοὐδεὶς\nνοσῶν τὸ σῶμα συκοφαντεῖ, ἢ τυμβωρυχεῖ, ἢ ληΐζεται,\nἤ τι ἄλλο δρᾷ κακὸν μέγα· | νόσος σώματος ἀνιαρὸν\nτῷ ἔχοντι· νόσος ψυχῆς ἀνιαρὸν καὶ τῷ πλησίον.\nΘέασαι τὸ λεγόμενον ὡδὶ σαφέστερον ἐπὶ πολιτικῆς\nεἰκόνος.\nἈθήνησιν ἐν δημοκρατουμένῃ πόλει, καὶ\nἀκμαζούσῃ πλήθει ἀνδρῶν καὶ μεγέθει ἀρχῆς καὶ δυνάμει\n\n\n\n\nχρημάτων καὶ εὐπορίᾳ στρατηγῶν, ὑπὸ Περικλεῖ\nδυναστεύοντι, λοιμὸς ἐμπεσών, ἐξ Αἰθιοπίας ἀρξάμενος,\nκαὶ καταβὰς διὰ τῆς βασιλέως γῆς, καὶ τελευτήσας\nἐκεῖ, καὶ ἱδρυθεὶς αὐτόθι, ἔφθειρε τὴν πόλιν.\nσυνεπελάμβανεν\nδὲ τῇ τοῦ κακοῦ ἐπιδημίᾳ καὶ ἐκ Πελοποννήσου\nπόλεμος.\nΔῃουμένης δὲ τῆς γῆς, καὶ φθειρομένης\nτῆς πόλεως, καὶ ἀναλισκομένων τῶν σωμάτων,\nκαὶ μαραινομένης τῆς δυνάμεως, καὶ ἀπαγορεύοντος\nτῇ πόλει τοῦ σώματος, εἷς ἀνήρ, οἷον ψυχὴ πόλεως, ὁ\nΠερικλῆς ἐκεῖνος, ἄνοσος καὶ ὑγιὴς μένων, ἐξώρθου\nτὴν πόλιν καὶ ἀνίστη, καὶ ἀνεζωπύρει, καὶ ἀντετάττετο\nτῷ λοιμῷ καὶ τῷ πολέμῳ.\nΘέασαι δὴ καὶ τὴν δευτέραν\nεἰκόνα. Ὅτε μὲν ὁ λοιμὸς ἐπέπαυτο, καὶ τὸ πλῆθος\nἔρρωτο, καὶ ἡ δύναμις ἤκμαζεν· τότε δὴ τὸ ἀρχικὸν\nμέρος τῆς πόλεως ἐνόσει νόσον δεινὴν καὶ ἐγγύτατα\nμανίᾳ, καὶ κατελάμβανεν τὸ πλῆθος, καὶ τὸν δῆμον\nσυννοσεῖν προσηνάγκαζεν.\nἮ γὰρ οὐχ οὗτος ὁ δῆμος\nκαὶ Κλέωνι συνεμαίνετο, καὶ Ὑπερβόλῳ συνενόσει, καὶ\nἈλκιβιάδῃ συνεφλέγετο, καὶ τελευτῶν τοῖς δημαγωγοῖς\nσυνετήκετο, καὶ συνεσφάλλετο, καὶ συναπωλλύετο, ἄλλου\nἄλλοσε τὴν δειλαίαν καλοῦντος,\n(Γ 130) δεῦῤ ἴθι, νύμφα φίλη, ἵνα θέσκελα ἔργα ἴδηαι;\n\n\n\n\n\nΚαὶ δείκνυσι μὲν Ἀλκιβιάδης Σκελίαν,\nδείκνυσι δὲ\nΚλέων Σφακτηρίαν, καὶ ἄλλος ἄλλην γῆν ἢ θάλατταν, ὡς\nπυρετιῶντι πηγὰς καὶ φρέατα.\nΤαῦτά ἐστιν ὑμῶν, ὦ\nπονηροί, τὰ θέσκελα | ἔργα; φθορὰ καὶ ἀνάστασις,\nκαὶ κακῶν ἀκμή,\nκαὶ φλεγμονὴ νόσου; Τοῦτο δύναται\nκαὶ ψυχῆς νόσος πρὸς σώματος νόσον παραβαλλομένη.\nΝοσεῖ σῶμα, καὶ ταράττεται, καὶ φθείρεται·\nἀλλʼ ἐὰν\nἐπιστήσῃς αὐτῷ ψυχὴν ἐρρωμένην, ἀμελεῖ τῆς νόσου,\nκαὶ ὑπερφρονεῖ τοῦ κακοῦ· ὡς Φερεκύδης ὑπερεφρόνει\nἐν Σύρῳ κείμενος, τῶν μὲν σαρκῶν αὐτῷ φθειρομένων,\nτῆς δὲ ψυχῆς ἑστώσης ὀρθῆς, καὶ καραδοκούσης\nτὴν ἀπαλλαγὴν τοῦ δυσχρήστου τούτου\nπεριβλήματος.\nΦαίην δʼ ἂν ἔγωγε, οὐδὲ ἀκούσῃ εἶναι τῇ γενναίᾳ\nψυχῇ φθορὰν σώματος· οἷον εἰ καὶ δεσμώτην ἐννοήσαις\nὁρῶντα σηπόμενον καὶ διαρρέον τὸ τειχίον τοῦ\nδεσμωτηρίου, ἀναμένοντα τὴν ἔκδυσιν καὶ τὴν ἐλευθερίαν\nτοῦ Ἑρμοῦ, ἵνα ἐκ πολλοῦ καὶ ἀφεγγοῦς\n\n\n\n\n\nζόφου, οὗ τέως κατορώρυκτο, ἀναβλέψῃ πρὸς τὸν αἰθέρα,\nκαὶ ἐμπλησθῇ λαμπροῦ φωτός· ἢ οἴει ἄνδρα\nἠσκημένον καλῶς καὶ διαπεπονημένον τῷ σώματι ταραχθῆναι\nἂν τῶν χλανιδίων αὐτῷ διαρρηγνυμένων·\nἀλλʼ οὐκ ἂν ἀπορρίψαι αὐτὰ ἄσμενον, καὶ παραδοῦναι\nτὸ σῶμα τῷ ἀέρι, γυμνὸν γυμνῷ, φίλον φίλῳ, ἐλεύθερον\nἐλευθέρῳ; Τί οὖν ἄλλο ἡγεῖ τῇ ψυχῇ εἶναι τὸ\nδέρμα τοῦτο καὶ τὰ ‖ ὀστᾶ καὶ τὰς σάρκας; χλανίδια\nἐφήμερα, καὶ ῥακία ἀσθενῆ καὶ τρύχινα·\nταῦτα καὶ σίδηρος\nδιαρρήγνυσιν, καὶ πῦρ τήκει, καὶ ἕλκη ἐπινέμεται.\nἩ μὲν οὖν ἀγαθὴ ψυχὴ καὶ διαπεπονημένη καὶ ἠσκημένη\nἀμελεῖ, καὶ ὡς τάχιστα ἐφίεται γυμνωθῆναι· ὥστε κἂν\nἐπιφθέγξαιτό τις τῷ γενναίῳ ἀνδρί, νοσοῦντα τῷ σώματι\nθεασάμενος, τὸ τοὐ Ὀδυσσέως ἐκεῖνο,\nοἵην ἐκ ῥακέων ὁ γέρων ἐπιγουνίδα φαίνει·\nἩ δὲ δειλὴ ψυχὴ κατορωρυγμένη ἐν σώματι, ὡς ἑρπετὸν |\nνωθὲς εἰς φωλεόν, φιλεῖ τὸν φωλεόν, καὶ οὐδεπώποτε\nθέλει ἀπαλλαγῆναι αὐτοῦ, οὐδὲ ἐξερπύσαι, ἀλλὰ\nκαιομένῳ συγκάεται, καὶ σπαραττομένῳ συσπαράττεται,\nκαὶ ἀλγοῦντι τῷ σώματι συναλγεῖ, καὶ βοῶντι συμβοᾷ.\n\n\n\n\n\nὮ ποῦς, ἀφήσω σε;\nὁ Φιλοκτήτης λέγει. Ἄνθρωπε, ἄφες, καὶ μὴ βόα,\nμηδὲ λοιδοροῦ τοῖς φιλτάτοις, μηδὲ ἐνόχλει τὴν Λημνίων\nγῆν.Ὦ θάνατε παιάν·\nεἰ μὲν ταῦτα λέγεις ἀλλαττόμενος κακὸν κακοῦ, οὐκ\nἀποδέχομαι τῆς εὐχῆς·\nεἰ δὲ ἡγεῖ τῷ ὄντι τὸν θάνατον\nπαιᾶνα εἶναι καὶ ἀπαλλακτὴν κακοῦ καὶ ἀπλήστου καὶ\nνοσεροῦ θρέμματος, ἡγεῖ καλῶς· εὔχου, καὶ κάλει τὸν\nπαιᾶνα.\nΚαὶ δὴ φέρων με ὁ λόγος εἰς παράδειγμα ἐμβέβληκεν\nσαφέστερον οὗ πάλαι ποθῶ ἐνδείξασθαι ὑμῖν\nἘν γὰρ τοῖς Ἀχαιοῖς τότε ἦν που σώματα μυρία,\nὅσσα τε φύλλα καὶ ἄνθεα γίνεται ὥρῃ,\nὑγιῆ πάντα, ἄνοσα, καὶ ἰσχυρά, καὶ ἄρτια, τῷ τῶν\nπολεμίων τείχει περιχεόμενα ἐν δεκαέτει χρόνῳ ἐπέραινεν\nοὐδέν, οὐχ ὁ Ἀχιλλεὺς διώκων, οὐχ ὁ Αἴας\nμένων, οὐχ ὁ Διομήδης ἀναιρῶν, οὐχ ὁ Τεῦκρος τοξεύων,\nοὐχ ὁ Ἀγαμέμνων βουλευόμενος, οὐχ ὁ Νέστωρ\n\n\n\n\n\nλέγων, οὐχ ὁ Κάλχας μαντευόμενος, οὐχ ὁ Ὀδυσσεὺς\nσοφιζόμενος, Ἀλλʼ ὁ θεὸς λέγει·\n‘Ὦ καλὰ καὶ γενναῖα\nγῆς Ἑλλάδος θρέμματα, μάτην πονεῖτε, μάτην διώκετε,\nκενὰ τοξεύετε, κενὰ βουλεύεσθε· οὐ γὰρ ἂν ἄλλως\nἕλοιτε τουτὶ τὸ τεῖχος, πρὶν ὑμῖν ἐπίκουρος ἔλθῃ\nψυχὴ μὲν ἐρρωμένη, σῶμα δὲ νοσοῦν, ὀδωδὸς καὶ χωλεῦον,\nκαὶ διαβεβρωμένον ὑπὸ τῆς νόσου.\n’Οἱ δὲ ἐπείσθησαν\nτῷ θεῷ, καὶ ἤγαγον ἐκ Λήμνου σύμμαχον,\nψυχὴν μὲν ὑγιᾶ, σῶμα δὲ νοσοῦν.\nΕἰ δὲ βούλει, σκέψαι μεταλαβὼν τῆς ψυχῆς νόσον\nἐν σώματι ὑγιεινῷ\nΝοσεῖ ψυχὴ τὴν ἡδονῆς νόσον,\nτήκεται, καὶ μαραίνεται· τί χρήσῃ τῷ νοσοῦντι; τίς\nὄνησις σώματος τοιαύτῃ ψυχῇ; Σαρδανάπαλλος νοσεῖ\nοὐχ ὁρᾷς ὡς | καὶ ἐπὶ τὸ σῶμα αὐτῷ τὸ κακὸν ἔρχεται;\nἐντρίβεται ὁ δύστηνος, καὶ λεαίνεται, καὶ τὼ ὀφσυντήκεται,\nκαὶ οὐκ ἀνεχόμενος τὴν νόσον,\nἐπὶ πῦρ ἦλθεν.\nΝοσεῖ Ἀλκιβιάδης· πῦρ αὐτὸν ἐπινέμεται\n‖ πολὺ καὶ ἄγριον, καὶ τοὺς λογισμοὺς ἐπιταράττει\nἐγγύτατα μανίας, καὶ περιφέρει πανταχοῦ, ἀπὸ\nμὲν Λυκείου ἐπὶ τὴν ἐκκλησίαν, ἀπὸ δὲ τῆς ἐκκλησίας\nἐπὶ τὴν θάλατταν, ἀπὸ δὲ τῆς θαλάττης ἐπὶ Σικελίαν,\nκἀκεῖθεν εἰς Λακεδαίμονα, εἶτα παρὰ τοὺς Πέρσας, καὶ\nἀπὸ Περσῶν ἐπὶ Σάμον, καὶ ἀπὸ Σάμου ἐπὶ τὰς Ἀθήνας,\nκαὶ ἐπὶ τὸν Ἑλλήσποντον αὖθις, καὶ πανταχοῦ.\nΝοσεῖ\n\n\n\n\nΚριτίας νόσον πικρὰν καὶ παντοδαπήν, καὶ οὐκ ἰάσιμον,\nοὐδὲ ἀνασχετὴν τῇ πάσῃ πόλει.\nΚαίτοι τούτοις\nτὰ σώματα ὑγιῆ καὶ ἄρτια· ἁβρὸς μὲν γὰρ ὁ Σαρδανάπαλλος,\nκαλὸς δὲ ὁ Ἀλκιβιάδης, ἰσχυρὸς δὲ ὁ Κριτίας·\nἀλλὰ τὴν ὑγείαν ἐπὶ τούτων μισῶ. Νοσείτω\nΚριτίας, ἵνα μὴ τυραννῇ· νοσείτω Ἀλκιβιάδης, ἵνα\nμὴ ἐπὶ Σικελίαν Ἀθηναίους ἄγῃ· νοσείτω Σαρδανάπαλλος\n(βέλτιον γὰρ αὐτῷ διὰ νόσον κεῖσθαι μᾶλλον\nἢ διὰ ἡδονήν), μᾶλλον δὲ φθειρέσθω πᾶς, ὅτῳ ἐπιρρεῖ\nἀέναος πονηρία. Ὥσπερ γὰρ τὰ ἐρπηστικὰ τῶν\nἑλκῶν τοῖς σώμασιν ἐμπεσόντα πρόσω νέμεται, καὶ τοῦ\nὑγιαίνοντός τι ἀεὶ προαπόλλυσιν, καὶ πρὸς τὰς ἰάσεις\nἀγριαίνει, ἕως ἂν ἡ τέχνη τὴν κρηπῖδα καὶ τὴν ἕδραν\nτοῦ νοσήματος ἐκτέμῃ· ὡς δὲ καὶ ὅτῳ ὕπουλος καὶ\nδιαβεβρωμένη καὶ σαθρὰ οὖσα ἡ ψυχὴ ἐπινέμεται\nπρόσω τὲ καὶ τὰ πλησίον ἀεὶ καταλαμβάνει, ἐκτμητέον\nδὴ αὐτῆς καὶ ἀφαιρετέον τὰς δυνάμεις τῶν σωμάτων,\nὡς λῃστοῦ χεῖρας, ὡς ἀκολάστου ὀφθαλμούς, ὡς λίχνου\n\n\n\n\n\nγαστέρα.\nΚἂν γὰρ ἐπιστήσῃς τῇ νόσῳ δικαστὰς καὶ\nδεσμωτήρια καὶ δημίους, τὸ κακὸν φθάνει, καὶ ἕρπει,\nκαὶ προ | λαμβάνει·\nἀμήχανος γὴρ ἡ πονηρίας ὀξύτης,\nἐπειδάν ἅπαξ ἤθει ψυχῆς ἐμπεσοῦσα ἐπιλάβηται ὕλης\nπονηρᾶς, καὶ ἐξουσίας ἀδεοῦς, καὶ ἀνεπιτιμήτου τόλμης.\nΘαυμάζεις εἰ Σωκράτει συνῆν δαιμόνιον, φίλον,\nμαντικόν, ἀεὶ παρεπόμενον, καὶ μόνον οὐ τῇ γνώμῃ\nαὐτοῦ ἀνακεκραμένον; ἀνδρὶ καθαρῷ μὲν τὸ σῶμα,\nἀγαθῷ δὲ τὴν ψυχήν, ἀκριβεῖ δὲ τὴν δίαιταν, δεινῷ\nδὲ φρονεῖν, μουσικῷ δὲ εἰπεῖν, εἰς δὲ τὸ θεῖον εὐσεψεῖ,\n\n\n\n\n\n\n\n\nὁσίῳ δὲ τὰ ἀνθρώπινα.\nΤί δήποτε οὖν τοῦτο μὲν\nθαυμάζεις, γύναιον δὲ τὸ τυχὸν Δελφικὸν Πυθοῖ, ἢ\nΘέσπρωτον ἄνδρα ἐν Δωδώνῃ, ἢ Λίβυν ἐν Ἄμμωνος,\nἢ Ἴωνα ἐν Κλάρῳ, ἢ Λύκιον ἐν Ξάνθῳ, ἢ Βοιωτὸν\nἐν Ἰσμημίου, τούτους ἅπαντας οὐ θαυμάζεις τῷ δαιμονίῳ\nὅσαι ἡμέραι συγγιγνομένους, καὶ οὐ τὰ σφίσιν\nμόνον πρακτέα ἢ μὴ γιγνώσκοντας, ἀλλὰ καὶ τοῖς\nἄλλοις χρησμῳδοῦντας καὶ ἰδίᾳ καὶ δημοσίᾳ; ἢ διότι\nἡ μὲν πρόμαντις καθίζουσα ἐπὶ τρίποδος, ἐμπιμπλαμένη\nδαιμονίου πνεύματος, χρησμῳδεῖ· ὁ δὲ ἐν Ἰωνίᾳ\nὑποφήτης, ὕδωρ ἐκ πηγῶν ἀρυσάμενος καὶ πιών, μαντικῶς\nἔχει· οἱ δὲ χαμεῦναι, καὶ ἀνιπτόποδεςʼ, ἐν Δωδώνῃ\nθεραπεύοντες δρῦν, παῤ ἐκείνης, ὡς ὁ Θεσπρω\nτῶν λόγος, μαθόντες χρησμῳδοῦσιν;\nἘν Τροφωνίου τε μὴν (καὶ γὰρ τοῦτο μαντεῖόν\nἐστιν ἐν Βοιωτίᾳ ἥρωος Τροφωνίου περὶ Λεβαδίαν\nπόλιν) ὁ δεόμενος συγγενέσθαι τῷ δαιμονίῳ, ἐνσκευασάμενος\nὀθόνῃ | ποδήρει καὶ φοινικίδι, μάζας τε ἐν\nχεροῖν ἔχων, εἰσδύεται ὕπτιος κατὰ στομίου στενοῦ·\n\n\n\n\n\nκαὶ τὰ μὲν ἰδών, τὰ δὲ ἀκούσας, ἄνεισιν αὖθις ὑποφήτης\nαὐτάγγελος.\nἮν δέ που τῆς Ἰταλίας κατὰ τὴν\nμεγάλην Ἑλλάδα περὶ λίμνην Ἄορνον οὕτω καλουμένην\nμαντεῖον ἄντρον, καὶ θεραπευτῆρες τοῦ ἄντρου\nἄνδρες ψυχαγωγοί, οὕτως ὀνομαζόμενοι ἐκ τοῦ ἔργου.\nἘνταῦθα ὁ δεόμενος ἀφικόμενος, εὐξάμενος, ἐντεμὼν\nσφάγια, χεάμενος χοάς, ἀνεκαλεῖτο ψυχὴν ὅτου δὴ τῶν\nπατέρων ἢ φίλων· καὶ αὐτῷ ἀπήντα εἴδωλον, ἀμυδρὸν\nμὲν ἰδεῖν καὶ ἀμφισβητήσιμον, φθεγκτικὸν δὲ καὶ μαντικόν·\nκαὶ συγγενόμενον ὑπὲρ ὧν ἐδεῖτο, ἀπηλλάττετο.\nc Τοῦτό μοι δοκεῖ τὸ μαντεῖον καὶ Ὅμηρος γνούς, προσθεὶς\nτῷ Ὀδυσσεῖ τὴν ἐπʼ αὐτῷ ὁδόν, ἐκτοπίσαι τὸ\nχωρίον ποιητικῶς μάλα τῆς καθʼ ἡμᾶς θαλάττης.\nὍτι δὲ ταῦτα ἀληθῆ, ὥσπέρ ἐστιν (καὶ σώζεται καὶ\nνῦν τὰ μὲν αὐτὰ ἐκεῖνα οἷα ἦν, τῶν δὲ ἴχνη σαφῆ\nἐκλέλειπται τῆς περὶ αὐτὸ θεραπείας τὲ καὶ κομιδῆς),\nθαυμαστὸν εἰ ταῦτα μὲν οὐδεὶς ἡγεῖται ἄτοπά τε εἶναι\nκαὶ ἔξω τρόπου, οὐδὲ ἀμφισβητεῖ περὶ αὐτῶν, ἀλλὰ\nτὴν πίστιν παραδοὺς τῷ χρόνῳ εἴσεισιν ἕκαστος μαντευσόμενος,\n\n\n\n\n\nκαὶ ἀκούσας διαπιστεύει, καὶ πιστεύσας\nχρῆται, καὶ χρησάμενος τιμᾷ·\nεἰ δὲ ἀνὴρ φύσει τὲ\nκεχρημένος γενναιοτάτῃ, καὶ παιδεία σωφρονεστάτῃ,\nκαὶ φιλοσοφίᾳ ἀληθεστάτῃ, καὶ τύχῃ δεξιωτάτῃ, συγγίγνεσθαι\nδαιμονίῳ ἠξιώθη πρὸς τοῦ θεοῦ, θαυ τῷ\nμαστὸν δοκεῖ καὶ ἄπιστον, καὶ τοῦτο, ὅσον αὐτῷ ἱκανὸν\nεἶναι, χρησμῳδεῖν οὐκ Ἀθηναίοις, μὰ Δία, περὶ\nτῶν Ἑλληνικῶν κακῶν βουλευομένοις, οὐδὲ Λακεδαιμονίοις\nπερὶ στρατείας μαντευομένοις, οὐδὶ εἰ τις\nὈλυμπίαζε ἀγωνιούμενος περὶ νίκης ἠρώτα, οὐδʼ εἴ\nτις εἰς δικαστήριον κα | θιστάμενος, εἰ αἱρήσει, διεπυνθάνετο,\nοὐδʼ εἴ τις ἤρα χρημάτων, εἰ πλουτήσει, οὐδὲ\nἄλλό τι τῶν ἐπὶ μηδεμιᾷ προφάσει ἀξιόχρεῳ πραγματευομένων,\nὑπὲρ ὧν ὁσημέραι ἐνοχλοῦσιν οἱ ἄνθρωποι\nτοὺς θεούς·\nτάχα μὲν γὰρ καὶ ταῦτα ἦν ἱκανὸν\nκαὶ τὸ Σωκράτους δαιμόνιον διειδέναι, εἴπερ ἦν\nμαντικόν· καὶ γὰρ ἰατρῶν, ὅστις αὐτῷ ἱκανὸς καὶ ἄλλῳ,\nὁ αὐτὸς, καὶ τεκτόνων καὶ σκυτοτόμων καὶ τῶν ἄλλων\nἑξῆς καὶ ἐπιστημῶν καὶ δυνάμεων·\nἀλλὰ ταύτῃ γε ὁ\nΣωκράτης ἐπλεονέκτει (τῷ νῷ ταῖς τῶν θεῶν φωναῖς\nσυγγιγνόμενός τε), ὅτι τὰ αὑτοῦ ἐν καλῷ διατιθέμενος\n\n\n\n\n\nτῇ πρὸς τὸ δαιμόνιον συνουσίᾳ τοῖς ἄλλοις ἀνεπιφθόνως\nτὲ καὶ ὅσα ἀνάγκη προσεφέρετο.\nΕἶεν· τοῦτο μὲν, φήσει τὶς, πείθομαι, ὅτι κατʼ\nἀρετὴν τρόπου καὶ φύσεως γενναιότητα ἠξιώθη ὁ Σωκράτης\nδαιμονίου συνουσίας· τί δὲ καὶ ἦν τὸ δαιμόνιον,\nποθῶ μαθεῖν.\nἘὲν πρῶτον, ὦ τάν, ἀποκρίνῃ\nμοι, πότερον ἡγεῖ τι εἶναι δαιμονίων γένος ἐν τῇ\nφύσει, ὡς θεῶν, ὡς ἀνθρώπων, ὡς θηρίων, ἢ μή· γελοῖον\nλοῖον γὰρ ‖ ἂν ἐρωτᾶν, τί ἦν τὸ δαιμόνιον Σωκράτους,\nτὸ πᾶν ἀγνοοῦντα· οἷον εἰ καὶ νησιώτης ἀνήρ,\nἀθέατος τοῦ ἵππων γένους καὶ ἀμαθέστατος, ἀκούων\nὅτι ἦν Μακεδόνι βασιλεῖ κτῆμα ὁ Βουκεφάλας, ὄχημα\nἐκείνῳ μὲν τιθασόν, τοῖς δὲ ἄλλοις ἄβατον, ἔπειτα\nἀνερωτῴη, τί ἦν πρᾶγμα ὁ Βουκεφάλας· ἠπόρησεν γὰρ\nἂν ὁ διηγούμενος, πρὸς ἄνδρα ἀθέατον τῆς ἵππων\nφύσεως, εἰκόνος σαφοῦς.\nΤί δή, νῦν ἀποροῦντες περὶ τοῦ δαιμονίου τοῦ\nΣωκράτους, Ὁμύρῳ συνεγένοντο διηγουμένῳ; αὐτῷ\nἐκείνῳ, ἃ διηγεῖτο, περὶ μὲν τοῦ Ἀχιλλέως, ὅτι ἐν\nἐκκλησίᾳ στρατιωτικῇ δημηγορῶν, διενεχθεὶς πρὸς τὸν\nἈγαμέμνονα, σπώμενος τὸ ξίφος, ὡς παίσων, κωλύεται\n\n\n\n\nὑπὸ δαιμονίου. Ἀθηνᾶν κα | λεῖ τὸ δαιμόνιον. Αὕτη\nγάρ, φησιν, ὀργιζομένῳ αὐτῷ παρεγένετο,\nστῆ δʼ ὄπιθεν, ξανθῆς δὲ κόμης ἕλε Πηλείωνα.\nΤὴν δὲ αὐτὴν ταύτην Ἀθηνᾶν λέγει, καὶ τοῦ Διομήδους\nφησίν\nἀχλὺν δʼ αὖ τοι ἀπʼ ὀφθαλμῶν ἕλον, ἣ πρὶνἐπῆεν,ὄφῤ εὖ γινώσκοι ἠμὲν θεόν, ἠδὲ καὶ ἄνδρα.\nΠάλιν αὖ τῷ Τηλεμάχῳ, μέλλοντι συγγίγνεσθαι βασιλεῖ\nπρεσβυτέρῳ, αἰδουμένῳ καὶ ἀπορουμένῳ ὁ ἑταῖρος\nλέγει·\nΤηλέμαχ᾿, ἄλλα μὲν αὐτὸς ἐνὶ φρεσὶ σῇσι νοήσεις,ἄλλα δὲ καὶ δαίμων ὑποθήσεται·\nκαὶ προστίθησιν τὴν αἰτίαν τῆς παρὰ τοῦ δαιμονίου\nἐλπίδος·\nοὐ γὰρ ὁΐωοὐδέ σε θεῶν ἀέκητι γενέσθαί τε τραφέμεν τε.\nΚαὶ ἐπʼ ἄλλου ἄλλος αὖθις,\nτῷ γὰρ ἐπὶ φρεσὶ θῆκε θεὰ λευκώλενος Ἥρη,\nκαὶ ἐπʼ ἄλλου,\nΤυδείδῃ Διομήδεϊ Πάλλας Ἀθήνηδῶκε μένος καὶ θάρσος,\nκαὶ ἐπ᾿ ἄλλου,\nγυϊα δʼ ἔθηκεν ἐλαφρά, πόδας καὶ χεῖραςὕπερθεν.\nὉρᾶς τὸ πλῆθος τῶν συγγιγνομένων τῷ δαιμονίῳ.\nΒούλει τοίνυν, τὸν Σωκράτην ἐάσας, Ὁμήρου πυθέσθαι,\nτί σοι ταυτὶ ἐθέλει, ὦ ποιητῶν γενναιότατε\nΤὸ μὲν γὰρ Σωκράτους δαιμόνιον ἓν καὶ ἀπλοῦν,\nκαὶ ἰδιωτικόν, καὶ δημοτικόν, ἢ ποταμὸν διαβαίνοντα\nἀνακαλούμενον, ἢ Ἀλκιβιάδου ἔρωτα ἀναβαλλόμενον,\nἢ ἀπολογεῖσθαι βουλόμενον, ἢ ἀποθνήσκειν προαιρούμενον\nοὐ κωλῦον.\nὉμήρῳ δὲ τὸ δαιμόνιον συνίσταται\nοὔτε ἑνί, οὔτε ἐφʼ ἑνί, οὔτε ἕν, οὔτε ἐπὶ σμικροῖς·\nἀλλὰ καὶ παντοδαπόν, καὶ πολλάκις, καὶ ἐν\nπολλοῖς ὀνόμασιν, καὶ ἐν πολλοῖς φαντάσμιασιν, καὶ\nἐν παντοδαπαῖς φωναῖς.\nῤ οὖν καὶ ἀποδέχῃ τὶ\nτούτων, καὶ ἡγεῖ τι εἶναι τὴν Ἀθηνᾶν, καὶ τὴν Ἥραν,\nκαὶ τὸν Ἀπόλλωνα, καὶ ‖ Ἔριν, καὶ ὅστις ἄλλος δαίμων\nὉμηρικός; Μή με οἴου πυνθάνεσθαι εἰ τοιαύτην\n\n\n\n\nἡγεῖ τὴν Ἀθηνᾶν, οἵαν Φειδίας ἐδημιούργησεν, οὐδὲν\nτῶν Ὁμήρου ἐπῶν φαυλοτέραν, παρθέ νον καλήν, γλαυκῶπιν,\nὑψηλήν, αἰγίδα ἀνεζωσμένην, κόρυν φέρουσαν,\nδόρυ ἔχουσαν, ἀσπίδα ἔχουσαν· μηδὲ οὖ τὴν Ἥραν,\nοἵαν Πολύκλειτος Ἀργείοις ἔδειξεν, λευκώλενον, ἐλεφαντόπηχυν,\nεὐῶπιν, εὐείμονα, βασιλικὴν, ἱδρυμένην\nἐπὶ χρυσοῦ θρόνου·\nμηδέ γε αὖ τὸν Ἀπόλλωνα, οἷον\nγραφεῖς καὶ δημιουργοὶ εἰκάζουσιν, μειράκιον γυμνὸν\nἐκ χλαμυδίου, τοξότην, διαβεβηκότα τοῖς ποσὶν ὥσπερ\nθέοντα.\nΟὐ τοῦτο ἐρωτῶ, οὐδὲ ἡγοῦμαί σε φαῦλον\nεἶναι τʼ ἀληθῆ εἰκάζειν, ὥστε μὴ μεταβάλλειν τὸ αἴνιγμα\nεἰς λόγον·\nἀλλʼ εἰ τῷ ὄντι ἡγεῖ ταυτὶ τὰ ὀνόματα\nκαὶ τὰ σώματα αἰνίττεσθαί τινας δαιμονίους\nδυνάμεις, καὶ συνισταμένας τῶν ἀνθρώπων τοῖς εὐμοιροτάτοις\nκαὶ ὕπαρ καὶ ὄναρ.\nΕἰ μὲν γὰρ μηδεμίαν\nἡγεῖ, ὥρα σοι καὶ Ὁμήρῳ πολεμεῖν, καὶ τὰ μαντεῖα\nἀναιρεῖν, καὶ ταῖς φήμαις ἀπιστεῖν, καὶ τὰ ὀνείρατα\nφεύγειν, καὶ Σωκράτην δὲ ἐᾶν.\nΕἰ δὲ ταῦτα μὲν\nοὔτε ἄπιστα ἡγεῖ οὔτε ἀδύνατα, ἀπορεῖς δὲ περὶ Σωκράτους·\nμεταλαβὼν ἐρήσομαί σε, πότερα οὐκ ἄξιον\nἡγεῖ τὸν Σωκράτην μοίρας δαιμονίου, ἢ τὸ δυνατὸν\nἄλλοθι ἐνταῦθα ἐξασθενεῖ.\nἈλλὰ τὸ μὲν δυνατὸν\n\n\n\n\n\nδιδούς, κἀνταῦθα δώσεις, τὸ δὲ ἄξιον οὐκ ἀφαιρήσεις\nτοῦ Σωκράτους.\nΕἰ τοίνυν καὶ δυνατὸν τὸ πρᾶγμα,\nκαὶ ἄξιος Σωκράτης, λείπεταί σοι μὴ περὶ Σωκράτους\nἀμφισβητεῖν, ἀλλά καθόλου σκοπεῖν, τίς ἡ τοῦ δαιμονίου\nφύσις.\nΚαὶ τοῦτο μέν σοι παῤ ἐμοῦ καὶ αὖθις λελέξεται·\nνῦν δὲ ἴθι αὐτὸς πρὸς αὑτὸν ἐκκαθηράμενος\nταυτηνὶ τὴν δόξαν, ἵνα σοι καὶ προτέλεια γένηται ταῦτα\nτοῦ μέλλοντος λόγου·\nὅτι θεοὶ ἀνθρώποις ἀρετὴν καὶ\nκακίαν ἔνειμαν, ὥσπερ ἐν σταδίῳ ἀγωνισταῖς, τὴν μὲν\nἆθλον μοχθηρίας φύσεως καὶ γνώμης πονηρᾶς, τὴν |\nδὲ ἐπινίκιον γνώμης ἀγαθῆς καὶ φύσεως ἐρρωμένης,\nὅταν κρατῶσιν καλοκαγαθίᾳ.\nΤούτοις καὶ τὸ θεῖον\nἐθέλει ξυνίστασθαι τε καὶ συνεπιλαμβάνειν τοῦ βίου,\nὑπερέχον χεῖρα καὶ κηδόμενον· τὸν μὲν φήμαις σώζει,\nτὸν δὲ οἰωνοῖς, τὸν δὲ ὀνείρασιν, τὸν δὲ φωναῖς, τὸν\nδὲ θυσίαις.\nἈσθενὴς γὰρ ἡ ἀνθρωπίνη ψυχὴ πρὸς\nπάντα ἐξικνεῖσθαι τοῖς λογισμοῖς, ἅτε περιβεβλημένη\nἐν τῷ δευτέρῳ βίῳ πολλὴν καὶ σκοτεινὴν ἀχλύν, καὶ\nἐν πολλῷ ψόφῳ καὶ θορύβῳ τῶν δεῦρο κακῶν διατρίβουσα,\nκαὶ ταραττομένη ὑπʼ αὐτῶν.\nΤίς γὰρ οὕτω\n\n\n\n\nταχὺς καὶ ἀσφαλὴς ὁδοιπόρων, ὡς μὴ ἐντυχεῖν βαδίζων\nχαράδρᾳ ἀφανεῖ, ἢ χάρακι ἀδήλῳ, ἢ κρημνῷ, ἢ τάφρῳ;\nτίς δὲ οὕτω κυβερνήτης ἀγαθὸς καὶ εὔστοχος, ὡς ἀπείρατος\nδιελθεῖν κλύδωνος, καὶ ζάλης, καὶ πνευμάτων\nἐμβολῆς, καὶ ἀέρος τεταραγμένου; τίς δὲ οὕτω ἰατρὸς\nτεχνικός, ὡς μὴ ἐπιταραχθῆναι ἀφανεῖ καὶ ἀνελπίστῳ\nνοσήματι, ἄλλου ἄλλοθεν ὑποφυομένου καὶ ὑποτεμνομένου\nτοὺς τῆς τέχνης λόγους; τίς δὲ ἀνὴρ ἀγαθός,\nὡς διελθεῖν βίον ἀπταίστως καὶ ἀσφαλῶς, ὡς σῶμα\nνοσερόν, ὡς πλοῦν ἄδηλον, ὡς ὁδὸν διεσκαμμένην,\nκαὶ μὴ δεηθῆναι ἐν τού ‖ τοις, κυβερνήτου καὶ ἰατροῦ\nκαὶ χειραγωγοῦ θεοῦ;\nΚαλὸν μὲν γὰρ ἡ ἀρετή, καὶ\nεὐπορώτατον, καὶ δραστικώτατον· ἀλλʼ ἀνακέκραται\nὕλῃ πονηρᾷ, καὶ ἀσαφεῖ, καὶ μεστῇ πολλοῦ τοῦ ἀδήλου,\nἣν δὴ καλοῦσιν οἱ ἄνθρωποι τύχην, χρῆμα τυφλὸν\nκαὶ ἀστάθμητον. Ἀντιφιλοτιμεῖται τῇ ἀρετῇ, καὶ\nἀντιστατεῖ, καὶ ἀνταγωνίζεται, καὶ πολλάκις αὐτὴν\n\n\n\n\n\nἀντιταράττει, ὡς νέφη αἰθέρι ὑποδραμόντα τὴν ἡλίου\nἀκτῖνα ἀπέκρυψεν αὐτοῦ τὸ φῶς, καὶ ἐστὶν μὲν καὶ\nτότε ἥλιος καλός, ἀλλὰ ἡμῖν ἄδηλος·\nοὕτω καὶ |ἀρετὴν\nὑποτέμνεται τύχης ἐμβολή· καὶ καλὴ μὲν ἡ ἀρετὴ\nτά τε ἄλλα, ἐμπεσοῦσα δὲ εἰς νεφέλην ἄδηλον, ἐπισκιάζεται\nκαὶ διατειχίζεται. Ἔνθα δὴ αὐτῇ θεοῦ δεῖ\nσυλλήπτορος, καὶ συναγωνιστοῦ, καὶ παραστάτου.\nΘεὸς μὲν οὖν αὐτὸς κατὰ χώραν ἱδρυμένος οἰκονομεῖ\nτὸν οὐρανὸν καὶ τὴν ἐν οὐρανῷ τάξιν· εἰσὶ δʼ\nαὐτῷ φύσεις, ἀθάνατοι δεύτεροι, οἱ καλούμενοι δεύτεροι\nἐν μεθορίᾳ γῆς καὶ οὐρανοῦ τεταγμένοι· θεοῦ\nμὲν ἀσθενέστεροι, ἀνθρώπου δʼ ἰσχυρότεροι· θεῶν μὲν\nὑπηρέται, ἀνθρώπων δὲ ἐπιστάται· θεῶν μὲν πλησιαίτατοι,\n\n\n\n\n\nἀνθρώπων δὲ ἐπιμελέστατοι.\nγὰρ ἂν τὸ\nδιὰ μέσου πολλῷ τῷ θνητῷ πρὸς τὸ ἀθάνατον διετειχίσθη\nτῆς οὐρανίου ἐπόψεώς τε καὶ ὁμιλίας, ὅτι μὴ\nτῆς δαιμονίου ταύτης φύσεως, οἷον ἁρμονίας, κατὰ τὴν\nπρὸς ἑκάτερον συγγένειαν καταλαβούσης δεσμῷ τὴν\nἀνθρωπίνην ἀσθένειαν πρὸς τὸ θεῖον κάλλος.\nΚαθάπερ\nγάρ, οἶμαι, τὸ βαρβαρικὸν τοῦ Ἑλληνικοῦ διήρηται\nφωνῆς συνέσει, ἀλλὰ τὸ τῶν ἑρμηνέων γένος τὰς\nπαρʼ ἐκατέρων φωνὰς ὑποδεχόμενον καὶ ῾‘διαπορθ\nπρὸς ἑκατέρους, συνῆψεν αὐτῶν καὶ συνεκέρασεν\nτὰς ὁμιλίας· οὕτω δʼ ἂν καὶ τὸ δαιμόνων γένος\nἐπίμικτον νοεῖται καὶ θεοῖς τε καὶ ἀνθρώποις.\nΤοῦτο\nγάρ ἐστιν τὸ ἀνθρώποις προσφθεγγόμενον, καὶ φανταζόμενον,\nκαὶ εἱλούμενον ἐν μέσῃ τῇ θνητῇ φύσει, καὶ\nἀπωφελοῦν ὅσα ἀνάγκη δεῖσθαι θεῶν τὸ θνητῶν γένος.\nΠολλὴ δὲ ἡ δαιμόνων ἀγέλη·\n\n\n\n\nτρὶς γὰρ μύριοί εἰσιν ἐπὶ χθονὶ πουλυβοτείρῃ,ἀθάνατοι, Ζηνὸς πρόπολοι·\nοἱ μὲν ἰατροὶ νοσημάτων, οἱ δὲ τῶν ἀπόρων σύμβουλοι,\nοἱ δὲ τῶν ἀφανῶν ἄγγελοι, οἱ δὲ τέχνης συνεργάται,\nοἱ δὲ ὁδοῦ συνέμποροι· σἱ μὲν ἀστικοί, οἱ δὲ ἀγροικικοί,\nοἱ δὲ | θαλάττιοι, οἱ δὲ ἠπειρωτικοί· εἴληχεν δὲ\nἄλλος ἄλλην ἑστίαν σώματος, ὁ μὲν Σωκράτην, ὁ δὲ\nΠλάτωνα, ὁ δὲ Πυθαγόραν, ὁ δὲ Ζήνωνα, ὁ δὲ Διογένην·\nὁ μὲν φοβερός, ὁ δὲ φιλάνθρωπος, ὁ δὲ πολιτικός,\nὁ δὲ τακτικός· ὅσαι φύσεις ἀνδρῶν, τοσαῦται\nκαὶ δαιμόνων·\n(ρ 485/6) καί τε θεοὶ ξείνοισιν ἐοικότες ἀλλοδαποῖσιν,\nπαντοῖοι τελέθοντες, ἐπιστρωφῶσι πόληας·\nἐὰν δέ που μοχθηρὰν δείξεις ψυχήν, ἀνέστιος αὕτη\nκαὶ ἀνεπιστάτητος.\nἜτι περὶ τοῦ Σωκράτους δαιμονίου\nΦέρε, ἐρώμεθα τὸ δαιμόνιον· φιλάνθρωπον γὰρ\nκαὶ εἰωθὸς ἀποκρίνεσθαι διὰ σωμάτων ἀνθρωπίνων,\nὡς ἡ Ἰσμενίου τέχνη διὰ τῶν αὐλῶν· ἐρώμεθα δὲ ὧδέ\nπως κατὰ τὸν Ὁμήρου Ὀδυσσέα·\nθεὸς νύ τις, ἢ βροτός ἐσσι;\nεἰ μέν τις θεός ἐσσι, τοὶ οὐρανὸν εὐρύν ἔχουσιν,\nοὐδὲν δεῖ λόγων, ἴσμεν γὰρ τὰ σά·\n(ζ 153) εἰ δέ τις ἐσσὶ βροτῶν, τοὶ ἐπὶ χθονὶ ναιετάουσιν,\nἆρα τοιοῦτον χρῆμα, οἷον ὁμοπαθές τε εἷναι ἡμῖν καὶ\nὁμόφωνον, καὶ ὁμογενές, καὶ σύγχρονον·\nἢ κατὰ μὲν\nτὴν δίαιταν ἐφέστιον τῇ γῇ, κατὰ δὲ τὴν οὐσίαν κρεῖττον\nαὐτῆς; Οὐ γὰρ σάρκες αἰ δαιμόνων φύσεις (ἀποκριτέον\n\n\n\n\n\nγάρ τοι ὑπὲρ αὐτῶν, κελεύουσι γάρ), οὐδὲ\nὀστᾶ, οὐδὲ οἶμα, οὐδὲ ἄλλο τι σκεδαστέον, ἢ λυόμενον,\nἢ τηκόμενον, ἢ διαρρέον· ἀλλὰ τίς μήν; Οὑτωσὶ\nπρῶτον θεασώμεθα τὸ ἀναγκαῖον τῆς δαιμόνων οὐσίας.\nΤὸ ἀπαθὲς τῷ ἐμπαθεῖ ἐναντίον, καὶ τὸ θνητὸν τῷ\nἀθανάτῳ, καὶ τὸ ἄλογον τῷ λογικῷ, καὶ τὸ ἀναίσθητον\nτῷ αἰσθητικῷ, καὶ τὸ ἔμψυχον τῷ ἀψύχῳ. Πᾶν\nτοίνυν τὴν ψυχὴν ἔχον ἑκατέροιν συγκεκρατημένην· ἢ\nγὰρ ἀπαθὲς τὸ ἀθάνατον, ἢ ἀθάνατον ἐμπαθές, ἢ\nἐμπαθὲς θνητόν, ἢ ἄλογον αἰσθητικόν, ἢ ἔμψυχον\nἀπαθές· καὶ διὰ τούτων ὁδεύει ἡ φύσις κατὰ βραχὺ\n\n\n\n\n\nἀπὸ τῶν τιμιωτάτων ἐπὶ τὰ ἀτιμότατα καταβαίνουσα\nἑξῆς·\nἐὰν δέ τι τούτων ἐξέλῃς, διέκοψας τὴν φύσιν·\nὥσπερ ἐν ἁρμονίᾳ φθόγγων τὴν πρὸς τὰ ἄκρα ὁμολογίαν\nἡ μέση ποιεῖ· ἀπὸ γὰρ τοῦ ὀξυτάτου φθόγγου\nἐπὶ τὸ βαρύτατον ταῖς διὰ μέσου φωναῖς ἐπερειδομένην\nτὴν μεταβολὴν ἐμμελῆ ποιεῖ καὶ τῇ ἀκοῇ καὶ τῇ\nχειρουργίᾳ.\nΤοῦτό τοι νόμιζε γίγνεσθαι καὶ ἐν τῇ φύσει, ὥσπερ\nἐν ἁρμονίᾳ τελεωτάτῃ· καὶ τίθεσο θεὸν μὲν κατὰ τὸ\nἀπαθὲς καὶ ἀθάνατον, δαίμονα δὲ κατὰ τὸ ἀθάνατον\nκαὶ ἐμπαθές, ἄνθρωπον δὲ κατὰ τὸ ἐμπαθὲς καὶ θνητόν,\nθηρίον δὲ κατὰ τὸ ἄλογον καὶ αἰσθητικόν, φυτὸν\nδὲ κατὰ τὸ ἔμψυχον καὶ ἀπαθές.\nΚαὶ τὰ μὲν ἄλλα\nἡμῖν, τὸ νῦν ἔχον, κατὰ χώραν ἔστω· ἐπεὶ δὲ τῆς δαιμονίων\nφύσεως πέρι σκοπούμεθα, ἣν φαμὲν μεσότητα\nεἶναι πρὸς ἄνθρωπον καὶ θεόν, ἴδωμεν εἴ πῃ δυνατὸν\n\n\n\n\n\nἐξελέσθαι αὐτήν, καὶ διασῶσαι τὰ ἄκρα.\nἎῤ οὖν ὁ\nθεός, ἀθάνατον μὲν γάρ, ἐμπαθὲς δέ; οὐδαμῶς, ἀλλὰ\nἀθάνατον μέν, ἀπαθὲς δέ·\nτί δὲ ἄνθρωπος; θνητὸν\nμέν, ἀπαθὲς δέ; οὐδὲ τοῦτο· ἀλλὰ θνητὸν μέν, οὐ\nμὴν ἀπαθές.\nΠοῦ τοίνυν ἡμῖν οἰχήσεται τὸ ἀθάνατον\nὁμοῦ καὶ ἐμπαθές; δεῖ γὰρ συστῆναι ἐξ ἀμφοῖν οὐσίαν\nκοινήν, κρείττονα μὲν ἀνθρώπου, θεοῦ δὲ ἐλάττονα,\nεἰ μέλλει ἔσεσθαι τῶν ἄκρων πρὸς ἄλληλα ἀναλογία·\nδύο γὰρ πραγμάτων κεχωρισμένων τῇ φύσει, χωρισθήσεται\nκαὶ ἡ ἐπιμιξία παντάπασιν, | ἐὰν μή τις\nκοινὸς ὅρος ἀμφότερα ὑποδέξηται.\nΟἷον τὸ τοιόνδε λέγω· καλοῦμέν τι πῦρ ξηρόν\nτε ‖ καὶ θερμόν· ἐναντίον δὲ θερμῷ μὲν 〈ψυχρόν,\nξηρῷ δὲ ὑγρόν· ἀλλὰ μὴν καὶ ὕδωρ καλοῦμεν〉 ψυχρὸν\nκαὶ ὑγρόν· ἀδύνατον δὴ μεταβάλλειν πῦρ εἰς ὕδωρ,\nκαὶ ὕδωρ εἰς πῦρ· οὔτε γὰρ ψυχρὸν εἰς θερμότητα,\nοὔτε ὑγρὸν εἰς ξηρότητα μεταβάλοι ἄν.\nΟὕτω δὴ τὸν\nτούτων πόλεμον μετεχειρίσατο ἡ φύσις· ἔδωκεν αὐτοῖς\nὥσπερ ἐκεχειροφόρον τὸν ἀέρα, ὃς λαβὼν παρὰ μὲν\n\n\n\n\n\nτοῦ πυρὸς τὴν θερμότητα, παρὰ δὲ τοῦ ὕδατος τὴν\nὑγρότητα, συνεκέρασεν αὐτῶν καὶ συνῆψεν τὰς ὁμιλίας,\nκαὶ γίνεται μεταβολὴ καὶ πρόσβασίς ποτε μὲν τοῦ\nπυρὸς εἰς ἀέρα, κατὰ θερμότητα· ἀπὸ δὲ τοῦ ἀέρος\nεἰς ὕδωρ, κατὰ ὑγρότητα.\nΠάλιν αὖ ἀὴρ θερμόν τε\nκαὶ ὑγρόν, γῆ δὲ ψυχρόν τε καὶ ξηρόν· ἐναντίον δὲ\nξηρότης μὲν ὑγρότητι, ψυχρότης δὲ θερμότητι· οὐκ ἄν\nοὖν μετέβαλέν ποτε ἀὴρ εἰς γῆν, ὅτι μὴ τῆς φύσεως\nκαὶ τούτοις δούσης τὴν τοῦ ὕδατος οὐσίαν, διαιτῶσάν\nτε αὐτὰ καὶ ξυνάγουσαν, παρὰ μὲν ἀέρος λαβοῦσαν\nτὴν ὑγρότητα, παρὰ δὲ γῆς τὴν ψυχρότητα.\nDΣκόπει\nδὴ τὸ πᾶν οὕτως συγκεφαλαιωσάμενος βραχεῖ λόγῳ·\nἐπειδὴ ἕκαστον τούτων ἀνὰ δύο συνέστηκεν φύσεων\nἐναντίων, ὧν ἀεὶ τὴν ἑτέραν ἀφαιρῶν μοῖραν, προστιθεὶς\nτῶν ἔπειτα τῇ ἑτέρᾳ, καθʼ ἥμισυ μὲν χωρίζεις\nἑκατέρου ἑκάτερον, καθʼ ἥμισυ δὲ συντάττεις ἑκατέρῳ\nἑκάτερον, τοῦτον τὸν τρόπον τὰ ἐναντία ἀλλήλοις\nἄμικτα ὄντα κοινωνεῖ ὅμως, καὶ ἀνακίρνανται καὶ πῦρ\nἀέρι κατὰ θερμότητα, καὶ ἀὴρ ὕδατι κατὰ ὑγρότητα,\nκαὶ ὕδωρ γῇ κατὰ ψυχρότητα, καὶ γῆ πυρὶ κατὰ ξηρότητα·\nοὕτω κἀνταῦθα κοινωνεῖ θεὸς μὲν δαίμονι κατὰ\n\n\n\n\n\nτὸ ἀθάνατον, δαίμων δὲ ἀνθρώπῳ κατὰ τὸ ἐμπαθές, |\nἄνθρωπος θηρίῳ κατὰ τὸ αἰσθητικόν, θηρίον φυτῷ\nκατὰ τὸ ἔμψυχον.\nΕἰ δὲ βούλει, καὶ τὴν οἰκονομίαν τοῦ σώματος\nθέασαι, ὡς οὐδὲ ἐνταῦθα ἡ φύσις μεταπηδᾷ ἀθρόως,\nἀλλὰ καὶ ταύτῃ μεσοτήτων τινῶν δεῖ πρὸς τὴν χειραγωγίαν\nτῆς κράσεως τῶν σωμάτων· θρὶξ γάρ που καὶ\nὄνυξ ὀστοῦ μαλακώτερον, καὶ νεύρου ἀραιότερον, καὶ\nαἵματος ξηρότερον, καὶ σαρκὸς τραχύτερον·\nσυνελόντι\nδὲ εἰπεῖν, παντὶ χρήματι, ἐν ᾧ τὸ ἡρμοσμένον καὶ τεταγμένον,\nμεσότητος δεῖ, ἐν φωναῖς, ἐν χρόαις, ἐν χυμοῖς,\nἐν σώμασιν, ἐν ῥυθμοῖς, ἐν σχήμασιν, ἐν πάθεσιν,\nἐν λόγοις. Κἶεν·\nοὕτω τούτων ἐχόντων, εἰ\nμὲν θεὸς ἀπαθὴς καὶ ἀθάνατος, ὁ δὲ ἄνθρωπος θνητός\nτε καὶ ἐμπαθής, ἀνάγκη τὸ διὰ μέσου τούτων ἢ ἀπαθὲς\nθνητὸν εἶναι, ἢ ἀθάνατον ἐμπαθές· ὧν τὸ μὲν\nἀδύνατον, οὐ γὰρ ἂν ξυνέλθοι ποτὲ οὐδὲ ὁμολογήσαι\nτῷ θνητῷ τὸ ἀπαθές·\nλείπεται δὴ τὴν δαιμόνων φύσιν\n\n\n\n\n\nἐμπαθῆ τε εἶναι καὶ ἀθάνατον, ἵνα τοῦ μὲν ἀθανάτο\nκοινωνῇ τῷ θεῷ, τοῦ δὲ ἐμπαθοῦς τῷ ἀνθρώπῳ.\nΠῶς οὖν καὶ ἐμπαθὲς καὶ ἀθάνατον τὸ δαιμόνιον\nγένος, ὥρα λέγειν· καὶ πρῶτον γε περὶ τοῦ ἀθανάτου.\nΤὸ φθειρόμενον πᾶν ἢ τρέπεται, ἢ διαλύεται, ἢ τήκεται,\nἢ κόπτεται, ἢ ῥήγνυται, ἢ μεταβάλλει· ἢ διαλύεται,\nὡς πηλὸς ὑπὸ ὕδατος· ἢ ῥήγνυται, ὡς ὑπὸ\nἀρότρου γῆ· ἢ τήκεται, ὡς ὑπὸ ἡλίου κηρός· ἢ κόπτεται,\nὡς ὑπὸ σιδήρου φυτόν· ἢ μεταβάλλει καὶ τρέπε‖ται,\nὡς ὕδωρ εἰς ἀέρα, καὶ ἀὴρ εἰς πῦρ.\nΔεῖ\nδὴ τὴν οὐσίαν τοῦ δαιμονίου, εἰ μέλλει ἔσεσθαι ἀθάνατος,\nμὴ διαλύεσθαι, μὴ σκεδάννυσθαι, μὴ τρέπεσθαι,\nμὴ ῥήγνυσθαι καὶ μεταβάλλειν, μὴ κόπτεσθαι· εἰ γὰρ\nπείσεταί τι τούτων, ἀπολεῖ τὸ ἀθάνατον.\nΠῶς δʼ ἂν\nκαὶ πάθοι, εἴπέρ ἐστιν τὸ δαιμόνιον | αὐτὸ ψυχὴ ἀποδυσαμένη\n\n\n\n\n\n\nτὸ σῶμα; ἣ γὰρ καὶ τῷ σώματι τῷ φύσει\nφθειρομένῳ παρέχει τὸ μὴ φθείρεσθαι ἡνίκʼ ἂν αὐτῷ\nσυνῇ, πολλοῦ γε δεῖ φθαρῆναι αὐτῇ.\nἘν γοῦν τῇ\nσυστάσει τὸ μὲν σῶμα συνέχεται, ἡ δὲ ψυχὴ συνέχει·\nεἰ δὲ καὶ τὴν ψυχὴν ἕτερόν τι συνέχει, ἀλλὰ μὴ αὐτὴ\nαὑτήν, τί τοῦτο ἔσται, καὶ τίς ἂν ἐπινοήσαι ψυχὴν\nψυχῆς; Ὅταν γὰρ ἕτερον ὑφʼ ἑτέρου σώζηται συνεχόμενον,\nἀνάγκη που παύσασθαι τὴν συνοχὴν ἐπὶ πρᾶγμα\nπροελθοῦσαν συνέχον μὲν ἄλλο, συνεχόμενον δὲ ὑφʼ\nἑαυτοῦ· εἰ δὲ μή, ποῖ στήσεται ὁ λογισμὸς προϊὼν εἰς\nἄπειρον;\nοἷον εἰ ξυνείη τις ὁλκάδα ἐν κλύδωνι ἐκ πέτρας\nποθὲν καθωρμισμένην διὰ πολλῶν κάλων. ὧν ἕτερον\nἐξ ἑτέρου συνεχόμενον τῇ ξυνδέσει τελευτᾷ ἐπὶ τὴν\nπέτραν, χρῆμα ἑστὸς καὶ ἑδραῖον.\nΤοιοῦτον ἡ ψυχή· σῶμα ἐν σάλῳ ἀεὶ καὶ κλύδωνι\nνηχόμενον καὶ κραδαινόμενον καὶ σειόμενον συνέχει\nαὐτή, καὶ καθορμίζει, καὶ ἵστησιν· ἐπειδὰν δὲ ἀποκάμῃ\nτὰ νεῦρα ταυτί, καὶ τὸ πνεῦμα, καὶ τὰ ἄλλα τὰ ὥσπερ\nκαλώδια, ἐξ ὧν τέως προσώρμιστο τῇ ψυχῇ τὸ σῶμα,\n\n\n\n\nτὸ μὲν ἐφθάρη καὶ κατὰ βυθοῦ ᾤχετο, αὐτὴ δὲ ἐφʼ\nἑαυτῆς ἐκνηξαμένη συνέχει τε αὑτὴν καὶ ἵδρυται.\nΚαὶ\nκαλεῖται ἡ τοιαύτη ψυχὴ δαίμων ἤδη, θρέμμα αἰθέριον,\nμετοικισθὲν ἐκ γῆς ἐκεῖ· ὥσπερ ἐκ βαρβάρων\nεἰς Ἕλληνας, καὶ ἐξ ἀνόμου καὶ τυραννουμένης καὶ\nστασιωτικῆς πόλεως εἰς εὐνομουμένην καὶ βασιλευομένην\nκαὶ εἰρηνικὴν πόλιν.\nἘγγύτατα γάρ μοι δοκεῖ\nἔχειν τὸ γιγνόμενον Ὁμηρικῇ εἰκόνι· οἷον φασὶν ἐκείνῳ\nχαλκεῦσαι τὸν Ἥφαιστον ἐπὶ χρυσῆς ἀσπίδος πόλεις\nδύο·\nἐν τῇ μέν ῥα γάμοι τʼ ἔσαν, εἰλαπίναι τε,\nκαὶ χοροί, καὶ παιᾶνες, καὶ δᾳδουχίαι· ἐν δὲ τῇ πόλεμοι,\nκαὶ στάσεις, καὶ ἁρπαγαί, | καὶ μάχαι, καὶ ὀλολυγαί,\nκαὶ οἰμωγαί, καὶ στόνοι.\nΤοῦτο δύναται καὶ\nγῆ πρὸς αἰθέρα· ὁ μὲν γὰρ εἰρηναῖόν τι χρῆμα, καὶ\nπαιάνων μεστὸν καὶ θείων χορῶν, ἡ δὲ πολυφωνίας\nκαὶ πολυεργίας καὶ διαφωνίας.\nἘπειδὰν γὰρ ἀπαλλαγῇ\nψυχὴ ἐνθένδε ἐκεῖσε, ἀποδυσαμένη τὸ σῶμα, καὶ καταλιποῦσα αὐτὸ τῇ γῆ φθαρησόμενον τῷ αὐτοῦ χρόνῳ\n\n\n\n\nκαὶ νόμῳ, δαίμων τʼ ἀνθρώπου, ἐποπτεύει μὲν αὕτη\nτὰ οἰκεῖα θεάματα καθαροῖς τοῖς ὀφθαλμοῖς, μήτε ὑπὸ\nσαρκῶν ἐπιπροσθουμένη, μήτε ὑπὸ χρωμάτων ἐπιταραττομένη,\nμήτε ὑπὸ σχημάτων παντοδαπῶν συγχεομένη,\nμήτε ὑπὸ ἀέρος θολεροῦ διατειχιζομένη, ἀλλὰ\nαὐτὸ κάλλος, αὐτοῖς ὀφθαλμοῖς ὁρῶσα καὶ γανυμένη·\nοἰκτείρουσα μὲν αὑτὴν τοῦ πρόσθεν βίου, μακαρίζουσα\nδὲ τοῦ παρόντος· οἰκτείρουσα δὲ καὶ τὰς συγγενεῖς\nψυχάς, αἳ περὶ γῆν στρέφονται ἔτι, καὶ ὑπὸ ‖ φιλανθρωπίας\nἐθέλουσα αὐταῖς συναγελάζεσθαι, καὶ ἐπανορθοῦν\nσφαλλομένας.\nΠροστέτακται δὲ αὐτῇ ὑπὸ\nτοῦ θεοῦ ἐπιφοιτᾶν τὴν γῆν, καὶ ἀναμίγνυσθαι πάσῃ\nμὲν ἀνδρῶν φύσει, πάσῃ δὲ ἀνθρώπων τύχῃ καὶ\nγνώμῃ καὶ τέχνῃ· καὶ τοῖς μὲν χρηστοῖς συνεπιλαμιβάνειν,\n\n\n\n\nτοῖς δὲ ἀδικουμένοις τιμωρεῖν, τοῖς δὲ ἀδικοῦσιν\nπροστιθέναι τὴν δίκην.\nἈλλʼ οὐχὶ δαιμόνων πᾶς πάντα δρᾷ, ἀλλʼ αὐτοῖς\nδιακέκριται κἀκεῖ τὰ ἔργα, ἄλλο ἄλλῳ.\nΚαὶ τοῦτό\nἐστιν ἀμέλει τὸ ἐμπαθές, ᾧ ἐλαττοῦται δαίμων θεοῦ.\nὩς γὰρ εἶχον φύσεως, ὅτε περὶ γῆν ἦσαν, οὐκ ἐθέλουσιν\nταύτης παντάπασιν ἀπαλλάττεσθαι· ἀλλὰ καὶ\nἈσκληπιὸς ἰᾶται νῦν, καὶ ὁ Ἡρακλῆς ἰσχυρίζεται, καὶ\nΔιόνυσος βακχεύει, καὶ Ἀμφίλοχος μαντεύεται, καὶ οἱ\nΔιόσκουροι ναυτίλλονται, καὶ Μίνως δικάζει, καὶ\nἈχιλλεὺς ὁπλί | ζεται.\nἈχιλλεὺς νῆσον οἰκεῖ εὐθὺ Ἴσιρου\nκατὰ τὴν Ποντικὴν θάλατταν, Ἀχιλλέως ναός, καὶ\nβωμοὶ Ἀχιλλέως· καὶ ἑκὼν μὲν οὐκ ἄν τις προσέλθοι,\nὅτι μὴ θύσων· θύσας δέ, ἐπιβαίνει τῆς νεώς.\nΕἶδον\nἤδη ναῦται πολλάκις ἄνδρα ἠΐθεον, ξανθὸν τὴν κόμην,\nπηδῶντα ἐν ὅπλοις· τὰ ὅπλα χρυσᾶ·\nοἱ δὲ εἶδον μὲν\nοὐδαμῶς, ἤκουσαν δὲ παιωνίζοντος·\nοἱ δὲ καὶ εἶδον\nκαὶ ἤκουσαν.Ἤδη δέ τις καὶ κατέδαρθεν ἄκων ἐν\nτῇκαὶ αὐτὸν Ἀχιλλεὺς ἀνίστησιν, καὶ ἐπὶ\n\n\n\n\n\nσκηνὴν ἄγει, καὶ εὐωχεῖ· ὁ Πάτροκλος ᾠνοχόει, Ἀχιλλεὺς\nἐκιθάριζεν, παρεῖναι δὲ ἔφη καὶ τὴν Θέτιν, καὶ\nἄλλων δαιμόνων χορόν.\nὉ δὲ Ἕκτωρ κατὰ χώραν\nμένει, ὡς ὁ Ἰλιέων λόγος, καὶ φαντάζεται πηδῶν ἅμα\nτὸ πεδίον, καὶ ἀστράπτων.\nἘγὼ δὲ τὸν μὲν Ἀχιλλέα\nοὐκ εἶδον, οὐδὲ τὸν Ἕκτορα εἶδον· εἶδον δὲ καὶ Διοσκούρους\nἐπὶ νεώς, ἀστέρας λαμπρούς, ἰθύνοντας τὴν\nναῦν χειμαζομένην εἶδον καὶ τὸν Ἀσκληπιόν, ἀλλʼ\nοὐχὶ ὄναρ· εἶδον καὶ τὸν Ἡρακλέα, ἀλλʼ ὕπαρ.\nἈφίκετό ποτε Ἀθήναζε Κρὴς ἀνήρ, ὄνομα Ἐπιμενίδης,\nκομίζων λόγον, οὑτωσὶ ῥηθέντα, πιστεύεσθαι\n\n\n\n\n\n\n\nχαλεπόν·\nἐν τοῦ Διὸς τοῦ Δικταίου τῷ ἄντρῳ κείμενος\nὕπνῳ βαθεῖ ἔτη συχνά, ὄναρ ἔφη ἐντυχεῖν\nαὐτὸς θεοῖς καὶ θεῶν λόγοις, καὶ ἀληθείᾳ, καὶ δίκη.\nΤοιαῦτα ἄττα διαμυθολογῶν ᾐνίττετο, οἶμαι, ὁ Ἐπιμενίδης,\nὡς ἄρα ὁ ἐν γῇ βίος ταῖς τῶν ἀνθρώπω\nψυχαῖς ὀνείρατι ἔοικεν μακρῷ καὶ πολυετεῖ.\nΠιθα\nνώτερος δʼ ἦν ἂν καὶ τὰ Ὁμήρου ἔπη προστιθεὶς\nτῷ αὐτοῦ λόγῳ, ἃ περὶ ὀνείρων ἐκεῖνος.\nΛέγει γάρ\nπου Ὅμηρος (υ 562) δύο εἶναι πύλας ἀμενηνῶν ὀνείρων,\nτὴν μὲν ἐξ ἐλέφαντος, τὴν δὲ ἐκ κεράτων· τοὺς\nμὲν οὖν διὰ κεράτων ἰόντας ἀτρεκεῖς τε εἶναι καὶ πιθανοὺς\nπιστεύεσθαι· τοὺς δὲ ἑτέρους σφαλερούς, καὶ\nἀπατεῶνας, καὶ μηδὲν ὕπαρ ἐπὶ τὴν ψυχὴν φέροντας.\nΤαύτῃ τοι ἔτεινεν καὶ ὁ Ἐπι ‖μενίδου εἴτε μῦθος εἴτε\nκαὶ ἀληθὴς λόγος. Ἐνύπνιον γάρ τι ἐστὶν ἀτεχνῶς\nοὑτοσὶ ὁ δεῦρο βίος, καθʼ ὃν ἡ ψυχὴ κατορωρυγμένη\nἐν σώματι ὑπὸ κόρου καὶ πλησμονῆς μόγις πως ὀνειρώττει\nτὰ ὄντα.\nἜρχονται δὲ ταῖς μὲν τῶν πολλῶν\nψυχαῖς ὄνειροι δἰ ἐλεφαντίνων πυλῶν· εἰ δέ που τίς\n\n\n\n\n\nἐστιν καθαρὰ ψυχὴ καὶ νηφάλιος, καὶ ὀλίγα ὑπὸ τοῦ\nδεῦρο κάρου καὶ τῆς πλησμονῆς ἐπιταραττομένη, εἰκός\nπου ταύτῃ διʼ ἑτέρων ἰόντα ἀπαντᾶν ὀνείρατα σαφῆ\nκαὶ διακεκριμένα καὶ ἐγγύτατα τῷ ἀληθεῖ. Οὗτος ἦν\nὁ Ἐπιμενίδου ὕπνος.\nΠυθαγόρας δὲ ὁ Σάμιος πρῶτος ἐν τοῖς Ἕλλησιν\nἐτόλμησεν εἰπεῖν, ὅτι αὐτῷ τὸ μὲν σῶμα τεθνήξεται,\nἡ δὲ ψυχὴ ἀναπτᾶσα οἰχήσεται ἀθανὴς καὶ ἀγήρως·\nκαὶ γὰρ εἶναι αὐτήν, πρὶν ἥκειν δεῦρο. Ἐπίστευον\nδὲ αὐτῷ οἱ ἄνθρωποι ταῦτα λέγοντι, καὶ ὅτι ἤδη πρότερον\nγένοιτο ἐν γῇ ἐν ἄλλῳ σώματι, Εὔφορβος δὲ\nεἶναι ὁ Τρὼς τότε.\nἘπίστευον δὲ ὧδε· ἀφίκετο εἰς\nἈθηνᾶς νεών, οὗ πολλὰ ἦν καὶ παντοδαπὰ ἀναθήματα,\nἐν δὲ τοῖς καὶ ἀσπίς, τὸ μὲν σχῆμα Φρυγία,\nὑπὸ δὲ χρόνου ἐξίτηλος· εἶπεν οὖν ὅτι ‘Γνωρίζω τὴν\nἀσπίδα, ἀφείλετο δέ με ὅσπερ καὶ ἀπέκτεινεν τότε ἐν\n\n\n\n\n\n\nἸλίῳ ἐν τῇ μάχῃʼ.\nΘαυμάσαντες οἱ ἐπιχώριοι τὸν\nλόγον, καθεῖλον τὸ ἀνάθημα, καὶ ἦν ἐπίγραμμα\nΠαλλάδι Ἀθηνᾷ Μενέλεως ἀπὸ | Εὐφόρβου.\nΕἰ δὲ βούλει, καὶ ἄλλον αὖ λόγον διέξιμί σοι.\nΠροκονησίῳ\nἀνδρὶ τὸ μὲν σῶμα ἔκειτο ἔμπνουν μέν, ἀλλʼ\nἀμυδρῶς καὶ ἐγγύτατα θανάτου· ἡ δὲ ψυχὴ ἐκδῦσα\nτοῦ σώματος, ἐπλανᾶτο ἐν τῷ αἰθέρι, ὄρνιθος δίκην,\nπάντα ὕποπτα θεωμένη, γῆν, καὶ θάλατταν, καὶ ποταμούς,\nκαὶ πόλεις, καὶ ἔθνη ἀνδρῶν, καὶ παθήματα,\nκαὶ φύσεις παντοίας· καὶ αὖθις εἰσδυομένη τὸ σῶμα\nκαὶ ἀναστήσασα, ὥσπερ ὀργάνῳ χρωμένη, διηγεῖτο ἅττα\nεἶδέν τε καὶ ἤκουσεν, παῤ ἄλλοις ἄλλα.\nΤί δήποτʼ οὖν Ἐπιμενίδης καὶ Πυθαγόρας καὶ\nἈριστέας ἐθέλουσιν αἰνίττεσθαι; ἄλλό τι ἢ τὴν σχολὴν\nτῆς ψυχῆς τοῦ ἀγαθοῦ ἀνδρὸς ἀπὸ τῶν τοῦ σώματος\nἡδονῶν καὶ παθημάτων, ὅταν ἀπαλλαγεῖσα τοῦ περὶ\nἐκεῖνο ταράχου, καὶ ἐπιστρέψασα εἰς ἑαυτὴν τὸν νοῦν,\nἔμπαλιν ἐντυγχάνει τῷ ἀληθεῖ αὐτῷ, ἀφεμένη τῶν\nεἰδώλων; Τοῦτο ἔοικεν μὲν ὕπνῳ καλῷ καὶ μεστῷ\nἐναργῶν ὀνειράτων· ἔοικεν δὲ ψυχῆς πτήσει μεταρσίῳ,\nοὐχ ὑπὲρ ἄκρων φερομένης τῶν ὁρῶν ἐν ἀχλυώδει καὶ\nταραττομένῳ τῷ ἀέρι, ἀλλʼ ὑπὲρ τοῦτον ὑψοῦ ἐν σταθερῷ\nαἰθέρι, γαλήνης καὶ ἠρεμίας αὐτὴν παραπεμπούσης\nἀλύπως ἐπὶ τὸ ἀληθές, ἐπὶ τὴν ὄψιν.\nΤίς δὲ\nὁ τῆς παραπομπῆς τρόπος, καὶ τί ἂν αὐτὴν ἐμμελῶς\nὀνομάζομεν; ἆρα γε μάθησιν, ἢ Πλάτωνι ὁμοφώνως\nἀνάμνησιν; ἢ δύο θησόμεθα ὀνόματα πράγματι ἑνί,\nμάθησιν καὶ ἀνάμνησιν; Τὸ δέ ἐστιν τοιοῦτον, οἷον\nτὸ περὶ τὸν ὀφθαλμὸν πάθος· σύνεστιν μὲν γὰρ αὐτῷ\nἡ ὄψις ἀεί, ἤδη δέ που ὑπὸ συμφορᾶς ἐπιχυθεῖσα\nἀχλύς, καὶ ἀμφιέσασα τὸ ὄργανον, διετείχισεν αὐτοῦ\nτὴν πρὸς τὰ ὁρώμενα ὁμιλίαν· ἡ δὲ τέχνη παρελθοῦσα\n\n\n\n\nὄψιν μὲν οὐκ ἐνεποίησε τῷ ὀφθαλ μῷ, τὸ δὲ ἐνοχλοῦν\nπαραναγαγοῦσα ἀπεκάλυψεν ‖ αὐτοῦ τὸν ἔξω δρόμον.\nΝόμιζε δὴ καὶ τὴν ψυχὴν ὄψιν τινὰ εἶναι διορατικὴν\nτῶν ὄντων φύσει καὶ ἐπιστήμονα· ὑπὸ δὲ τῆς τῶν\nσωμάτων συμφορᾶς ὑποκεχύσθαι αὐτῇ πολλὴν ἀχλύν,\nκαὶ συγχεῖν τὴν θέαν, καὶ ἀφαιρεῖσθαι τὴν ἀκρίβειαν,\nκαὶ ἀποσβεννύναι τὸ οἰκεῖον φῶς·\nπροσιόντα δὲ αὐτῇ\nτεχνίτην λόγον, ὥσπερ ἰατρόν, εὐπροστιθέναι αὐτῇ\nφέροντα ἐπιστήμην, πρᾶγμα ὃ μήπως ἔχει, ἀλλʼ ἐπεγείρειν\nἣν ἔχει μέν, ἀμυδρὰν δὲ καὶ ξυνδεδεμένην\nκαὶ καρηβαροῦσαν.\nὍνπερ οὖν τρόπον καὶ ταῖς κυούσαις προσάγουσα\nἡ μαιευτικὴ τὰς χεῖρας σύν τῇ τέχνῃ ὑποδέχεται τὸ\nκυούμενον, καὶ θεραπεύει τὰς ὠδῖνας, καὶ ἐξάγει τὸ\n\n\n\n\n\nτελεσφορηθὲν εἰς φῶς, καὶ ἀπαλλάττει τῆς ὀδύνης τὴν\nφέρουσαν· τοῦτον τὸν τρόπον καὶ λόγος μαιεύεται\nψυχὴν κύουσαν καὶ ὠδίνων μεστήν·\nἀλλὰ πολλαὶ ἀμβλισκάνουσιν,\nἢ διʼ ἀτεχνίαν τῶν μαιουμένων, ἢ διὰ\nσφοδρότητα τῶν ὠδίνων, ἢ διὰ ἀμβλύτητα τῶν σπερμάτων·\nὀλίγαι δέ που καὶ σπάνιοι ψυχαὶ τελεσφόροι,\nὧν τὰ ἔκγονα σαφῆ καὶ διηρθρωμένα καὶ γνήσια τῶν\nπρώτων πατέρων·\nὄνομα δὲ τῇ μὲν ψυχῆς κυήσει\nνοῦς, τῇ δὲ ὠδῖνι αἴσθησις, τῇ δὲ ἀποτέξει ἀνάμνησις·\nκύουσιν δὲ πᾶσαι μὲν ψυχαὶ φύσει, ὠδίνουσιν δὲ ἔθει,\nτίκτουσιν δὲ λόγῳ.\nὭσπε οὖν ἀδύνατον φῦναί τι\nἄνευ σπέρματος καὶ ἀλλοῖον, ἢ οἷα τὰ σπέρματα, ἄνθρωπον\n\n\n\n\n\n\nμὲν ἐξ ἀνθρώπου, βοῦν δὲ ἐκ βοός, καὶ ἐξ\nἐλαίας ἐλαίαν, καὶ ἐξ ἀμπέλου ἄμπελον· οὕτω καὶ εἴ\nτι ἀληθὲς ἡ ψυχὴ ξυνίησιν, ἀνάγκη ἀληθῆ εἶναι ταυτὶ\nτὰ σπέρματα ἐμπεφυτευμένα τῇ ψυχῇ·\nεἰ δὲ ἦν, καὶ\nἀεὶ ἦν· ἀεὶ δὲ ὄντα, καὶ ἀθάνατα ἦν.\nΚαὶ τοῦτό\nἐστιν ἀμέλει τὸ πε | ρὶ τὰς ἐπιστήμας γιγνόμενον, σπερμάτων\nψυχῆς ἄνθος, καὶ τελεσφόρησις·\nὃ δὲ καλοῦσιν\nοἱ ἄνθρωποι ἄγνοιαν, τί ἂν εἴη ἄλλο ἢ ἀργία τῶν\nσπερμάτων;\nΕἰ μὲν οὖν τοιοῦτόν ἐστιν ἡ ψυχή, οἷον καὶ τὸ\nσῶμα, θνητὸν καὶ φθειρόμενον, καὶ λυόμενον, καὶ σηπόμενον,\nοὐδὲν ἔχω περὶ αὐτῆς σεμνὸν εἰπεῖν· οὐδὲ\nγὰρ περὶ σώματος σεμνὸν οὐδὲν εἰπεῖν ἔχω· ἐφήμερον\nγὰρ τὸ θρέμμα καὶ ἀκροσφαλές, φερόμενον, ἄπιστον,\nἀσαφές, καὶ ἔμπληκτον.\nΕἰ τοιοῦτον ἡ ψυχή, οὔτέ\nτι οἶδεν, οὐδὲ ἀναμιμνήσκεται, οὕτε μανθάνει· θᾶττον\nγὰρ ἄν φυλάξαι σφραγῖδος τύπους κηρὸς ὑπὸ ἡλίου\nτηκόμενος, ἢ ψυχὴ μάθημα, εἴπέρ ἐστιν σῶμα·\nπᾶν\nγὰρ σῶμα ῥεῖ, καὶ φέρεται ὀξέως, Εὐρίπου δίκην,\n\n\n\n\n\nἄνω καὶ κάτω, νῦν μὲν ἐκ νηπιότητος εἰς ἥβην οἰδαῖνον·\nνῦν δὲ ἐξ ἥβης εἰς γῆρας ὑπονοστοῦν καὶ\nὑποφερόμενον. Ἀλλʼ οὐ τοιοῦτον χρῆμα εἶναι τὴν\nψυχὴν μαντεύεται οὔτε Πυθαγόρας, οὔτε Πλάτων·\nἀλλʼ οὐδὲ ὁ πρὸ τούτων Ὅμηρος, ᾧ καὶ ἐν Ἅιδου\nδιαλέγονται αἱ ψυχαί, καὶ εἰσὶν μαντικαὶ τότε.\nΛέγει\nδέ που αὐτῷ καὶ ἀοιδὸς ἀνήρ,\n(χ 54) αὐτοδίδακτος δʼ εἰμί, θεοὶ δέ μοι ὤπασαν ὀμφήν.\nΚαὶ ἀληθῆ λέγει· αὐτοδίδακτον γάρ τι χρῆμα ἀτεχνῶς\nἡ ψυχή, καὶ τὸ εἰδέναι παρὰ θεῶν τῇ φύσει εὖ ἔχον.\nἪ τὰ μὲν ἄλλα ζῷα αὐτοδίδακτα πρὸς τὰ αὐτῶν ἔργα,\nκαὶ οὐδεὶς εἰπεῖν ἔχει διδασκάλους, οὐ λεόντων πρὸς ||\n\n\n\n\n\nἀλκήν, οὐκ ἐλάφων πρὸς φυγήν, οὐχ ἵππων πρὸς\nδρόμον·\nἀλλὰ καὶ ὀρνίθων γένος αὐτοδίδακτον ἐπʼ\nἄκρων φυτῶν ἐμηχανήσαντο καλειάδας αὐτουργῷ τέχνῃ,\nκαὶ ἀράχναι αὐτοφυεῖ μίτῳ θήρατρα ἐν ἀέρι, καὶ ἑρπετὰ\nφωλεούς, καὶ ἰχθύες χειραμούς, καὶ ὅσαι ἄλλων\nζῴων τέχναι πρὸς σωτηρίαν ἑκάστῳ γένει ξύμφυτοι·\nἀνθρώπῳ δὲ ἆρα |τῷ νοερωτάτῳ τῶν ὄντων ἐπίκτητον\nἥξει τὸ εἰδέναι; οὐκοῦν ἥξει ποτέ·\nἀνάγκη γὰρ ἢ\nεὑρόντα εἰδέναι, ἢ μαθόντα· ὧν ἑκάτερον ἀσθενές,\nοὐχ ὑπούσης ἐπιστήμης φύσει· ὅ, τε γὰρ εὑρὼν πῶς\nἄν χρήσαιτο τῷ εὑρεθέντι, μὴ γνωρίσας τὴν χρείαν αὐτοῦ;\nκἂν γὰρ ἠπειρώτης ἀνὴρ καθʼ Ὅμηρον οἴακι ἐντύχῃ,\n\n\n\n\n\n\n(λ 128) φήσει ἀθηρηλοιγὸν ἔχειν ἀνὰ φαιδίμῳ ὤμῳ·\nὅ, τε μαθών, ἄλλοθεν μαθών, παρὰ μὲν τοῦ οὐκ\nεἰδότος οὐκ ἂν μάθοι, παρὰ δὲ τοῦ εἰδότος κἂν μάθοι,\nἐρεῖ μοι τὸν διδάξαντα, πῶς καὶ οὗτος ἔγνω. Οὐκοῦν\nκαὶ οὗτος ἢ εὗρεν ἢ ἔμαθεν; καὶ εἰ μὲν εὗρεν, τὰ\nαὐτὰ ἐρήσομαι, πῶς ἐχρήσατο τῷ εὑρεθέντι, μὴ γνωρίσας;\nεἰ δὲ ἔμαθεν παῤ ἄλλου, πάλιν ἡδὺ ἐκεῖνον\nδιέρεσθαι.\nΚαὶ ποῖ στησόμεθα, ἄλλον ἄλλου διδάσκαλον\nἀνερωτῶντες; ἀφίξεται γάρ ποτε λογισμὸς προϊὼν\nἐπὶ τὸν οὐ μαθόντα, ἀλλʼ εὑρόντα· πρὸς ὃν τὰ\nαὐτὰ ἐκεῖνα ῥητέον.\nἭκει τοίνυν ἡμᾶς ὁ λόγος φέρων ἐπὶ τὸ ζητούμενον.\nἩ δὴ γὰρ ψυχῆς εὕρεσις, αὐτογενής τις οὖσα,\nκαὶ αὐτοφυής, καὶ ξύμφυτος· τί δʼ ἄλλό ἐστιν ἢ δόξαι\nἀληθεῖς ἐπεγειρόμεναι, ὧν τῇ ἐπεγέρσει τὲ καὶ συντάξει\nἐπιστήμη ὄνομα; Εἰ δὲ βούλει καὶ ταύτης, εἴκαζέ\nμοι τὸ λεγόμενον στρατιώτῃ πλανωμένῳ καὶ διακεχυμένῳ·\nἢ καθʼ Ὅμηρον μᾶλλον, νὺξ μὲν ἔστω καὶ ἡσυχία\nπολλὴ κατὰ τὸ στρατόπεδον, καὶ ὕπνος βαθὺς τῶν\nἄλλων ἁπάντων κειμένων ἑξῆς.\n\n\n\n\nἈλλ᾿ οὐκ Ἀτρείδην Ἀγαμέμνονα, ποιμένα λαῶν,ὕπνος ἔχεν·\nἀλλ᾿ ἐπιὼν καὶ ἐξανιστὰς ἕκαστον καὶ συντάττων,\nἱππῆας μὲν πρῶτα, σὺν ἵπποισιν καὶ ὄχεσφιν·πεζοὺς δ᾿ ἐξόπιθεν ἔστησεν πολέας τε καὶἐσθλούς,ἕρκος ἔμεν πολέμοιο, κακοὺς δ᾿ ἐς μέσσονἔλασσεν.\nΤοιοῦτον ἡγοῦ καὶ περὶ τὴν ψυχὴν |γίγνεσθαι·\nνύκτα\nπολλὴν καὶ ὕπνον βαθὺν τῶν τῆς ψυχῆς νοημάτων·\nτὸν δὲ λόγον αὐτόν, τὸν στρατηγὸν ὄντα, ἢ βασιλέα\nἢ ὅ, τι περ ὀνομάζων χαίρεις, ἐπιόντα τοῦτον ἕκαστον\nκαὶ ἐπεγείροντα καὶ συντάττοντα.\nΚάλει δὲ τὸν μὲν\nὕπνον λήθην, τὴν δὲ ἀνάστασιν αὐτῶν ἀνάμνησιν,\nμνήμην δὲ τὴν φυλακὴν καὶ τὴν σωτηρίαν τῶν συνταχθέντων.\nΓίγνεται δὲ ἡ ἀνάμνησις, κατὰ βραχὺ\nἕτερον ἐξ ἑτέρου θηρευούσης τῆς ψυχῆς, καὶ χειραγωγουμένης\nὑπὸ τοῦ παρόντος ἐπὶ τὸ μέλλον· ὁποῖον\nἀμέλει περὶ τὰς τῶν δεῦρο πραγμάτων ἀναμνήσεις\nγίγνεται.\nἌιδει ὁ Δημόδοκος ἐν τῇ Φαιάκων δαιτί\n(θ 75) νεῖκος Ὀδυσσῆος καὶ Πηλείδεω Ἀχιλῆος·\nὈδυσσεὺς παρών, ἀκούων τῆς ᾠδῆς, γνωρίσας δακρύει.\nἎῤ οὖν οὐκ εἰκός, ἐπιλαβομένης αὐτῷ τῆς ψυχῆς\nτοιαύτης ἀρχῆς, ὁδεύειν ἐπὶ τὰ ἐκεῖ ἔργα, καὶ τὸ μὲν\nσῶμα αὐτῷ συμπίνειν τοῖς Φαίαξιν, αὐτοῦ μένον· τὴν\nδὲ ψυχὴν γίγνεσθαι τῆς μνήμης ἐκεῖ ἐν Ἰλίῳ, ἀναπεμπαζομένην\nἕκαστον ὧν εἶδεν τέως, καὶ ἰοῦσαν ἐπὶ πολλὰ\nῶν ἑαυτῆς θεαμάτων, ἀπὸ μικρᾶς ἀρχῆς; Ἤδη τὶς καὶ\nλύραν ἰδὼν ἐμνήσθη τῶν παιδικῶν τῶν χρησαμένων\nτῇ λύρᾳ· κοῦφον γάρ τι χρῆμα ἀνάμνησις καὶ εὔκολον.\nΚαὶ ὥσπερ τὰ εὐκίνητα τῶν σωμάτων τοῦ χείρω προάγοντος\nδεῖται, καὶ παραλαβόντα τὴν ἐξ ἐκείνου ἀρχὴν\nφυλάττει ἐπὶ πολὺ τὴν κίνησιν· οὕτω καὶ ὁ νοῦς ἐπιλαβόμενος\nπρὸς μνήμην βραχείας ἀρχῆς, ἣν ἡ αἴσθησις\nαὐτῷ ὀρέγει, ἐπὶ πολλὰ χωρεῖ προιὼν κατὰ ἀνάμνησιν.\nἝκαστον γάρ, οἶμαι, τῶν ὄντων ἢ γεγονότων, οἷς ἡ\n\n\n\n\n\nψυχὴ ἐνέτυχεν, ἀκολουθίαν ἔχει, ἢ κατὰ χρόνον, ὡς\nἐπὶ ἡμέρᾳ νύξ, καὶ ἐπὶ νεότητι γῆρας, καὶ ἐπὶ χειμῶνι\nἔαρ· ἢ κατὰ πάθος, ὡς κάλλει | ἔρως ἐπιγίνεται, καὶ\nπροπηλακισμῷ ὀργή, καὶ ἡδονὴ εὐτυχίαις, καὶ λύπη\nσυμφοραῖς· ἢ κατὰ τόπον,\n(B 582) Φᾶρίν τε, Σπάρτην τέ, πολυτρήρωνά τε Θίσβην·\nἢ κατα νόμον,\n(B 494/5) Βοιωτῶν μὲν Πηνέλεως καὶ Λήϊτος ἦρχον,\nἈρκεσίλαός τε, Προθοήνωρ τέ, Κλόνιός τε·\nἢ κατὰ δύναμιν,\n(H 179/8Ο) Ζεῦ πάτερ, ἢ Αἴαντα λαχεῖν, ἢ Τυδέος υἱόν,\nἢ αὐτὸν βασιλῆα πολυχρύσοιο Μυκήνης.\nἍτε οὖν ἐν προθύροις τῆς ψυχῆς αἱ αἰσθήσεις\nἱδρυμέναι, ἐπειδάν τινος ἐφάψωνται ἀρχῆς, καὶ παραδῶσιν\nτῷ νῷ, ἐπιλαβόμενος ταύτης, διορᾷ τὰ λοιπά,\nκαὶ διεξέρχεται ἐπὶ τὰ ἀκόλουθα, χρόνῳ, ἢ φύσει,\nνόμῳ, ἢ τόπῳ, ἢ τιμῇ, ἢ δυνάμει.\nὭσπερ γὰρ ἐπὶ\n\n\n\n\n\n\n\nτῶν μακρῶν καὶ λεπτῶν δοράτων, ὁ τὸν στύρακα κλονήσας,\nπαρέπεμψε τὴν κίνησιν διὰ παντὸς τοῦ δόρατος\nμέχρι τῆς αἰχμῆς·\nκαὶ ὥσπερ τῶν μακρῶν καὶ διατεταμένων\nκάλων ὁ διασείσας τὴν ἀρχήν, παραδίδωσιν\nτὴν κίνησιν τῷ ὅλῳ, βαδίζουσαν ἐπὶ τὸ πέρας· οὕτω\nκαὶ τῷ νῷ βραχείας ἀρχῆς δεῖ πρὸς ἔννοιαν τῶν πραγμάτων\nὅλων.\nμὲν δὴ εὖ πεφυκὼς ἀνήρ, καὶ πρὸς\nἀρετὴν εὐδρομώτατος, αὐτὸς παῤ αὐτοῦ τὴν ἀρχὴν\nλαβών, πορεύεται, καὶ ἐφοδεύει, καὶ ξυλλαμβάνει, καὶ\nἀναπεμπάζεται τῇ μνήμῃ τὰ τοῦ νοῦ θεάματα·\nὁ δὲ\nἧττον δεινός, δεῖται τοῦ Σωκράτους, αὐτοῦ μὲν διδάσκοντος\nοὐδέν, διερωτῶντος δὲ καὶ διαπυνθανομένου·\nὁ δὲ ἀποκρίνεται τἀληθῆ αὐτά. Τίς ἂν οὖν ἀποκρίνεται,\nἃ μήπω οἶδεν; πλὴν εἰ μὴ καὶ τὸν βαδίζοντα,\nχειραγωγοῦντος ἑτέρου, φήσει τὶς μὴ βαδίζειν αὐτόν.\nΤί τοίνυν διαφέρει ὁ χειραγωγῶν τοῦ ἀνερωτῶντος,\nκαὶ τί διαφέρει ὁ βαδίζων τοῦ ἀποκρινομένου; ὁ μὲν\nγὰρ ἑαυτῷ παρέχει τὴν ἐνέργειαν, ὁ δὲ ἐκείνῳ τὴν |\nἀσφάλειαν Ἀλλʼ οὔτε ὁ χειραγωγούμενος μανθάνει\nβαδίζειν, οὔτε ὁ ἀνερωτώμενος ἀποκρίνεσθαι μανθάνει·\nἀλλʼ ἑκάτερος, ὁ μὲν βαδίζει, δύναται γάρ· ὁ δὲ ἀποκρίνεται,\nοἶδε γάρ· ξυνεπιλαμβάνουσιν δὲ πρὸς ἀσφάλειαν\nἑκατέρῳ ἑκάτερος. ||\nΣῶμα μὲν βαδιστικὸν τῇ φύσει, ψυχὴ δὲ λογιστικὴ\nτῇ φύσει· εἰ δʼ ἐστὶν ἀθάνατος, ὥσπέρ ἐστιν,\nἀνάγκη που αὐτῇ τοῦτο ἐξ ἀϊδίου ἐνεῖναι, τὰς νοήσεις\nτὲ καὶ ἐπιστήμας τῶν πραγμάτων.\nἍτε δέ, οἶμαι, διττῷ\nβίῳ ἡ ψυχὴ συνεχομένη, τῷ μὲν καθαρῷ καὶ διαυγεῖ\nκαὶ ὑπὸ μηδεμιᾶς συμφορᾶς ἐνοχλουμένῳ, τῷ δὲ θολερῷ\nκαὶ τεταραγμένῳ καὶ ἐν παντοίαις τύχαις φυρο\nμένῳ· ἐνταῦθα μὲν ἀσαφείας ἐμπέπλησται, καὶ καρηβαρεῖ,\nαὐτὸ ἐκεῖνο τὸ τῶν μεθυόντων πάθος· τούτοις\nγάρ που φλεγμαίνουσα ἡ ψυχὴ ὑπὸ τοῦ ἀνέδην πότου,\nἐγγύτατα μὲν τείνει μανίας· ἤδη δέ που ἀνακαλεῖται\nαὑτήν, καὶ οὔτε ἀκριβῶς σφάλλεται, οὔτε σαφῶς λογίζεται,\nἀλλʼ ἐν μεθορίῳ μένει ἀγνοίας καὶ λογισμοῦ.\nἘπειδὰν δὲ ἀπαλλαγῇ ἡ ψυχὴ ἐνθένδε ἐκεῖσε, ὥσπερ\n\n\n\n\nἐκ τῆς Κιμμερίων γῆς ἐπὶ λαμπρὸν αἰθέρα ἐξελθοῦσα,\nἐλευθέρα μὲν γενομένη σαρκῶν, ἐλευθέρα δὲ ἐπιθυμιῶν,\nἐλευθέρα νόσων, ἐλευθέρα συμφορῶν· τότε διορᾷ καὶ\nλογίζεται τἀληθῆ αὐτά, θεοῖς καὶ θεῶν παισὶν συγγιγνομένη\nὑπὲρ ἄκραν τὴν οὐρανοῦ ἀψῖδα, συμπεριπολοῦσα\nκαὶ συντεταγμένη στρατιᾷ θεῶν ὑφʼ ἡγεμόνι καὶ\nστρατηγῷ τῷ Διί·\nκαὶ μέμνηται μὲν ἀληθείας τότε, ἀναμιμνήσκεται\nδὲ ἐνθάδε ἐκείνων· καὶ θαρσεῖ μὲν τότε,\nσφάλλεται δὲ νῦν.\nδὲ ἐρρωμένη ψυχὴ καὶ χρηστῷ δαίμονι\nσυγκεκληρωμένη, κἀνταῦθα ἀντέχει τῷ κυκηθμῷ,\nκαὶ κατὰ δύναμιν ἀπαλλάττουσα αὐτὴν τῆς πρὸς τὸ\nσῶμα ὁμιλίας, τὴν μνήμην ἐγείρει ἐκείνων τῶν θεαμάτων,\nκαὶ ἐκείνων τῶν ἀκουσμάτων.\nΤοῦτο ἄρα κα\nοἱ ποιηταὶ τὴν Μνημοσύνην αἰνίττονται Μουσῶν μητέρα,\nΜούσας μὲν τὰς ἐπιστήμας ὀνομάζοντες, ἠγάθεον\nχορὸν καὶ ἔργον Διός, ὑπὸ Μνημοσύνης δὲ γεννω\n\n\n\n\nμένας καὶ συνταττομένας. Θεραπεύωμεν τὰς Μούσας,\nθεραπεύωμεν τὴν Μνημοσύνην.\nΠερὶ μὲν δαιμόνων σκοπῶν ἀμφισβητεῖν λόγον λόγῳ\nφέρω, καὶ ἀνέχομαι τὴν στάσιν, καὶ οὐδὲν δεινὸν οὐδὲ\nπλημμελὲς οὐδὲ ἔξω τρόπου ἡγοῦμαι δρᾶν τὸν ἀμφισβητοῦντα\nπρὸς ἑαυτὸν καὶ πρὸς ἄλλον, εἰ ἐστὶν τὸ δαιμόνιον,\nκαὶ τί, καὶ ὁπόσον· καὶ γὰρ ἦν ἐνταῦθα τὸ\nμὲν ὄνομα δῆλον, ἡ δὲ οὐσία ἀφανής, ἡ δὲ δύναμις\n\n\n\n\n\n\n\nἀμφισβητήσιμον.\nΝῦν δὲ δὴ τίς γένωμαι, περὶ θεοῦ\nλέγων; ποῖον κάλλος ῥημάτων περιβαλλόμενος, ἢ ποῖον\nφῶς ἐξ ὀνομάτων σαφεστάτων πορισάμενος, ἢ τίνα ἁρμονίαν\nᾠδῆς ἐκλόγου ἁρμοσάμενος, δείξαιμι ἂν ἐμαυτῷ\nκαὶ ἄλλῳ τὸ νῦν ζητούμενον; Ὁπότε γὰρ οὐδὲ ὁ εὐφωνότατος\nτῶν ὄντων Πλάτων, εἰ καὶ πρὸς Ὅμηρον παραβάλλειν\nἐθέλοις, οὔπω καὶ νῦν ἀξιόχρεως πιστεύεσθαι\nπερὶ θεοῦ λέγων, ἀλλʼ ἑτέρωθέν τι πυθέσθαι ποθεῖς\nτὴν Πλάτωνος δόξαν, σχολῇ γʼ ἄν τις ἐπιτολμήσαι τῷ\nλόγῳ, νοῦν καὶ βραχὺν ἔχων·\nπλὴν εἰ μὴ καὶ ἀνδρὶ\nδιψῶντι ποταμοῦ παρόντος || καθαροῦ καὶ πολλοῦ,\nἰδεῖν ἡδίστου, καὶ πιεῖν προσηνεστάτου, | καὶ θρέψαι\nγονιμωτάτου, ἄλλοθέν ποθεν ἐκ πηγῆς ἀσθενοῦς καὶ\nἧττον τὰ αὐτὰ ἀγαθῆς ἀρυσάμενοι κομίζοιμεν τῷ διψῶντι\nἀναγκαῖον ποτόν. Ὁποῖον φασὶ τὴν γλαῦκα\nπάσχειν, πρὸς μὲν τὸν ἥλιον ἀμαυρουμένην, θηρεύουσαν\nδὲ ἐν νυκτὶ ἔκπυρον φῶς·\nεἰ γάρ τις ἐς τὰς\n\n\n\n\n\nΠλάτωνος φωνὰς ἐμπεσὼν ἑτέρων δεῖται λόγων, καὶ\nεἴ τω ἐκεῖθεν φῶς ἀμαυρὸν δοκεῖ καὶ ἥκιστα μετέχον\nαὐγῆς σαφοῦς, οὗτος οὐδʼ ἂν τὸν ἥλιον ἴδοι ἀνίσχοντα,\nοὐδὲ τὴν σελήνην λαμπρυνομένην, οὐδὲ τὸν Ἕσπερον\nκαταδυόμενον, οὐδὲ τὸν Ἑωσφόρον φθάνοντα.\nἜχε ἀτρέμας· νῦν γάρ τοι ἠρέμα ἐννοῶ, οἷον ἂν\nεἴη τὸ πάθος τοῦ τοιοῦδε λόγου· αὐτὸ ἐκεῖνο, οἷον τὸ\nτῶν μεταλλέων· οὗτοι γάρ που κόπτοντες τὴν γῆν,\nὀρύσσοντες τὸν χρυσόν, οὐχ ἱκανοὶ διαγιγνώσκειν τὴν\nτοῦ χρυσοῦ φύσιν, ἀλλὰ ἐστὶν ἔργον βασανίζον τὸν\nχρυσὸν ἐν πυρί.\nΕἰκάζω δὴ τὴν μὲν πρώτην ὁμιλίαν\nτῶν Πλάτωνος λόγων μετάλλῳ τινὶ ἀτεχνῶς χρυσοῦ·\nτὸ δὲ ἐπὶ τούτῳ ἑτέρας δεῖται τέχνης, ἣ τὸ ληφθὲν\nδοκιμάζουσα, καὶ ἐκκαθαίρουσα λόγῳ, οὐ πυρί, χρῆσθαι\nἤδη δύναται ἀκηράτῳ καὶ βεβασανισμένῳ τῷ\nχρυσῷ.\nΕἰ τοίνυν δήλη μὲν ἡ μεταλλεία τοῦ ἀληθοῦς\nκαὶ μεγαλόδωρος καὶ ἄφθονος, δεῖ δὲ ἡμῖν τέχνης\nἑτέρας πρὸς βάσανον τοῦ ληφθέντος· φέρε παρακαλῶμεν\nτὴν τέχνην ταύτην ξυνεπιλαβέσθαι ἡμῖν τοῦ παρόντος\nλόγου, τί ποτέ ἐστι τὸ θεῖον κατὰ Πλάτωνα\nσκοπουμένοις.\nΕἰ οὖν ἔροιτο ἡμᾶς ἡ τέχνη φωνῇ φωνὴν λαβοῦσα,\nπότερα τοίνυν οὐχ ἡγούμενοι αὐτοί τι εἶναι θεῖον ἐν\nτῇ φύσει, οὐδὲ ἔχοντες καθάπαξ ἔννοιαν θεοῦ, ἀμφισβητοῦμεν,\nἢ περὶ Πλάτωνος, αὐτοί τινας ἔχοντες\nοἰκείας δόξας, ἕτεῤ ἄττα ἡγού|μεθα παρὰ ταύτας δοξάζειν\nἐκεῖνον, κᾆτα ὑμῶν φασκόντων ἔχειν, ἀξιώσει\nἀποκρίνασθαι ὁποῖόν τινα ἡγούμεθα εἶναι τὸν θεόν,\nτί τοίνυν, ὅταν ἀποκρινοίμεθα, ὅτι ἐστὶν ὁ θεὸς\n(τ 246) γυρὸς ἐν ὤμοιιν, μελάγχροος, οὐλοκάρηνος;\nΚαταγέλαστος ἡ ἀπόκρισις, κἂν εἰ μειζόνως χαρακτηρίζοις\nτὸν Δία, ‘κυανὰς μὲν ὀφρύας, χρυσὰς δὲ χαίτας,\nἐλελιζόμενον δὲ ὑπʼ αὐτῶν τὸν οὐρανόν’.\nΠάντα γάρ\nπου τὰ τοιαῦτα ἀπορίᾳ ὄψεως, καὶ ἀσθενείᾳ δηλώσεως,\nκαὶ γνώμης ἀμβλύτητι, ἐφʼ ὅσον δύνανται ἕκαστοι\nἐξαιρόμενοι τῇ φαντασίᾳ, πρὸς τὸ κάλλιστον δοκοῦν\nκαὶ γραφεῖς ἀπεργάζονται, καὶ ἀγαλματοποιοὶ διαπλάττουσιν,\n\n\n\n\nκαὶ ποιηταὶ αἰνίττονται, καὶ φιλόσοφοι\nκαταμαντεύονται.\nΕἰ δὲ συναγαγὼν ἐκκλησίαν τῶν τεχνῶν τούτων\nκελεύοις ἅπαντας ἀθρόους διὰ ψηφίσματος ἑνὸς ἀπο κρίνασθαι\nπερὶ τοῦ θεοῦ, οἴει ἄλλο μὲν ἂν τὸν γραφέα\nεἰπεῖν, ἄλλο δὲ καὶ τὸν ἀγαλματοποιόν, καὶ τὸν\nποιητὴν ἄλλο, καὶ τὸν φιλόσοφον ἄλλο; ἀλλʼ οὐδέ, μὰ\nΔία, τὸν Σκύθην, οὐδὲ τὸν Ἕλληνα, οὐδὲ τὸν Πέρσην\nἢ τὸν Ὑπερβόρειον·\nἀλλὰ ἴδοις ἂν ἐν μὲν τοῖς, ἄλλοις,\nἐν δὲ τοῖς, ἄλλοις ταὐτὸ ψηφιζομένους τοὺς ἀνθρώπους,\nπάντας δὲ πᾶσιν διαφερομένους· οὐ τὸ ἀγαθὸν\nτὸ αὐτὸ πᾶσιν, οὐ τὸ κακὸν ὅμοιον, οὐ τὸ αἰσχρόν,\nοὐ τὸ καλόν·\n|| νόμος μὲν γὰρ δὴ καὶ δίκη ἄνω καὶ\nκάτω φύρεται διασπώμενα καὶ σπαρασσόμενα· μὴ γὰρ\nὅτι γένος γένει ὁμολογεῖ ἐν τούτοις, ἀλλʼ οὐδὲ πόλις\nπόλει, ἀλλʼ οὐδὲ οἶκος οἴκῳ, οὐδὲ ἀνὴρ ἀνδρί, οὐδὲ\nαὐτὸς αὑτῷ·\n\n\n\n\n(σ 136/7) τοῖος γὰρ νόος ἐστὶν ἐπιχθονίων ἀνθρώπων,\nοἷον ἐπʼ ἦμαρ ἄγῃσι πατὴρ ἀνδρῶν τε θεῶντε.\nἘν τοσούτῳ δὴ πολέμῳ καὶ στάσει καὶ διαφωνίᾳ\nἕνα ἴδοις ἂν ἐν πάσῃ γῇ ὁμόφωνον νόμον καὶ λόγον,\nὅτι θεὸς εἷς πάντων βασιλεύς, καὶ πατήρ, καὶ θεοὶ\nπολλοί, | θεοῦ παῖδες, συνάρχοντες θεοῦ.\nΤαῦτα καὶ\nὁ Ἕλλην λέγει, καὶ ὁ βάρβαρος λέγει, καὶ ὁ ἠπειρώτης,\nκαὶ ὁ θαλάττιος, καὶ ὁ 〈σοφὸς καὶ ὁ〉 ἄσοφος· κἂν\nἐπὶ τοῦ ὠκεανοῦ ἔλθῃς τὰς ἠϊόνας, κἀκεῖ θεοί, τοῖς\nμὲν ἀνίσχοντες ἀγχοῦ μάλα, τοῖς δὲ καταδυόμενοι.\nΚἰ\nδή, τούτοις Πλάτωνα ἀντιχειροτονεῖν καὶ ἀντινομοθετεῖν\nἄλλα, οὐχ ὁμόφωνον εἶναι καὶ ὁμοπαθῆ καλλίστης\nφωνῆς καὶ ἀληθεστάτου πάθους; Τί τοῦτο; ἥλιος,\nὀφθαλμὸς λέγει· τί τοῦτο; βρονταί, ἀκοὴ λέγει· τί\n\n\n\n\n\nταῦτα ὡραῖα καὶ καλά, καὶ περίοδοι, καὶ μεταβολαί,\nκαὶ κράσεις ἀέρων, καὶ ζώων γενέσεις, καὶ καρπῶν\nφύσεις; θεοῦ πάντα ἔργα, ἡ ψυχὴ λέγει, καὶ τὸν τεχνίτην\nποθεῖ, καὶ καταμαντεύεται τῆς τέχνης.\nΕἰ δὲ ἐξεγένοντο\nἐν τῷ ξύμπαντι αἰῶνι δύο που καὶ τρεῖς, ἄθεον\nκαὶ ταπεινὸν καὶ ἀναισθὲς γένος, καὶ πεπλανημένον\nμὲν τοῖς ὀφθαλμοῖς, ἐξηπατημένον δὲ ταῖς ἀκοαῖς,\nἐκτετμημένον δὲ τὴν ψυχήν, ἄλογον καὶ ἄγονον καὶ\nἄκαρπον, ὡς ἄθυμος λέων, ὡς βοῦς ἄκερως, ὡς ὄρνις\nἄπτερος, καὶ παρὰ τούτου ὅμως τοῦ γένους 〈οὐκ εἰκ〉ῇ\nπεύσει τὸ θεῖον· ἴσασιν γὰρ οὐχ ἑκόντες, καὶ λέγουσιν\nἄκοντες·\nκἂ ἀφέλῃς αὐτοῦ τὸ ἀγαθόν, ὡς Λεύκιππος·\nκἂν προσθῇς τὸ ὁμοπαθές, ὡς Δημόκριτος· κἂν ὑπαλλάξῃς\nτὴν φύσιν, ὡς Στράτων· κἂν δῷς τὴν ἡδονήν,\nὡς Ἐπίκουρος· κἂν μὴ εἶναι φῇς, ὡς Διαγόρας· κἂν\nἀγνοεῖν τι φῇς, ὡς Πρωταγόρας.\nΤούτους μὲν οὖν ἐῶμεν χαίρειν, εἰ δυναμένους\n\n\n\n\n\nἐπαύρασθαι τοῦ ἀληθοῦς ὅλου καὶ ἀρτίου, ἰόντας δὲ\nἐπʼ αὐτὸ ἀσαφεῖς ὁδοὺς καὶ πεπλανημένας· αὐτοῖς δὲ\nδὴ τί δράσωμεν, ἢ ἔπιμεν, ἐκ τοῦ Λοξίου δὲ ἴχνη\nαὐτοῦ σκεψάμενοι, οὐδὲ ὅσον εἰδώλοις ἐντυχόντες;\nἈλλʼ ὁ μὲν Ὀδυσσεὺς προσχὼν τῇ ξένῃ, εἰς περιω|πην\nἀνελθών, ἐσκέπτετο τέχνῃ τῶν ἐχόντων,\n(ζ 120) ἦ ῥʼ οἵγʼ ὑβρισταί τε καὶ ἄγριοι, οὐδὲ δίκαιοι,\nἠὲ φιλόξενοι, καί σφιν νόος ἐστὶ θεουδής·\nἡμεῖς δὲ ἆρα οὐ τολμήσομεν ἀναβιβασάμενοι τὸν λογισμὸν\nεἴς τινα περιωπὴν ἄνω τῆς ψυχῆς περισκέψασθαι\nτὰ τοῦ θεοῦ ἴχνη, τίνα χώραν ἔχει, τίνα φύσιν·\nἀαπήσομεν δὲ ἀμυδρῶς ἰδόντες; εἴθε μοι μαντεῖον ἦν\nἓν Διός, ἢ Ἀπόλλωνος, οὐ λοξὰ χρησμῳδοῦν οὐδὲ ἀμφίβολα·\nἠρόμην ἂν τὸν θεόν, οὐ τὸν Κροίσου λέβητα,\nτοῦ βασιλέων ἀνοητοτάτου καὶ μαγείρων δυστυχεστάτου,\nἀλλʼ οὐδὲ θαλάττης μέτρα, οὐδὲ ἀριθμὸν ψάμμου·\nέλησα δʼ ἂν καὶ τῶν σεμνῶν τούτων ἐρωτημάτων·\n\n\n\n\n\n‘ἐπίασιν Μῆδοι, πῶς φυλάξομαι’; κἂν ὁ θεὸς || μὴ\nσυμβουλεύῃ, τὰς τριήρεις ἔχω· ‘ἐπιθυμῶ Σικελίας, πῶς\nλάβω’; κἂν γὰρ ὁ θεὸς μὴ κωλύῃ, ἡ Σικελία πολλή\nἐμοὶ δὲ σαφῶς ὁ Ἀπόλλων ἐκ Δελφῶν περὶ τοῦ Διὸς\nἀποκρινάσθω, ἢ ὁ Ζεὺς αὐτός· ὑπὲρ αὐτοῦ τίς; ἐξ\nἈκαδημίας ὑποφήτης τοῦ θεοῦ, ἀνὴρ Ἀττικός, μαντικός·\nἀποκρίνεται δὲ ὧδε\nΤῇ τοῦ ἀνθρώπου ψυχῇ δύο ὀργάνων ὄντων πρὸς\nσύνεσιν, τοῦ μὲν ἁπλοῦ, ὃν καλοῦμεν νοῦν, τοῦ δὲ\nποικίλου καὶ πολυμεροῦς καὶ πολυτρόπου, ἃς αἰσθήσεις\nκαλοῦμεν, συνῆπται μὲν αὐτῶν ἡ ἐργασία, κεχώρισται\nδὲ ἡ οὐσία·\nὡς δὲ ταῦτα πρὸς ἄλληλα ἔχει,\nοὕτω κἀκεῖνα ὧν ἐστι ταῦτα ὄργανα· καὶ διαφέρει\nνοητὸν 〈καὶ〉 αἰσθητόν, ὅσον νοῦς αἰσθήσεως. Ἔστιν δὲ\nτούτων κατὰ μὲν τὴν ὁμιλίαν θἄτερον γνωριμώτερον,\nτὸ αἰσθητόν· τὰ δὲ νοητὰ ἄγνωστα μὲν ταῖς ὁμιλίαις,\nγνωριμώτερα δὲ τῇ φύσει·\nζῷα γάρ που, καὶ φυτά,\nκαὶ λίθοι, καὶ φωναί, καὶ θυμοί, καὶ ὁρμαί, καὶ σχήματα,\n\n\n\n\n\nκαὶ χροιαί, ὑπὸ τοῦ ἔθους ξυναγειρόμενα, καὶ\nτῇ καθʼ ἡμέραν διαίτῃ ἀνακιρναμένῃ παρεσκεύακεν\nτὴν | ψυχὴν καὶ ἀναπέπεικεν, μηδὲν ἄλλο ἡγεῖσθαι\nεἶναι, ὅτι μὴ ταῦτα·\nτὸ δὲ νοητόν, ἀπηλλαγμένον τῆς\nτούτων ἐπαφῆς καὶ ἐπερείσεως αὐτὸ καθʼ ἑαυτὸ ὁρᾶσθαι\nπέφυκεν ὑπὸ τούτου·\nὁ δὲ τῇ πάσῃ ψυχῇ ἐμπεφυτευμένος\nδιασπᾶται ὑπὸ τῶν αἰσθήσεων, καὶ ταράττεται,\nκαὶ ἀσχολίαν ἄγει, ὥστε μὴ διορᾶν τὰ αὑτοῦ\nθεάματα, ἤδη δὲ καὶ δημαγωγηθεὶς ἀναπείθεται, ὥστε\nσυμφθέγγεσθαι ταῖς τῶν αἰσθήσεων φωναῖς, καὶ μηδὲν\nἡγεῖσθαι ἄλλο εἶναι παρὰ τὰ ὁρατὰ καὶ ἀκουστὰ\nκαὶ ὀσφραντὰ καὶ γευστὰ καὶ ἁπτά.\nὭσπερ οὖν ἐν\nσυμποσίῳ μεστῷ κνίσσης πολλῆς, καὶ οἴνου χεομένου,\nκαὶ αὐλῶν ἤχου, καὶ συρίγγων, καὶ ψαλμάτων, καὶ\n\n\n\n\n\n\nθυμιαμάτων, ἀνδρὸς ἂν εἴη καρτεροῦ συναγείραντος\nκαὶ συστείλαντος καὶ τὰς αἰσθήσεις ἀποστρέφοντος,\nνηφάλιον καὶ κόσμιον· οὕτως ἀμέλει καὶ ἐν τῇ τῶν\nαἰσθήσεων πολυφωνίᾳ χαλεπὸν εὑρεῖν νήφοντα νοῦν,\nκαὶ δυνάμενον προσβλέπειν τοῖς αὑτοῦ θεάμασιν.\nΚαὶ\nμὲν δὴ καὶ ἡ τῶν αἰσθητῶν φύσις, πολυειδής τε οὖσα,\nκαὶ συμπεφορημένη, καὶ ῥέουσα, ἐν μεταβολῇ παντοίᾳ\nσυνδιατίθησιν αὐτῇ τὴν ψυχήν, ὥστε καὶ μεταβιβάζουσαν\nαὐτὴν ἐπὶ τὴν τοῦ νοητοῦ φύσιν, στάσιμόν τε\nοὖσαν καὶ ἑδραίαν, μὴ δύνασθαι διορᾶν ἀσφαλῶς ὑπὸ\nτοῦ σάλου καὶ τοῦ ταράχου κραδαινομένην· οἷόν που\nξυμβαίνειν φιλεῖ καὶ τοῖς ἐκ νεὼς εἰς ἤπειρον ἀποβᾶσιν·\nμόγις γάρ που καὶ τούτοις ἵσταται τὸ σῶμα ὑπὸ\nτοῦ ἐν τῷ κλύδωνι ἔθους κινούμενόν τε, καὶ περιφερόμενον,\nκαὶ σειόμενον.\nἘν ποτέρᾳ δὴ τῶν φύσεων τούτων τὸν θεὸν τακτέον;\nἆρα οὐκ ἐν τῇ στασιμωτέρᾳ καὶ ἑδραιοτέρᾳ, καὶ\nἀπηλλαγμένῃ τοῦ ῥεύματος τούτου καὶ τῆς μεταβολῆς;\n\n\n\n\n\nτί γὰρ ἂν καὶ τῶν ὄντων σταίη, ὅτι μὴ τοῦ θεοῦ\nἐπαφησαμένου τῆς | ἐκείνου φύσεως; Εἰ δέ σοι πρὸς\nτὸ πᾶν ὥσπέρ τινος χειραγωγίας δεῖ, ἔφες τῷ λόγῳ·\nὁ δὲ ἐρήσεται, διαιρούμενος τὰς γνωριμωτάτας φύσεις\nδίχα, καὶ τὴν ἑτέραν τὴν τιμιωτέραν τέμνων ἀεί, ἔστʼ\nἂν ἐφίκηται τοῦ νῦν ζητουμένου.\nΤῶν ὄντων τοίνυν\nτὰ || μὲν ἄψυχα, τὰ δὲ ἔμψυχα· καὶ τὰ μὲν ἄψυχα,\nλίθοι καὶ ξύλα καὶ ὅσα τοιαῦτα· τὰ δὲ ἔμψυχα, φυτὰ\nκαὶ ζῷα·\nκρεῖττον δʼ ἔμψυχον, ἀψύχου· Τοῦ δʼ ἐμψύχου\nτὸ μὲν φυτικόν, τὸ δὲ αἰσθητικόν· τὸ αἰσθητικὸν\nτοῦ φυτικοῦ κρεῖττον·\nΤοῦ δὲ αἰσθητικοῦ τὸ\nμὲν λογικόν, τὸ δὲ ἄλογον· κρεῖττον δὲ τὸ λογικὸν\nτοῦ ἀλόγου.\nἈλλὰ καὶ ἐν λογικῇ ψυχῇ, ἐπειδήπερ\nἐστὶν ἡ πᾶσα ὥσπερ ἄθροισμά τι, θρεπτικόν, αἰσθητικόν,\nκινητικόν, παθητικόν, νοητικόν. Ὃν οὖν ἔχει\nλόγον τὸ ἄψυχον πρὸς τὸ ἔμψυχον, τοῦτον ἔχει καὶ ἡ\nἔννους ψυχὴ αὐτὸ τοῦτο πρὸς τὴν ὅλην ψυχήν· καὶ\nδηλαδὴ ὡς κρεῖττον ἡ ἔννους ψυχὴ τῆς ἐξ ἁπάντων\nτούτων ἠθροισμένης·\nΠοῦ τοίνυν τούτων τὸν θεὸν\n\n\n\n\nτάττωμεν; πότερα ἐν τῷ ἀθροίσματι; ἀλλὰ εὐφημεῖν\nἄξιον.\nΛίπεται δὴ ὥσπερ εἰς ἀκρόπολιν ἀναβιβασαμένους\nτῷ λόγῳ τὸν θεὸν ἱδρῦσαι κατὰ τὸν νοῦν αὖ\nτὸν ἀρχηγικώτατον ἀλλὰ καὶ ἐνταῦθα διφυῆ ὁρῶ·\nτοῦ γὰρ νοῦ ὁ μὲν νοεῖν πέφυκεν, καὶ μὴ νοῶν· ὁ\nδέ, καὶ πέφυκεν, ἀλλὰ καὶ οὗτος οὔπω τέλειος, ἂν μὴ\nπροσθῇς αὐτῷ τὸ καὶ νοεῖν ἀεί, καὶ πάντα νοεῖν, καὶ\nμὴ ἄλλοτε ἄλλα· ὥστε εἴη ἂν ἐντελέστατος, ὁ νοῶν\nἀεί, καὶ πάντα, καὶ ἅμα.\nΕἰ δὲ βούλει, τῇδε εἴκαζέ μοι τὸ λεγόμενον· τὸν\nμὲν θεῖον νοῦν τῷ ὁρᾶν, τὸν δὲ ἀνθρώπινον τῷ λέγειν·\nὀφθαλμοῦ μὲν γὰρ βολὴ ὀξύτατον, ἀθρόως σπῶσα\nτὴν αἴσθησιν τοῦ ὁρωμένου· λόγου δὲ ἐνέργεια ἔοικεν\nσχολαίῳ βαδίσματι.\nΜᾶλλον δὲ ταύτῃ εἰκαζέ|σθω· ὁ\nμὲν θεῖος νοῦς κατὰ τὴν περιβολὴν τοῦ ἡλίου πάντα\nἐφορᾷ τὸν ἐν γῇ τόπον ἀθρόως, ὁ δὲ ἀνθρώπινος κατὰ\nτὴν πορείαν αὐτοῦ, ἄλλοτε ἄλλα μέρη τοῦ ὅλου ἐπιπορευομένου.\nΤοῦτον μὲν δὴ ὁ ἐξ Ἀκαδημίας ἡμῖν\nἄγγελος δίδωσιν πατέρα καὶ γεννητὴν τοῦ ξύμπαντος·\nτούτου ὄνομα μὲν οὐ λέγει, οὐ γὰρ οἶδεν· οὐδὲ χρόαν\nλέγει, οὐ γὰρ εἶδεν· οὐδὲ μέγεθος λέγει, οὐ γὰρ ἥψατο·\n\n\n\n\nφύσεις αὗται, σαρκῶν καὶ ὀφθαλμῶν συνέσεις.\nΤὸ δὲ\nθεῖον αὐτὸ ἀόρατον ὀφθαλμοῖς, ἄρρητον φωνῇ, ἀναφὲς\nσαρκί, ἀπευθὲς ἀκοῇ, μόνῳ δὲ τῷ τῆς ψυχῆς καλλίστῳ\nκαὶ καθαρωτάτῳ καὶ νοερωτάτῳ καὶ κουφοτάτῳ καὶ\nπρεσβυτάτῳ ὁρατὸν δι᾿ ὁμοιότητα, καὶ ἀκουστὸν διὰ\nσυγγένειαν, ὅλον ἀθρόον ἀθρόᾳ συνέσει παραγινόμενον.\nὭσερ οὖν εἴ τις ἐπιθυμεῖ ἰδεῖν τὸν ἥλιον, οὐχὶ ταῖς\nἀκοαῖς θηρᾶται αὐτοῦ τὴν σύνεσιν· οὐδὲ εἴ τις τῆς\nἐν φωναῖς ἁρμονίας ἐρᾷ, τοῖς ὀφθαλμοῖς αὐτὴν μεταδιώκει·\nἀλλ᾿ ὄψις μὲν ἐρᾷ χρωμάτων, ἀκοὴ δὲ ἀκουστῶν·\nοὕτω καὶ νοῦς νοητὰ ὁρᾷ, καὶ νοητῶν ἀκούει.\nΠῶς οὖν ὁρᾷ νοῦς; καὶ πῶς ἀκούει; Ὀρθῇ τῇ ψυχῇ\nκαὶ ἐρρωμένῃ, πρὸς τὸ ἀκήρατον ἐκεῖνο φῶς ἀντιβλέπων,\nκαὶ μὴ σκοτοδινιῶν, μηδὲ εἰς γῆν καταφερόμενος·\nἀλλὰ ἀποφράττων μὲν καὶ τὰ ὦτα, ἀποστρέφων\nδὲ τὰς ὄψεις καὶ τὰς ἄλλας αἰσθήσεις ἔμπαλιν πρὸς\nἑαυτόν·\nκαὶ ἐκλαθόμενος μὲν τῶν κάτω οἰμωγῶν καὶ\nστόνων καὶ ἡδονῶν καὶ δοξῶν καὶ τιμῆς καὶ ἀτιμίας,\n\n\n\n\n\nἐπιτρέψας δὲ τὴν ἡγεμονίαν αὐτοῦ λόγῳ ἀληθεῖ καὶ\nἔρωτι ἐρρωμένῳ· τῷ μὲν λόγῳ || φράζοντι ᾗ χρὴ\nἰέναι· τῷ δὲ ἔρωτι ἐπισταμένῳ, καὶ τοὺς πόνους τῆς\nπορείας πειθοῖ καὶ | χάρισιν ἐπελαφρύνοντι· ἰόντι δὲ\nἐκεῖσε, καὶ ἀφισταμένῳ τῶν κάτω, ἀεὶ τὰ πρόσθεν\nσαφῆ καὶ εὐλαμπέστατα καὶ τὴν τοῦ θεοῦ φύσιν προοιμιαζόμενα·\nκαὶ πορευόμενος μὲν ἀκούει τὴν φύσιν\nτοῦ θεοῦ, ἀνελθὼν δὲ ὁρᾷ.\nέλος δὲ τῆς ὁδοῦ οὐχ\nὁ οὐρανός, οὐδὲ τὰ ἐν τῷ οὐρανῷ σώματα· καλὰ μὲν\nγὰρ ταῦτα καὶ θεσπέσια, ἅτε ἐκείνου ἔγγονα ἀκριβῆ\nκαὶ γνήσια, καὶ πρὸς τὸ κάλλιστον ἡρμοσμένα·\nἀλλὰ\nκαὶ τούτων ἐπέκεινα ἐλθεῖν δεῖ, καὶ ὑπερκύψαι τοῦ\nοὐρανοῦ ἐπὶ τὸν ἀληθῆ τόπον καὶ τὴν ἐκεῖ γαλήνην,\nἔνθʼ οὐκ ἔστʼ οὔτʼ ἂρ χειμὼν πολύς,οὐδέ ποτʼ ὄμβρῳ,δεύεται, ἀλλὰ μάλʼ αἴθρηπέπταται ἀννέφελος, λευκὴ δʼ ἐπιδέδρομεν αἴγλη·\nμηδενὸς ἐνοχλοῦντος τὴν θέαν πάθους σαρκίνου, οἷα\n\n\n\n\nδεῦρο ἐνοχλεῖ τὴν δειλαίαν ψυχήν, ὅσον αὐτῇ τοῦ\nφρονεῖν ἔνεστιν, ὑπὸ τοῦ κυκηθμοῦ καὶ τοῦ θορύβου\nκαταβάλλοντα.\nΠῶς γὰρ ἄν τις συνίῃ θεὸν ὑπὸ πλήθους\nἐπιθυμιῶν καὶ λογισμῶν ἀλλοκότων ταραττομένων;\nοὐ μᾶλλον ἐν δημοκρατίᾳ πολυφώνῳ καὶ συντεταραγμένῃ\nσυνίῃ ἄν τις νόμου καὶ ἄρχοντος·\n(T 81) ἀνδρῶν δὲ ἐν πολλῷ ὁμάδῳ πῶς κέν τις ἀκούσῃ;\nΚαταπεσοῦσα γὰρ ἡ ψυχὴ εἰς τουτονὶ τὸν θόρυβον,\nκαὶ δοῦσα ἑαυτὴν ἐπʼ ἀμηχάνου φορεῖσθαι κύματος,\nνήχεται δυσέκνευστον πέλαγος· ἐστʼ ἂν αὐτὴ φιλοσοφία\nὑποδέξηται ὑπολαβοῦσα τοὺς ἑαυτῆς λογισμούς,\nὥσπερ τὸ κρήδεμνον τῷ Ὀδυσσεῖ ἡ Λευκοθέα.\nΠῶς ἂν οὖν τις ἐκνήσαιτʼ ἂν καὶ ἴδοι τὸν θεόν;\nτὸ μὲν ὅλον, ὄψει τότε, ἐπειδὰν πρὸς αὐτὸν καλῇ·\nκαλέσει δὲ οὐκ εἰς μακράν· ἀνάμεινον τὴν κλῆσιν·\nἥξει σοι γῆρας, ὁδηγοῦν ἐκεῖ· καὶ θάνατος, ὃν ὁ μὲν\nδειλὸς ὀδύρεται καὶ προσιόντα δέδιεν, ὁ δὲ ἐραστὴς\nτοῦ θεοῦ ἐκδέχεται ἄσμενος, καὶ προσιόντος θαρσεῖ.\nΕἰ δὲ καὶ νῦν ἤδη μαθεῖν ἐρᾷς τὴν ἐκείνου φύσιν,\n\n\n\n\nπῶς τὶς αὐτὴν διηγήσεται; Καλὸν μὲν γὰρ εἶναι τὸν\nθεόν, καὶ τῶν καλῶν τὸ φανότατον· ἀλλʼ οὐ σῶμα καλόν·\nἄλλοθεν καὶ τῷ σώματι ἐπιρρεῖ τὸ κάλλος· οὐδὲ\nλειμὼν καλόν· ἄλλοθέν ποθεν καὶ ὁ λειμὼν καλός·\nκαὶ ποταμοῦ κάλλος, καὶ θαλάττης, καὶ οὐρανοῦ, καὶ\nτῶν ἐν οὐρανῷ θεῶν, πᾶν τὸ κάλλος τοῦτο ἐκεῖθεν\nῥεῖ ὂν ἐκ πηγῆς ἀενάου καὶ ἀκηράτου·\nκαθόσον δὲ\nαὐτοῦ μετέσχεν ἕκαστα, καλὰ καὶ ἑδραῖα καὶ σωζόμενα·\nκαὶ καθόσον αὐτοῦ ἀπολείπεται, αἰσχρὰ καὶ διαλυόμενα\nκαὶ φθειρόμενα.\nΕἰ μὲν ταῦτα ἱκανά, ἑώρακας τὸν\nθεόν, εἰ δὲ μή, πῶς τις αὐτὸν αἰνίξηται; Ἐννόει γάρ\nμοι μήτε μέγεθος, μήτε χρῶμα, μήτε σχῆμα, μήτε ἄλλό\nτι ὕλης πάθος, ἀλλʼ ὥσπερ ἂν εἰ καὶ σῶμα καλὸν\nἀπεκρύπτετο πρὸς τὴν θέαν ὑπὸ ἐσθήτων πολλῶν καὶ\nποικίλων, ἀπέδυσεν αὐτὸ ἐραστής, ἵνα εἰδῇ σαφῶς·\nοὕτω καὶ νῦν ἀπόδυσον καὶ ἄφελε τῷ λόγῳ τὴν περιβολὴν\nταύτην, καὶ τὴν ἀσχολίαν τῶν ὀφθαλμῶν, καὶ\nτὸ καταλειπόμενον ὄψει, αὐτὸ ἐκεῖνο οἷον ποθεῖς.\nΕἰ δὲ ἐξασθενεῖς πρὸς τὴν τοῦ πατρὸς καὶ δη||μιουργοῦ\n\n\n\n\nθέαν, ἀρκεῖ σοι τὰ ἔργα ἐν τῷ παρόντι\nὁρᾶν, καὶ προσκυνεῖν τὰ ἔγγονα πολλὰ καὶ παντοδαπὰ\nὄντα, οὐχ ὅσα Βοιώτιος ποιητὴς λέγει· οὐ γὰρ τρισμύριοι\nμόνον θεοὶ θεοῦ παῖδες καὶ φίλοι, ἀλλʼ ἄληπτοι\nἀριθμῷ· τοῦτο μὲν κατʼ οὐρανὸν αἱ ἀστέρων φύσεις·\nτοῦτο δʼ αὖ κατʼ αἰθέρα αἱ δαιμόνων οὐσίαι. Βούλομαι\nδέ σοι δεῖξαι τὸ λεγόμενον σαφεστέρᾳ εἰκόνι. Ἐννόει\nμεγάλην ἀρχήν, καὶ βασιλείαν ἐρρωμένην, πρὸς\nμίαν ψυχὴν βασιλέως τοῦ ἀρίστου καὶ πρεσβυτάτου\nσυμπάντων νενευκότων ἑκόντων·\nὅρον δὲ τῆς ἀρχῆς\nοὐχ Ἅλυν ποταμόν, οὐδὲ Ἑλλήσποντον, οὐδὲ τὴν\nΜαιῶτιν, | οὐδὲ τὰς ἐπὶ τῷ ὠκεανῷ ἠϊόνας· ἀλλὰ οὐρανόν,\nκαὶ γῆν, τὸν μὲν ὑψοῦ, τὴν δʼ ἔνερθεν· οὐρανὸν\nοἷον τεῖχος τὶ ἐληλαμένον ἐν κύκλῳ, ἄρμὲν\nρηκτον, πάντα χρήματα ἐν ἑαυτῷ στέγον· τὴν δὲ οἷον\nφρουρὰν καὶ δεσμοὺς ἀλιτρῶν σωμάτων.\nΒασιλέα δὲ\n\n\n\n\n\nαὐτὸν δὴ τὸν μέγαν ἀτρεμοῦντα, ὥσπερ νόμον, παρέχοντα\nτοῖς πειθομένοις σωτηρίαν ὑπάρχουσαν ἐν αὐτῷ·\nκαὶ κοινωνοὺς τῆς ἀρχῆς πολλοὺς μὲν ὁρατοὺς θεούς,\nπολλοὺς δὲ ἀφανεῖς, τοὺς μὲν περὶ τὰ πρόθυρα αὐτὰ\nεἱλουμένους, οἷον εἰσαγγελέας τινὰς καὶ βασιλεῖς συγγενεστάτους,\nὁμοτραπέζους αὐτοὺς καὶ συνεστίους, τοὺς\nδὲ τούτων ὑπηρέτας, τοὺς δὲ ἔτι τούτων καταδεεστέρους.\nΔιαδοχὴν ὁρᾷς καὶ τάξιν ἀρχῆς καταβαίνουσαν\nἐκ τοῦ θεοῦ μέχρι γῆς.\nΕἰ τὸν ἀδικήσαντα ἀνταδικητέον.Πότερον δίκα τεῖχος ὕψιον,σκολιαῖς ἀπάταις ἀναβαίνειἐπιχθόνιον γένος ἀνθρώπων,δίχα μοι νόος ἀτρεκίαν εἰπεῖν.\nΣὺ μέν, ὦ Πίνδαρε, ἀμφισβητεῖς πρὸς ἑαυτὸν περὶ\nἀπάτης καὶ δίκης, παραβάλλων χρυσὸν χαλκῷ·\nποιητὴς\nγὰρ ἦσθα· καὶ δεινὸς ᾠδὴν συντιθέναι χορῷ, καὶ τυράννοις\nποιεῖν ἐπινίκια ᾄσματα, καί σοι ἐμέλησεν ὀνομάτων\nμέτρου, καὶ ἁρμονίας μελῶν, καὶ ῥυθμοῦ σχημάτων·\nἀνδρὶ δὲ ὅτῳ χορὸς μὲν καὶ ᾠδὴ καὶ ἡ ἐκ\nμελῶν ἡδονὴ χώραν ἔχει ὅσην περ καὶ τοῖς παισὶν τὰ\nἀθύρματα, μέλει δὲ αὐτῷ μέτρου ψυχῆς καὶ ῥυθμοῦ\nκαὶ μέλους καὶ σχήματος | τοῦ περὶ τὰς πράξεις καὶ\nτὸν ἄλλον βίον, οὐδʼ ἂν τὴν ἀρχὴν εἰς νοῦν ἔλθοι\nτουτὶ τὸ ἀπόρημα\nπότερον δίκα τεῖχος ὕψιον\nἢ μή· ἀλλʼ οὑτωσὶ φαίην ἂν μεταλαβὼν τὸ ᾆσμα τὸ\nσόν, ὅτι\nκαὶ δίκα τεῖχος ὕψιον,\nκαὶ σκολιαῖς ἀπάταις ἀναβαίνειν\nἐπιχθόνιον γένος ἀνθρώπων,\nἀλλʼ ἀπρόσβατόν τι χρῆμα τῇ ἀπάτῃ ἡ δίκη, ὥσπερ\nτοῖς Ἀλωΐδαις ὁ οὐρανός· καὶ ὤνησεν αὐτοὺς οὐδὲν\n\n\n\n\n\nἡ Ὄσσα ἐπιτεθεῖσα τῷ Ὀλύμπῳ, καὶ ὁ Ὄλυμπος τῷ\nΠηλίῳ, ἀλλὰ ἀπεῖχον τοῦ οὐρανοῦ, ὅσον ἀπέχει ἀπάτη\nδίκης.\nΟὐκοῦν τῶν μὲν ἀγαθῶν ἡ δίκη, τῶν δὲ μοχθηρῶν\nἡ ἀπάτη· καὶ δόκιμον μὲν ἡ δίκη, κίβδηλον\nδέ τι ἡ ἀπάτη· καὶ ἰσχυρὸν μὲν ἡ δίκη, ἀσθενὲς δὲ ἡ\nἀπάτη· καὶ τὸ μὲν ὠφέλιμον, τὸ δὲ οὔ. ||\nὍτῳ δὴ μέλει δίκης, καὶ περιβέβληται τουτὶ τὸ\nΠινδάρου τειχίον, οὗτος ἕλοιτο ἄν ποτε ἀδικηθεὶς\nἀμύνασθαι ἐκ τῆς ἴσης; φέρε ἴδω τι καὶ λέγων· μὴ\nγὰρ οὖν καὶ ἀδικεῖσθαι αὐτῷ θέμις ᾖ.\nΕἰ μὲν γὰρ\nτὸ ἀδικεῖν καὶ τὸ ἀδικεῖσθαι τοιοῦτόν ἐστιν, ὁποῖον\nτὸ τύπτειν καὶ τύπτεσθαι, καὶ τέμνειν καὶ τέμνεσθαι,\nοὐδὲν δεινὸν τὸν αὐτὸν καὶ δραστικὸν ὁμοῦ εἶναι\nἀδικίας καὶ παθητικόν· εἰ δʼ ἐνταῦθα ὁ αὐτὸς μὲν τῇ\nκοινότητι τῆς φύσεως ἐνέργειαν καὶ πάθος, ἑκάτερον\nαὐτῶν, καταδέχεται, ἔοικεν δὲ τὸ ἀδικεῖν καὶ ἀδικεῖσθαι\nπολὺ μᾶλλον τῷ ὁρᾶν καὶ ὁρᾶσθαι, ὁ μὲν γὰρ\nτὸ μετέχον ὄψεως, τὸ δὲ, ὁρώμενον, οὐ πάντως καὶ\nὁρᾷ, ἢ μᾶλλον οὑτωσὶ λέγωμεν, ὅτι ἔοικεν τὸ ἀδικεῖν\nκαὶ ἀδικεῖσθαι τῷ ἐλέγχειν καὶ ἐλέγχεσθαι· ἐλέγχει\nμὲν γὰρ ὁ τὸ ἀληθὲς εἰδώς, ἐλέγχεται δὲ ὁ ἀγνοῶν·\nκαὶ ὡς οὐκ ἂν εἴη οὔτε τοῦ τἀληθὲς εἰδότος τὸ ἐλέγχεσθαι,\nοὔτε τοῦ τἀληθές οὐκ εἰδότος τὸ ἐλέγχειν, οὕτως\nοὐδὲ τὸ ἀδικεῖν εἴη ἂν καὶ τὸ ἀδικεῖσθαι τοῦ αὐτοῦ.\nἘπεὶ τοίνυν οὐ τοῦ αὐτοῦ, | ἀλλʼ ἑτέρου, ὁ δὲ\nχρηστὸς τῷ πονηρῷ οὐχ ὁ αὐτός, ποτέρῳ πότερον\nπροσθήσομεν; ἆρα τὸ μὲν ἀδικεῖν τῷ πονηρῷ, τὸ δὲ\nἀδικεῖσθαι τῷ χρηστῷ; ἢ τὸ μὲν ἀδικεῖν τοῦ μοχθηροῦ,\nτὸ δὲ ἀδικεῖσθαι οὔπω δῆλον ὁποτέρου αὐτοῖν, οὑτωσὶ\nδὲ θεασώμεθα.\nἈδικία ἐστὶν ἀφαίρεσις ἀγαθοῦ· τὸ\nδὲ ἀγαθὸν τί ἂν εἴη ἄλλο, ἢ ἀρετή; ἡ δὲ ἀρετὴ ἀναφαίρετον.\nΟὐκ ἀδικηθήσεται τοίνυν ὁ τὴν ἀρετὴν\nἔχων, ἢ οὐκ ἔστιν ἀδικία ἀφαίρεσις ἀγαθοῦ·\nοὐδὲν\nγὰρ ἀγαθὸν ἀφαιρετόν, οὐδὲ ἀποβλητόν,\nοὐδὲ ἑλετόν, οὐδὲ ληϊστόν.\nΕἶεν· οὐκ ἀδικεῖται ὁ χρηστὸς οὔτε ὑπὸ τοῦ χρηστοῦ,\nἀνεπιβούλευτος γὰρ αὐτοῦ ἀρετή, οὔτε ὑπὸ τοῦ μοχθηροῦ,\nἀναφαίρετος γάρ· λείπεται τοίνυν ἢ μηδὲν\nἀδικεῖσθαι καθάπαξ, ἢ τὸν μοχθηρὸν ὑπὸ τοῦ ὁμοίου·\nἀλλὰ τῷ μοχθηρῷ οὐδενὸς μέτεστιν ἀγαθοῦ, ἡ δὲ ἀδικία\nἦν ἀγαθοῦ ἀφαίρεσις· ὁ δὲ μὴ ἔχων ὅ,τι, ἂν ᾖ,\nἀφαιρεθῇ, οὐδὲ εἰς ὅ,τι ἀδικηθῇ ἔχει.\nΜήποτε οὖν οὐ κατὰ τὴν ἀφαίρεσιν τοῦ πάσχοντος\nἡ ἀδικία τέτακται, ἀλλὰ κατὰ τὴν γνώμην τοῦ δράσαντος·\nκαὶ ὁ μοχθηρὸς ὑπὸ τοῦ μοχθηροῦ ἀδικεῖται,\nκἂν μὴ ἔχῃ τὸ ἀγαθόν· καὶ ὁ χρηστὸς ὑπὸ μοχθηροῦ,\nἂν ἔχῃ δὴ ἀν αφαίρετον τὸ ἀγαθόν.\nἈποδέχομαι τοῦ\nλόγου τῆς γνώμης τῷ ἡμαρτημένῳ προστιθέντος τὴν\nἀδικίαν μᾶλλον ἢ τῷ ἐπιτυχεῖ τοῦ ἔργου· καὶ γὰρ\nμοιχὸν κολάζει ὁ νόμος, οὐ τὸν δράσαντα μόνον, ἀλλὰ\nκαὶ τὸν βουληθέντα· καὶ τοιχώρυχον τὸν ἐπιχειρήσαντα,\n\n\n\n\nκἂν μὴ λάθῃ· καὶ προδότην τὸν μελλήσαντα,\nκἂν μὴ πράξῃ.\nἭξει τοίνυν ὁ σύμπας λόγος εἴς τι\nδέον. Ὁ μὲν γὰρ ἀγαθὸς οὔτε ἀδικεῖ, οὔτε ἀδικεῖται·\nοὐκ ἀδικεῖ μὲν διὰ τὴν βούλησιν, οὐκ ἀδικεῖται δὲ\nδιὰ τὴν ἀρετήν. δὲ μοχθηρὸς ἀδικεῖ μέν, οὐκ ἀδικεῖται\nδέ· ἀδικεῖ μὲν διὰ μοχθηρίαν, οὐκ ἀδικεῖται\nδέ, δι᾿ ἀπουσίαν ἀγαθοῦ.\nἜτι τοίνυν, εἰ μὲν ἀγαθὸν\nἡ ἀρετὴ μό|νον καὶ οὐκ ἄλλό τι, ὁ μοχθηρὸς τὴν\nἀρετὴν οὐκ ἔχων οὐδ᾿ εἰς ὅ,τι ἀδικηθῇ ἔχει·\nεἰ δὲ\nπρὸς τῇ ἀρετῇ καὶ ταυτὶ ἀγαθὰ τὰ περὶ σῶμα, καὶ\nτὴν ἐκτὸς τύχην καὶ περιβολήν, ἀρετῆς μὴ παρού||σης,\nβέλτιον ἀπεῖναι ταῦτα, ἢ μή· ὥστε οὐδ᾿ ὣς ἀδικηθείη\nἂν ὁ μοχθηρός, ἀφαιρούμενός τι τούτων, οἷς χρῆται\nκακῶς.\nΟὐκοῦν ἀδικεῖ μέν, οὐκ ἀδικεῖται δέ, προστιθέντων\nἡμῖν τῇ βουλήσει τὸ ἄδικον, οὐ τῷ ἔργῳ.\nΠονηρῶν νῦν βούλεται μὲν ὁ μοχθηρὸς ἀδικεῖν,\nοὐ μὴν δυνατός· βουλόμενος δέ, ἢ πρὸς τὸν\nὅμοιον ἀποτείνεται, ἢ πρὸς τὸν κρείττονα. Τί δὲ τῷ\n\n\n\n\n\nκρείττονι δραστέον; ἢ ἀνταδικητέον τὸν μοχθηρόν;\nκαὶ μὴν εἰς ὅ,τι ἀδικεῖ, οὐκ ἀδικεῖ, ὅτι οὐκ ἔχει·\nἀπουσίᾳ γὰρ ἀγαθοῦ μοχθηρὸς ὁ μοχθηρ ὸς ἦν.\nΟὔτ᾿ οὖν κατὰ τὸ ἔργον ἀνταδικήσει ὁ νοῦν ἔχων τὸν\nμοχθηρόν, οὐ γὰρ ἔχει εἰς ὅ,τι ἀδικηθήσεται· οὔτε κατὰ\nτὴν βούλησιν, οὐ γὰρ ἐθέλει ἀδικεῖν χρηστὸς ὢν οὐ\nμᾶλλον, ἢ αὐλητικὸς παρὰ μέρος αὐλεῖν.\nΚαθόλου\nδέ, εἰ τὸ ἀδικεῖν πονηρόν, καὶ τὸ ἀνταδικεῖν ὅμοιον\nοὐ γὰρ τῷ ὑπάρξαι πλεονεκτεῖ κατὰ πονηρίαν ὁ ἀδικῶν,\nἀλλὰ τῷ ἀμύνασθαι ἐξισοῦται κατὰ μοχθηρίαν\nὁ ἀνταδικῶν.\nΚὶ μήν, εἰ ὁ ἀδικῶν κακῶς ποιεῖ, ὁ\nἀντιποιῶν κακῶς οὐδὲν ἧττον ποιεῖ κακῶς, κἂν ἀμύνηται.\nὭσπερ γὰρ ἀποδιδοὺς χάριν τῷ προϋπάρξαντι\nοὐδὲν ἧττον εὖ ποιεῖ, κἂν προπεπονθὼς ᾖ· οὕτως ὁ\nμετατιθεὶς τὴν ἀμοιβὴν εἰς κάκωσιν οὐδὲν ἧττον κακῶς\nδρᾷ, κἂν προπεπονθὼς ᾖ.\nΤί δὲ τοίνυν ἔσται καὶ πέρας τοῦ κακοῦ; εἰ γὰρ\nὁ ἀδικηθεὶς ἀμύνεται, ἀεὶ μεταβαίνει τὸ κακὸν ἀπʼ\nἄλλου πρὸς ἄλλον καὶ μεταπηδᾷ, καὶ διαδέξεται ἀδικία\nἀδικίαν. ᾯ γὰρ δικαίῳ συγχωρεῖς τῷ παθόντι ἐπεξεῖναι,\nτῷ αὐτῷ τούτῳ δικαίῳ ἐπαναχωρεῖ αὖθις ἀπʼ ἐκείνου\nπρὸς τὸν αὐτὸν ἡ τιμωρία· τὸ γὰρ δίκαιον ἐπʼ ἀμφοῖν\nἴσον.\nὮ Ζεῦ, καὶ οἷον πεποίηκας; δικαιοσύνην\nἐξ ἀδικημάτων; καὶ ποῖ βαδιεῖται τὸ κακόν; καὶ ποῦ\nστήσεται; Οὐκ οἶσθα, ὅτι πηγὴν ταύτην ἀέναον κινεῖς\nπονηρίας, καὶ γράφεις νόμον ἀρχέκακον τῇ πάσῃ γῇ;\nΤοῦτο γὰρ ἀμέλει ἐστὶν τὸ τῶν πάλαι κακῶν τοῖς\nἀνθρώποις ἡγησάμενον, στόλων βαρβαρικῶν καὶ Ἑλληνικῶν\nἐπʼ ἀλλήλους περαιουμένων, ἁρπαζόντων, καὶ\nπολεμούντων, καὶ ληϊζομένων, προκάλυμμα ποιουμένων\nτῆς παρούσης ἀδικίας τὴν φθήσασαν.\nΦοίνικες ἐξ\nἌργους βασιλικὴν κόρην ἄγουσιν, Ἕλληνες ἐκ Κόλχων\nβαρβαρικὴν παρθένον ἄγουσιν, καὶ αὖθις Φρύγες ἐκ\nΠελοποννήσου Λακωνικὴν γυναῖκα.\nὉῥᾷς τὴν διαδοχὴν\n\n\n\n\n\nτῶν κακῶν, καὶ τὰς προφάσεις τῶν πολέμων,\nκαὶ τὸν πολυπλασιασμὸν τῶν ἀδικημάτων. Τοῦτο καὶ\nτὴν Ἑλλάδα συνέτριψεν αὐτήν, ἡ περὶ ἑαυτὴν δόξα\nἀδικίας διαβαίνουσα ἐπὶ τοὺς πλησίον, καὶ ἄπαυστοι\nθυμοί, καὶ ὀργαὶ ἀθάνατοι, καὶ τιμωρίας ἔρως, καὶ\nἀμαθία δίκης.\nἈλλʼ εἴπερ οἱ ἀδικούμενοι ἠπίσταντο, ὅτι τοῖς ἀδικοῦσιν\nμέγιστον κακὸν ἡ ἀδικία αὐτή, τοῦτʼ εἶναι πολέμου\nμεῖζον, καὶ τειχῶν ἀφαιρέσεως καὶ γῆς δῃώσεως,\nκαὶ τυραννίδος καταστάσεως, οὐκ ἂν ἐμπέπληστο ἡ\nἙλλὰς τοσούτων κακῶν.\nΠοτίδαιαν Ἀθηναῖοι πολιορκοῦσιν·\nἔασον, Λακεδαιμόνιε· μεταγνώσονταί ποτε·\nμὴ μιμήσῃ τὸ κακόν, μὴ μεταλάβῃς τοῦ ψόγου· ἐὰν\nδὲ ἀγαπᾷς μὲν τὴν πρόφασιν || καὶ ἐπὶ Πλαταιὰς\nἔλθῃς, ἀπόλωλέ σοι Μῆλος νῆσος γείτων, ἀπόλωλεν\nΑἴγινα νῆσος φίλη, ἀπόλωλεν Σκιώνη πόλις σύμμαχος,\nμίαν πόλιν λαβών πολλὰς πορθήσεις.\nὭσπερ | γὰρ\nτῶν ἐπὶ χρηματισμῷ παραβαλλομένων ἐν θαλάττῃ οἱ\nτόκοι μεγάλοι τῶν δανεισμάτων, οὕτω καὶ τῶν ἐπεξιόντων\nτοῖς θυμοῖς οἱ τόκοι μεγάλοι τῶν συμφορῶν.\nΚαὶ πρὸς τὸν Ἀθηναῖον λέγω·\nΣφακτηρίαν ἔχεις,\n\n\n\n\n\nἀπόδος τῇ Σπάρτῃ τοὺς ἄνδρας· ἕως εὐτυχεῖς, σωφρόνησον·\nεἰ δὲ μή, τοὺς μὲν ἄνδρας ἕξεις, τὰς δὲ\nτριήρεις οὐχ ἕξεις.\nΛύσανδρος περὶ Ἑλλήσποντον\nεὐτυχεῖ, καὶ ἡ Σπάρτη μεγάλη. Ἀλλὰ ἀπέχου Θηβῶν·\nεἰ δὲ μή, δακρύσεις τὴν ἐν Λεύκτροις τύχην, καὶ τὴν\nἐν Μαντινείᾳ συμφοράν.\nὪ δίκης ἀφανοῦς καὶ πλανωμένης. Διὰ τοῦτο ὁ\nΣωκράτης οὐκ Ἀριστοφάνει ὠργίζετο, οὐ Μελήτῳ ἐχαλέπαινεν,\nοὐκ Ἄνυτον ἐτιμωρεῖτο, ἀλλὰ ἐβόα μέγα·\nἘμὲ δὲ Ἄνυτος καὶ Μέλητος ἀποκτεῖναι μὲν δύνανται,\nβλάψαι δὲ οὐ δύνανται· οὐ γὰρ θέμις ἀγαθῷ ἀνδρὶ\nὑπὸ πονηροῦ βλαβῆναι.\nΑὕτη φωνὴ δίκης, ἣν εἴπερ ἅπαντες ταύτην ἐφθέγγοντο,\nοὐκ ἂν ἦσαν αἱ τραγῳδίαι, οὐδὲ τὰ ἐπὶ τῇ\nσκηνῇ δράματα, οὐδὲ πολλαὶ καὶ παντοδαπαὶ συμφοραί.\nὭσπερ γὰρ ἐπὶ τῶν τοῦ σώματος νοσημάτων χαλεπὰ\nτὰ ἑρπηστικά, καὶ δεῖ τοῦ τῆς ἐπικουρίας στασίμου,\n\n\n\n\n\nἵνα τὸ περιλειφθὲν σωθῇ· οὕτως ἐπειδὰν ἐμπέσῃ οἴκῳ\nἢ πόλει ἀδικίας ἀρχή, στῆναι δεῖ τὸ κακόν, εἰ μέλλει\nτὸ περιλειφθὲν σωθήσεσθαι.\nΤοῦτο Πελοπίδας ἐξv\nτοῦτο Ἡρακλείδας ἠφάνισεν, τοῦτο τὴν Κάδμου\nοἰκίαν, τοῦτο Πέρσας ἀπώλεσεν, τοῦτο Μακεδόνας,\nτοῦτο Ἕλληνας.\nὪ νοσήματος διηνεκοῦς, καὶ ἐπὶ πολλὰς περιόδους\nχρόνων καταλαβόντος τὴν γῆν.\nἘπιτολμήσαιμι δʼ ἂν\nἔγωγε εἰπεῖν, ὅτι εἴπερ ἐστιν ἀδικίας πρὸς ἀδικίαν\nὑπερβολή, ὁ τιμωρῶν | τοῦ προϋπάρξαντος ἀδικώτερος.\nὉ μὲν γὰρ ὑπὸ ἀμαθίας ἐπὶ τὸ ἀδικεῖν ἐλθὼν ἔχει\nτὴν δίκην ἐκ τοῦ ψόγου· ὁ δὲ ἐπεξιών, προσλαβὼν ἐκ\nτοῦ ὁμοίου τὸ ἄδικον, ἀφῄρηκεν ἐκείνου τὸ ἐπίψογον.\nὭσπερ γὰρ τῷ μαρίλῃ ἐμπεπλεγμένῳ τὸν συμπλεκέντα\nἀνάγκη καὶ αὐτὸν συναισχῦναι τὸ σῶμα, οὕτω καὶ\nὅστις ἀδίκῳ ἀνδρὶ συμπλέκεσθαι καὶ συγκυλινδεῖσθαι\nἀξιοῖ, ἀνάγκη τοῦτον συναπολαύειν τοῦ κακοῦ, καὶ\nσυναναπίμπλασθαι τῆς μαρίλης.\nἈθλητῇ μὲν οὖν ἀνδρὸς\nπροσφερομένου ἀθλητοῦ, ἐκ τῆς ἴσης ἀγωνίας καὶ\nφιλοτιμίας ἀποδέχομαι· ὁρῶ γὰρ αὐτοῖς ὁμοίαν μὲν\n\n\n\n\n\nτὴν φύσιν, παραπλησίαν δὲ τὴν μελέτην, ἰσότιμον δὲ\nτὴν ἐπιθυμίαν τοῦ νικᾶν·\nὅταν δὲ ἀγαθὸς ἀνὴρ πονηρῷ\nσυμπέσῃ, οὐκ ἐκ τῆς αὐτῆς παλαίστρας προσεληλυθὼς\nἑκάτερος, οὐδὲ ὑπὸ τῷ αὐτῷ παιδοτρίβη\nἀσκηθείς, οὐδὲ τὴν αὐτὴν τέχνην ἐκμαθών, οὐδὲ τοῖς\nαὐτοῖς παλαίσμασιν ἐντεθραμμένος, οὐδὲ τοῦ αὐτοῦ\nστεφάνου ἐρῶν, οὐδὲ τοῦ αὐτοῦ κηρύγματος, οἰκτείρω\nτὴν μάχην, ἄνισος ἡ ἀγωνία.\nἈνάγκη τὸν πονηρὸν\nκρατεῖν ἀγωνιζόμενον ἐν τοιούτῳ σταδίῳ, οὗ πονηροὶ μὲν\nθεαταί, ἄδικοι δὲ οἱ ἀθλοθέται· ὁ δὲ ἀγαθὸς ἐν τούτοῖς\nἄτεχνος, καὶ || ἀμαθής, καὶ ἄπορος ἀπιστίας, καὶ\nπανουργίας, καὶ ἀπάτης, καὶ τῶν ἄλλων παλαισμάτων,\nὑφʼ ὧν μοχθηρία κρατύνεται καὶ ἰσχυρίζεται· ὥστε καὶ\nκαταγέλαστος ἂν γίγνοιτο ἀντεπιχειρῶν ἀδικεῖν ὁ μὴ\nπεφυκὼς τὸν ἄδικον καὶ τῇ φύσει, καὶ τῇ τέχνῃ, καὶ\nτῷ ἔθει.\nἈλλὰ διὰ τοῦτο, φαίη ἄν τις, ὁ δίκαιος ἀνὴρ προπηλακί\nζεται, καὶ συκοφαντεῖται, καὶ διώκεται, καὶ χρήματα\nἀφαιρεῖται, καὶ εἰς δεσμωτήριον ἐμβάλλεται, καὶ\nφεύγει, καὶ ἀτιμοῦται, καὶ ἀπο|θνήριον Τί οὖν, εἰ\nκαὶ οἱ παῖδες νόμους πρὸς ἀλλήλους θέμενοι, καθίσαντες\nδικαστήριον ἑαυτῶν, ὑπάγοιεν ἄνδρα κατὰ τοὺς\n\n\n\n\nαὐτῶν νόμους, κᾆτα, εἰ δόξαι ἀδικεῖν, ψηφίζοιντο\nαὐτὸν ἄτιμον εἶναι ἐν τῷ τῶν παίδων δήμῳ, δημεύοιεν\nδὲ αὐτοῦ τὰ παιδικὰ χρήματα, τούς ἀστραγάλους καὶ\nτὰ παίγνια, τί εἰκὸς πρᾶξαι τὸν ἄνδρα ἐκ τοιούτου\nδικαστηρίου αὐταῖς ψήφοις καὶ καταδίκαις αὐταῖς;\nΟὕτω καὶ ὁ Σωκράτης Ἀθηναίων κατεγέλα, ὡς παιδαρίων\nψηφιζομένων, καὶ κελευόντων ἀποθνήσκειν ἄνδρα\nθνητόν.\nΚαὶ ἄλλος ὅστις ἀγαθὸς ἀνὴρ καὶ δίκαιος\nκαταγελάσεται γέλωτα ἀκραιφνῆ, ὁρῶν τοὺς ἀδίκους\nἐπʼ αὐτὸν ὡρμημένους σπουδῇ, οἰομένους τὶ δρᾶν,\nδρῶντας δὲ οὐδέν·\nἀλλὰ καὶ ἀτιμαζόντων ἐκείνων,\nβοήσεται τὸ τοῦ Ἀχιλλέως,\nφρονέω δὲ τετιμῆσθαι Διὸς αἴσῃ·\nκαὶ ἀφαιρουμένων τὰ χρήματα, προήσεται ὡς παίγνια\nκαὶ ἀστραγάλους ἀφαιρουμένους, καὶ ἀποθανεῖται ὡς\nὑπὸ πυρετοῦ καὶ λίθου, οὐδὲν ἀγανακτῶν πρὸς τοὺς\nἀποκτεινύντας.\nὍτε οἱ Μῆδοι ἐπὶ τὴν Ἑλλάδα ἐστρατεύοντο, ἐχρῶντο\nοἱ Ἀθηναῖοι τῷ θεῷ, τί χρῆ δρᾶν ἐπιόντος αὐτοῖς βαρβαρικοῦ\nστόλου, ἵππου Μηδικῆς, ἀρμάτων Περσικῶν,\nἀσπίδων Αἰγυπτίων· εἵποντο δὲ καὶ σφενδονῆται Κᾶρες,\nκαὶ ἀκοντισταὶ Παφλαγόνες, καὶ πελτασταὶ Θρᾷκες, καὶ\nὁπλῖται Μακεδόνες, καὶ Θετταλικὸν ἱππικόν·\nἐχρῶντο\nοὖν τῷ θεῷ οἱ Ἀθηναῖοι, τί χρὴ δρᾶν, ἐπιόντος ταῖς\nἈθήναις τοσούτου | κακοῦ.\nὉ δὲ αὐτοῖς χρᾷ φράττεσθαι\nτὸ ἄστυ ξυλίνῳ τείχει.\nΘεμιστοκλῆς λέγει ὅτι\nοἱ δοκεῖ τὸ ξύλινον τεῖχος αἱ τριήρεις εἶναι. Συνεδόκει\nταῦτα τοῖς Ἀθηναίοις, καὶ ἀναστάντες ἐκ τοῦ ἄστεος\nἐς τὸ τεῖχος τοῦ θεοῦ μετῳκίσθησαν.\nΚἰ οὖν οἱ Ἀθηναῖοι\nτότε τῷ μὲν θεῷ συμβουλεύεσθαι περὶ τούτωνλογίζεσθαι\nκαὶ τὴν παροῦσαν δύναμιν, καὶ τὴν ἐπιοῦσαν\n\n\n\n\n\n\nπαρασκευήν, καὶ τὸν μέλλοντα κίνδυνον, καὶ τὴν\nὑποφαινομένην ἀσφάλειαν· τί εἰκὸς συμβουλεῦσαι ἂν\nτὸν ἄνδρα τοῦτον καταδεέστερον τῆς χρησμῳδίας τοῦ\nθεοῦ; Ἐγὼ μὲν οἶμαι, οὐδὲ αἰνίγματος ἂν ἐδεήθη\nπρὸς αὐτούς, οὐδὲ τείχους ἀμφισβητησίμου·\nἀλλʼ εἶπεν ||\nἄν, ὧδέ πως ‘Ὦ Ἀθηναῖοι, τῶν μὲν λίθων καὶ\nτῶν οἰκοδομημάτων ἐξίστασθαι τῷ βαρβάρῳ· αὐτοὶ δὲ\nπανοικησίᾳ, αὐτοῖς παισίν, καὶ ἐλευθερίᾳ, καὶ νόμοις,\nἴτε ἐπὶ τὴν θάλατταν· ὑποδέξονται δὲ ὑμᾶς τριήρεις\nἱκαναί, καὶ σώζειν φέρουσαι, καὶ νικᾶν μαχόμεναι.’\nΤί δήποτʼ οὖν οἱ ἄνθρωποι ἐπὶ τὰ μαντεῖα παραγίγνονται,\nἀμελήσαντες τῆς παρὰ τοῦ ὁμοίου συμβουλῆς;\nἢ διότι γνώμη μὲν ἀνθρώπου ἐπισφαλὲς καὶ\nἄπιστον καὶ ἐπίφθονον καὶ κίβδηλον καὶ οὐκ ἀεὶ ὅμοιον,\nκαὶ οὐκ ἐν παντὶ εὔστοχον·\nὸ δὲ θεῖον κατὰ μὲν τὴν\nὑπεροχὴν πιστόν· κατὰ δὲ τὴν ἀλήθειαν δόκιμον, κατὰ\nδὲ τὴν πεῖραν εὔστοχον, κατὰ δὲ τὴν τιμὴν ἀνεπίφθονον;\nΘεοῦ δὲ μαντεῖα καὶ ἀνθρώπου νοῦς (τολμηρὸν\nμὲν εἰπεῖν, φράσω δὲ ὅμως) χρῆμα συγγενές,\nκαὶ εἴπέρ τι ἄλλο ἄλλῳ ὅμοιον, οὐδὲν ἂν εἴη ἐμφερέστερον\nἀρετῆς ἀνθρωπίνης γνώμῃ θεοῦ. Μὴ τοίνυν\n\n\n\n\n\nἀπόρει, μήθ᾿ ὅντινα τρόπον τὸ αὐτεξούσιον τῆς ἀνθρωπίνης\nγνώμης χρῆται μαντι|κῇ, μήθ᾿ ὅπως, ἀληθευούσης\nτῆς μαντικῆς, δύναταί τι καὶ ἀνθρώπου\nγνώμη· περὶ γὰρ ὁμοίου πράγματος σκοπεῖς· τὸ γὰρ\nαὐτὸ ἐρωτᾷς, καὶ ἀπορεῖς, καὶ ἀναστρέφεις, ἐξὸν τὸ\nπᾶν διελέσθαι ὡς δεῖ.\nΟὔτε τὸ θεῖον πάντων εὔστοχον,\nοὔτε τὸ ἀνθρώπινον πάντων ἄστοχον.\nΚαὶ περὶ μὲν τοῦ ἀνθρωπίνου νόμου καὶ αὖθις\nῥητέον·\nτὸ δὲ θεῖον δοκεῖ σοι γινώσκειν πάντα ἑξῆς,\nκαὶ τὰ καλὰ καὶ τὰ αἰσχρά, καὶ τὰ τίμια καὶ τὰ ἄτιμα;\nφείδομαι τῶν ῥημάτων, καὶ αἰδώς με τοῦ θεοῦ ἔχει·\nσεμνὸν γάρ τι τὸ πάντα εἰδέναι, καὶ ἀριθμὸν ψάμμων,\nκαὶ θαλάττης μέτρα, καὶ ξυνιέναι ἀτόπου λέβητος ἑψομένου\nἐν Λυδοῖς. Καὶ δηλαδὴ πᾶσι τοῖς δεομένοις\nθεσπίζει ὁ θεὸς τὸ ἀληθὲς μαθεῖν, καὶ συμφέρει, κἂν\nμέλλῃ ὁ μαθών, ἄδικος ὤν, πλεονεκτήσειν.\nΔεινῶς\nτινα πολυπράγμονα ἡγεῖ τὸν θεόν, καὶ περίεργον, καὶ\nεὐήθη, καὶ μηδὲν τῶν ἐν τοῖς κύκλοις ἀγειρόντων\nδιαφέροντα, οἳ δυοῖν ὀβολοῖν τῷ προστυχόντι ἀποθεσπίζουσιν·\nἐγὼ δὲ μὴ ὅτι θεόν, ἀλλ᾿ οὐδὲ ἄνδρα\nἀγαθόν, ἀξίως ἐπιπηδᾶν τῷ ἀληθεῖ· οὐδὲν γὰρ σεμνὸν\n\n\n\n\n\nτὸ τἀληθῆ λέγειν, εἰ μὴ γίγνοιτο ἐπʼ ἀγαθῷ τοῦ μαθόντος.\nΟὕτω καὶ ἰατρὸς νοσοῦντα ἐξαπατᾶ, καὶ στρατηγὸς\nστρατόπεδον, καὶ κυβερνήτης ναύτας, καὶ δεινὸν\nοὐδέν· ἀλλὰ ἤδη καὶ ψεῦδος ὤνησεν ἀνθρώπους, καὶ\nτἀληθὲς ἔβλαψεν.\nΕἰ μὲν οὖν ἄλλό τι ἡγεῖ εἶναι τὴν\nμαντικήν, ἢ νοῦν θεῖον, διαφέροντα τοῦ ἀνθρωπίνου\nἀκριβείᾳ καὶ βεβαιότητι, νόμιζε πολεμεῖν λόγον λόγῳ·\nεἰ δέ ἐστιν οὐδὲν ἀλλοιότερον, ἢ ὅσον τὸ ἐξ ἡλίου\nφῶς τοῦ ἐκ πυρός, φῶς δὲ ἑκάτερον, ἀγάπα μὲν τὸ\nλαμπρότερον, μὴ ἀτίμαζε δὲ τῇ διαιρέσει τὸ ἀμαυρότερον.\nἈλλʼ ἡγοῦ τὸ πᾶν τοῦτο ἁρμο|νίαν τινὰ εἶναι\nὀργάνου μουσικοῦ, καὶ τεχνίτην μὲν τὸν θεόν, τὴν δὲ\nἁρμονίαν αὐτὴν ἀρξαμένην παῤ αὐτοῦ, διʼ ἀέρος ἰοῦσαν,\nκαὶ γῆς καὶ θαλάττης, καὶ ζῴων, καὶ φυτῶν, ἐμπεσοῦσαν\nμετὰ τοῦτο εἰς πολλὰς καὶ ἀνομοίους φύσεις,\nσυντάττειν τὸν ἐν αὐταῖς πόλεμον· ὡς κορυφαία ἁρμονία,\nἐμπεσοῦσα εἰς πολυφωνίαν χοροῦ, συντάττει\nτὸν ἐν αὐτῇ θόρυβον. ||\nΤίς δὲ ὁ τρόπος τῆς θείας τέχνης, ὀνόματι μὲν\nεἰπεῖν οὐκ ἔχω, εἴσῃ δὲ αὐτῆς τὴν δύναμιν ἐξ εἰκόνος\nἣ οἵα δήποτε·\nἐθεάσω νεῶν ἐρύσεις ἐκ θαλάττης ἄνω,\nκαὶ λίθων ἀγωγὰς ὑπερφυῶν κατὰ μέγεθος, παντοδαποῖς\nἑλιγμοῖς καὶ ἀναστροφαῖς ὀργάνων· ὧν ἕκαστον\nπρὸς τὸ πλησίον τὴν ῥώμην νειμάμενον, ἕτερον ἐξ\nἑτέρου διαδεχόμενον τὴν ἀγωγήν, κινεῖ τὸ πᾶν· καὶ\nτὸ μὲν ὅλον ἔχει τὴν αἰτίαν τοῦ ἔργου· συνεπιλαμιβάνει\nδέ τι αὐτῷ καὶ τὰ μερικά.\nΚάλει τοίνυν τεχνίτην\nμὲν τὸν θεόν, ὄργανα δὲ τοὺς λογισμοὺς τοὺς\nἀνθρωπίνους, τέχνην δὲ τὴν ἀνθρωπίνην σπῶσαν\nἡμᾶς ἐπὶ τὴν ἀγωγὴν τῆς εἱμαρμένης.\nΕἰ δέ σοι καὶ\nσαφεστέρας εἰκόνος δεῖ, νόει μοι στρατηγὸν μὲν τὸν\nθεόν, στρατείαν δὲ τὴν ζωήν, ὁπλίτην δὲ τὸν ἄνθρωπον,\nσύνθεμα δὲ τὴν εἱμαρμένην, ὅπλα δὲ τὰς εὐπορίας,\nπολεμίους δὲ τὰς συμφοράς, σύμμαχον δὲ τὸν λογισμόν,\nἀριστείαν δὲ τὴν ἀρετήν, ἧτταν δὲ τὴν μοχθηρίαν,\nμαντικὴν δὲ τὴν τέχνην αὐτὴν τὴν ἐκ τῆς παρασκευῆς\nἐπισταμένην τὸ μέλλον.\nΚαὶ γὰρ κυβερνήτης ναῦν\n\n\n\n\nἔχων, καὶ εἰδὼς τὰ ὄργανα, καὶ τὴν θάλατταν ὁρῶν,\nκαὶ αἰσθανόμενος τῶν πνευμάτων, οἶδεν τὸ ἀποβησόμενον.\nΚαὶ στρατηγὸς στρατόπεδον ἔχων, καὶ τὰ ὅπλα\nεἰδώς, καὶ τῆς παρασκευ|ῆς μεμνημένος, καὶ τῶν πολεμίων\nαἰσθανόμενος, οἶδεν τὸ ἀποβησόμενον.\nΚαὶ ἰατρὸς\nτὸν κάμνοντα ἰδών, καὶ τῆς νόσου ξυνείς, καὶ τῆς\nτέχνης αἰσθανόμενος, οἶδεν τὸ ἀποβησόμενον.\nὉρᾷς\nτὸ πλῆθος τῶν μάντεων, ὡς σαφές, ὡς τεχνικόν, ὡς\nεὔστοχον; Εἰ μὲν οὖν τὸ ἐφʼ ἡμῖν αὐτὸ ἦν καθʼ αὑτό,\nἀπήλλακτο δὲ εἱμαρμένης, οὐδὲν ἔδει μαντικῆς·\nεἰ δὲ\nἀνακέκραται τὸ ἐφʼ ἡμῖν τοῖς ὅλοις, μέρος ὅσον καὶ\nτοῦτο τῆς εἱμαρμένης, κατὰ μὲν τὸ ἀναγκαῖον ἡ μαντικὴ\nστήσεται· κατὰ δὲ τὸ δῆλον ἢ μή, βουλεύσεται.\nἬδη δὲ καὶ τοῦ ἀναγκαίου ἡ γνώμη μαντικῇ\nδηλωτική.\nΠῶς καὶ τίνα τρόπον ἐκατέρα; Αὐχμοὺς\nμέν, καὶ ἀνομβρίας, καὶ σεισμοὺς γῆς, καὶ πυρὸς\nἐκβολάς, καὶ πνευμάτων ἐμβολάς, καὶ ἀέρων μεταβολὰς\nοὐ θεὸς οἶδεν μόνος, ἀλλὰ καὶ ἀνθρώπων ὅσοι δαιμόνιοι.\nΟὕτω καὶ Φερεκύδης σεισμὸν Σαμίοις προεμήνυσεν,\n\n\n\n\nκαὶ Ἱπποκράτης Θετταλοῖς προσιόντα λοιμόν,\nκαὶ Τιμήσιος Κλαζομενίοις ἐκλείποντα ἥλιον, καὶ\nἄλλος ἄλλό τι.\nΠῶς δὲ δὴ καὶ θεὸς τῶν ὅσα ἐφʼ\nἡμῖν καταμαντεύεται;\n(Eur. Phoen. 18) Μὴ σπεῖρε τέκνων ἄλοκα δαιμόνων ἄτερ,\nὁ θεὸς λέγει·\n(Eur. Phoen. 19) ἢν γὰρ φυτεύσῃς παῖδα, ἀποκτενεῖ σε ὁ\nφῦς·\nταῦτα λέγει μέν, ἀλλὰ οἶδεν ἀνδρὶ συμβουλεύων ἀκολάστῳ\nκαὶ ἀκρατεῖ μέθης, καὶ διὰ τοῦτο προλέγει τὴν\nσυμφοράν, ἧς παρέσχεν μὲν τὴν ἀρχὴν ὁ Λάϊος,\nἐγνώρισεν δὲ τὴν αἰτίαν ὁ θεός.\nΚροῖσος Ἅλυν διαβὰς μεγάλην ἀρχὴνκαταλύσει·\nὅτι μὲν διαβήσεται οὐ λέγει, τί δὲ πείσεται διαβὰς\nλέγει.\nΕἰ δὲ ἀπαλλάξεις τῆς συμπλοκῆς καὶ διοικίσεις\n\n\n\n\n\n\nμαντικὴν θεοῦ καὶ ἀνθρώπου νοῦν, καὶ διέλυσας\nἁρμονιῶν τὴν μουσικωτάτην.\nΟἶκος οὗτος εἷς θεῶν καὶ ἀνθρώπων, οὐρανὸς καὶ\nγῆ, δυοῖν ἑστία ἢ ὀχήματα, τὰ | ἀθάνατα.\nὯν τὸν\nμὲν νέμονται θεοὶ καὶ θεῶν παῖδες, τὴν δὲ ὑποφῆται\nθεῶν, ἄνθρωποι, οὐ ‘χαμαιεῦναι’, καθʼ Ὅμηρον, (Π 235)\nοὐδὲ ‘ἀνιπτόποδες’, ἀλλὰ ἄνω εἰς τὸν οὐρανὸν ὁρῶντες\nὀρθῇ τῇ ψυχῇ, καὶ ἀνηρτημένοι τῇ γνώμῃ πρὸς τὸν\nΔία. Διέλαχον δὲ αὐτῶν τοὺς βίους ἐπιστάται θεοί·\nγῆν τε γὰρ θεοὶ ἐπιβόσκονται, σώζοντες τὰ τῆς γῆς\nἔγγονα, οὐχ ὁρώμενοι, οὐδὲ τοξεύοντες, ἢ τιτρωσκόμενοι,\nοὐ γὰρ σῖτον ἔδουσ᾿, οὐ πίνουσʼ αἴθοπα οἶνον.\nἌνθρωποι δὲ εἰς τὸν οὐρανὸν ἀφορῶντες, θέμις\n\n\n\n\nὁρᾶν τὸν τοῦ Διὸς περιλαμπῆ οἶκον, οὐ χρυσοῖς, καθʼ\nὍμηρον, κόσμοις καὶ κόραις δᾷδας μετὰ χεῖρας φέρουσιν\nλαμπόμενον, ἀλλὰ ἡλίῳ καὶ σελήνῃ καὶ τῶν\nτούτοις συντεταγμένων ἀκμαίῳ πυρὶ καταφεγγόμενον.\nΣτρατὸν ὁρᾷς ἡγεμόνων ἀγαθῶν καὶ θεραπόντων ἀναγκαίων·\nτοῦτό μοι φύλαττε τὸ σύνθημα, καὶ ὄψει\nμὲν τὴν μαντικήν, συνήσεις δὲ τὴν ἀρετήν, γνωριεῖς\nδὲ τὴν ἑκατέρου ἐπιμέλειαν καὶ κοινωνίαν.\nΠολιτείαν ὁρᾷς τὸν ἀνθρώπινον βίον, οὐχ ἑδραῖον\nοὐδὲ ἠπειρωτικόν, ἀλλὰ νεὼς ὁλκάδος, ἐν πελάγει πλατεῖ\nπεραιούμενος· σώζει δὲ αὐτὴν οὐ μόνον κυβερνήτου\nτέχνη, ἀλλὰ καὶ πνευμάτων καιροί, καὶ ὑπηρεσία\nναυτῶν, καὶ εὐκολία ὀργάνων, καὶ θαλάττης φύσις.\nΤάττε δέ μοι κατὰ μὲν τὰ ὄργανα καὶ τὰς ὑπηρεσίας\nτοὺς λογισμοὺς τῆς ψυχῆς, κατὰ δὲ θάλατταν καὶ τὰ\nπνεύματα τὸ ἄδηλον τῶν ἀνθρωπίνων, κατὰ δὲ τὸ\nπροορατικὸν τῆς κυβερνητικῆς τέχνης τὸ εὔστοχον τῆς\n\n\n\n\nμαντικῆς.\nΕἰ δέ σου ἀντε τίθει τύχη τῷ λογισμιῷ\nτῆς πολιτείας κράσεις, ἀκούσῃ Πλάτωνος ὡδὶ λέγοντος,\n(Leg. 709 B) ὡς θεὸς μὲν πάντα, καὶ μετὰ θεοῦ\nτύχη καὶ καιρὸς τὰ ἀνθρώπινα κυ|βερνῶσιν τὰ ξύμπαντα·\nἡμερώτερόν γε μὴν τρίτον ἐπὶ τούτοις προσθεῖναι\nδεῖν ἕπεσθαι, τὴν τέχνην.\nΚαιρῷ γὰρ χειμῶνι\nσυλλαβέσθαι κυβερνητικήν\nΤαῦτά μου τὰ μαντεύματα τὴν ψυχὴν ταράττει,\nκαὶ οὔτε καθαρῶς εἰς ὑπεροψίαν ἄγει τῆς μαντικῆς,\nοὔτε· καθαρῶς τοῖς λογισμοῖς διαπιστεύει·\nἀλλʼ ὥσπερ\nτῶν ἀμφιβίων ζῴων οἱ ὄρνιθες κοινωνοῦσιν τοῦ ἐν\nἀέρι δρόμου τοῖς μεταρσίοις, τοιαύτην ὁρῷ καὶ τῷ ἀνθρώπῳ\nτὴν διαγωγὴν τοῦ βίου, ἀμφίβιον καὶ κεκραμένην\nὁμοῦ ἐξουσίᾳ καὶ ἀνάγκῃ· οἵα γένοιτʼ ἂν καὶ\n\n\n\n\n\nδεσμώτῃ ἀνδρὶ ἐξουσία ἑπομένῳ αὐθαιρέτως τοῖς ἄγουσιν·\nὥστε ἐγὼ ὑποπτεύω μὲν τὴν ἀνάγκην, ὀνομάσαι\nδὲ αὐτὴν εὐπόρως οὐκ ἔχω. Κἂν γὰρ πεπρωμένην\nφῶ, ὄνομα λέγω πλανώμενον ἐν ἀνθρώπων δόξαις·\nτίς γὰρ ἡ πεπρωμένη; ποίας φύσεως; τίνος οὐσίας;\n(ζ 150) Εί μέν τοι θεός ἐσσι, τοὶ οὐρανὸν εὐρὺν ἔχουσιν,\nοὐδὲν τῶν δεινῶν σὸν ἔργον, οὐδὲ καθʼ εἱμαρμένην\nαἰ ἀνθρώπιναι συμφοραί· οὐ γὰρ θέμις ἀνάπτειν\nθεῶν αἰτίαν κακοῦ·\n(ζ 153) εἰ δέ τις ἐστὶ βροτῶν, τοὶ ἐπὶ χθονὶναιετάουσιν,ψεύδεται μὲν ὁ Ἐλπήνωρ λέγων,(λ 61) ἆσέ με δαίμονος αἶσα κακή·ψεύδεται δὲ ὁ Ἀγαμέμνων λέγων,(Τ 86/7) ἐγὼ δʼ οὐκ αἴτισς εἰμι,ἀλλὰ Ζεύς, καὶ Μοῖρα, καὶ ἠεροφοῖτις Ἐρινύς.\nἜοικεν δὲ καὶ ταυτὶ τὰ ὀνόματα εἶναι μοχθηρίας\nἀνθρωπίνης εὔφημοι ἀποστροφαί, ἀναθέντων αὐτῆς\nτὴν αἰτίαν τῷ δαιμονίῳ, καὶ ταῖς Μοίραις, καὶ ταῖς\nἘρινύσιν·\nοἱ δὲ ἐν μὲν ταῖς τραγῳδίαις ἐχέτωσαν χώραν,\nοὐ νεμεσῶ τοῖς ποιηταῖς τῶν ὀνομάτων· ἐν δὲ\n\n\n\n\nτῷ βίου ὁράματι μήποτε ταῦτα κενά. Ἡ δὲ Ἐρινὺς\nκαὶ ἡ Αἶσα καὶ οἷ δαίμονες καὶ ὅσα ἄλλα διανοίας\nεἱμαρμένης ὀνόματα, ἔνδον ἐν τῇ ψυχῇ καθειργμένα,\nκαὶ τὸν Ἀγαμέμνονα ἐνοχλεῖ,\n(Α 412) ὅτ᾿ ἄριστον Ἀχαιῶν οὐδὲν ἔτισεν·\nταῦτα καὶ τὸν Ἐλπήνορα εἰς μέθην ἄγει, ταῦτα καὶ\nτὸν Θυέστην ὠθεῖ ἐπὶ τὸν τοῦ ἀδελφοῦ γάμον, ταῦτα\nκαὶ τὸν Οἰδίποδα ἐπὶ τὸν τοῦ πατρὸς φόνον, ταῦτα\nκαὶ τὸν συκοφάντην ἐπὶ τὰ δικαστήρια, καὶ τὸν λῃστὴν\nἐπὶ τὴν θάλατταν, καὶ τὸν ἀνδροφόνον ἐπὶ τὸ ξίφος,\nκαὶ τὸν ἀκόλαστον ἐφʼ ἡδονάς.\nὗται πηγαὶ συμφορῶν\nἀνθρωπίνων· ἐντεῦθεν ῥεῖ τὸ τῶν κακῶν πλῆθος,\nὡς ἀπὸ τῆς Αἴτνης τὸ πῦρ ῥεῖ, ὡς ἐξ Αἰθιοπίας\nὁ λοιμὸς ῥεῖ; καὶ τὸ μὲν πῦρ ἐπὶ γῆν ῥεῖ, καὶ ὁ\nλοιμὸς μέχρι τῶν Ἀθηνῶν προελθὼν ἔστη· οἱ δὲ ὀχετοὶ\nτῆς μοχθηρίας πολλοὶ καὶ ἀέναοι, καὶ δεόμενοι μαντείων\nπολλῶν καὶ χρησμῶν μυρίων.\nΤίς ἂν οὖν ἀμάρτοι\n\n\n\n\nμαντευόμενος τί τέλος μοχθηρίας; τί τέλος ἀπιστίας;\nτί τέλος ἀκολασίας; Ταῦτα καὶ Σωκράτης προὔλεγεν,\nοὐχ ὁ Ἀπόλλων μόνον· διὰ τοῦτο ὁ Ἀπόλλων\nἐπῄνει Σωκράτην, ὅτι ἦν ὁμότεχνος αὐτῷ.\nΠρόδικος μὲν Ἡρακλέα ἄγει ἐν τῷ μύθῳ ἄρτι\nἡβάσκοντα καὶ ἀνδριζόμενον ἐπὶ διττὰς ὁδούς, Ἀρετὴν\nb καὶ Ἡδονήν ἐπιστήσας ἡγεμόνας ἑκατέρᾳ τῇ ὁδῷ·\nἡ\nμὲν αὐτῷ σοβαρὰ τῶν ἡγεμόνων, ἡ δὲ εὐσχήμων ἰδεῖν,\nβαδίζουσα ἠρέμα, φθεγγομένη μουσικῶς, βλέμμα πρᾶον\n\n\n\n\n\nἀμπεχόνη ἀνέτη·\nἡ δὲ δευτέρα θρυπτική, ἐπίχριστος,\nχλανιδίοις ἐξηνθισμένη, βλέμμα ἰταμόν, βάδισμα |\nἄτακτον, φωνὴ ἄμουσος.\nΤαῦτα ὁρᾶ καὶ ὁ Ἡρακλῆς,\nἅτε Διὸς παῖς, καὶ ἀγαθὸς τὴν φύσιν, καὶ χαίρειν τῇ\nἩδονῇ φράσας, ἐπιτρέπει ἑαυτὸν τῇ Ἀρετῇ ἄγειν.\nΦέρε καὶ ἡμεῖς πλάττωμεν μῦθον, διττὰς ὁδούς, καὶ\nἄνδρα ἀγαθόν, καὶ ἡγεμόνας ταῖν ὁδοῖν, ἀντὶ μὲν τῆς\nἈρετῆς τὸν φίλον, ἀντὶ δὲ τῆς Ἡδονῆς τὸν κόλακα.\nΟὐκοῦν ‖ καὶ τούτω διαφέρετον σχήματι καὶ βλέμιματι\nκαὶ ἀμπεχόνῃ καὶ φωνῇ καὶ βαδίσματι·\nὁ μὲν\nὡς ἥδιστος ἰδεῖν ὤν, ὁ δὲ ὡς ἀληθέστατος·\nκαὶ ὁ μὲνe\nσεσηρώς, ὀρέγων δεξιάν, παρακαλείτω τὸν ἄνδρα ἕπεσθαι\nαὐτῷ, ἐπαινῶν, καὶ κυλιωδαίνων, καὶ ἀντιβολῶν,\nκαὶ δεόμενος, καὶ διηγούμενος ἐκτόπους τινὰς ἡδονάς,\nεἰ λαβὼν αὐτὸν ἄξει, λειμῶνας ἀνθοῦντας, καὶ ποταμοὺς\n\n\n\n\n\nῥέοντας, καὶ ὄρνιθας ᾄδοντας, καὶ αὔρας προσηνεῖς,\nκαὶ δένδρα ἀμφιλαφῆ, καὶ λείας ὁδούς, καὶ δρόμους\nεὐπετεῖς, καὶ κήπους εὐθαλεῖς, ‘ὄγχνας ἐπʼ ὄγχναις,\nκαὶ μῆλα ἐπὶ μήλοις, καὶ σταφυλὴν σταφυλῇ ἐπιφυομένην·’\nὁ δὲ ἕτερος τῶν ἡγεμόνων λέγει μὲν ὁλίγα,\nτὰ δὲ ἀληθῆ αὐτά, ὅτι πολλὴ μὲν τῆς ὁδοῦ ἡ τραχεῖα,\nὀλίγη δὲ εὐπετής, καὶ χρὴ τὸν ἀγαθὸν ὁδοιπόρον ἥκειν\nπαρεσκευασμένον, ἵνα δεῖ πόνου, μοχθήσοντα, τὴν δὲ\nῥᾳστώνην ἐκ περιουσίας ληψόμενον.\nΤαῦτά τοι λεγόντων ποτέρῳ πείσεται; καὶ ποίαν\nἄπεισιν; Ἀποκρινώμεθα τῷ ποιητῇ τοῦ μύθου, ὅτι εἰ\nμὲν Ἀσσύριός τις οὗτος εἴη κακοδαίμων ἀνήρ, ἢ Φοῖνιξ\nΣτράτων, ἢ Νικοκλῆς ὁ Κύπριος, ἢ ὁ Συβαρίτης\nἐκεῖνος, τὸν μὲν καὶ μισήσει τῶν ἡγεμόνων, καὶ ἡγήσεταί\nτινα εἶναι ἄξεινον καὶ ἀηδῆ καὶ ἄμουσον, τὸν\n\n\n\n\n\nδὲ ἕτερον χαρίεντα καὶ προσηνῆ καὶ φιλάνθρωπον\nδεινῶς.\nἈγέτω δὴ λαβὼν τὸν ἄνδρα τοῦτον ὁ καλὸς\nἡγεμών· οὐκοῦν ἄξει τελευτῶν ἢ ἐπὶ πῦρ, ὡς |τὸν\nἈσσύριον· ἢ ἐπὶ πενίαν, ὡς τὸν Φοίνικα· ἢ ἐπὶ δεσμά,\nὡς τὸν Κύπριον, καὶ ἐπί τι ἄλλο διὰ ψευδοῦς ἡδονῆς\nἀληθὲς κακόν.\nΕἰ δὲ εἴη ἀνὴρ κατὰ τὸν Ἡρακλέα,\nαἱρήσεται τὸν ἀληθῆ τῶν ἡγεμόνων, τὸν φίλον, ὥσπερ\nἐκεῖνος τὴν Ἀρετήν.\nΚαὶ ὁ μὲν μῦθος ὡδὶ τελευτᾷ· μεταλαβὼν δὲ ὁ\nλόγος πρὸς αὐτὸν σκοπείτω ἄν, τίσι διακρίναι τὸν\nκόλακα τοῦ φίλου. Τὸν μὲν γὰρ χρυσὸν βασανίζει\nλίθος, προστριβόμενον αὐτῇ·\nφιλίας δὲ δὴ καὶ κολακείας\nτίς ἔσται βάσανος; ἆρα τὸ ἐξ ἑκατέρου τέλος;\nἀλλʼ εἰ ἀναμενοῦμεν τὸ τέλος, ἄλλη βλάβη φθήσεται\nτὴν γνῶσιν· δεῖ δὲ κρῖναι, πρὶν ἄρξασθαι χρῆσθαι·\nἐὰν δὲ ὑστερῇ τῆς χρήσεως ἡ κρίσις, ὁ χρήσασθαι\nφθάσας καὶ μεταγνούς εἰς οὐδὲν δέον τὴν κρίσιν\nκατατίθεται.\nΒούλει τοίνυν ἡδονῇ καὶ λύπῃ κρινοῦμεν\nτὸν φίλον καὶ τὸν κόλακα; Καὶ μὴν καὶ ὁ κόλαξ ὑπερβολὴν\nλαβὼν ἀνιαρότατον καὶ ἐπαχθέστατον, καὶ ὁ\nφίλος ἥδιστον εὐτυχίαν προσλαβών.\n῾Μήποτε οὖν βλάβῃ\nκαὶ ὠφελείᾳ τοὺς ἄνδρας κριτέον.\nʼἈμφισβητήσιμον\nκαὶ τοῦτο λέγεις.\nμὲν γὰρ κόλαξ, κἂν βλάψῃ, ἢ εἰς\nχρήματα ἐζημίωσεν, ἢ εἰς ἡδονὴν ἐξέχεεν· ὧν τὸ μὲν\nεἰς χρήματα κουφότατον, τὸ δὲ εἰς ἡδονὴν τερπνότατον·\nδιὰ δὲ φιλίας πολλοὶ ἤδη καὶ φυγῆς ἐκοινώνησαν, καὶ\nἀτιμίας συναπέλαυσαν, καὶ θανάτῳ περιέπεσον.\nΤῷ οὖν διακρινοῦμεν τὸν κόλακα τοῦ φίλου; μήτε\nτῷ τέλει, μήτε ἡδονῇ, μήτε βλάβῃ· φέρε χωρὶς ἑκάτερον\nθεασώμεθα.\nἎρά γε ὁ πρὸς ἡδονὴν ὁμιλῶν\nφίλος; καὶ πάνυ εἰκός· καὶ μὴν εἰ ἐχθρὸς ὁ λύπης\nπαρασκευαστικός, φίλος ἂν εἴη ὁ ἡδονῆς παρασκευαστι‖κώτατος.\nΤὸ δὲ οὐχ οὕτως ἔχει· καὶ γὰρ ἰατρῶν\nὁ ιλάνθρω|πος λυπηρότατος, καὶ στρατηγῶν ὁ ἀκριβέστατος,\nκαὶ κυβερνητῶν ὁ ἀσφαλέστατος. Φιλοῦσιν\nδέ που καὶ παῖδας πατέρες, καὶ διδάσκαλοι μαθητάς· καὶ\nτί ἄν εἴη ἀνιαρότερον, ἢ παιδὶ πατήρ, καὶ μαθητῇ διδάσκαλος;\nἐπεὶ καὶ Ὀδυσσεὺς ἐφίλει δή που τοὺς ἑαυτοῦ\nἑταίρους, ὡς πολλὰ καὶ δεινὰ ἀνέτλη\n\n\n\n\n(α 5) ἀρνύμενος ἢν τε ψυχήν, καὶ νόστον ἑταίρων·\nἀλλʼ ἐντυχὼν ἀνδρῶν γένει ἀκολάστῳ καὶ φιληδόνῳ,\nοἳ διῆγον, καθάπερ τὰ θρέμματα,\n(ι 97/94) λωτὸν ἐρεπτόμενοιμελιηδέα,\n(οὕτω γάρ που τὴν ἡδονὴν ὀνομάζει Ὅμηρος), ἀναμιχθέντας\nαὐτῷ τοὺς ἑταίρους τῇ τούτων τρυφῇ, καὶ\nγευσαμένους τῆς ἀτοπίας τοῦ λωτοῦ, ἄκοντας καὶ δακρύοντας\nλαβὼν ἐπὶ ναῦν ἄγει.\nἈλλʼ οὐχ ὁ Εὐρρύ\nμαχος τοῖς μνηστῆρσι τοιοῦτος, ἀλλὰ τοῦ ἑτέρου γένους\nτοῦ κολακευτικοῦ, οἵου σιάλους σῦς ἢ αἶγας εὐτραφεῖς\nσυγκατακόπτειν αὐτοῖς, καὶ τοῦ οἴνου ἄδην συνεκροφεῖν,\nκαὶ συγκυλινδεῖσθαι ἐᾶν τῆς νυκτὸς θεραπαινιδίοις,\nκαὶ κείρειν οἶκον ἀνδρὸς βασιλέως, καὶ διεπιβουλεύειν\nτῷ γάμῳ.\nΒούλει δὴ συνελὼν τὸν μὲν κόλακα κατὰ τὴν\nμοχθηρίαν τάξαι, τὸν δὲ φίλον κατὰ τὴν ἀρετήν, λύπην\nδὲ καὶ ἡδονὴν χαίρειν ἐᾶν; οὔτε γὰρ τὸ φιλεῖν\nἡδονῆς ἀτυχές, οὔτε τὸ κολακεύειν λύπης ἄμοιρον,\nἀλλʼ ἑκάτερον ἐν ἑκατέρῳ φύρεται, καὶ ἡδονὴ ἐν φιλίᾳ,\nκαὶ λύπη ἐν κολακείαις· ἐπεὶ καὶ αἱ μητέρες καὶ αἱ\n\n\n\n\nτιτθαὶ φιλοῦσιν τὰ βρέφη, καὶ πρὸς ἡδονὴν αὐτὰ\nθεραπεύουσιν, καὶ οὐκ ἀφαιρήσεις αὐτῶν τὸ φιλεῖν διὰ\nτὴν ἡδονήν.\nὉ Ἀγαμέμνων τῷ Μενελάῳ παραινεῖ,πάντας κυδαίνειν,μηδὲ μεγαλίζεο θυμιῷ·\nἤ, οἴει, κολακείαν αὐτῷ ὑποτίθεται; Ὁ Ὀδυσσεὺς, ἐκνηξάμενος\nτῆς θαλάττης εἰς τὴν Φαιάχων γῆν, γυμνὸς\nδιαναστὰς ἐκ τῆς εὐνῆς, ἐντυχὼν παιζούσαις κόραις,\nτὴν βασιλίδα γνωρίσας, Ἀρτέμιδι εἰκάζει αὐτήν,\nκαὶ αὗθις φυτῷ καλῷ· καὶ οὐδεὶς ἂν διὰ ταῦτα κόλακα\nεἴποι τὸν Ὀδυσσέα·\nπροθέσει γὰρ καὶ χρείᾳ καὶ διαθέσει\nψυχῆς ὁ κόλαξ διακρίνεται τοῦ φίλου. Καὶ γὰρ\nὁ ἀριστεὺς ὅπλοις χρῆται, καὶ ὁ μισθοφόρος, καὶ οὐδεὶς\nαὐτῶν εἰκάζει τὰ ἔργα κατὰ τὴν χειρουργίαν, ἀλλὰ\nχωρίζει τὴν ἑκατέρου χρείαν κατὰ τὴν πρόθεσιν·\nὁ\nμὲν γὰρ διασωστικὸς διὰ τὴν φιλίαν· ὁ δὲ μισθαρνικὸς\nτῶν βουλομένων· καὶ ὁ μὲν αὐθαίρετος, ὁ δὲ\nὤνιος· καὶ ὁ μὲν τοῖς ἐνσπόνδοις πιστός, ὁ δὲ καὶ\nτοῖς φίλοις ἄπιστος.\nΤαύτῃ νόμιζε καὶ τὸν κόλακα διαφέρειν τοῦ φίλου,\nκαὶ συμπίπτειν μὲν ἑκάτερον ἑκατέρῳ πολλάκις εἰς τὰς\nαὐτὰς πράξεις καὶ τὰς ὁμιλίας, διαφέρειν δὲ ἑκάτερον\n\n\n\n\nἑκατέρου τῇ χρείᾳ καὶ τῷ τέλει, καὶ τῇ διαθέσει τῆς\nψυχῆς.\nὉ μὲν γὰρ φίλος τὸ φαινόμενον αὐτῷ ἀγαθὸν\nεἰς κοινὸν καταθέμενος τῷ φίλῳ, ἐάν τε λυπηρὸν τοῦτο\nᾖ, ἐάν τε ἡδύ, συναπολαύει αὐτῷ ἐκ τῆς ἴσης· ὁ δὲ\nκό‖λαξ ἐπακολουθῶν τῇ αὑτοῦ ὀρέξει οἰκονομεῖ τὴν\nὁμιλίαν πρὸς τὸ ἴδιον πλεονέκτημα·\nκαὶ ὁ μὲν φίλος\nὀρέγεται τοῦ ἴσου, ὁ δὲ κόλαξ τοῦ ἰδίου· καὶ ὁ μὲν\nἰσοτιμίας κατὰ τὴν ἀρετήν, ὁ δὲ πλεονεξίας κατὰ τὴν\nἡδονήν· καὶ ὁ μὲν ἰσηγορίας κατὰ τὴν ὁμιλίαν, ὁ δὲ\nταπεινότητος κατὰ τὴν θεραπείαν· ὁ μὲν ἀληθείας ἐν\nτῇ κοινωνίᾳ, ὁ δὲ ἀπάτης· καὶ ὁ μὲν ὠφελείας τῆς\nεἰς τὸ μέλλον, ὁ δὲ χάριτος τῆς ἐν τῷ παρόντι· ὁ μὲν\nδεῖται μνήμης ὧν ἔπραξεν, ὁ δὲ λήθης ὧν ἐπανούργησεν·\nὁ μὲν ὡς κοινῶν κήδεται, ὁ δὲ ὡς ἀλλότρια λυμαίνεται·\nὁ μὲν φίλος καὶ εὐτυχίας κοινωνὸς κουφότατος,\nκαὶ συμφορῶν |κοινωνὸς ἰσότατος· ὁ δὲ κόλαξ\nεὐτυχίας μὲν κοινωνὸς ἀπληστότατος· ἐν δὲ ταῖς συμφοραῖς\nἀμικτότατος.\nΦιλία μὲν ἐπαινετόν, κολακεία\nδὲ ἐπονείδιστον· φιλία γὰρ ἑκατέρου πρὸς ἑκάτερον\nἴσην ἔχει τὴν ἀντίδοσιν, ἡ δὲ κολακεία χωλεύει· ὁ γάρ\nτου ἐνδεὴς θεραπεύων τὸν ἔχοντα κατὰ τὴν χρείαν,\nκαθόσον οὐκ ἀντιθεραπεύεται, ἐλέγχει τὸ ἄνισον. Ὁ\nφίλος λανθάνων δυστυχεῖ, ὁ κόλαξ μὴ λανθάνων.\nΦιλία βασανιζομένη κρατύνεται, κολακεία ἐλεγχομένη\nθραύεται· φιλία χρόνῳ αὔξεται, κολακεία χρόνῳ ἐλέγχεται·\nφιλία χρείας ἀδεής, κολακεία χρείας ἐνδεής.\nΕἰ δέ ἐστιν καὶ ἀνθρώποις πρὸς θεούς ἐπιμιξία, ὁ\nμὲν εὐσεβὴς φίλος θεῷ, ὁ δὲ δεισιδαίμων κόλαξ θεοῦ·\nκαὶ μακάριος εὐσεβὴς φίλος θεοῦ, δυστυχὴς δὲ ὁ\nδεισιδαίμων.\nὍνπερ οὖν τρόπον ὁ μὲν θαρσῶν τῇ ἀρετῇ πρόσεισιν\nτοῖς θεοῖς ἄνευ δέους, ὁ δὲ ταπεινὸς διὰ μοχθηρίαν\nμετὰ πολλοῦ δέους, δύσελπις, καὶ δεδιὼς τοὺς\nθεούς, ὥσπερ τοὺς τυράννους, τοῦτον, οἶμαι, τὸν τρόπον\nκαὶ πρὸς ἀνθρώπους εὔελπις μὲν καὶ θαρσαλέον\nἡ φιλία, δύσελπις δὲ καὶ ἐπτηχὸς ἡ κολακεία.\nΤυ.\nράννῳ οὐδεὶς φίλος, βασιλεῖ δὲ οὐδεὶς κόλαξ· βασιλεία\nδὲ τυραννίδος θειότερον.\nΕἰ δέ ἐστιν ἡ φιλία\nἰσότης τρόπου, τὸ δὲ μοχθηρὸν οὔτε αὐτὸ αὐτῷ οὔτε\n\n\n\n\n\nτῷ χρηστῷ ἴσον, ὁ μὲν ἀγαθὸς τὸ ἀγαθῷ φίλος, ἴσος\nγάρ· ὁ δὲ κόλαξ τοῦ μὲν ἀγαθοῦ πῶς ἄν εἴη κόλαξ;\nοὐ γὰρ ἂν λάθοι· τοῦ δὲ μοχθηροῦ κόλαξ ὤν, εἰ μὲν\nεἴη ἴσος ἐκείνῳ, οὐκ ἂν εἴη κόλαξ· οὐ γὰρ ἀνέχεται\nκολακεία ἰσηγορίας· εἰ δὲ οὐκ εἴη ἴσος, οὐκ ἂν εἴη\nφίλος.\nἈλλὰ καὶ τῶν πολιτειῶν ἡ μὲν ἀριστοκρατία\nφιλίας μεστή, δημοκρατία δὲ κολακείας ἀνάπλεως·\nκρείττων δὲ ἀριστοκρατία δημοκρατίας.\nΟὐδεὶς ἐν\nΛακεδαίμονι Κλέων ἦν, οὐδὲ Ὑπέρβολος, κόλακες πονηροὶ\nτρυφῶντος δήμου.\nἈλλὰ Καλλίαν μὲν ἐν Διονυσίοις\nἐκωμῴδει Εὔπολις, ἰδιώτην ἄνδρα ἐν συμποσίοις\nκολακευόμενον, ὅπου τῆς κολακείας τὸ ἆθλον ἦν\nκύλικες καὶ ἑταῖραι καὶ ἄλλαι ταπειναὶ καὶ ἀνδραποδώδεις\nἡδοναί·\nτὸν δὲ δῆμον αὐτόν, τὸν τῆς Εὐπόλιδος\nστωμυλίας θεατήν, ποῦ τὶς ἐλθὼν κωμῳδήσει;\nἐν ποίῳ θεάτρῳ; ποίοις Διονυσίοις; καὶ τοὺς πολλοὺς\nἐκείνους κόλακας, οἷς τὰ ἆθλα ἦν οὐ ταπεινά, οὐδὲ\nμέχρι γαστρὸς καὶ ἀφροδισίων ἥκοντα, ἀλλὰ αἱ τῆς\nἙλλάδος συμφοραί; Ε δὲ ἤθελον Ἀθηναῖοι, παρωσάμενοι\nτοὺς κόλακας, πείθεσθαι Περικλεῖ καὶ Νικίᾳ,\nεἶχον ἂν δημαγωγοὺς ἀντὶ κολάκων φίλους.\nἌν δὲ ἐπὶ τὰς μοναρχίας ἔλθῃς, κολακεύει καὶ\nΞέρξην Μαρδόνιος, βάρβαρος βάρβαρον, ἀνόητος ἀνόητον,\nδειλὸς οἰκέτης δεσπότην τρυφῶντα·\nτὰ δὲ τῆς\nκολακείας τέλη, ἀνίσταται ἡ Ἀσία, μαστιγοῦται ἡ θάλαττα,\nἙλλήσποντος ζεύγνυται, Ἄθως ὀρύττεται· τέλος\nδὲ τῆς σπουδῆς ἧττα, καὶ φυγή, καὶ θάνατος αὐτοῦ\nκόλακος.\nΚολακεύουσιν καὶ Ἀλέξανδρον Μακεδόνες·\nτῆς δὲ κολακείας τὰ ἔργα ἀναξυρίδες Περσικαί, καὶ\nπροσκυνήσεις βαρβαρικαί, καὶ λήθη τοῦ Ἡρακλέως,\nκαὶ τοῦ Φιλίππου, καὶ τῆς Ἀργεάδων ἑστίας.\nΤὰς δὲ\nτυραννίδας τί χρὴ λέγειν; ὅπου γὰρ δέος καὶ ἐξουσία\nδεσποτικὸν τὸ ἀρχόμενον ἄγχει, ἀνάγκη δεῦρο κολακείαν\nμὲν ἀνθεῖν, φιλίαν δὲ κατορωρύχθαι.\nἜστιν\nκαὶ ἐν ἐπιτηδεύμασιν καὶ τέχναις κολακείας ἰδεῖν,\nὁμοίους μὲν ταῖς τέχναις κατὰ τὸ σχῆμα, ἀνομοίους\nδὲ κατὰ τὰ ἔργα.\nἘκολάκευσεν ἀνθρώπους |καὶ μουσικὴ\nνόθος, ὅτε Δωριεῖς τὴν πάτριον ἐκείνην καὶ ὄρειον\n\n\n\n\n\nμουσικὴν καταλιπόντες (ἦσαν ἐπʼ ἀγέλαις καὶ ποίμναις\nἦχοι), Ἰωνικῶν αὐλημάτων καὶ ὀρχημάτων ἐρασταὶ γενόμενοι,\nἐνόθευσαν ὁμοῦ τῇ μουσικῇ καὶ τὴν ἀρετήν.\nἘκολάκευσεν\nἀνθρώπους καὶ ἰατρικὴ νόθος, ὅτε τὴν Ἀσκληπιοῦ\nκαὶ τὴν Ἀσκληπιαδῶν ἴασιν καταλιπόντες ρὰν\nκόλακα πονηρῶν σωμάτων.\nΚολακεύει καὶ συκοφάντης\nῥήτορα, λόγον λόγῳ ἐπανιστάς, καὶ ἐπιτειχίζων\nτὸ ἄδικον τῷ δικαίῳ, καὶ τὸ αἰσχρὸν τῷ καλῷ.\nΚολακεύει\nκαὶ σοφιστὴς φιλόσοφον· οὗτος μὲν κολάκων\nἀκριβέστατος.\nΧαλεπὸν εὑρεῖν ἀκριβῆ βίον, ὥσπερ ἄνδρα· ἀλλὰ\nπαντὶ ἀνακέκραται ἔνδειά τις πρὸς τὸ ἄκρως καλόν,\nκαὶ πλεονεκτεῖ ἕτερος ἑτέρου, ὅτῳ ἂν ἐλάττω τὰ ἐνδέοντα ᾖ.\nΚαὶ ἴδοις ἂν τὸν μὲν γεωργικὸν μακαρίζοντα\nτοὺς ἀστικούς, ὡς συνόντας βίῳ χαρίεντι καὶ\nἀνθηρῷ· τοὺς δὲ ἀπὸ τῶν ἐκκλησιῶν καὶ τῶν δικαστηρίων,\nκαὶ τοὺς πάνυ ἐν αὐτοῖς εὐδοκίμους, ὀδυρομένους\nτὰ αὑτῶν, καὶ εὐχομένους ἐπὶ σκαπάνῃ βιῶναι\nκαὶ γηδίῳ σμικρῷ.\nἈκούσῃ δὲ τοῦ μὲν στρατιωτικοῦ\nτὸν εἰρηνικὸν εὐδαιμονίζοντος, τοῦ δὲ ἐν εἰρήνῃ τὸν\nστρατιωτικὸν τεθηπότος.\nΚαὶ τὶς θεῶν, ὥσπερ ἐν\n\n\n\n\n\nδράματι ὑποκριτάς, ἀποδύσας ἕκαστον τοῦ παρόντος\nβίου καὶ σχήματος μετ|αμφιέσει τὰ τοῦ πλησίον· αὖθις\nαὖ οἱ αὐτοὶ ἐκεῖνοι ποθήσουσι μὲν τὰ πρότερα, ὀδυροῦνται\nδὲ τὰ παρόντα.\nΟὕτω δυσάρεστόν τι ἐστὶν\nὁ ἄνθρωπος κομιδῇ, καὶ φιλαίτιον, καὶ δεινῶς δύσκολον·\nκαὶ οὐδὲν τὰ αὐτοῦ ἀσπάζεται.\nΚαὶ τὰς μὲν τῶν πολλῶν ὀρέξεις τὲ καὶ δυσαρεστήσεις\nτί χρὴ σκοπεῖν; οὐ μᾶλλον ἢ τὰς τῶν θρεμμάτων·\nτοὺς δὲ ἐν φιλοσοφίᾳ καὶ πάνυ ἄν τις ἢ μέμψαιτο,\nἢ οἰκτείραι· οἳ κομῶντες ἐπὶ φρονήσει, καὶ\nτέχνῃ βίου, καὶ ἐπι‖στήμῃ λόγου, οὔπω γε νῦν\nπαύονται στασιάζοντες πρὸς αὐτοὺς καὶ πρὸς ἄλλους,\nκαὶ ἀμφισβητοῦντες ποίῳ σχήματι βίου φέροντες αὐτοὺς\nἐγχειροῦσιν·\nἀλλὰ ἀτεχνῶς ἐοίκασιν κυβερνήταις\nπαρεσκευασμένοις μὲν πρὸς πλοῦν, καλῷ μεγέθει ὁλκάδος,\nκαὶ κατασκευῇ ὑγιεῖ, καὶ πλήθει ὀργάνων, καὶ\nὑπηρεσίας ἀκριβείᾳ, καὶ τέχνης ἀσφαλείᾳ, καὶ ἕρματος\nσυμμετρίᾳ, ἐν δὲ τῇ τοῦ πλοῦ χρείᾳ πλανωμένοις, καὶ\n\n\n\n\n\nἀποροῦσιν πῇ τράπωνται, πολλῶν μὲν ὑποφαινομένων\nλιμένων, πάντων δὲ ἀπιστουμένων.\nΤοὺς μὲν ἄλλους\nἐῶμεν χαίρειν αὐτοῖς βίοις, τὸν μὲν ἐν ἡδονῇ τηκόμενον,\nτὸν δʼ ἐν γῇ πονούμενον, τὸν δὲ ἐν θαλάττῃ\nπλανώμενον, τὸν δὲ ἐν ὅπλοις μισθοφοροῦντα, τὸν δὲ\nἐν ἐκκλησίαις βοῶντα, τὸν δὲ ἐν δικαστηρίοις φυρόμενον·\nὥσπερ δὲ ἐν ἀγῶνι σωμάτων οἱ μὲν ἀσθενεῖς\nκαὶ παρὰ τὸ εἰκὸς ἐπιτολμήσαντες τῇ τοῦ νικᾶν ἐλπίδι\nτάχυ ἀπεῖπον, οἱ δὲ ἐφάμιλλοι ἀρετῇ μένουσιν καὶ\nκαρτεροῦσιν καὶ διαγωνίζονται περὶ τῆς νίκης· οὕτω\nκἀν τῇ τῶν βίων ἀγωνίᾳ οἱ μὲν ἄλλοι ἡμῖν ἐκκηρυχθέντες\nτὲ καὶ ἀπαγορεύσαντες οἰχέσθωσαν· οἴ δὲ θεωρητικοῖς\nἐφαμίλλω ὄντε καὶ ἀμφισβητησίμω δεῦρο ἰόν|των\nἀγωνιουμένω τὰ νῦν τῷ λόγῳ.\nΠότερος τοίνυν\nπρότερος ἡμῖν τοῖς δικασταῖς τὰ αὐτοῦ δίεισιν; ἐγὼ\nμὲν οἶμαι, ὅτι ὁ πρακτικός· θαρσαλέος γάρ, καὶ ἰτητικώτερος,\nκαὶ ἐθὰς ὁμιλεῖν τοῖς πολλοῖς· λέγοι δὲ ὧδε.\nΕἴ τις ἡμᾶς παριόντας εἰς τὸν βίον ὥσπερ ἄρχων\nπόλεως ἢ οἰκιστής, οὐκ εἴα βαδίζειν εἴσω πυλῶν, πρὶν\nπυθέσθαι τὸ ἑκάστῳ ἔργον, καὶ τίνα ἕκαστος ἥκει\n\n\n\n\n\nχρείαν εἰς κοινὸν φέρων τῇ πόλει, οἶμαι ἂν εἰπεῖν\nτὸν μὲν οἰκοδόμον, ὅτι λίθους ἐν τάξει διὰ τέχνης\nἁρμόσας, πρός τε χειμῶνα καὶ θάλπος ἀποχρῶντα μηχανήσεται\nτοῖς οἰκοῦσιν ἐρύματα·\nτὸν δὲ ὑφάντην,\nὅτι μίτοις καὶ στημονίοις σύν ὕφει ἐσθήματα ἐργασάμενος,\nσκέπην ὁμοῦ ποριεῖ καὶ εὐσχημοσύνην τοῖς σώμασιν·\nτέκτων δὲ ἄροτρον φήσει, ἢ σκίμποδα, ἤ τι\nἄλλο τῶν ὅσα ἡ τέχνη παρέχει, ξυνεισφέρειν·\nκαὶ ὁ\nχαλκεύς, ὅσα χαλκοῦ ἢ σιδήρου δεῖσθαι πολεμιστήριά\nκαὶ εἰρηναῖα τῆς τέχνης ἔργα.\nΚαὶ ὅσα πρὸς ἡδοτε\nνὴν δημιουργεῖται, καὶ ταῦτα ὡς τὸ εἰκὸς εἰσδέξεται·\nγραφέας μὲν καὶ δημιουργοὺς ἀγαλμάτων, ἐπὶ εὐφροσύνῃ\nὀφθαλμῶν· μυροπώλας δὲ καὶ ἀψοποιούς, χυμῶν\nκαὶ ὀδμῶν δημιουργοὺς γενναίους· καὶ ὅσαι διʼ αὐλημάτων,\nἢ διʼ ᾠδῆς, ἢ ψψαλμάτων, χορῶν τὸ τερπνὸν\nμηχανῶνται τῇ ἀκοῇ.\nἬδη δέ τις καὶ ἐπὶ γελοίου\nχρείᾳ παρελεύσεται, καὶ ἄλλος ἐπὶ θαυμάτων, καὶ\nἄλλος λόγων. Ὁμήρῳ δὲ καὶ τὸ τοῦ Νιρέως κάλλος\nὥραν ἔσχεν καὶ ταῦτα ἐν στρατοπέδῳ.\nἈσύμβολος\nδέ, ὡς ἔπος εἰπεῖν, παρέρχεται οὐδεὶς εἰς τὸν βίον·\nἀλλʼ ὁ μὲν χρείαν τινὰ παρεχόμενος, ὁ δὲ τέχνην, ὁ δὲ\nἡδονήν.\nΕἶεν. Κἰς τί τούτων τὸ τοῦ φιλοσόφου ἔργον\nκαταστησόμεθα; ὅτι μὲν γὰρ οὐκ ἀχρεῖος ἡμῖν οὐδὲ\nκηφὴν παρέρχεται, ἄνθρωπος δὲ ὢν ξύν | νομος καὶ\nσυνεργάτης κοινοῦ νόμου, παντὶ δῆλον.\nΤί δέ ἐστίν\nποτʼ αὐτὸ τὸ τῆς κοινωνίας συμβόλαιον, καὶ ποῦ τάττωμεν\nτὸν ‖ ἄνδρα; εἰς τούς δημιουργούς, ὡς τὸν\nΤυχεῖον; εἰς τοὺς ὀψοποιούς, ὡς Μίθαικον; εἰς τοὺς\nεὐφραίνοντας, ὡς Φρυνίωνα; εἰς τοὺς γελωτοποιούς,\nὡς Φίλιππον; εἰς τοὺς δημαγωγούς, ὡς Κλέωνα; ἢ\nἄφιλος καὶ ἀνέστιος ἡμῖν ἀνὴρ πλανήσεται; ἀλλʼ ἔστιν\nμέν τι αὐτοῦ ἔργον· ὅ,τι δέ ἐστιν τοῦτο, οὐκ ἴσμεν.\n‘Ἡσυχίαν ἄγω, φησίν, καὶ ἀνασκοπῶ πρὸς ἐμαυτὸν τὰ\nὄντα, καὶ ἀληθείας ἐμπίμπλαμαι.’\nΜαχάριος τῆς πολλῆς\nσχολῆς· σύ μοι δοκεῖς καὶ νεὼς ἐπιβὰς μὴ ὅτι κυβερνήτης\nγενέσθαι, ἀλλʼ οὐδὲ ἐρέτης, οὐδέ τις τῶν\nδιαθεόντων καὶ ξυνεπιλαμβανόντων τῇ σωτηρίᾳ τῆς\n\n\n\n\n\nνεώς, ἀλλʼ οὐδὲ ἐπιβάτης εὐκίνητος, οἷος ἢ καλωδίου\nἐπιλαβέσθαι, ἢ προσάψασθαι κώπης ἐν γαλήνῃ· ἀλλά\nτις τῶν εἰκῇ κειμένων καὶ φερομένων, αὐτὸ τοῦτο,\nἄχθος νεώς.\nἬ οἴει ἧττόν τι δεῖσθαι πόλιν τῶν ξυλληψομένων\nαὐτῇ πρὸς τὴν σωτηρίαν ἢ ναῦν ἐν θαλάττῃ;\nκαὶ πολύ γε οἶμαι μᾶλλον ἐν γῇ·\nεἰ μὲν γὰρ πλέομεν,\nὀλίγον τὸ ἐνεργόν, ὁ δὲ φόρτος πολύς· πόλις δέ ἐστιν\nπρᾶγμα ἀνακεκραμένον πάντων ξυνεργατῶν. Καθάπερ\nκαὶ ἡ τοῦ σώματος χρεία, πολυμερής τε οὖσα καὶ πολυδεής,\nσώζεται τῇ συντελεία τῶν μερῶν πρὸς τὴν\nὑπηρεσίαν τοῦ ὅλου· φέρουσιν πόδες, ἐργάζονται χεῖρές,\nὁρῶσιν ὀφθαλμοί, ἀκούουσιν ἀκοαί, καὶ τἄλλα,\nἵνα μὴ διατρίβω λέγων.\nΕἰ δὲ θελήσαι λογοποιὸς Φρὺξ μῦθον πλάττειν,\nἄρα δυσχεράνας ὁ ποῦς τῷ ἄλλῳ σώματι καὶ ἀπὅτι\nαγορεύσας πρὸς τὸν κάματον, φέρων καὶ αἰωρῶν μετἐωρον\nτοσοῦτον ἄχθος, σχολὴν ἄγειν καὶ ἡσυχίαν\nἐπανείλετο· ἢ αὗ τῷ γομφίῳ, ὡς ἀλοῦντι καὶ ἐργαζο-\n\n\n\n\n\nμένῳ τροφὴν τοσούτῳ ὄχλῳ ἀργῶν· κᾆτα ἔροιντο,\nἀπειπαμένων τὸ ἔργον τὸ αὐτῶν σκοπεῖν, εἰ ταῦτα\nἄμα γίγνοιτο· ἄλλό τι ἢ φθαρήσεται ὁ ἄνθρωπος ἐν\nτῷ μύθῳ; Τοιοῦτο ἀμέλει ἐστὶν τὸ περὶ τὴν κοινωνίαν\nτὴν πολιτικὴν γιγνόμενον· εἰ γὰρ ἐθελήσαι ἕκαστος\nὄκνῳ τοῦ πωλεῖν ἀφέμενος τοῦ παράγειν ἐπαναχωρεῖν\nἐκ τῆς κοινωνίας πρὸς τὴν αὐτοῦ σχολήν, τί κωλύει\nδιαλυθῆναι τὸ πᾶν καὶ φθαρῆναι; τὰ μὲν ἰσχυρὰ\nτῶν οἰκοδομημάτων τῇ πρὸς ἄλληλα ξυννεύσει τῶν\nἐν αὐτοῖς λίθων ξυνδέδεται καὶ ἕστηκεν καὶ μένει, εἰ\nδὲ ἐξέλοις ὅτι οὖν τῆς ἁρμονίας, διαλύσεις τὸ πᾶν·\nτὸν δὲ ξύμπαντα βίον οὐχ ἡγεῖ τὴν σωτηρίαν ἔχειν\nἐκ τῆς πρὸς ἑαυτὰ ξυννεύσεως τῶν ἐν αὐτῷ μερῶν;\nΚαὶ τῶν μὲν ἄλλων τοῦ πράττειν ἐξισταμένων οὐδεὶς\nλόγος· οὐδὲ γὰρ ὁ Θερσίτης λιποτακτῶν ἐλύπησεν ἄν\nτὸ Ἑλληνικόν· ὁ δὲ Ἀχιλλεὺς ὁ μηνίσας καὶ ἐπὶ σκηνῆς\nἀναπαυόμενος, καὶ δοὺς αὐτὸν σχολῇ καὶ κιθάρᾳ\nκαὶ τῇ ᾠδῇ, ἀνέπλησεν τὸ στρατόπεδον πολλῶν κακῶν·\nοὗ γὰρ παρόντος ὠφελεῖσθαι ὑπάρχει, ἀπόντος τούτου\nβλάπτεσθαι ἀνάγκη.\nΚαὶ τὸ νῦν ὁ θεωρίαν καὶ ἀλήθείαν\n\n\n\n\n\nκαὶ σχολὴν ἀσπαζόμενος τίς ἂν εἴη ἄλλος, ἢ ὁ\nφρόνιμος καὶ νοῦν ἔχων; Ἀλλὰ τί οὖν·\nὁ μὴ κυβερνητικώτατος ἐξίσταται τῆς αὐτοῦ ἔδρας τοῖς ἀτεχνοτάτοις,\nκαὶ ὁ στρατηγὸς ἐξίσταται τῆς ἀρχῆς τοῖς ἀναρχοτάτοις;\nΤ δὲ καὶ τὴν ἀρχὴν σεμνὸν τὸ τἀληθῆ\nεἰδέναι, καὶ τεταμιεῦσθαι ἐν τῇ ψυχῇ θησαυρὸν ἄγονον\nκαὶ ἀργὸν καὶ ἄκαρπον, μηδὲν αὐτῆς ὀνίνασθαι |\nμέλλοντα μηδὲ ὠφελήσειν ἑτέρους; πλὴν εἰ μὴ καὶ\nἀκοὴ καλόν, | ἵνα ἔχωμεν, οὐχ ἵνα ἁρμονίας καὶ φωνῆς\nσυνῶμεν· καὶ ὄψις καλόν, ἵνα ἔχωμεν, οὐχ ἵνα ἴδωμεν\nτὸ τοῦ ἡλίου φῶς· καὶ ὁ πλοῦτος καλόν, κἂν ἔχει τὶς\nαὐτὸν κατορύξας ἐν γῇ, θησαυρὸν ἀργόν.\nΣυνελόντι δʼ εἰπεῖν, τίς ὄνησις τοῦ εἰδέναι, εἰς\nἅπερ συντελεῖ τὸ εἰδέναι; τίς χρεία ἰατρῷ τῆς τέχνης,\nμὴ ὑγιάζοντι κατὰ τὴν τέχνην; τίς χρεία Φειδίᾳ τῆς\nτέχνης, μὴ προστιθέντι αὐτὴν τῷ ἐλέφαντι καὶ τῷ\nχρυσῷ; Σοφὸς ἦν δήπου καὶ ὁ Νέστωρ·\nἀλλὰ ὁρῶ τὰ\n\n\n\n\n\nτῆς σοφίας ἔργα, σωτηρίαν στρατοπέδου, εἰρήνην πόλεως,\nπαιδῶν πειθώ, δήμου ἀρετήν.\nΣοφὸς ἦν ὁ\nὈδυσσεύς· ἀλλʼ ὁρῶ τὰ ἔργα, τοῦτο μὲν ἐν γῇ, τοῦτο\nδὲ ἐν θαλάττῃ·\n(α 3) πολλῶν δʼ ἀνθρώπων ἴδεν ἄστεα, καὶ νόον ἔγνω,\n(α 5) ἀρνύμενος ἤν τε ψυχὴν καὶ νόστον ἑταίρων.\nΚαὶ πρὸς τούτῳ ἔτι ἦν σοφὸς ὁ Ἡρακλῆς· ἀλλὰ οὐχ\nαὑτῷ σοφός, ἀλλὰ ἐπὶ πᾶσαν γῆν καὶ θάλατταν ἡ σοφία\nἔτεινεν. Οὗτος ὁ θηρίων καθάρτης, οὗτος ὁ τυράννων\nσωφρονιστής, ὁ δουλείας ἐλευθερωτής, ὁ ἐλευθερίας\nνομοθέτης, ὁ δικαιοσύνης βεβαιωτής, εὑρετὴς νόμων,\nἀληθευτὴς λόγων, κατορθωτὴς ἔργων.\nΚἰ δὲ ἤθελεν\nὁ Ἡρακλῆς ἐπαναχωρήσας καθʼ ἡσυχίαν βιοῦν, καὶ\nσχολὴν ἄγειν, καὶ διώκειν σοφίαν ἀπράγμονα, ἦν ἂν\nδήπου ἀνθʼ Ἡρακλέους σοφιστής, καὶ οὐδεὶς ἂν αὐτὸν\nἐτόλμησεν εἰπεῖν παῖδα Διός.\nΟὐδὲ γὰρ ὁ Ζεὺς\nσχολὴν ἄγει· ἡ γὰρ ἂν ἐπαύσατο καὶ οὐρανὸς περιφερόμενος·\nκαὶ γῆ τρέφουσα, καὶ ποταμοὶ ῥέοντες, καὶ\nδεχομένη θάλαττα, καὶ ὧραι ἀμείβουσαι, καὶ Μοῖραι\n\n\n\n\n\nδιαλαγχάνουσαι, καὶ Μοῦσαι ᾄδουσαι· ἐπαύσαντο δʼ\nἂν καὶ αἱ ἀνθρώπων ἀρεταί, καὶ ζῴων σωτηρίαι, καὶ\nκαρπῶν γενέσεις, καὶ τὸ πᾶν τοῦτο αὗθις ἂν περὶ\nαὐτῷ σφαλλόμενον συνεχύθη καὶ συνεταράχθη.\nἈλλʼ\nἡ Διὸς πραγματεία ἄτρυτος οὖσα καὶ διηνεκὴς καὶ\nἀκοίμητος, καὶ μηδέποτε ἀπαγορεύουσα, μηδὲ ἐπαναχῶοροῦσα\nτοῦ ἑαυτῆς ἔργου, ἀέναον χορηγεῖ τὴν σωτηρίαν\nτοῖς οὖσιν.\nΟὕτω που καὶ βασιλέων τοῖς\nἀγαθοῖς καὶ Διὶ ὁμοίοις παραινεῖ διʼ ὀνειράτων ὁ Ζεύς,\n(Β 24/25) οὐ χρὴ παννύχιον εὕδειν βουληφόρον ἄνδρα,\nᾧ λαοί τʼ ἐπιτετράφαται καὶ τόσσα μέμηλεν.\nΠρὸς ταῦτα ἀπιδὼν ὁ φιλόσοφος, μὴ τὸν Δία μιμείσθω,\nμὴ τὸν Ἡρακλέα, μὴ τοὺς ἀγαθοὺς βασιλεῖς,\nμὴ τούς ἄρχοντας, ἀλλὰ βιούτω βίον ἀνδρὸς ἐν ἐρημίᾳ\nγεννηθέντος, μονωτὴν βίον, οὐκ ἀγελαστικόν· Κυκλώπιον\nβίον, οὐκ ἀνθρώπινον.\nἈλλὰ καὶ τούτοις ἔφερεν\nμὲν ἡ γῆ πυροὺς καὶ κριθάς,\n\n\n\n\n\n\nοὔτε φυτεύουσι χερσὶ φυτόν, οὔτʼ ἀρόωσιν·\nἀλλὰ θεμιστεύει ἕκαστος ὁμῶς καὶ παίδων καὶ γυναικῶν,\nκαὶ οὐ παντάπασιν ἀπράγμων ἦν. Τὸ δὲ ὅλον,\nἀπραγμοσύνη τίνος ἄλλου εἴη πλὴν νεκροῦ; Κἰ μὲν\nοὖν τὸ πράττειν ἔρημον ἦν ἀρετῆς, καλῶς εἶχε, διώκοντας\nτὴν ἀρετήν, ἀπολείπεσθαι αὐτοῦ· εἰ δʼ ἔστιν\nἀνθρώπου ἀρετὴ οὐ λόγος, ἀλλʼ ἔργον, καὶ πρᾶξις ἐν\nκοινωνίᾳ, καὶ χρῆσις βίου πολιτική, διωκτέον ταῦτα,\nμεθʼ ὧν ἄν τις καὶ τὴν ἀρετὴν λάβοι.\n(Hes. erg. 287) Τὴν μὲν γὰρ κακότητα καὶ εἰλαδόν\nὁ Βοιώτιος ποιητὴς λέγει,\nἐστιν ἑλέσθαι,\n(Bes. erg. 289) τῆς δὲ ἀρετῆς ἱδρῶτα θεοὶ προπάροιθεν\nἔθηκαν.\nΚαλός γε ὁ ἀγωνιστὴς ἡμῖν ἀνιδρωτεὶ στεφανοῦσθαι\nἐθέλων.\nἈλλὰ τῷ προσαπτομένῳ πραγμάτων κίνδυνος ἕπεται,\nκαὶ ζημία, καὶ ἐπιβουλαί, καὶ φθόνοι, καὶ φυγαί, καὶ θάωατοι,\nκαὶ ἀτιμίαι.\nΦέρε οὖν, εἰ καὶ τῷ κυβερνήτῃ ὁ λογισμὸς\nοὗτος ἦν, ὅτι τὸ πλεῖν ἐπισφαλές, κινδύνων με|στὸν\nκαὶ πόνων, καὶ πολλοῦ τοῦ ἀδήλου, καὶ χειμώνων, καὶ\nπνευμάτων·\nφέρε, εἰ καὶ τῷ στρατηγῷ τοιοῦτος λογισμὸς\n\n\n\n\n\nἦν, ὅτι ἄδηλοι μὲν αἱ τοῦ πολέμου τύχαι, τὸ δὲ σφαλερὸν\nἐπʼ ἀμφοῖν ἴσον, ἐν ποσὶν δὲ ὁ κίνδυνος, καὶ\nὁ θάνατος πλησίον·\nτί τοίνυν ἐκώλυεν ἐκ τούτων τῶν\nλογισμῶν ἄπλουν μὲν εἶναι τὴν θάλατταν, ἐλευθερίας\nδὲ μηδὲ ὄναρ μετέχειν τοὺς πολλούς ἀπορίᾳ στρατηγῶν,\nτὸν δὲ ξύμπαντα βίον εἶναι μηδὲν σκωλήκων\nδιαφέροντα, δειλὸν καὶ ἀργὸν καὶ ἐπτηχότα; Σαρδαναπάλλου\nμοι βίον λέγεις, Ἐπικούρου μοι βίον λέγεις.\nἈντιθῶμεν αὐτοῖς, Κῦρον μὲν Σαρδαναπάλλῳ, τὸν\nΠέρσην τῷ Ἀσσυρίῳ, ὅς, ἐξὸν αὐτῷ σχολὴν ἄγειν καὶ\nκαθʼ ἡσυχίαν βιοῦν, εἴλετο ἐλευθεροῦν τὸ Περσῶν\nγένος, πονῶν καὶ στρατευόμενος καὶ διψῶν καὶ λιμώττων,\nκαὶ μὴ ἀνεὶς τὸν κάματον, μήτε νύκτωρ,\nμήτε μεθʼ ἡμέραν.\nἈντίθες καὶ Ἐπικούρῳ πολλούς,\nἝλληνι Ἕλληνας· ἐκ μὲν Ἀκαδημίας Πλάτωνα, ἐκ δὲ\nστρατοπέδου Ξενοφῶντα, ἐκ δὲ τοῦ Πόντου Διογένην.\nΟὐκοῦν ὁ μὲν ὑπὲρ ἀνδρὸς φίλου, φυγάδος καὶ\nπένητος, μεγάλῃ καὶ ἰσχυρᾷ τυραννίδι ἀντετάξατο, γῆν\nπολλὴν βαδίζων, καὶ πέλαγη περαιούμενος, καὶ ἀπεχθανόμενος\nτῷ τυράννῳ, καὶ ἐκπίπτων, καὶ κινδυνεύων, ἵνα\n\n\n\n\n\nμὴ προδῷ τὸ φιλοσοφίας ἦθος· ἐξῆν δέ που αὐτῷ ἐν\nἈκαδημίᾳ θεωρεῖν, καὶ ἀληθείας ἐμπίμπλασθαι.\nΞεωοφῶντα\nδὲ καλεῖ μὲν Πρόξενος, παραπέμπει δὲ ὁ\nἈπόλλων, συνεκπέμπει δὲ ὁ Σωκράτης ἐκ τῆς πολλῆς\nσχολῆς καὶ θεωρίας, ἐπὶ στρατείαν, καὶ στρατηγίαν,\nκαὶ σωτηρίαν Ἑλλήνων μυρίων.\nΤὰ δὲ Διογένους τί\nχρὴ λέγειν; ὃς ἀφέμενος τῆς αὐτοῦ σχολῆς περιῄει\nἐπισκοπῶν τὰ τῶν πλησίον, οὐκ ἀρ | γὸς οὐδὲ ἠμελημένος\nἐπιστάτης· ἀλλὰ κατὰ τὸν Ὀδυσσέα ἐκεῖνον,\nὅντινα μὲν βασιλῆα καὶ ἔξοχον ἄνδρα κιχείη,τόν ῥʼ ἀγανοῖς ἐπέεσσιν ἐρητύσασκε παραστάς·ὅν δʼ αὖ δήμου τʼ ἄνδρα ἴδοι, βοόωντά τʼτὸν σκήπτρῳ ἐλάσασκεν·ἐφεύροι,\nἀλλʼ οὐδʼ ἑαυτοῦ ἀπείχετο, ἀλλʼ ἐκόλαζεν καὶ παρεῖχεν\nἑαυτῷ πράγματα,\n(δ 244/5) αὐτὸν μὲν πληγῇσιν ἀεικελίῃσι δαμάσσας,\nσπεῖρα κάκʼ ἀμφʼ ὥμοισι βαλών.||\nἘῶ λέγειν, ὅτι ὁ μὲν ἀγαθὸς ἀνὴρ πράττων καὶ\nμὴ ἐπαναχωρῶν, μηδὲ ἐξιστάμενος τοῖς μοχθηροῖς,\nἑαυτὸν ἂν σώζοι, καὶ τοὺς ἄλλους ἐπὶ τὸ βέλτιστον\n\n\n\n\nτρέποι· ἐπαναχωρῶν δὲ καὶ δεικνὺς τὰ νῶτα, θρασύτητος\nμὲν καὶ ἀπειροκαλίας καὶ τόλμης τὸ μοχθηρὸν\nπᾶν ἂν ἀπέπλησεν, τὸ δὲ ἑαυτοῦ προίεται.\nΠοῖ φεύγεις μετὰ νῶτα βαλών, κακὸς ὥς, ἐνὁμίλῳ;\nΜένε, καὶ ἵστασο, καὶ ἀνέχου τῶν βλημάτων, καὶ μηδὲν\nἐκπλαγῇς·\nδειλὸν τὸ τῶν πολεμίων στρατόπεδον,\nκενὰ τὰ βλήματα, ἐπιόντα σε οὐδεὶς δέξεται, φεύγοντα\nπάντες βαλοῦσιν, ὡς τὸν Αἴαντα οἱ Τρῶες, ὡς τὸν\nΣωκρράτην Ἀθηναῖοι ἔβαλλον, καὶ οὐκ ἀπέσχοντο αὐτοῦ,\nπρὶν κατέβαλον.\nΠῶς ἂν οὖν τις βιώῃ ἀσφαλῶς\nἐν μέσοις ὢν τοῖς πολεμίοις; οὐδὲν γὰρ πολεμιώτερον\nἀνδρὸς ἀρετῇ μοχθηρίας ἀμφιλαφοῦς.\nΣυνυποσταλείς\nφησὶν ὁ Σωκράτης, ὑπὸ τειχίον, τοὺς ἄλλους ὁρῶν\nζάλῃ καὶ ἀμηχανίᾳ κυκωμένους.\nΔεῖξον, ὦ Σώκρατες,\nἀσφαλὲς τειχίον, ἔνθα στὰς ὑπερόψομαι τῶν βλημάτων·\nἐὰν δέ μοι τοιοῦτον τειχίον λέγῃς, ᾧ καὶ σὺ\nὑπεστάλης, ὁρῶ τὰ βλήματα, Ἀνύτους πολλούς, Μελήτους\nπολλούς· ἁλώσι|μον τὸ τειχίον.\nἈλλʼ εἰ μὲν δίκην ἐφεύγομεν, ἡχθόμεθα ἄν τῷ\nδικαστῇ μὴ παρέχοντι ἑκατέρῳ ἐκ τῆς ἴσης τὴν ἀπολογίαν,\nἀλλʼ ἐοικότι τυράννῳ μᾶλλον ἢ δικαστῇ·\nἐπεὶ\nδὲ ἡ μὲν ἐν δικαστηρίοις ψῆφος καὶ τύχη ἔξω τοῦ\nκατὰ φιλοσοφίαν ἤθους καὶ τρόπου, κατήγορος δὲ\nλόγος λόγου, φίλος φίλου, ἐπὶ θήρᾳ τοῦ ἀληθοῦς\nγίγνεται γοῦν, καὶ δικαστηρίῳ τινὶ ἔοικεν ἡ τοιαύτη\nβάσανος, φέρειν δῶμεν τήμερον τὴν ἀπολογίαν τῷ\nἑτέρῳ τῶν λόγων, καὶ τῶν ἀνδρῶν τῷ θεωρητικῷ\nἀτεχνῶς, ὥσπερ ἐπὶ δικαστῶν καθισταμένῳ καὶ ἀποτειναμένῳ\nπρὸς τὴν γραφήν· καὶ ἡ μὲν γραφὴ τοιάδε\nτὶς ἔστω, ἢ ὅτι ἐγγυτάτω.\nἈδικεῖ Ἀναξαγόρας, γεγονὼς μὲν ἐν τῇ Κλαζομενίων\n\n\n\n\n\nγῇ καὶ πόλει, καὶ μετασχὼν ἱερῶν καὶ ὁσίων,\nκαὶ νόμων, καὶ τροφῆς, καὶ τῶν ἄλλων, ὧν καὶ οἱ\nλοιποὶ Κλαζομένιοι, ἐπαναχωρῶν δὲ ὥσπερ ἐκ θηρίων,\nκαὶ μήτε ταῖς ἐκκλησίαις ἀναμιγνύμενος, μήτε εἰς Διονύσια\nἀπαντῶν, μήτε εἰς δικαστήρια, μήτε ἄλλοθι\nΚλαζομενίοις, ἀλλὰ αὐτῷ ἡ μὲν γῆ μηλόβοτος, ἡ δὲ\nἑστία ἄοικος, διατελεῖ δὲ καθʼ αὐτὸν τὴν θαυμαστὴν\nσοφίαν, ἄνω καὶ κάτω στρέφων καὶ διερευνώμενος.’\nἩ μὲν δὴ γραφὴ ταύτῃ ἐχέτω· ἀπολογείσθω δὲ\nἈναξαγόρας ᾧδὲ πως·\n‘Ὅτι μὲν πολλοῦ δέω ἀδικεῖν ὑμᾶς, ὦ ἄνδρες Κλαἀπολογία\nζομένιοι, εὖ τοῦτο οἶδα· οὔτε γὰρ εἰς χρημάτων λόγον\nἐπλημμελεῖσθέ τι ὑπʼ ἐμοῦ, οὔτε τὸ ἐμαυτοῦ μέρος\nἀδοξοτέραν ὑμῖν τὴν πόλιν ἐν τοῖς Ἕλλησιν παρασκευάζω·\nἔν τʼ αὖ τοῖς πρὸς ἕκαστον ‖ ὑμῶν συμβολαιοῖς\nἀλυπότατον ἐμαυτὸν παρέχειν οἶμαι καὶ μέτριον,\nτῶν τε νόμων τῶν κειμένων, καὶ τῆς πολιτείας, ὑφʼ\nἦς κοσμούμεθα, οὐκ ἔστιν ὅτου ἐλάττω ἔχω λόγον.\nΛείπεται δή, εἰ μηδὲν ἀδικῶν ὑμᾶς ἐγὼ ἐν τοῖς καθʼ\nἡμέραν ἐμαυτοῦ διαιτήμασι καὶ τῷ τοῦ βίου σχήματι,\nγνώμῃ ἔτι ἁμαρτάνω, τοῦ μὲν ἔχειν αἰτίαν, ὡς ἀδικῶ\nδημοσίᾳ τὴν πόλιν, ἀφεῖσθαι με, τυχεῖν δὲ εἰς τὰ\nἐμαυτοῦ ἰδίᾳ διδασκάλων, ἀλλʼ οὐ κατηγόρων.\nΦράσω\nδὴ πρὸς ὑμᾶς, οἷον τοὐμὸν πρᾶγμα ἐστίν, οὐδὲν ὑποστειλάμενος,\nεἰ καὶ μέλλω γέλωτα ὀφλισκάνειν τὸ ἐπιθύμημα\n\n\n\nτοὐμὸν ῥηθέν.\nἘγὼ γάρ, ὅτι μέν ἐστιν πολλοῦ\nἄξιον δύναμις ἐν πόλει, καὶ κοινωνία βίου, καὶ\nἔργων ἐπιφάνεια, καὶ χρῆσις πραγμάτων, σαφῶς οἶδα·\nεὖ γε μὴν ἐπίσταμαι ταυτὶ τὰ πολλοῦ ἄξια, μετὰ μὲν\nτρόπου ἀρετῆς καὶ καλοκαγαθίας, εἰς μέγα πάνυ συντελοῦντα\nτῷ σχόντι· εἰ δὲ μή, εἰς τοὐναντίον κατασμικρύνοντα\nκαὶ καταβάλλοντα, καὶ μηδὲ τὸ λαθεῖν\nτοῖς ἔχουσιν, μοχθηρονοοῦσιν, παρεχόμενα.\nἘκλαμπρύνουσι\nγὰρ αἱ δυνάμεις τοὺς ἄνδρας· καθόσον\nδʼ ἄν τις ἁμάρτῃ τοῦ καλοῦ, κατὰ τοσοῦτον αὐτοὺς\nἐξήλεγξαν.\nΕἰ μὲν δή τις γνώμης ἔχοι καλῶς, τὴν\nἐπιφάνειαν ἐν τῷ ἀσφαλεῖ κτησάμενος, τῆς δυνάμεως\nὤνατο·\nεἰ δὲ ταύτῃ ἐνδέων ἐπιθοῖτο, οἷς αὕτη χρῆται,\nἀνάγκη πολυαμαθίᾳ τέχνης καὶ εὐπορίᾳ ὀργάνων σφαλῆναι\nτὸν χρώμενον.\nΤαῦτάτοι ἐννοῶν, ἡγούμην δεῖν\nφροντιστέον εἶναί μοι μᾶλλον, ἀλλʼ οὐ μὴ λάθω προσιὼν\nπαρὰ δύναμιν τοῖς κοινοῖς πταίων περὶ αὐτὰ\nκαὶ σφαλλόμενος· οὐδὲ γὰρ εἰ ἐν χορῷ ξυνᾴδειν\nὑφʼ ὑμῶν ἐταττόμην, ἠδίκουν ἄν, πρὶν ἔχειν φωνῆς\nἐμμελῶς, οὐκ ἐθέλων ἐγκαταμίγνυσθαι τῷ χορῷ.\nΔιά\n\n\n\n\nτοι ταῦτα τῆς μὲν γῆς, ὅπως μοι ἔξει καλῶς, ὀλίγα\nἐφρόντιζον· κατεθέμην δὲ ἐμαυτὸν φέρων εἰς τοῦτον\nτὸν βίον, ἐξ οὐ τὸ εἰδέναι τῇ ψυχῇ παραγενόμενον,\nὥσπερ φῶς ὀφθαλ|μοῖς, τὴν ἀσφάλειαν τῇ λοιπῇ πορείᾳ\nπαρασκευάσει.\nΤοῦτο γε μὴν τὸ φῶς κτητόν\nἐστιν, 〈καὶ αὕτη ἡ ἐπιστήμη λαμβάνεται· ἀλλʼ οὐ λαμπάδες\nἐν πανηγύρεσιν〉 οἷς τε λέγομεν Παναθήναια ὁδοὶ\nαἱ ἐπʼ αὐτὴν τετμημέναι, οὐ λῆροι, οὐδὲ φλυαρίαι,\nοὐδʼ ἐπιμέλειαι γεωργικαὶ οὐδὲ ἀγοραῖοι σπουδαί, οὐδὲ\nδημώδεις κοινωνίαι, ἀλλʼ ἀληθείας ἔρως, καὶ ἡ τῶν\nὄντων θέα, καὶ ἡ περὶ ταῦτα φιλοτιμία.\nΤαύτῃ νομίσας\nἰέναι δεῖν εἱπόμην τοῖς ἄγουσιν λόγοις, καὶ τὰ\nἴχνη τῆς ὁδοῦ διεσκόπουν.\nΚαὶ τὰ μὲν ἐμὰ ταύτῃ ἔχει· ὅτι δὲ καὶ περὶ ὑμᾶς\nτὰ ἄριστα καὶ τὰ δικαιότατα βουλεύομαι ταύτῃ ἰών,\nνῦν ἐρῶ.\nΤὰ γὰρ κοινὰ σώζεσθαι φιλεῖ, οὐκ ἐὰν τὰ\nτείχη ὑμῖν ἀραρότα ᾖ, οὐδὲ νεὼς οἶκοι σωζόμενοι, οὐδὲ\nνῆες αὐταὶ πλέουσαι, οὐδέ γε στοαί, καὶ ἄλση, καὶ\nγυμνάσια, καὶ τεμένη, καὶ πομπεῖα (ταῦτα γὰρ δὴ εἰ\nκαὶ μὴ οἱ πολέμιοι, μηδὲ πῦρ, μηδὲ ἄλλή τις συμφορά,\nἀλλʼ ὅ γε χρόνος λαβὼν οἰχήσεται)· τὸ δὲ σῶζον\nτὰς πόλεις ἡ ἁρμονία, καὶ ὁ τῆς πολιτείας κόσμος·\n\n\n\n\n\nφημὶ κἀγώ. Ταῦτα δὲ ὑπὸ τῆς εὐνομίας γίγνεται,\nτὴν δὲ εὐνομίαν ἡ τῶν χρωμένων ἀρετὴ φυλάττει,\nτὴν δὲ ἀρετὴν διδόασιν οἱ λόγοι, τοὺς δὲ λόγους ἡ\nἄσκησις, τὴν δὲ ἄσκησιν ἡ ἀλήθεια, τὴν δὲ ἀλήθειαν\nἡ περὶ αὐτὴν σχολή.\nΟὐ γάρ ἐστιν, οὐκ ἔστιν\nἄλλο ὄργανον, ᾧ κτητὸν ἀρετή, πλὴν ἀληθὴς λόγος,\nὑφʼ οὗ παροξύνεται ἡ ψυχὴ καὶ ζωπυρεῖται, καὶ οὐκ\nεἰδυῖα μὲν μανθάνει, μαθοῦσα δὲ φυλάττει ἃ ἔμαθεν,\nφυλάττουσα δὲ χρῆται, χρωμένη δὲ οὐ σφάλλεται.\nΤοῦτο ἡ διατριβή, τοῦτο ἡ σχολή, ἀληθείας μελέτη,\nκαὶ τέχνη βίου, καὶ ῥώμη λόγου, καὶ παρασκευὴ ψυχῆς,\nκαὶ ἄσκησις καλοκαγαθίας. Εἰ μὲν οὖν ταῦτα ἐπʼ οὐδὲν\nσυντελεῖ τῶν καλῶν, ἢ συντελοῦντά γε οὐ δεδίδακται\nοὐδὲ ἤσκηται, ἀλλὰ εἰκῇ καί, εἰ ἔτυχεν, παρα\nγιγνόμενα, σκηνὴ τὸ χρῆμα, εἰσαγγελίας ἄξιον ὄντα\nφῇς·\nεἰ δὲ τοῦτο μὲν οὐδεὶς φήσει, οὐχ οὕτω μέμηνεν.\nἈλήθειάν γε καὶ ὑγιῆ λόγον, καὶ ἀρετήν, καὶ γνῶσιν\nνόμου καὶ δίκης, οὐκ ἔστιν ἑτέρως λαβεῖν, ἢ περὶ αὐτὰ\nπραγματευόμενον, οὐ μᾶλλον ἢ τὰ σκυτοτομικὰ μὴ\n\n\n\n\n\nπερὶ αὐτὰ ἄγοντας σχολήν, ἢ τὰ χαλκευτικὰ μὴ πρὸς\nτῷ βουνῳ καὶ τῷ πυρὶ διημερεύοντας, ἢ τὰ κυβερνητικὰ\nμὴ θαλαττουργοῦντας καὶ ναυτιλλομένους·\nπράττοντες\nμὲν ταῦτα ἀδικοῦμεν οὐδέν, ἀπολειπόμενοι δὲ\nαὐτῶν, καὶ μηλόβοτον ἐῶντες τὴν ψυχὴν καὶ ἄγονον,\nἦμεν ἂν γραφῆς καὶ εἰσαγγελίας.\nἘγὼ μέν, ἃ νομίζω\nκαὶ δίκαια ἄμα καὶ ἀληθῆ εἶναι, ἀπελογησάμην πρὸς\nὑμᾶς, ὦ ἄνδρες Κλαζομένιοι· ἀξιῶ δὲ ὑμᾶς μὴ αὐτόθεν\nδιενέγκαι τὴν ψῆφον, ἀλλʼ ἐπισχεῖν τὸ νῦν ἔχον,\nαὐτόπτας δὲ καὶ θεατὰς γενομένους τῶν αὐτῶν ἐμοί·\nεἰ μέν τι χρηστὸν περιγίγνεται, δόξετε, διδαχθέντες\nἔργῳ, ἀφεῖναι τῆς γραφῆς· εἰ δὲ μή, τότε ὑμεῖς μὲ\nψηφιεῖσθαι τὰ ὑμῖν δοκοῦντα· ἡμεῖς δὲ καὶ ὣς περὶ\nαὐτῶν καλῶς βουλευσόμεθα.’\nΤαῦτα λέγοντος καὶ ἀπολογιζομένου τῶ Ἀναξαγόρου,\nγελάσονται, ὡς τὸ εἰκός, οἱ Κλαζομένιοι· οὐ\nγὰρ δὴ πιθανώτερός γε δόξει εἶναι τῆς γραφῆς, ἀληθῆ\nδὲ οὐδὲν ἧττον αὐτῷ λελέξεται, κἂν ἐκεῖνοι καταψηφφίσωνται.\nΕἰ δέ που τὶς οἷος δικαστοῦ χώραν ἔχειν\nμὴ κυάμῳ λαχόντος, ἀλλʼ ᾗπερ δεῖ χειροτονίᾳ δικαστοῦ\nμόνῃ, αὐτῷ τῷ εἰδέναι, πρὸς τοῦτον οὐχ ὡς ἀδικῶν,\n\n\n\n\nοὐδʼ ὡς φεύγων γραφήν, ἀπολογιεῖται, εἴτε Ἀναξαγόρας\nἐν Κλαζομεναῖς, εἴτε ἐν Ἐφέσῳ Ἡράκλειτος,\nεἴτε ἐν Σάμῳ Πυθαγόρας, εἴτε ἐν Ἀβδήροις Δημόκριτος,\nεἴτε ἐν Κολοφῶνι Ξενοφάνης,, εἴτε ἐν Ἐλαίᾳ\nΠαρμενίδης, εἴτε ἐν Ἀπολλωνίᾳ Διογένης, εἴτέ τις |\nἄλλος τῶν δαιμονίων ἐκείνων ἀνδρῶν·\nἀλλʼ ἐξ ἰσοτιμιᾶς\nοὑτωσὶ πείθων καὶ διαλεγόμενος, συνετὰ συνετοῖς\nλέγων, καὶ πιστὰ πιστοῖς, καὶ ἔνθεα ἐνθέοις·\nὅτι τῇ\nτοῦ ἀνθρώπου ψυχῇ ἔνειμεν θεὸς δυνάμεις τρεῖς καὶ\nχώρας καὶ φύσεις, ὥσπέρ τινα ἀθροίζων ξυνοίκησιν\nπόλεως·\nἧς τὸ μὲν ἄρχον καὶ προβουλευόμενον εἰς\nἀκρόπολιν ἀναγαγών, ἰδρύσας αὐτοῦ, πλέον οὐδὲν\nαὐτῷ προσέταξεν λογισμοῦ·\nτὸ δʼ ἀκμάζον, καὶ πράττειν\nδεινόν, καὶ τελεσιουργεῖν ἱκανὸν τὰ βουλευθέντα,\nσυνῆψέν τε καὶ ξυνεκέρασεν διʼ ὑπηρεσίας προσταγμάτων\nτῷ βουλευτικῷ·\nτρίτον δʼ αὗ, τὸ ἀργὸν τοῦτο\nπλῆθος καὶ ἀκόλαστον καὶ βάναυσον, καὶ μεστὸν μὲν\nἐπιθυμιῶν, μεστὸν δὲ ἐρώτων, μεστὸν δὲ ὕβρεως, μεστὸν\nδὲ ἡδονῶν παντοδαπῶν, τρίτην ἔχειν μοῖραν,\nοἷον δῆμόν τινα ἀργόν, καὶ πολύφωνον, καὶ πολυπαθῆ,\n\n\n\n\n\nκαὶ ἔμπληκτον.\nΤαύτῃ δὴ νενεμημένης τῆς ψυχῆς τὴν\nοἰκονομίαν τῆς τοῦ ἀνθρώπου συντάξεως, στάσις ἐγγίγνεσθαι\nφιλεῖ, αὐτὸ ἐκεῖνο τὸ ἐν πόλει πάθος·\nὧν\nἡ μὲν εὐδαίμων πόλις βασιλεύεται, τῶν ἄλλων μερῶν\nεἰκόντων κατὰ τὸν τοῦ θεοῦ νόμον τῷ δυναμένῳ καὶ\nπεφυκότι ἐξηγεῖσθαι·\nἡ δὲ ταύτης ἐλλειπεστέρα κατʼ\nεὐδαιμονίαν πόλις, ἀριστοκρατίαν ὀνομάζουσο τὴν τῶν\nἐν δυνάμει ξυνεληλυθότων ἀρχήν, ἐλάττων μέν ἐστιν\nβασιλευομένης, κρείττων δὲ δημοκρατουμένης, ἰσχυρὰ\nμέν τις καὶ πρακτική, κατὰ τὴν Λακωνικήν, ἢ Κρητικήν,\nἢ Μαντινικήν, ἢ Πελληνικήν, ἢ Θετταλικὴν\nπολιτείαν ἱσταμένη, φιλότιμος δὲ ἄγαν καὶ φιλόνεικος,\nκαὶ δύσερίς, καὶ πολυπράγμων, καὶ ἰτητική, καὶ θαρσαλέα.\nΤρίτον δʼ αὗ πολιτείας γένος, ὄνομα μὲν\nεὔφημον δημοκρατία, τὸ δὲ ἀληθὲς ὀχλοκρατία, κατὰ\nτὴν Ἀττικήν, ἢ Συρακοσίαν, ἢ Μιλησίαν, ἤ τινα ἄλλην\nπλήθους ἰσχύν, πολύφωνόν τε καὶ ἀκόλαστον καὶ\nπαντοδαπόν.\nΤριῶν δὴ πολιτειῶν, τρία τʼ οὖ τιμήματα βίων\nἴδοις ἂν ἐν ἀνθρώπου ψυχῇ·\nκατὰ μὲν τὸ βουλευτικόν\nκαὶ ἀρχικὸν καὶ ἐκποδὼν τῇ πράξει τὲ καὶ\n\n\n\n\nχειρουργίᾳ, τὸ θεωρητικὸν ψυχῆς γένος· τὸ δὲ πρακτικὸν\nδεύτερον, δευτέρως τιμώμενόν τε καὶ δοκιμαζόμενον·\nτήν τε ἐν ἀνδρὶ δημοκρατίαν οὐ χαλεπὸν ἰδεῖν·\nπολὺ γὰρ τὸ τῆς πολιτείας τοῦτο γένος ἐπινέμεται\nπᾶσαν ψυχήν.\nΚαὶ τοῦτο μὲν ἐατέον καὶ ἀποχειροτονητέον\nτοῦ ἀρίστου· θεωρίαν δὲ πράξει παραβαλλομένην,\nἑκατέραν τυγχάνουσαν τοῦ καλοῦ, τὴν μὲν\nθεωρίαν κατὰ τὴν γνῶσιν, τὴν δὲ πρᾶξιν κατὰ τὴν\nἀρετήν, ποτέραν προτιμητέον; Ἀποκρίνεται ὁ λόγος·\nὅτι εἰ μὲν κατὰ τὴν χρείαν αὐτὴν ἱστάμεθα, τιμητέον\nτὴν πρᾶξιν· εἰ δὲ κατὰ τὴν αἰτίαν τοῦ γενομένου καλῶς,\nπροτιμητέον τὴν θεωρίαν. Ὥστε καὶ σπονδὰς\nἑκατέρῳ σπεισάμενοι, νείμωμεν τὰς δυνάμεις καὶ τὸ\nσχῆμα τοῦ βίου τοῖς ἀνδράσιν ἢ κατὰ φύσιν, ἢ καθʼ\nἡλικίαν, ἢ κατὰ τύχην.\nΚαὶ γὰρ φύσει διαφέρει ἕτερος\nἑτέρου· ὁ μὲν ἐν πράξει ἐξασθενῶν, εὐχερὴς δέ τις\nὢν κατὰ τὴν ψυχὴν πρὸς θεωρίαν· ὁ δὲ ἐν μὲν θεωρίᾳ\nκαματηρὸς ὤν, πράττειν δὲ ἐρρωμένος.\nΔιίστησιν\n\n\n\n\nδὲ καὶ ἡλικία τοὺς ἄνδρας· νεότητος μὲν γὰρ ἡ πρᾶξις·\nΟμηρος λέγει, κἀγὼ πείθομαι\n(X 71) νέῳ δέ τε παντʼ ἐπέοικεν.\nΝέος μὲν γὰρ ὢν ὁ φιλόσοφος πραττέτω, λεγέτω, πολιτευέσθω,\nστρατευέσθω, ἀρχέτω. Καὶ γὰρ οἱ Πλάτωνος\nἐπὶ Σικελίαν δρόμοι καὶ πόνοι, καὶ περὶ Δίωνα\nσπουδή, κατὰ τὴν ἀκμὴν ἐγίγνοντο τῆς ἡλικίας·\nγηράσαντα\nδʼ αὐτὸν ὑπεδέξατο Ἀκα|δημία, καὶ βαθεῖα σχολή,\nκαὶ λόγοι καλοί, καὶ θεωρία ἄπταιστος, ἐν πολλῇ καὶ\nἀμφιλαφεῖ ἀληθείᾳ κατατιθέμενον τὸ τοῦ βίου τέλος.\nΚαὶ Ξενοφῶντα νεανιευόμενον μὲν ἐν τοῖς ἔργοις\nφιλῶ, γηράσκοντα δὲ ἐν τοῖς λόγοις ἐπαινῶ.\nΔιίστησιν\nδὲ ἤδη καὶ τύχη· τὸν μὲν γὰρ δυνάμει καὶ πράξει\nἀναγ‖καίᾳ περιέβαλλεν· τὸν δὲ σχολῇ καὶ ἡσυχίᾳ\nπροσηνεῖ·\nὧν τὸν μὲν ἐπαινῶ ἐν τῷ ἀναγκαίῳ ἀνδριζόμενον·\nτὸν δὲ καὶ μακαρίζω μένον〈τα〉 καὶ ἐπαινῶ·\nμακαρίζω μὲν τῆς σχολῆς, ἐπαινῶ δὲ τῆς ἱστορίας.\nἈλλὰ τὸν μὲν ἐκ τῆς Εὐρώπης ἐπὶ τὴν Ἀσίαν\nπλέοντα, ἵνα ἴδῃ τὴν Αἰγυπτίων γῆν, καὶ τοῦ Νείλου\nτὰς ἐκβολάς, ἢ πυραμίδας ὑψηλάς, ἢ ὄρνεις ξένους,\nἢ βοῦν, ἢ τράγον, μακαρίζομεν τῆς θέας· κἂν ἐπὶ τὸν\nἼστρον τὶς ἔλθῃ, κἂν τὸν Γάγγην ἴδῃ, κἄν τις αὐτόπτης\nγένηται Βαβυλῶνος κειμένης, ἢ τῶν ἐν Σάρδεσιν ποταμῶν,\nἢ τῶν ἐν Ἰλίῳ τάφων, ἢ τῶν ἐν Ἑλλησπόντῳ\n\n\n\n\nτόπων·\nκαὶ τῆς Ἀσίας ἐπὶ τὴν Ἐλλάδα περαιοῦνται\nστόλοι, ἢ ἐπὶ τὰς Ἀθήνησιν τέχνας, ἢ ἐπὶ τοὺς Θήβαισιν\nθυμούς, ἢ ἐπὶ τοὺς ἐν Ἀργει τόπους.\nὉμήρῳ\nδὲ καὶ Ὀδυσσεὺς σοφὸς διὰ πολλὴν πλάνην,\n(α 3) πολλῶν δʼ ἀνθρώπων ἴδεν ἄστεα, καὶ νόον ἔγνω·\nτὰ δὲ Ὀδυσσέως θεάματα ἢ Θρᾷκες ἦσαν, ἢ Κίκονες\nοἱ ἄγριοι, ἢ Κιμμέριοι οἱ ἀνήλιοι, ἢ Κύκλωπες οἱ\nξενοκκτόνοι, ἢ γυνὴ φαρμακίς, ἢ τὰ ἐν Ἅιδου θεάματα,\nἢ Σκύλλα, ἢ Χάρυβδις, ἢ Ἀλκινόου κῆπος, ἢ ἡ Εὐμαίου\nαὐλή· πάντα θνητά, πάντα ἐφήμερα, πάντα ἄπιστα.\nὰ δὲ τοῦ φιλοσόφου ἀνδρὸς θεάματα τῷ εἰκάσω;\nὀνείρῳ, νὴ Δί, ἐναργεῖ, καὶ πανταχοῦ περιφερομένῳ·\nοὗ τὸ μὲν σῶμα οὐδαμοῦ στέλλεται, ἡ δὲ ψυχὴ πρόεισιν,\nπᾶσαν γῆν, ἐκ γῆς ἐπʼ οὐρα|νόν, πᾶσαν μὲν\nπεραιουμένη θάλατταν, πᾶσαν δὲ διερχομένη γῆν,\nπάντα δὲ ἀέρα ἀνιπταμένη, συνθέουσα ἡλίῳ, συμπεριφερομένη\nσελήνῃ, συνδεδεμένη τῷ τῶν ἄλλων ἄστρων\nχορῷ, καὶ μονονουχὶ τῷ Διὶ συνοικονομοῦσα τὰ ὄντα\nκαὶ συντάττουσα.\nστόλου μακαρίου, καὶ θεαμάτων\nκαλῶν, καὶ ὀνείρων ἀληθινῶν.\nἮλθεν εἰς Σπάρτην Συρακόσιος σοφιστής, οὐ κατὰ\nτὴν Προδίκου καλλιλογίαν, οὐδὲ κατὰ τὴν Ἱππίου γενεολογίαν,\nοὐδὲ κατὰ τὴν Γοργίου ῥητορείαν, οὐδὲ\nκατὰ τὴν Θρασυμάχου ἀδικίαν, οὐδὲ κατʼ ἄλλην πραγματείαν\nλόγου παρεσκευασμένος·\nἀλλʼ ἦν τῷ Συρακοσίῳ\nσοφιστῇ ἡ τέχνη αὐτὸ ἔργον, κεκραμένον ὁμοῦ\nχρείᾳ καὶ ἡδονῇ. Τὰ γὰρ ὄψα καὶ τὰ σιτία ἡδυσμάτων\nσυμμετρίαις καὶ κράσεσιν καὶ ποικιλίαις, καὶ\nτῆ διὰ πυρὸς ὁμιλίᾳ, αὐτὰ ἑαυτῶν προσφορώτατα\nεἶναι παρεσκεύαζεν· καὶ ἦν πολὺ τὸ Μιθαίδου καὶ\n\n\n\n\n\n\n\nὅσον τοῖς Ἕλλησιν κατὰ ὀφοποιΐαν, ὥσπερ τὸ Φειδίου\nκατὰ ἀγαλματουργίαν·\nἧκεν δὴ καὶ εἰς τὴν Σπάρτην\nοὗτος ἀνὴρ δυναστεύουσαν τότε, ἐν ἀρχούσῃ τῇ πόλει\nκαὶ δύναμιν γενναίαν περιβεβλημένῃ εὔελπις ὢν εὐδόκιμον\nαὐτῷ φανεῖσθαι τὴν τέχνην·\nτὸ δὲ ἦν ἄρα οὐ\nτοιοῦτον· ἀλλὰ τῶν Λακεδαιμονίων τὰ τέλη ἀνακαλεσάμενοι\nτὸν ‖ ἄνδρα, ἐκέλευον αὐτῷ ἐξεῖναι τῆς\nΣπάρτης αὐτίκα μάλʼ εἰς ἄλλην γῆν καὶ ἀνθρώπους\nἄλλους — ‘ἐφίεμεν γὰρ ὑπὸ τοῦ πονεῖν δεῖσθαι τροφῆς\nἀναγκαίας μᾶλλον ἢ τεχνικῆς, καὶ τὰ σώματα\nἔχειν ἀκολάκευτα καὶ ἀπλᾶ, καὶ μηδὲν ὀφοποιοῦ δεόμενα,\nοὐ μᾶλλον ἢ τὰ τῶν λεόντωνʼ — ἀπεῖναι δὲ\nἐκεῖσε, ἔνθα καὶ εἰκὸς τιμηθήσεσθαι αὐτῷ τὴν τέχνην,\nδιʼ ἡδονῆς καὶ χρείας τούς δημιουργοὺς αὐτῆς ἀσπαζομένων.\nΟὕτω Μίθαικος ἐξῆλθεν Σπάρτης αὐτῇ\nτέχνῃ· παρεδέξαντο δὲ αὐτὸν οὐχ ἧττον οἱ ἄλλοι Ἕλληνες,\nκατὰ τὴν ἑαυτῶν ἡδονὴν ἀσπαζόμενοι, οὐ κατὰ\nτὴν παρὰ Λακεδαιμονίοις ἀτιμίαν εριδόντες.\nΕἰ δὲ δεῖ καὶ ἄλλας παρακαλέσαι εἰκόνας τῷ παρόντι\nλόγῳ σεμνοτέρας τῆς ΜιΜιθαίκου τέχνης·\nΘηβαῖοι\nαὐλητικὴν ἐπιτηδεύουσιν, καὶ ἐστὶν ἡ διʼ αὐλῶν μοῦσα\n\n\n\n\n\nἐπιχώριος τοῖς Βοιωτοῖς· Ἀθηναῖοι λέγειν, καὶ ἐστὶν\nἡ περὶ λόγους σπουδὴ τέχνη Ἀττική· παιδεύματα Κρητικὰ\nθῆραι, ὀρειβασίαι, τοξεῖαι, δρόμοι· τὰ Θετταλικὰ\nἱππική, τὰ Κυρηναϊκὰ διφρεῖαι, τὰ Αἰτωλικὰ λῃστεῖαι·\nἀκοντίζουσιν Ἀκαρνᾶνες, πελτάζουσιν Θρᾷκες, νησιῶται\nπλέουσιν.\nΚἀν δὲ μεταθῇς τὰ ἐπιτηδεύματα πολλῶν\nπρὸς ἄλλους, νοθεύσεις τὰς τέχνας.\nΤί γὰρ δεῖ ἠπειρώταις\nνεῶν; ἢ ἀμούσοις αὐλῶν; ἢ ὀρείοις ἵππων; ἤ\nπεδιάδα οἰκοῦσιν δρόμων; ἢ ὁπλίταις τόξων; ἢ τοξόταις\nἀσπίδων; Ὥσπερ οὖν ἐνταῦθα διεκληρώσαντο τὰς\nτέχνας οἱ τόποι, ἢ αἱ φύσεις τῶν χρωμένων, ἢ αἱ\nφιλίαι τῶν ἀπʼ ἀρχῆς ἐπιτηδευθέντων, καὶ οὐ ταὐτὰ\nἕκαστον οὔτε πᾶσιν τίμιον διότι ἐνίοις, οὔτε ἄτιμον\nτισὶν ὅτι μὴ πᾶσιν, ἀλλὰ εὐδοκιμεῖ ἕκαστον κατὰ τὴν\nχρείαν τῶν λαβόντων·\nτί κωλύει τοὺς τῆς καλῆς ταύτης\nπόλεως πολίτας, οὓς Πλάτων θρεψάμενος τῷ λόγῳ\nὑπὸ νόμοις ξένοις καὶ οὐ καθωμιλημένοις τῷ τῶν πολλῶν\nἔθει κατῴκισεν, αὖθις αὗ λόγῳ ἔχειν καὶ τούτους ἐπιχώρια\nἄττα αὐτῶν νόμιμά τε καὶ ἐπιτηδεύματα, ξυμπεφυκότα\n\n\n\n\n\nτῇ ἐκ παίδων τροφῇ, τιμώμενα μὲν αὐτοῖς\nκατὰ τὴν χρείαν αὐτῶν ἐκείνων, οὐκ ἀτιμαζόμενα δὲ\nπαρὰ τοῖς ἄλλοις, ἐπεὶ μὴ κἀκείνοις ἥρμοσεν; Εἰ μὲν\nγὰρ πόλιν πόλει παραβάλλομεν, καὶ πολιτείαν πολιτείᾳ,\nκαὶ νόμους νόμοις, καὶ νομοθέτην νομοθέτῃ, καὶ\nτροφὴν τροφῇ, ἔχοι ἄν τινα ἡμῖν λόγον ἡ ἐξέτασις\nτοιάδε, διερευνωμένοις τὸ παρʼ ἑκάστοις ἐνδέον· εἰ\nδέ τις μέρος τοῦ ὅλου ἀποτεμόμενος καθʼ αὐτό, σκοπεῖ\nδιὰ μαρτύρων τῶν χρωμένων τούτῳ ἢ μή (οὕτω\nγὰρ ἂν καὶ τὰ ἄλλα πάντα ὅσα ἄνθρωποι χρῶνται),\nκατʼ ἴσον ἂν τύχοι τιμῆς καὶ ἀτιμίας, καὶ διατελοῖ ἐν\nἀμφισβητησίμῳ κρίσει πλανώμενα·\nκαὶ γὰρ αἱ τροφαί,\nκαὶ τὰ φάρμακα, καὶ τὰ διαιτήματα, καὶ τἄλλα ὅσα\nτῇ τῶν ἀνθρώπων χρείᾳ ἀνακέκραται, οὐ πᾶσιν ἑξῆς\nὅμοια πάντα, ἀλλὰ τὸ αὐτὸ ἤδη τὸν μὲν ἔβλαψεν, τὸν\nδὲ ὤνησεν· καὶ τὸν μὲν εὔφρανεν, τὸν δὲ ἠνίασεν·\nἕκαστον γὰρ τούτων ἡ χρεία καὶ ὁ καιρὸς καὶ ἡ ὑπόθεσις\nτοῦ βίου ἕτερα ἑτέρῳ φαίνεσθαι ποιεῖ.\nΟὕτω τοίνυν ἐχόντων τούτων, μεταβάντες αὖ περὶ\nὉμήρου σκοποῦμεν ἀδεκάστως μάλα, οὔθʼ ὅστις Πλά‖τωνι\n\n\n\n\nχαίρει ἀτιμάζων Ὅμηρον, οὔθʼ ὅστις Ὅμηρον\nθαυμάζει μεμφόμενος Πλάτωνι· οὐ γὰρ διακεκλήρωται\nοὐδὲ ἀπέσχισται ἑκάτερον θἀτέρου· ἀλλʼ ἔξεστίν που\nκαὶ τὰ Πλάτωνος τιμᾶν, καὶ θαυμάζειν Ὅμηρον· ἔξεστιν\nδὲ ὧδε.\nΠόλιν οἰκίζει Πλάτων τῷ λόγῳ, οὐ\nΚρητικήν, οὐδὲ Δωρικήν, οὐδὲ Πελοποννησίαν, οὐδὲ\nΣικελικήν, οὐδὲ, μὰ Δί, Ἀττικήν· ἡ γὰρ ἂν τοιαύτην\nοἰκίζων πόλιν, μὴ ὅτι Ὁμιήρου ἄν ἐδεήθη μόνου, ἀλλὰ\nκαὶ πρὸ Ὁμήρου | Ἡσιόδου καὶ Ὀρφέως, καὶ εἴ τις\nἄλλη παλαιὰ μοῦσα ποιητικὴ κατεπᾴδειν ἱκανὴ τὰς\nτῶν νέων ψυχὰς καὶ δημαγωγεῖν, καὶ ἡδονῇ συνήθει\nἀνακιρνάναι πράως ἀληθεῖς λόγους·\nἀλλʼ ἔστιν αὐτῷ\nξυνοίκησις καὶ ἡ πολιτεία γιγνομένη λόγῳ, κατὰ τὸ\nἀκριβέστατον μᾶλλον ἤ χρειωδέστατον·\nὅνπερ τρόπον\nκαὶ τοῖς τὰ ἀγάλματα τούτοις διαπλάττουσιν, οἴ παντὸς\nπαρʼ ἑκάστου καλὸν συναγαγόντες, κατὰ τὴν τέχνην\nἐκ διαφόρων σωμάτων ἀθροίσαντες εἰς μίμησιν μίαν,\nκάλλος ἓν ὑγιὲς καὶ ἄρτιον καὶ ἡρμοσμένον αὐτὸ αὐτῷ\nἐξειργάσαντο·\nκαὶ οὐκ ἂν εὗρες σῶμα ἀκριβὲς κατὰ\nἀλήθειαν ἀγάλματι ὅμοιον· ὀρέγονται μὲν γὰρ αἱ τέχναι\nτοῦ καλλίστου· αἱ δὲ ἐν ποσὶν ὁμιλίαι καὶ χρεῖαι\n\n\n\n\nἀπολείπονται τῶν τεχνῶν.\nΟἶμαι δέ, εἰ καί τις ἦν\nἐν ἀνθρώποις δύναμις πλαστικὴ σωμάτων σαρκίνων,\nξυμφορήσαντες ἂν οἱ δημιουργοὶ τὰς δυνάμεις ξυμμέτρως\nγῆς καὶ πυρός, καὶ τῶν ὅσα τούτοις ἁρμοσθέντα\nτὲ καὶ ὁμολογήσαντα συνίστησιν τὴν σωμάτων\nφύσιν, ἀπέφηναν, ὥστε εἰκός, ἂν σῶμα ἀδεὲς φαρμάκου\nκαὶ μαγγανευμάτων καὶ διαιτημάτων ἰατρικῶν.\nΕἰ οὖν τις ἐκείνων τινὸς τῶν δημιουργῶν ἀκούσας,\nνομοθετοῦντος τοῖς ὑπʼ αὐτοῦ πλασθεῖσιν τῷ λόγῳ,\nὅτι ἄρα δεήσονται οὐδὲ Ἱπποκράτους ἰωμένου σφᾶς,\nἀλλὰ χρὴ στέψαντας ἐρίῳ τὸν ἄνδρα καὶ χρίσαντας\nμύρῳ ἀποπέμπειν, παῤ ἄλλου εὐδοκιμήσοντα, ἐκεῖ\nὅπου τὴν τέχνην παρακαλεῖ ἡ νόσος, κᾆτα ἀγανακτοίη\nπρὸς αὐτόν, ὡς ἀτιμάζοντα τὴν Ἀσκληπιοῦ καὶ τὴν\nἈσκληπιάδων τέχνην, ἆρα οὐ καταγέλαστος ἂν γίγνοιτο,\nαἰτίαν προσφέρων τῷ μὴ κατὰ ἀτιμίαν παραιτουμένῳ\nἰατρικήν, ἀλλὰ μήτε κατὰ | χρείαν δεομένῳ\nαὐτῆς, μήτε καθʼ ἡδονὴν ἀσπαζομένῳ;\nΔύο γὰρ ὄντων τούτων, ὑφʼ ὧν Ὅμηρος καὶ Ησίοδος\nκαὶ ὅστις ἄλλος ἐν ἁρμονίᾳ ποιητικῇ εὐδόκιμοι ἦσαν,\nχρείας καὶ ἡδονῆς, κατʼ οὐδέτερον αὐτοῖν ἐπιτήδεια\n\n\n\n\nτὰ ἔπη τῇ Πλάτωνος πολιτείᾳ, οὔτε κατὰ τὴν χρείαν,\nοὔτε κατὰ τὴν ἡδονήν.\nτε γὰρ χρεία ξυνελήλαται\nαὐτοῖς εἰς τροφὴν ἀκριβῆ καὶ ἀκούσματα ἀναγκαῖα,\nοὐδὲν αὐθαίρετον, οὐδὲ αὐτεξούσιον, οὐδὲ οἷον ἄν\nδέξαιντο παρὰ μητέρων παῖδες ὑπὸ φήμης ἀλόγου\nπλασθέντα μῦθον· οὐδὲν γὰρ ἐκεῖ οὐδὲ ἐκ τοῦ προστυχόντος,\nοὔτε ἄκουσμα, οὔτε παίδευμα· οὔτε ἀθύρματα\nπαρέλθοι ἂν εἰς τοιαύτην πόλιν, ὥστε καὶ δεηθῆναι\nὉμήρου, τὰς οὔσας περὶ θεῶν δόξας ἐμμελῶς\nμεγαλύνοντος, καὶ τρέφοντος τὰς τῶν πολλῶν ψυχὰς\nἐκ ταπεινῆς φαντασίας εἰς ἔκπληξιν.\nΤοῦτο γάρ τοι\nδύναται ποιητοῦ λόγος ἐμπεσὼν ἀκοαῖς τεθραμμέναις ‖\nκακῶς, περιβομβεῖν αὐτάς, καὶ μὴ παρέχειν σχολὴν\nδιαπιστεύειν τοῖς εἰκῇ θρυλουμένοις λόγοις, ἀλλʼ εἰδέναι\nμὲν ὅτι ποιητικὴ πᾶσα αἰνίττεται, καταμαντεύεσθαι\nδὲ τῶν αἰνιγμάτων μεγαλοπρεπῶς, κατὰ τὴν\nθεῶν δίκην.\nὉπόθεν δὲ ἐξελήλαται τὸ ταπεινὸν πᾶν\nκαὶ τὸ ἠμελημένον, τί δεῖ ἐνταῦθα τοιούτου φαρμάκου; περὶ\nΤὸν Ἀνάχαρσιν ἐκεῖνον ἤρετο Ἕλλην ἀνήρ, εἰ ἔστιν\n\n\n\n\n\nαὐλητικὴ ἐν Σκύθαις· Ὁὐδὲ ἄμπελοι,᾿ ἔφη. Ἄλλη γὰρ\nἄλλην παρακαλεῖ ἡδονήν, καὶ ἐστὶν ξυμφυὲς τὸ χρῆμα,\nκαὶ ἄπαυστον, καὶ ἀέναον, ἐπειδὰν ἄρξηται ῥεῖν· καὶ\nμία μηχανὴ πρὸς σωτηρίαν, στῆσαι τὰς πηγάς, καὶ\nἀποφράξαι τὴν ἡδονῶν γένεσιν. δὴ τοιαύτη πόλις,\nἣν συνεστήσατο ὁ Πλάτων, ἄβατος ἡδονῇ, καὶ ἀδεὴς\nθεαμάτων καὶ ἀκουσμάτων· ὥστε οὔτε εἰ ποιητικὴ\nπαρα |σκευαστικὸν ἡδονῆς, εἰσδέξαιτο ἂν αὐτήν, καὶ\nπολὺ μᾶλλον κατὰ τὴν χρείαν.\nἘῶ λέγειν ὅτι καὶ τῶν ἐν ἀνθρώποις γενῶν οὐ λόγῳ\nμόνον πλαττόμεναι πόλεις, ἀλλὰ καὶ ἔργῳ γενόμεναι\nπολλαὶ καὶ πολιτευθεῖσαι ὑγιῶς, καὶ ξυνοικισθεῖσαι\nνομίμως, ἀγνοοῦσιν τὸν Ὅμηρον. Ὀψὲ μὲν γὰρ ἡ\nΣπάρτη ῥαψῳδεῖ, ὀψὲ δὲ καὶ ἡ Κρήτη, ὀψὲ δὲ καὶ τὸ\nΔωρικὸν ἐν Λιβύῃ γένος·ἐπαινοῦνται δὲ οὐκ ὀψέ,\nἀλλʼ ἐκ παλαιᾶς ἀρετῆς.\nΤὰ δὲ τῶν βαρβάρων τί\nχρὴ λέγειν; σχολῇ γὰρ ἂν ἐκεῖνοι τὰ Ὁμήρου μάθοιεν,\nἀλλʼ εὕροις ἂν ὅμως καὶ ἐν βαρβάροις ἀρετὴν ἀπεσχισμένην\nτῶν Ὁμήρου ἐπῶν· ἦ γὰρ ἄν καὶ τὸ τῶν\nῥαψῳδῶν γένος τὸ ἀνοητότατον εὐδαιμόνει κατὰ τὴν\nσυνουσίαν τῆς τέχνης·\nτὸ δὲ οὐχ οὕτως ἔχει. Καλὰ\nμὲν γὰρ τὰ Ὁμήρου ἔπη, καὶ ἐπῶν τὰ κάλλιστα, καὶ\n\n\n\n\nφανότατα, καὶ ᾄδεσθαι Μούσαις πρέποντα· ἀλλ οὐ\nπᾶσιν καλά, οὐδὲ ἀεὶ καλά· οὐδὲ γὰρ τῶν ἐν μουσικῇ\nμελῶν εἷς νόμος, οὐδὲ εἷς χρόνος.\nΚαλὸν μὲν ἐν\nπολέμῳ τὸ ὄρθριον, καλὸν δὲ ἐν συμποσίῳ τὸ παροίνιον,\nκαὶ καλὸν μὲν Λακεδαιμονίοις τὸ ἐμβατήριον,\nκαλὸν δὲ Ἀθηναίοις τὸ κύκλιον, καὶ καλὸν μὲν ἐν\nδιώξει τὸ ἐγκελευστικόν, καλὸν δὲ ἐν φυγῇ τὸ ἀνακλητικόν·\nἡδεῖα μὲν πᾶσα μοῦσα, ἀλλὰ τὸ τῆς χρείας\nοὐχ ὅμοιον πᾶσιν.\nἌν τοίνυν καθʼ ἡδονὴν κρίνῃς\nὍμηρον ᾄδειν ἄνδρας, εἰσκυκλεῖς ποιητῶν χορὸν ἀκόλαστον\nκαὶ βακχεύοντα, κρατοῦντα ἡδονῇ τῆς Ὁμήρου\nᾠδῆς, ἀποχειροτονεῖς τῆς ἡδονῆς τὸν ἄνδρα.\nἩδὺς\nμὲν γάρ, ἡδύς, ἀλλὰ τὸ κάλλος ἀκμαιότερον τῆς ἡδονῆς,\nκαὶ μὴ παρέχον σχολὴν εὐφραίνεσθαι, ἀλλὰ ἐπαινεῖν·\nἀλλʼ ἔπαινος σὺν ἡδονῇ μέν, ἀλλʼ οὐκ αὐτὸ\nἡδονή.\nΕἰ δὲ καθʼ | ἡδονὴν τὰ Ὁμήρου ἀσπαζόμεθα,\nὡς αὐλήματα, ὡς κιθαρίσματα, ἐξελαύνεις Ὅμηρον οὐκ\nἐκ τῶν Πλάτωνος τροφίμων μόνον, ἀλλὰ καὶ ἐκ τῶν\nΛυκούργου, καὶ ἐκ τῶν Κρητικῶν, καὶ παντὸς χωρίου\nκαὶ πάσης πόλεως, ὅπου μετὰ ἀρετῆς εὐδοκιμοῦσιν οἱ\nπόνοι.||\nΚορινθίῳ ἀνδρί, ὄνομα Αἰσχύλῳ, παῖς ἦν Ἀκταίων,\nμειράκιον Δωρικόν, ὥρᾳ διαφέρον.\nἘρᾷ Ἀκταίωνος\nνεανίας Κορίνθιος, γένους τῶν Βακχιάδων· Βακχιάδαι\nδὲ Κορίνθου ἐδυνάστευον.\nὩς δὲ ἐσωφρόνει τὸ μειράκιον\nκαὶ ὑπερεφρόνει ὑβριστοῦ ἐραστοῦ, ἐκώμασεν\nεἰς Ἀκταίωνος ὁ ἐραστὴς ὁμοῦ τοῖς Βακχιάδαις νεανίσκοις·\nοἳ θαρσοῦντες μέθῃ καὶ τυραννίδι καὶ ἔρωτι,\nεἰσπεσόντες εἰς τὸ δωμάτιον, οἱ μὲν ἐπειρῶντο ἀπάγειν,\nοἱ δὲ οἰκεῖοι κατέχειν· σπώμενον τὸ μειράκιον\nὑπʼ ἀμφοῖν, βίᾳ διαφθείρεται ἐν χερσὶν αὐτῶν.\nΚαὶ\nεἰκάσθη τὸ ἐν Κορίνθῳ τοῦτο πάθος τῷ Βοιωτίῳ διὰ\nτὴν ὁμωνυμίαν τῶν μειρακίων, ἀπολομένου ἑκατέρου,\n\n\n\n\n\n\n\nτοῦ μὲν ὑπὸ κυνῶν ἐν θήρᾳ, τοῦ δὲ ὑπὸ ἐραστῶν ἐν\nμθῃ.\nΠεριάνδρῳ τῷ Ἀμβρακιώτῃ τυράννῳ παιδικὰ\nἧν μειράκιον πολιτικόν· ἄτε δὲ οὐ σὺν δίκῃ τὴν ὁμιλίαν\nσυστησαμένῳ ὕβρις ἦν τὸ χρῆμα, οὐκ ἔρως· θαρσῶν\nδὲ ὁ Περίανδρος τῇ ἐξουσίᾳ παροινεῖ εἰς τὸ\nμειράκιον.\nἩ δὲ παροινία αὕτη Περίανδρον μὲν ἔπαυσεν\nὑβρίζοντα, τὸ δὲ μειράκιον ἐποίησεν ἐξ ἐρωμένου\nτυραννοκτόνον. Αὕτη δίκη ἀδίκων ἐρώτων.\nΒούλει σοι λέγω καὶ τοῦ ἑτέρου |τρόπου τῶν ἐρώτῶν\nτοῦ δικαίου μίαν γέ τινα ἢ δευτέραν εἰκόνα;\nΜειρακίῳ Ἀττικῷ δύο ἦσαν ἐρασταί, ἰδιώτης καὶ τύραννος·\nὁ μὲν δίκαιος ἦν διὰ ἰσοτιμίαν, ὁ δὲ ἄδικος\nδιʼ ἐξουσίαν·\nἀλλὰ τό γε μειράκιον ὄντως ἦν καλὸν\nκαὶ ἐρᾶσθαι ἄξιον, ὥστε ὑπεριδὸν τοῦ τυράννου τὸν\nἰδιώτην ἠσπάζετο·\nὁ δὲ ὑπʼ ὀργῆς ἄλλά τε ἀμφοτέρους\nπροὐπηλάκισεν, καὶ ἀδελφὴν Ἀρμοδίου Παναθηναίοις\nἤκουσαν ἐπὶ τὴν πομπὴν κανηφοροῦσαν ἐξήλασεν ἐπʼ\nἀτιμίᾳ.\nΔιδόασιν δίκην ἐκ τούτου Πεισιστρατίδαι, καὶ\nἦρξεν ἐλευθερίας Ἀθηναίοις ὕβρις τυράννου, καὶ μειρακίου\nθάρσος, καὶ ἔρως δίκαιος, καὶ ἐραστοῦ ἀρετή.\nἘλευθεροῖ τὰς Θήβας Ἐπαμεινώνδας ἀπὸ Λακεδαιμονιῶν\nστρατηγήματι ἐρωτικῷ· μειρακίων πολλῶν καλῶν\nἐρασταὶ ἦσαν Θήβησιν πολλοὶ νεανίαι· ὅπλα δοὺς\nἘπαμεινώνδας τοῖς ἐρασταῖς καὶ τοῖς ἐρωμένοις συνἑταξεν\nλόχον ἱερὸν τοῦ ἔρωτος, δεινὸν καὶ ἄμαχον,\nκαὶ συνασπίζοντα ἀκριβῶς, καὶ ἄρρηκτον·\nοἷον οὔτε ὁ\nΝέστωρ περὶ τὸ Ἴλιον συνεστήσατο, ὁ δεινότατος τῶν\nστρατηγῶν, οὔτε Ἡρακλεῖδαι περὶ Πελοπόννησον, οὔτε\nΠελοποννήσιοι περὶ τὴν Ἀττικήν\nἜδει γὰρ ἕκαστον\nτῶν ἐραστῶν ἀριστεύειν, καὶ διὰ φιλοτιμίαν ἐν ὄψει\nτῶν παιδικῶν μαχόμενον, καὶ διʼ ἀνάγκην ὑπερμαχοῦντα\nτῶν φιλτάτων·\nἦν δὲ καὶ τὰ μειράκια ἐφάμιλλα ταῖς\nἀρεταῖς τοῖς ἐρασταῖς, ὥσπερ ἐν θήρᾳ σκύλακες συμπαραθέοντες\nτοῖς πρεσβυτέροις τῶν κυνῶν.\nΤί δή μοι βούλεται ὁ Ἐπαμεινώνδας καὶ ὁ Ἀρμόδιος,\nκαὶ οἱ περὶ τοῦ ἀδίκου ἔρωτος λόγοι; Ὅτι πρᾶγμα\nδιττόν, τὸ μὲν ἀρετῆς ἐπήβολον, τὸ δὲ μοχθηρίᾳ συμπεφυκός,\nφωνῇ μιᾷ οἱ ἄνθρωποι ἐπονομάζοντες ἔρωτα,\n\n\n\n\n\nοὑτωσὶ καλοῦντες ║καὶ τὸν θεὸν καὶ τὴν νόσον, |\nκαλλωπίζονται μὲν οἱ μοχθηροὶ ἐρασταὶ διὰ τὴν πρὸς\nτὸν θεὸν ὁμωνυμίαν, ἀπιστοῦνται δὲ οἱ χρηστοὶ διὰ\nτὸ ἀμφίβολον τοῦ πάθους, ἀλλ᾿ ὥσπερ τοὺς ἀργυρογνώμονας\nἐξετάζειν ἔδει, ὁπότερος αὐτῶν γνωριστικὸς\nτοῦ δοκίμου καὶ μή.\nμὲν πρὸ τοῦ δοκίμου τὸ\nφαινόμενον ἀσπαζόμενον πόρρω πάνυ τίθεμεν τῆς\nτέχνης, τὸν δὲ τἀληθῆ αὐτὰ γνωρίζοντα, τοῦτον καὶ\nσυνιέναι αὐτῆς· ταύτῃ καὶ τὴν ἐρωτικὴν προσθῶμεν\nφέροντες, ὥσπέρ τινι νομίσματι, τῇ τοῦ καλοῦ φύσει.\nἘὰν γὰρ τούτου τὸ μὲν ᾖ φαινόμενον καλόν, οὐχ οὕτως\nἔχον, τὸ δὲ καλὸν καὶ ὂν καὶ φαινόμενον, ἀνάγκη\nτοὺς μὲν τοῦ φαινομένου κάλλους καὶ μὴ ὄντος γλιχομένους\nνόθους τινὰς εἶναι καὶ κιβδήλους ἐραστάς,\nτοὺς δὲ τοῦ καὶ ὄντος καὶ φαινομένου γνησίους ἐραστὰς\nκάλλους ἀληθινοῦ.\nΕἶεν· ἐπεὶ ταύτῃ βασανιστέον τὲ καὶ ἀθρητέον τὸν\n\n\n\n\n\n\nἐρωτικὸν καὶ λόγον καὶ ἄνδρα, ἐπιτολμητόν τοι καὶ\nπερὶ Σωκράτους ἐκλογίσασθαι, τί ἦν αὐτῷ ταυτὶ τὰ\nθρυλούμενα ἐν τοῖς λόγοις; ὁποῖα ἄττα φησὶν περὶ\nαὑτοῦ ἐκεῖνος, ὅτι ἐστὶν θεράπων τοῦ ἔρωτος, καὶ\nλευκὴ στάθμη πρὸς τοὺς καλούς, καὶ τὴν τέχνην δεινός.\nἈλλὰ καὶ διδασκάλους ἐπιγέγραπται τῆς τέχνης,\nἈσπασίαν τὴν Μιλησίαν, καὶ Διοτίμαν τὴν Μαντινικήν·\nκαὶ μαθητὰς λαμβάνει τῆς τέχνης, Ἀλκιβιάδην\nτὸν γαυρότατον, καὶ Κριτόβουλον τὸν ὡραιότατον, καὶ\nἈγάθωνα τὸν ἁβρότατον, καὶ Φαῖδρον τὴν θείαν κεφαλήν,\nκαὶ Λῦσιν τὸ μειράκιον, καὶ Χαρμίδην τὸν\nκαλόν.\nἈποκρύπτεται δὲ οὐδὲν τῶν τοῦ ἔρωτος, οὔτε\nἔργον, οὔτε πάθος, ἀλλὰ ἔοικεν πάντα ἑξῆς παρρησιαζομένῳ·\nπηδᾶν μὲν αὐτῷ τὴν καρδίαν ἐπὶ Χαρμίδῃ\n\n\n\n\n\nκαὶ ἥδειν τὸ σῶμα, | ἐπτοῆσθαι δὲ καὶ ἐνθουσιᾶν,\nκαθάπερ τὰς βάκχας, ἐπὶ Ἀλκιβιάδῃ· ἐπεστρέφθαι δὲ\nἐπ᾿ Αὐτόλυκον τὰ ὄμματα, ὥσπερ ἐν νυκτὶ ἐπὶ φέγγος.\nΠόλιν δὲ οἰκίζων ἀγαθῶν ἀνδρῶν, τιθεὶς νόμους τοῖς\nἀριστεῦσιν οὐ στέφανον οὐδὲ εἰκόνας, τὰς Ἑλληνικὰς\nφλυαρίας, δωρεῖται· ἀλλ᾿ ἐξεῖναι φιλεῖν τῷ ἀρίστῳ,\nεἰ δή τινα ἂν θέλῃ, τῶν καλῶν· ὢ τοῦ θαυμαστοῦ\nγέρως.\nΑὐτὸς δὲ δὴ τὸν ἔρωτα, ἀναπλάττων ἐπ᾿ αὐτῷ\nμῦθον, οἷον καὶ εἶναι λέγει, αἰσχρὸν ἰδεῖν, καὶ πένητα,\nἐγγυτάτω τῆς ἑαυτοῦ τύχης, ἀνυπόδητον, χαμαιεύνην,\nἐπίβουλον, θηρευτικόν, φαρμακέα, σοφιστήν, γόητα·\nἀτεχνῶς οἷα εἰς αὐτὸν Σωκράτην ἔσκωπτον ἐν Διονυσίοις\nοἱ κωμῳδοί.\nἜλεγε δὲ ταῦτα μόνον οὐκ ἐν\nμέσοις τοῖς Ἕλλησιν, ἀλλὰ καὶ οἴκοι καὶ δημοσίᾳ, ἐν\n\n\n\n\n\n\nσυμποσίοις, ἐν Ἀκαδημίᾳ, ἐν Πειραιεῖ, ἐν ὁδῷ ὑπὸ\nπλατάνῳ, ἐν Λυκίῳ.\nΚαὶ τὰ μὲν ἄλλα ἅπόντα ἀποποιεῖται\nεἰδέναι, καὶ τούς περὶ ἀρετῆς λόγους, καὶ τὰς\nπερὶ θεῶν δόξας, καὶ τὰ ἄλλα ἅπόντα, ἐφ᾿ οἷς οἱ σοφισταὶ\nἐκόμων· τὴν δὲ ἐρωτικὴν τέχνην ὑποδύς, ταύτης\nκαὶ ἐπιστήμων εἶναι, καὶ πραγματεύεσθαι περὶ\nαὐτὴν ἔλεγεν.\nΤί βούλεται τῷ Σωκράτει ταυτὶ τὰ κομψά, εἴτε\nαἰνίγματα, εἴτε εἰρωνεύματα; ἀποκρινάσθω ἡμῖν ὑπὲρ\nτοῦ Σωκράτους Πλάτων, ἢ Ξενοφῶν, ἢ Αἰσχίνης, ἤ\nτις ἄλλος τῶν ὁμοφώνων αὐτῷ.\nἘγὼ μὲν γὰρ θαυμάζω\nκαὶ ἐκπλήττομαι, ὅπως τὰ μὲν Ὁμήρου ἔπη τῆς\nθαυμ||αστῆς πολιτείας καὶ τροφῆς τῶν νέων ἀπεπέμv\nαὐτῷ Ὁμήρῳ, στεφανώσας τὸν ποιητὴν καὶ χρίσας\nμύρῳ·\nαἰτιασάμενος τὴν παρρησίαν τῶν ἐπῶν, ὅτι\nὁ Ζεὺς πεποίηται αὐτῷ τῇ Ἥρᾳ μισγόμενος ἐν τῇ Ἴδῃ,\nνεφέλης αὐτούς καλυπτούσης ἀθανάτου, καὶ Ἄρεως\nκαὶ Ἀφροδίτης συνουσία, |καὶ Ἡφαίστου δεσμά, καὶ\n\n\n\n\n\n\nθεοὶ πίνοντες, καὶ γελῶντες θεοὶ ἄσβεστον γέλωτα,\nκαὶ Ἀπόλλων φεύγων, καὶ Ἀχιλλεὺς διώκων,\nαὐτὸς θνητὸς ἐών, θεὸν ἄμβροτον,\nκαὶ ὀδυρόμενοι θεοί·\nὤμοι ἐγών, ὅτε μοι Σαρπηδόνα φίλτατονἀνδρῶν,\nὁ Ζεὺς λέγει· καὶ αὖθις αὖ,\nὤμοι ἐγὼ δειλή, ὤμοι δυσαριστοτόκεια,\nἡ Θέτις λέγει· καὶ ὅσα ἄλλα ἐπὶ τούτοις Ὅμηρος μὲν\nᾐνίξατο, Σωκράτης δὲ ἐμέμψατο·\nαὐτὸς δὲ δὴ Σωκράτης,\nὁ ἐραστὴς μὲν σοφίας, πενίας δὲ κρείττων,\nἡδονῆς δὲ ἐχθρός, ἀληθείας δὲ φίλος, οὕτω σφαλεροὺς\nκαὶ κινδυνώδεις λόγους ταῖς αὐτοῦ ὁμιλίαις ἀνεκέρασεν,\nὥστε τὰ Ὁμηρου αἰνίγματα πόρρω πάνυ εἶναι τῆς\nαἰτίας, τοῖς ἐκείνου παραβαλλόμενα.\nΑὐτίκα καὶ ὁ\nμὲν περὶ τοῦ Διὸς τοιαῦτα ἀκούσας, καὶ τοῦ Ἀπόλλωνος,\nκαὶ τῆς Θέτιδος, καὶ τοῦ Ἡφαίστου, καταμαντεύεται\nτοῦ λόγου, ὡς φησὶ μὲν ταῦτα, ἕτερα δὲ\nαἰνίττεται· καὶ παρεὶς τῇ ἀκοῇ τὸ τερπνόν, συναγωνίζεται\nτῷ ποιητῇ, καὶ συνεξαίρεται τῇ φαντασίᾳ, καὶ\nσυναναπλάττει τὸν λόγον, ἀπιστῶν ὁμοῦ καὶ χαίρων\nτῇ τῆς μυθολογίας ἐξουσία.\nδὲ Σωκράτης ἡμῖν ἐπ᾿\n\n\n\n\nἀληθείᾳ διατεθρυλημένος, ἐπισφαλέστερος ἐν οἷς αἰνίττεται,\nδιὰ τὸ ἀξιόπιστον μὲν ἐν τοῖς λόγοις, δυνατὸν\nδὲ τῇ μιμήσει, ἀνόμοιον δ᾿ ἐν τοῖς ἔργοις.\nΟὐδὲν\nγὰρ αὐτὸς αὐτῷ ὅμοιος ὁ Σωκράτης ἐρῶν τῷ σωφρονοῦντι,\nκαὶ ὁ ἐκπληττόμενος τοὺς καλοὺς τῷ ἐλέγχοντι\nτοὺς ἄφρονας, ὁ Λυσίου τῶν ἐρωτικῶν ἀντίτεχνος, ὁ\nΚριτοβούλου ἁπτόμενος, ὁ ἀπὸ κυνηγεσίου τῆς Ἀλκιβιάδου\nὥρας παραγινόμενος, ὁ Χαρμίδην τεθηπώς.\nΠῶς γὰρ ὅμοια ταῦτα φιλοσόφῳ βίῳ; οὐ τῇ πρὸς τὸν\nδῆμον παρρησίᾳ, οὐδὲ τῇ πρὸς τοὺς τυράννους ἐλευθερίᾳ,\nτὸν οὐδὲ τῇ ἐπὶ Δηλίῳ ἀριστείᾳ, οὐδὲ τῇ | πρὸς\nτοὺς δικαστὰς ὑπεροψίᾳ, οὐδὲ τῇ ἐπὶ τὸ δεσμωτήριον\nὁδῷ, οὐδὲ τῇ πρὸς τὸν θάνατον παρασκευῇ· πολλοῦ\nγε καὶ δεῖ.\nΕἰ μὲν γὰρ ἀληθῆ ταῦτα, εὐφημεῖν ἄξιον·\nεἰ δὲ αἰνίττεται δι᾿ αἰσχρῶν ῥημάτων πράξεις καλάς,\nδεινὸν καὶ σφαλερὸν τὸ χρῆμα. Τὸ γὰρ ὑποβαλεῖν\nαἰσχρῷ καλόν, καὶ τὰ ὠφελοῦντα διὰ τῶν βλαπτόντων\nἐπιδείκνυσθαι, οὐκ ὠφελοῦν βουλομένου ἔργον (τὸ γὰρ\nὠφελοῦν ἀφανὲς) ἀλλὰ βλάπτειν· πρόχειρον γὰρ τοῦτο.\nΤαῦτα οἶμαι Θρασύμαχον ἂν εἰπεῖν, ἢ Καλλίαν, ἢ\nΠῶλον, ἢ ὅστις ἄλλος τῇ Σωκράτους φιλοσοφία\nἐπολέμει.\nψέῤ ἐπαμύνωμεν τῷ λόγῳ, μὴ εἰκαῖα φλυαρῶμεν.\nΚαὶ δή μοι δοκῶ βούλεσθαι μὲν ταῦτα, δύνασθαι δὲ\nἧττον· χρὴ δὲ ὁμοῦ τῷ βούλεσθαι καὶ δύνασθαι.\nὯδε\nτοίνυν δράσωμεν περὶ ῥᾳστώνην τοιαύτην τῷ 5 λόγῳ,\nοἵαν καὶ εἰς τὰ δικαστήρια εἰσαγγελλόμενοι ἢ κινδυνεύοντες·\nοὐ περὶ τοῦ πράγματος ἀπολογοῦνται μόνον,\nὑπὲρ ὅτου ἡ εἰσαγγελία ἐγένετο, ἀλλ᾿ ἠρέμα εἰς\nἄλλους ἀξιοχρεωτέρους τρέπουσι τὴν αἰτίαν, τῇ πρὸς\nἐκείνους κοινωνίᾳ κατασμικρύνοντες τὰ αὐτῶν.\nΟὐκοῦν\nκαὶ ἡμεῖς περὶ Σωκράτους, εἰ μὲν ὀρθῶς ταῦτα\nἔδρα ἢ μή, σκοπεῖν ἀναθησόμεθα σμικρόν, ὅσον τὸ\nκατγόρους· ὅτι ‘ἡμῖν δοκεῖτε, ὦ ἄνδρες, ἀτοπώτεροι\n\n\n\n\n\nεἶναι συκοφάνται Ἀνύτου καὶ Μελήτου᾿·\nἐκεῖνοι\nμέν γε ἀδικεῖν γραψάμενοι Σωκράτην, καὶ τοὺς νέους\nδιαφθείρειν, καὶ ὅτι μὲν Κριτίας ἐτυράννησεν, τοῦτο\nἀδικεῖν ἔλεγον τὸν Σωκράτην, καὶ ὅτι Ἀλκιβιάδην ἐᾷ\nὀμνύει τὴν πλάτανον καὶ τὸν κύνα·\nτῶν δὲ ἐρωτικῶν\nτῶν Σωκράτους ἀπέ | σχοντο καὶ οἱ δεινοὶ οὗτοι συκοφάνται·\nἀλλ᾿ οὐδὲ Ἀριστοφάνης τὰ Σωκράτους ἐν\nΔιονυσίοις κωμῳδῶν, ὁ δεινότατος τῶν κατηγόρων,\nἐλοιδορήσατο τῷ ἔρωτι τοῦ Σωκράτους· καίτοι πένητα\nεἰπών, καὶ ἀδολέσχην, καὶ σοφιστήν, καὶ πάντα μᾶλλον\nἢ κακῶς ἐρῶντα.\nἦν, ὡς ἔοικεν, τὸ πρᾶγμα\nοὔτε τοῖς συκοφάνταις, οὔτε τοῖς κωμῳδοῖς ἐπιλήψιμον.\nΔιὸ δὴ τὸ μὲν Ἀθηναίων θέατρον καὶ τὸ δικαστήριον\nἐκεῖνο διαπέφευγεν· πρὸς τουτουσὶ δὲ τοὺς\nνυνὶ κατηγόρους (οὐ γάρ εἰσιν ἐκείνων ἀμαχώτεροι)\nδιαγωνισώμεθα τὸ πρῶτον τῇδε· ὡς οὐκ ἴδιον Σωκράτους\nτὸ ἐρωτικὸν ἐπιτήδευμα, ἀλλὰ μακρῷ πρεσβύτερον·\nμάρτυρα δὲ αὐτὸν Σωκράτην παραστησώμεθα,\n\n\n\n\n\nἐπαινοῦντα μὲν τὸ ἔργον καὶ θαυμάζοντα αὐξανό〈μενον,\nἀπαρνού〉μενον δὲ αὐτοῦ τὴν εὕρεσιν.\nἘπιδειξαμένου\nγὰρ αὐτῷ τοῦ Μυρινουσίου Φαίδρου λόγον ὑπὸ Λυσίου\nτοῦ Κεφάλου συγγεγραμμένον ἐρωτικόν, οὐκ ἔφη θαυμάζειν,\nπλῆρες τὸ στῆθος ἔχων ὥσπερ ἀγγεῖον, ἀλλοτρίων\nναμάτων, ἦπου Σαπφοῦς τῆς καλῆς (οὕτω γὰρ αὐτὴν\nὀνομάζων χαίρει διὰ τὴν ὥραν τῶν μελῶν, καίτοι μικρὰν\nοὖσαν καὶ μέλαιναν) ἢ Ἀνακρέοντος, φησίν, τοῦ\nσοφοῦ.\nΤὸν δὲ ἐν τῷ συμποσίῳ λόγον, εἰς ἔρωτα\nἔπαινον, Μαντινικῇ γυναικὶ ἀνατίθησιν·\nἀλλὰ εἴτε\nΜαντινική, εἴτε καὶ Λεσβία τὶς ἦν ἡ τοῦ λόγου μήτηρ,\nπάντως γε οὐκ ἴδιοι οἱ τοῦ Σωκράτους ἐρωτικοὶ λόγοι,\nοὐδὲ πρώτου· θεασώμεθα γὰρ οὕτως, ἀπὸ Ὁμήρου\nἀρξάμενοι.\nΟὗτος γάρ μοι δοκεῖ πολυφωνότατος ὢν καὶ δεινὸς\nὁμοῦ τοῖς καλοῖς τὰ αἰσχρὰ ἱστορεῖν, τὰ μὲν ὅπως\n\n\n\n\n\n\nἔχωμεν, τὰ δὲ ὅπως φεύγωμεν, τὰ μὲν ἄλλα εὐήθως\nπάνυ καὶ ἀρχαίως ἐκδιδάσκειν ἰδέσθαι, καὶ ἡ | νιοχεῖν,\nκαὶ τάττειν στράτευμα· ἐν νύσσῃ μὲν παραινῶν ἐγχριμφθῆναι\nτὸν ἐπὶ λαιᾷ ἵππον, κυκεῶ δὲ Πραμνίου\nδιδοὺς τοῖς κάμνουσιν, τοὺς δὲ κακοὺς ἐν μέσῳ τάττων\nτῶν ἀγαθῶν, καὶ τοὺς ἱππεῖς διακρίνων τῶν πεζῶν·\nἦ γὰρ ἂν γέλωτα ὄφλοι τὰ σοφὰ ταῦτα τοῖς νῦν\nτακτικοῖς καὶ ἰατροῖς καὶ ἡνιόχοις·\nτὰ δὲ τοῦ ἔρωτος\nπάντα ἑξῆς δίεισιν, καὶ ἔργα, καὶ ἡλικίας, καὶ εἴδη,\nκαὶ πάθη, τὰ καλά, τὰ αἰσχρά, τὸν σώφρονα ἔρωτα,\nτὸν ἀκόλαστον, τὸν δίκαιον, τὸν ὑβριστήν, τὸν ἐπιμανῆ,\nτὸν || πρᾶον· καὶ ἔστὶν ἐν τοιούτοις οὐκέτι\nἀρχαῖος, ἀλλὰ τεχνίτης δεινῶς,\n(Ε 304) οἷοι νῦν βροτοί εἰσιν.\nΑὐτίκα ἐν πρώτῳ λόγῳ ἐπὶ αἰχμαλώτῳ ἐρασταὶ δύο,\nὁ μὲν θρασὺς καὶ ἐπιμανής, ὁ δὲ ἥμερος καὶ ἐμπαθής·\n\n\n\n\n\nὁ μὲν ἀποφλογοῦται τὰ ὄμματα, καὶ λοιδορεῖται πᾶσιν\nκαὶ ἀπειλεῖ· ὁ δὲ ἀναχωρεῖ ἐφʼ ἡσυχίας, καὶ δακρύει\nκείμενος, καὶ ἀλύει, καὶ ἀπελεύσεσθαι φησίν, καὶ οὐκ\nἄπεισιν. Ἄλλη εἰκὼν ἀκολάστου ἔρωτος·\nτοιοῦτος αὐτῷ\nὁ Ἀλέξανδρος, οἷος ἐκ μάχης ἐπανεῖναι εἰς τὸν θάλαμον\nκαὶ ἀεὶ μοιχῷ ἐοικέναι. Ἔστιν αὐτῷ καὶ δίκαιος\nἔρως παῤ ἀμφοῖν ἴσος οἷον τῆς Ἀνδρομάχης καὶ τοῦ\nἝκτορος· ἡ μὲν πατέρα καὶ ἀδελφὸν καλεῖ τὸν ἄνδρα\nκαὶ ἐραστήν, καὶ πάντα δὴ τὰ φίλτατα ὀνόματα· ὁ δὲ\nοὔτε μητρὸς τοσουτονὶ αὐτῷ μέλειν, ὅσον ἐκείνης, λέγει.\nἜδειξεν καὶ τὸν χαμαιεύνην ἔρωτα ἐπὶ τῆς Ἥρας καὶ\nτοῦ Διός· καὶ τὸν ὑβριστὴν ἐπὶ τῶν μνηστήρων· καὶ\nτὸν γόητα ἐπὶ τῆς Καλυψοῦς· καὶ τὸν φαρμακέα ἐπὶ\nτῆς Κίρκης· καὶ τὸν ἀνδρεῖον ἐπὶ τῷ Πατρόκλῳ, τὸν\nπόνῳ κτητὸν καὶ χρόνῳ, καὶ μέχρι θανάτου προερχόμενον,\nνέων καὶ καλῶν ἀμφοτέρων, καὶ σωφρόνων,\nτοῦ μὲν παιδεύοντος, τοῦ δὲ παι|δευομένου· ὁ μὲν\nχθεται, ὁ δὲ παραμυθεῖται· ὁ μὲν ἄδει, ὁ δὲ ἀκροᾶται·\nἐρωτικὸν δὲ καὶ τὸ τυχεῖν ἐθέλοντα ἐξουσίας πρὸς\n\n\n\n\n\nμάχην δακρῦσαι ὡς οὐκ ἀνεξομένου τοῦ ἐραστοῦ· ὁ\nδὲ ἐφίησιν, καὶ τοῖς αὐτοῦ ὅπλοις κοσμεῖ, καὶ βραδύνοντος\nπεριδεῶς ἔχει, καὶ ἀποθανόντος ἀποθανεῖν ἐρᾷ,\nκαὶ τὴν ὀργὴν κατατίθεται·\nτικὰ δὲ καὶ τὰ ἐνύπνια,\nκαὶ τὰ ὀνείρατα, καὶ τὰ δάκρυα, καὶ τὸ τελευταῖον\nδῶρον ἤδη θαπτομένῳ ἡ κόμη. Ταῦτα μὲν τὰ Ὁμήρου\nἐρωτικά.\nἩσιόδῳ δὲ ἀείδουσιν αἱ μοῦσαι τί ἄλλο ἢ γυναικῶν\nἔρωτας, καὶ ἀνδρῶν; καὶ ποταμῶν ἔρωτας καὶ\nβασιλέων καὶ φυτῶν; Τὸν δὲ Ἀρχιλόχου ἔρωτα, ὑβριστὴς\nγάρ, χαίρειν ἐῶ. Ὁ δὲ τῆς Λεσβίας (εἴτοι χρὴ\nπρεσβύτερα τοῖς νέοις εἰκάσαι) τί ἂν εἴη ἄλλο, ἢ αὐτό,\nἡ Σωκράτους τέχνη ἐρωτική; Δοκοῦσιν γάρ μοι τὴν\nκαθ᾿ αὑτὸν ἑκάτερος φιλίαν, ἡ μὲν γυναικῶν, ὁ δὲ\nἀρρένων, ἐπιτηδεῦσαι. Καὶ γὰρ πολλῶν ἐρᾶν ἔλεγον,\nκαὶ ὑπὸ πάντων ἁλίσκεσθαι τῶν καλῶν·\nὅ, τι γὰρ\nἐκείνῳ Ἀλκιβιάδης καὶ Χαρμίδης καὶ Φαῖδρος, τοῦτο\n\n\n\n\n\nτῇ Λεσβίᾳ Γύριννα καὶ Ἀτθὶς Ἀνακτορία· καὶ ὅ τιπερ\nΣωκράτει οἱ ἀντίτεχνοι, Πρόδικος καὶ Γοργίας καὶ\nΘρασύμαχος καὶ Πρωταγόρας, τοῦτο τῇ Σαπφοῖ Γοργὼ\nκαὶ Ἀνδρομέδα· νῦν μὲν ἐπιτιμᾷ ταύταις, νῦν δὲ\nἐλέγχει, καὶ εἰρωνεύεται αὐτὰ ἐκεῖνα τὰ Σωκράτους·\nτὸν Ἴωνα χαίρειν (Plat. lon 530 a),\nφησὶν ὁ Σωκράτης·\n(fr. 86 Bergk) πολλά μοι τὰν\nΠολυανακτίθαο παῖδα χαίρειν,\nΣαπφὼ λέγει·\nοὐ προσιέναι φησὶν ὁ Σωκράτης Ἀλκιβιάδη,\nἐκ πολλοῦ ἐρῶν, πρὶν ἡγήσατο ἱκανὸν εἶναι\nπρὸς λόγους·\nσμικρά μοι παῖς ἔτι φαίνεο κἄχαρις ἔσσα Σαπφὼ λέγει·\nκωμῳδεῖ σχῆμά που καὶ κατάκλισιν\nσοφιστοῦ, καὶ αὕτη\nτίς δὲ ἀγροιῶτιν ἐπεμμένα στολήν\nτὸν||ἔρωτα φησὶν ἡ Διοτίμα τῷ Σωκράτει οὐ παῖδα,\nἀλλὰ ἀκόλουθον τῆς Ἀφροδίτης καὶ θεράποντα εἶναι·\nλέγει που καὶ Σαπφοῖ ἡ Ἀφροδίτη ἐν ᾄσματι,\nσύ τε καλὸς θεράπων Ἔρως.\nΔιοτίμα λέγει, ὅτι θάλλει μὲν ἔρως εὐπορῶν, ἀποθνήσκει\nδὲ ἀπορῶν· τοῦτο ἐκείνη ξυλλαβοῦσα εἶπεν\n῾γλυκύπικρον᾿\nκαὶ ῾ ἀλγεσίδωρον.᾿ Τὸν ἔρωτα Σωκράτης\nσοφιστὴν λέγει, Σαπφὼ μυθοπλόκον. Ἐκβακχεύεται\nἐπὶ Φαίδρῳ ὑπὸ τοῦ ἔρωτος, τῇ δὲ ὁ ἔρως\nἐτίναξεν τὰς φρένας,ὡς ἄνεμος κατ᾿ ὄρος δρυσὶν ἐμπεσών·\nἀναίθεται τῇ Ξανθίππῃ ὀδυρομένῃ ὅτι ἀπέθνησκεν,\nἡ δὲ τῇ θυγατρί·\nοὐ γὰρ θέμις ἐν μουσοπόλων οἰκίᾳ θρῆνον εἶναι\nοὐκ ἄμμι πρέποι τάδε.\nἩ δὲ τοῦ Τηΐου σοφιστοῦ τέχνη τοῦ αὐτοῦ ἤθους\n\n\n\n\n\n\nκαὶ τρόπου· καὶ γὰρ πάντων ἐρᾷ τῶν καλῶν, καὶ\nἐπαινεῖ πάντας· μεστὰ δὲ αὐτοῦ τὰ ᾄσματα τῆς Σμέρδιος\nκόμης, καὶ τῶν Κλεοβούλου ὀφθαλμῶν, καὶ τῆς\nΒαθύλλου ὥρας· ἀλλὰ καὶ τούτοις τὴν σωφροσύνην ὁρᾷς·\nἔραμαί τοι συνηβᾶν,\nφησίν,\nχαρίεν γὰρ ἔχεις ἦθος·\nκαὶ αὖθις ῾ καλὸν εἶναι τῷ ἔρωτι τὰ δίκαια᾿ φησίν. Ἤδη\nδέ που καὶ τὴν τέχνην ἀπεκαλύψατο·\nἐμὲ γὰρ λόγων εἵνεκα παῖδες ἂν φιλοῖεν·\nχαρίεντα μὲν γὰρ ᾄδω, χαρίεντα δ᾿ οἶδα λέξαι.\nΤοῦτο καὶ περὶ Σωκράτους Ἀλκιβιάδης ἔλεγεν, εἰκάζων\nαὐτοῦ τὴν χάριν τοῖς Ὀλύμπου καὶ Μαρσύου αὐλήμασιν.\nΤίς ἄν, ὦ θεοί, μέμψαιτο ἐραστὴν τοιοῦτον,\nπλὴν Τιμάρχου;\nἈναλαβόντες αὖθις αὖ τοὺς περὶ ἔρωτος λόγους,\nὥσπερ ἀρχὴν μακρᾶς ὁδοῦ, μετ᾿ ἀνάπαυλαν βαδίζωμεν\nἐπὶ τὸ τέλος, ἡγεμόνας παρεκκαλέσαντες τῆς ὁδοῦ Ἑρμῆν\nτὸν Λόγιον, καὶ Πειθώ, καὶ Χάριτας, καὶ τὸν\nἜρωτα αὐτόν. Οὐ γάρ τι σμικρὸν οὐδ᾿ ὑπὲρ τῶν\nτυχόντων τὸ κινδύνευμα·\nπαραθεῖ μὲν γὰρ τῇ λεωφόρῳ\nτοῦ περὶ ἔρωτος λόγου κρημνὸς βαθύς, καὶ χρὴ\nδυοῖν θἄτερον, ἢ καλῶς ἐρῶντας ἰέναι ἀσφαλῶς, ἢ\nἐκτραπομένους τῆς ὁδοῦ κακῶς ἐρᾶν καὶ ἐνεχθῆναι\nκατὰ τοῦ κρημνοῦ.\nΤοῦτο τοι δείσας καὶ Σωκράτης\nἐκεῖνος, εὑρὼν τὸ πάθος ἐνακμάζον τῇ τε ἄλλῃ Ἑλλάοι,\nκαὶ πολὺ μάλιστα ταῖς Ἀθήναις, καὶ μεστὰ πάντα\nἀδίκων ἐραστῶν καὶ μειρακίων ἐξηπατημένων, οἰκτείρας\nτοῦ πάθους ἑκατέραν τὴν ἀγέλην, καὶ μήτε παῦσαι\nδυνάμενος τὴν ὕβριν νόμῳ (οὐ γὰρ ἦν Λυκοῦργος,\n\n\n\n\n\n\nοὐδὲ Σόλων, οὐδὲ Κλειδοσθένης, οὐδέ τις ἄλλος τῶν\nδιὰ δύναμιν ἀρχικὴν πιστευομένων ἐν τοῖς Ἕλλησι),\nμήτε δι᾿ ἐξουσίας βιάσασθαι πρὸς τὰ κρείττω (Ἡρακλέους\nγὰρ αὐτοῖς πρὸς τοῦτο ἔδει, ἢ Θησέως, ἤ τινος\nἄλλου σωφρονιστοῦ ἰσχυροῦ), μήτε πεῖσαι λόγῳ (ἀπειθὲς\nγὰρ χρῆμα ἐπιθυμία προσλαβοῦσα οἶστρον, καὶ\nπροσελθοῦσα ἐγγύτατα μανίᾳ)·\nοὕτω δὴ ὁ Σωκράτης\nτὸ μὲν ὑπεριδεῖν παντάπασιν τῶν νεανίσκων καὶ τῶν\nμειρακίων οὐκ ἠνέσχετο οὐδὲ πρὸς τὴν σωτηρίαν\nαὐτῶν ἐξέκαμεν, ἐξεῦρεν δὲ μηχανὴν ἑκουσίου ἄγωγῆς\nτοιανδε τινα.\nΦράσω δὲ αὐτὴν κατὰ τοὺς τοῦ Φρυγὸς λόγους\nμῦθον πλάττων.\nΠοιμὴν ἀνὴρ καὶ μάγειρος ἐβάδιζον\nἄμφω κοινὴν ὁδόν· ἰδόντες δὲ ἐκ ποίμνης ἄρνα εὐτραφῆ\nπλανώμενον, ἀπολειφθέντα τῶν συννόμων,\nὤσαντο |ἐπ᾿ αὐτὸν ἄμφω·\nἦν ἄρα τότε ὁμόφωνα καὶ\nτὰ θηρία τοῖς ἀνθρώποις·\nρωτᾶ ὁ ἀμνός, τίς ὡς ἑκάτερος\n\n\n\n\n\n\nἐθέλει αὐτὸν μεταχειρίσασθαι καὶ ἄγειν.\nὩς\nδὲ ἐπύθετο τἀληθῆ αὐτά, τὴν ἀμφοῖν τέχνην, φέρων\nἑαυτὸν ἐπιτρέπει τῷ ποιμένι· ῾ σὺ μὲν γὰρ δήμιός τις\nεἶ καὶ μιαιφόνος τῆς ἀρνῶν ποίμνης, τούτῳ δὲ ἐξαρκέσει,\nἂν καλῶς τὰ ἡμέτερα ἔλθῃ.\nΕἴκαζε, εἰ βούλει,\nκατὰ τὸν μῦθον, τοὺς μὲν ἐραστὰς ἐκείνους μαγείροις\nπολλοῖς, τὸν δὲ Σωκράτην ποιμένι ἐνί, τὰ δὲ μειράκια\nτὰ Ἀττικὰ θρέμμασιν πλανωμένοις, ὁμοφώνοις ἀληθῶς,\nοὐ κατὰ τὴν ἐν τοῖς μύθοις ἐξουσίαν.\nΤί ἂν\nοὖν δράσαι ὁ ποιμὴν οὗτος ὁρῶν τοὺς δημίους τῆς\nτῶν μειρακίων ὥρας ἐφιεμένους καὶ δρόμῳ ἐπ᾿ αὐτὴν\nὠθουμένους; ἆρα ἀνέξεται καὶ τὴν ἡσυχίαν ἄγων στήσεται;\nοὕτω μὲν εἴη ἂν μιαιφονώτερος αὐτῶν τῶν\nδημίων. Οὐκοῦν θεύσεται, καὶ κοινωνήσει τοῦ δρόμου,\nκαὶ διώξεται σὺν αὐτοῖς, οὐκ ἐπὶ τῇ ἴσῃ.\nΚαί\nτις ἰδὼν τῶν ἀπείρων τῆς τέχνης καὶ τῆς αἰτίας τοῦ\nδρόμου, αὐτὸ ἐκεῖνο οἰήσεται, ἐπ᾿ ὀλέθρῳ καὶ τοῦτον\nθεῖν· ἐὰν δὲ ἀναμείνῃ τὸ τέλος, ἐπαινέσεται τὸν δρόμον,\nκαὶ μιμήσεται τὴν σπουδήν, καὶ θαυμάσει τὸν\nθηρευτήν, καὶ μακαρίσει τὴν ἄγραν.\nΔιὰ τοῦτο καὶ\nὁ Σωκράτης ἐρᾶν ἔλεγεν, καὶ πάντων ἐρᾶν· καὶ ἐκοινώνει\n\n\n\n\nτοῦ δρόμου, καὶ ἐδίωκεν τοὺς καλούς, καὶ τοὺς\nσυνεραστὰς ἔφθανεν, καὶ τοὺς δημίους ὑπετέμνετο.\nΚαὶ γὰρ ἦν αὐτῶν καὶ πονεῖν ἱκανώτερος, καὶ ἐρᾶν\nδεινότερος, καὶ λαμβάνειν εὐστοχώτερος· καὶ πάνυ εἰκότως.\nΤοῖς μὲν γὰρ ἄλλοις ὁ ἔρως ἦν ὄνομα ἐπιθυμίας\nἐν ἡδοναῖς πλανώμενον·\nἀρχὴ δὲ αὐτοῦ ἄνθος\nσώματος ἐρχόμε|νον εἰς ὀφθαλμούς, καὶ δι᾿ αὐτῶν ἐπὶ\nτὴν ψυχὴν ῥέον·\nὁδοὶ γὰρ κάλλους οἱ ὀφθαλμοί. Τῷ δὲ\nΣωκράτει ὁ ἔρως ἦν κατὰ μὲν τὴν σπουδὴν τοῖς ἄλλοις\nὅμοιος, κατὰ δὲ τὴν ἐπιθυμίαν διαφέρων, κατὰ δὲ τὴν\nἡδονὴν σωφρονέστερος, κατὰ δὲ τὴν ἀρετὴν εὐστοχώτερος·\nἀρχὴ δὲ αὐτοῦ ψυχῆς ἄνθος ἐν σώματι διαφαινόμενον·\nοἷον εἰ ξυνείης καὶ ποταμοῦ κάλλος λειμῶνι\nἐπιρρέον, καλὰ μὲν τὰ ὑπ᾿ αὐτῷ ἄνθη, λαμπρυνόμενα\nδὲ ὑπὸ τοῦ ὕδατος πρὸς τὴν ὄψιν·\nτοῦτο\n\n\n\n\n\nδύναται καὶ ψυχῆς ἄνθος ἐμπεφυτευμένον σώματι καλῷ,\nἐκλαμπρύνεται ὑπ᾿ αὐτοῦ, καὶ ἐκλάμπει, καὶ διαφαίνεται.\nΚαὶ ἔστιν σωμάτων ὥρα οὐδὲν ἄλλο, ἢ μελλούσης\nἀρετῆς ἄνθος, καὶ οἱονεὶ προοίμιον κάλλους\nὡραιοτέρου.\nὭσπερ γὰρ τοῦ ἡλίου προανίσχει τὶς\nαὐγὴ ὑπὲρ ἄκρων ὁρῶν, ἀγαπητὸν ὀφθαλμοῖς θέαμα\nδιὰ τὴν προσδοκίαν τοῦ μέλλοντος, οὕτως καὶ τῆς\nλαμπρᾶς ψυχῆς προανίσχει τὶς ὥρα ὑπὲρ ἄκρων τῶν\nσωμάτων, ἀγαπητὸν φιλοσόφοις θέαμα διὰ τὴν προσδοκίαν\nτοῦ μέλλοντος.\nἈλλὰ Θετταλὸς μὲν ἀγαπήσει πωλίον, καὶ Αἰ||γύπτιος\nπόρτιν, καὶ Σπταρτιάτης σκύλακα· φιλάνθρωπος\nδ᾿ ἀνὴρ καὶ φιλοθρέμμων τοῦ ζῴου τούτου,\nοὐ κατὰ γεωργὸν Αἰγύπτιον, οὐδὲ κατὰ ἱππικὸν Θετταλόν,\nοὐδὲ κατὰ κυνηγέτην Λακωνικόν· τούτοις μὲν\nγὰρ ἡ θεραπεία 〈διὰ προσδοκίαν χρείας γίγνεται,\nκαὶ τὴν ἐπιτηδειότητα〉 προμνᾶται τοῖς ζῴοις πονοῦσα·\nὁ δὲ ἐραστὴς ὁ φιλάνθρωπος θεραπεύει τὰ παιδικὰ\nἐπὶ κοινωνίᾳ τῆς ἀρετῆς, θεραπεύει δὲ ἐπιλεξάμενος\nτὰ ἐπιτηδειότατα, ἐπιτήδεια δὲ εἰς προσδοκίαν ἀρετῆς\nτὰ κάλλιστα.\nΤὸ δὲ κάλλος, τὸ αὐτὸ ὄν, ἀλλοιότερον\nμὲν φαίνεται μοχθηροῖς ὀφθαλμοῖς, ἀλλοιότερον δὲ\nἐρασταῖς νομίμοις· καὶ γὰρ τὸ ξίφος, τὸ αὐτὸ ὄν, ἀλλοιότερον\nμὲν φαίνεται τῷ ἀριστεῖ, ἀλλοιότερον δὲ\nτῷ δημίῳ· καὶ τὴν μὲν Πενελόπην ἀλλοίως μὲν Ὀδυσσεὺς ὁρᾷ,\nἄλλως δὲ ὁ Εὐρύμαχος·\nκαὶ τὸν ἥλιον ἄλλως\nμὲν ὁρᾷ Πυθαγόρας, ἄλλως δὲ Ἀναξαγόρας, Πυθαγόρας\nμὲν ὡς θεόν, Ἀναξαγόρας δὲ ὡς λίθον· καὶ τὴν\nἀρετὴν ἄλλως μὲν διώκει Σωκράτης, ἄλλως δὲ Ἐπίκουρος,\nΣωκράτης μὲν ὡς εὐδαιμονίας ἐραστής, Ἐπίκουρος\nδὲ ἡδονῆς.\nΟὕτω καὶ καλὸν σῶμα ἄλλως μὲν\nδιώκει Σωκράτης, ἄλλως δὲ Κλεισθένης, Σωκράτης\nμὲν ὡς ἀρετῆς ἐραστής, Κλεισθένης δὲ ὡς ἡδονῆς.\nὉπόταν τοίνυν ἀκούσῃς ἐρῶντα μὲν τὸν φιλόσοφον,\n\n\n\n\n\n\nἐρῶντα δὲ καὶ τὸν μοχθηρὸν ἄνδρα, μὴ προσείπῃς τὸ\nγιγνόμενον ὀνόματι ἐνί. Ὁ μὲν ἐφ᾿ ἡδονὴν· οἰστρεῖ,\nὁ δὲ κάλλους ἐρᾷ· ὁ μὲν ἄκων νοσεῖ, ὁ δὲ ἑκὼν ἐρᾷ·\nὁ μὲν ἐπ᾿ ἀγαθῷ ἐρᾷ τοῦ ἐρωμένου, ὁ δὲ ἐπ᾿ ὀλέθρῳ\nἀμφοῖν.\nἘκείνου τοῦ ἔρωτος ἀρετὴ ἔργον, τοῦδε τοῦ\nἔρωτος ἔργον ὕβρις· ἐκείνου τοῦ ἔρωτος φιλία τέλος,\nτούτου τοῦ ἔρωτος ἔχθρα τέλος· ἄμισθος ὁ ἔρως ἐκεῖνος,\nμισθοφόρος ὁ ἔρως οὗτος· ἐκεῖνος ὁ ἔρως ἐπαινετός,\nἐπονείδιστος οὗτος· ἐκεῖνος Ἑλληνικός, βαρβαρικὸς\nοὗτος· ἐκεῖνος ἄρρην, ἁπαλὸς οὗτος· ἐκεῖνος\nἑστώς, πτηνὸς οὗτος, ἀβέβαιος.\nἙκεῖνον τὸν ἔρωτα\nἐρῶν ἀνὴρ φίλος θεῷ, φίλος νόμῳ, μεστὸς αἰδοῦς,\nμεστὸς παρρησίας· ἐκεῖνος καὶ μεθ᾿ ἡμέραν τὸν ἐρώμενον\nπεριέπει καὶ ἀγάλλεται τῷ ἔρωτι, καὶ ἐν γυμνασίῳ\nσυμπλέκεται, καὶ ἐν δρόμῳ συνθεῖ, καὶ ἐν θήρᾳ\nσυγκυνηγετεῖ, καὶ ἐν πολέμῳ συναριστεύει, καὶ ἐν εὐτυχίαις\n\n\n\n\n\nσυνεντυχεῖ, καὶ ἀποθανόντος συναποθνήσκει·\nκαὶ οὐδὲν αὐτῷ δεῖ πρὸς τὴν συνουσίαν οὐ νυκτός,\nοὐκ ἐρημίας.\nὉ δὲ ἕτερος ἐραστὴς θεοῖς μὲν ἐχθρός,\nπλημμε|λὴς γάρ· ἐχθρὸς δὲ καὶ νόμῳ, παράνομος γάρ·\nἀθαρσής, δύσελπις, αἰδοῦς ἄπορος, ἐρημίας φίλος καὶ\nνυκτὶ καὶ φωλεοῖς· μηδαμοῦ ἂν ἐθέλων ὀφθῆναι συνδιημερεύων\nτοῖς παιδικοῖς, φεύγων ἥλιον, διώκων\nνύκτα καὶ\nὁμίχληνποιμέσιν οὔ τι φίλην, κλέπτῃ δὲ\nἀγαθήν.\nμὲν ποιμένι ἔοικεν, ὁ δὲ κλέπτῃ ἔοικεν,\nκαὶ λανθάνειν εὔχεται· οἶδεν γὰρ τὸ κακὸν ὃ δρᾷ,\nἀλλὰ εἰδὼς ὑφ᾿ ἡδονῆς ἕλκεται.\nΚαὶ γὰρ ἐν τοῖς εὐκάρποις\nφυτοῖς ὁ μὲν γεωργὸς τημελῶς πρόσεισιν, ὁ\nδὲ κλέπτης ἐμπεσὼν δρέπει καὶ λυμαίνεται καὶ\nσπαράττει.\nΚαλὸν σῶμα ὁρᾷς ἀνθοῦν καὶ ἔγκαρπον· μὴ ||\nχράνῃς, μὴ μιάνῃς, μὴ προσάψῃ τοῦ ἄνθους· ἐπαίνεσον,\nὡς ὁδοιπόρος φυτόν ποτε·\nτοῖον Ἀπόλλωνος παρὰ βωμῷ\nφοίνικος νέον ἔρνος ἀνερχόμενον\n\n\n\n\n\nεἰσενόησα· φεῖσαι τοῦ φυτοῦ τοῦ Ἀπόλλωνος καὶ τοῦ\nΔιός, ἀνάμεινον τοὺς καρπούς, καὶ ἐρασθήσῃ δικαιότερον.\nΟὐ χαλεπὸν τὸ ἔργον· οὐ γὰρ Σωκράτους μόνον·\nοὐδὲ φιλοσόφου μόνον. Ἤδη καὶ Σπταρτιάτης\nἀνὴρ οὐκ ἐν Λυκίῳ τραφείς, οὐδὲ ἐν Ἀκαδημίᾳ γυμνασάμενος,\nοὐδὲ ἐν φιλοσοφία πεπαιδευμένος, ἐντυχὼν\nμειρακίῳ βαρβαρικῷ μέν, ἀλλ᾿ ἄκρως καλῷ καὶ ἀνθοῦντι\nἄρτι, ἠράσθη μὲν αὐτοῦ· πῶς δ᾿ οὐκ ἔμελλεν;\nἀλλ᾿ οὐ περαιτέρω τῶν ὀφθαλμῶν.\nἘπαινῶ τῆς ἀριστείας\nτὸν Ἀγησίλαον μᾶλλον, ἢ τὸν Λεωνίδην μαχίμων·\nἀμαχώτερος γὰρ ὁ ἔρως ἦν τοῦ βαρβάρου· καὶ\nτὰ τοῦ ἔρωτος βλήματα τιτρώσκει μᾶλλον ἢ τὰ Καδούσια\nἢ τὰ Μηδικά.\nΤοιγαροῦν ὁ Ξέρξης μὲν ἐπέβη\nΛεωνίδου κειμένου, καὶ παρῆλθεν ἔσω Πυλῶν· Ἀγησιλάῳ\nδὲ μέχρι τῶν ὀφθαλμῶν προσελθὼν ὁ ἔρως,\nἐνταῦθα ἔστη ἐπὶ θύραις τῆς ψυχῆς· μεῖζον τὸ ἔργον·\nδίδωμι τὰ |ἀριστεῖα.\nΤαῦτα δρῶντα ἐπαινῶ τὸν Ἀγησίλαον\nμᾶλλον, ἢ Τισσαφέρνην διώκοντα, ἢ Θηβαίων\nκρατοῦντα, ἢ τὰς μάστιγας καρτεροῦντα· ἐκεῖνα μὲν\nγὰρ ἦν τῆς τῶν σωμάτων τροφῆς καὶ παιδαγωγίας·\nταῦτα δὲ ἔργα ψυχῆς τῷ ὄντι ἠσκημένης καὶ\nμεμαστιγωμένης.\nΣμερδίης, Θρᾷξ ὑπὸ Ἑλλήνων, κάλλους μειράκιον\nβασιλικόν, ὀφθῆναι γαῦρον, ἐκομίσθη δῶρον τυράννῳ\nἼωνι, Πολυκράτει τῷ Σαμίῳ.\nὉ δὲ ἥσθη τῷ δώρῳ,\nκαὶ ἐρᾷ Πολυκράτης Σμερδίου, καὶ αὐτῷ συνερᾷ ὁ\nΤήϊος ποιητὴς Ἀνακρέων.\nΚαὶ Σμερδίης παρὰ μὲν\nΠολυκράτους ἔλαβεν χρυσὸν καὶ ἄργυρον καὶ ὅσα\nεἰκὸς ἦν μειράκιον καλὸν παρὰ τυράννου ἐρῶντος·\nπαρὰ δὲ Ἀνακρέοντος ᾠδὰς καὶ ἐπαίνους καὶ ὅσα εἰκὸς\nἦν παρὰ ποιητοῦ ἐραστοῦ.\nΕἰ δή τις παραβάλλοι ἔρωτα\nἔρωτι, τυραννικὸν ποιητικῷ, ποτέρῳ ἂν αὐτοῖν φανείη\nἐνθεώτερος, καὶ οὐράνιος, καὶ ἄξιος Ἀφροδίτης ἐπονομάζεσθαι,\nκαὶ ἔργον εἶναι ὅσου; Ἐγὼ μὲν οἶμαι κρατεῖν\n\n\n\n\n\n\nἂν τὸν Μούσαις καὶ Χάρισιν ἀνακεκραμένον μᾶλλον,\nἢ τὸν ἀνάγκῃ καὶ δέει· ὁ μὲν γὰρ αἰχμαλώτῳ\nἔοικεν, ἢ μισθοφόρῳ οὐ πάνυ τι εὐτυχεῖ, ὁ δὲ ἐλευθέρῳ\nκαὶ Ἕλληνι.\nΔιόπερ μοι δοκεῖ οὐδὲ ἐν τοῖς βαρβάροις πάνυ τι\nἐπιχωριάσαι τὰ τοῦ ἔρωτος. Ὅπου γὰρ τὸ μὲν πλῆθος\nδουλεύει, τὸ δὲ ἄρχον δεσπόζει, τὸ διὰ μέσου ἐνθένδε\nἐξῄρηται, τὸ ἰσήγορόν τε καὶ ἰσότιμον καὶ ξύννομον.\nὉ δὲ ἔρως οὐδενὶ οὕτως πολεμεῖ ὡς |ἀνάγκῃ καὶ δέει·\nκαὶ ἐστὶν χρῆμα γαῦρον, καὶ δεινῶς ἐλεύθερον, καὶ\nτῆς Σπάρτης αὐτῆς ἐλευθερώτερον.\nΜόνον γάρ το\nτῶν || ἐν ἀνθρώποις ἔρως, ἐπειδάν τῳ καθαρῶς ξυγγένηται,\nοὐ πλοῦτον τέθηπεν, οὐ τύραννον δέδιεν, οὐ\nβασίλεια ἐκπλήττεται, οὐ δικαστήριον φυλάττεται, οὐ\nφεύγει θάνατον· οὐ θηρίον αὐτῷ δεινόν, οὐ πῦρ, οὐ\nκρημνός, οὐ θάλαττα, οὐ ξίφος, οὐ βρόχος, ἀλλὰ καὶ\nτὰ ἄπορα αὐτῷ εὐπορώτατα, καὶ τὰ δεινὰ εὐμαχώτατα,\nκαὶ τὰ φοβερὰ εὐπετέστατα, καὶ τὰ χαλεπὰ εὐκολώτατα.\nΠοταμοὶ πάντες περάσιμοί, χειμῶνες πλοϊμώτατοι, ὄρη\nεὐδρομώτατα· πανταχοῦ θαρσεῖ, πάντων ὑπερορᾷ, πάντων\n\n\n\n\n\nκρατεῖ.\nΠολλοῦ γε ἄξιον τὸ ἐρᾶν, τοιοῦτον ὄν.\nἘγὼ μὲν οἶμαι καὶ εὔξασθαί τινα νοῦν ἔχοντα, μηδαμοῦ\nἀπαλλαγῆναι αὐτοῦ, εἰ μέλλοι ὁμοῦ ἐρῶν ἐλεύθερός\nτ᾿ εἶναι καὶ ἀδεὴς καὶ ἄπταιστος.\nΔέδια δὲ μὴ οὐ τοιοῦτον ᾖ πᾶσιν ἑξῆς, ἀλλά τις\nὁμοιότης ἐπιτηδεύματος αἰσχροῦ ὑποδῦσα ἔργον καλόν,\nτῇ πρὸς αὐτὸ εἰκασίᾳ καλλωπιζομένη τυγχάνει μὲν τῆς\nφαντασίας ὁμοίας, τοῦ δὲ τέλους ἀστοχεῖ.\nΜιμεῖταί\nπου καὶ φαρμακοπώλης ἰατρόν, καὶ συκοφάντης ῥήτορα,\nκαὶ σοφιστὴς φιλόσοφον. Καὶ πανταχοῦ εὕροις ἂν\nξυμφυὲς ἀγαθῷ κακόν, πολλῷ τῷ ὁμοίῳ ἀνακεκραμένον,\nἢ προαιρέσει χωριζόμενον, ὡς ὁ ῥήτωρ τοῦ\nσυκοφάντου· ἢ τέλει, ὡς ὁ ἰατρὸς τοῦ φαρμακέως· ἢ\nἀρετῇ, ὡς ὁ φιλόσοφος τοῦ σοφιστοῦ· προαίρεσις δὲ\nκαὶ ἀρετὴ καὶ τέλος ὀλίγοις γνώριμα.\nὍταν οὖν ἐν\nἐπιτηδεύμασιν διπλοῖς καὶ ἀμφιβόλοις, τὰ μὲν ὅμοια\nἂν ἀπῇ, ἀνάγκη κατὰ τὸ ἀγνοούμενον οὐ δυναμένοις\nχωρίζειν τὰς τέχνας κατὰ τὸ εἰκαζόμενον αὐτὰς συνάπτειν·\nμήποτ᾿ οὖν καὶ περὶ ἔρωτος ταύτῃ κριτέον, καὶ\nἡγητέον αὐτὸν | εἶναι ὄνομα κοινὸν ἐν μεταιχμίῳ ἀρετῆς\n\n\n\n\n\nκαὶ κακίας τεταγμένον, ὑπ᾿ ἀμφοῖν δημαγωγούμενον,\nσχηματιζόμενον δὲ πρὸς ἑκατέραν, ὁποτέρᾳ ξυγγένοιτο,\nτῷ τῆς ἐπαγομένης πάθει προσονομάζεσθαι.\nΚαὶ μὴν τῆς ψυχῆς δίχα νενεμημένης, ὡς ὁ Πλάτωνος\nφησὶν λόγος, ἧς τῷ μὲν τῶν μερῶν ὄνομα λόγος, τῷ\nδὲ πάθος, ἀνάγκη τὸν ἔρωτα, εἰ μὲν κακία εἴη, πάθος\nτι εἶναι ἔρημον λόγου· εἰ δέ τι τῶν καλῶν, δυοῖν\nθἄτερον, ἢ κατὰ τὸν λόγον τετάχθαι πάθους ἀπηλλαγμένον,\nἢ κατὰ τὸ πάθος λόγῳ συμπεπλεγμένον.\nΚαὶ\nεἰ μὲν ὁ ἔρως φιλίας ἐστὶν ὁρμή, καὶ ὄρεξις τοῦ ὁμοίου\nπρὸς τὸ ὅμοιον ἄττοντος φύσει, καὶ ἀνακραθῆναι αὐτῷ\nὀρεγομένου (πάθος ἂν εἴη τοῦτο, οὐ λόγος), δεῖ προστεθῆναι\nτῷ πάθει τούτῳ ἐπιστάτην λόγον, ἵνα ἀρετὴ γένηται,\nκαὶ μὴ νόσος.\nΚαθάπερ γὰρ ἐπὶ τῆς τῶν\nσωμάτων κράσεως καὶ ἡ ὑγεία πάθος τί ἐστιν ὑγρῶν\nκαὶ ξηρῶν καὶ ψυχρῶν καὶ θερμῶν δυνάμεων, ἢ ὑπὸ\nτέχνης συγκραθεισῶν καλῶς, ἢ ὑπὸ φύσεως ἁρμοσθεισῶν\n\n\n\n\nτεχνικῶς· ἂν δὲ ἀφέλῃς τῆς φύσεως ἢ τῆς τέχνης,\nτὸ μὲν πάθος συνετάραξας, τὴν δὲ ὑγείαν ἐξήλασας·\nοὕτως ἀμέλει καὶ ἐπὶ τοῦ ἔρωτος τὸ πάθος μὲν ὁμοίως\nἐστίν, κἂν ἔχῃ λόγον· ἐὰν δὲ ἀφέλῃς τὸν λόγον, ἐπετάραξας\nαὐτοῦ τὴν συμμετρίαν, καὶ νόσον ἐποίησας\nτὸ πᾶν.\nἜστω δὴ ὁ ἔρως ὄρεξίς τις ψυχῆς, ἀλλὰ τῇ ὀρέξει\nταύτῃ χαλινοῦ δεῖ, καθάπερ ἵππου θυμῷ· ἐὰν δὲ\nἐπιτρέψῃς τῇ ψυχῇ φέρεσθαι, αὐτὸ ἐκεῖνο, κατὰ τὴν\nὉμηρικὴν εἰκόνα (Ζ 506), ἵππον ἀνῆκας ἀδηφάγον διὰ\nπεδίου κροαίνειν καὶ ὑβρίζειν, οὐκ ἐπὶ λουτρὰ νόμιμα,\nοὐδὲ ἐπὶ δρόμους τεχνικούς θέοντα, ἀχάλινον, ἀδέσποτον.\nἈλλὰ |αἰσχρὸν μὲν θέαμα ἵππος ἄφετος,\nαἰσχρὸν δὲ ἄκουσμα ὑβριστὴς ἔρως.\nΟὗτός ἐστιν ὁ\nἔρως ὁ τοὺς κρημνοὺς πηδῶν, οὗτος ὁ ποταμοὺς περῶν,\nὁ ξίφος λαμβάνων, ὁ ἅπτων βρόχον, ὁ μητρυιᾷ\nἐπιτιθέμενος, ὁ προγόνοις ἐπιβουλεύων, ὁ παράνομος,\nὁ ἔμπληκτος, ὁ χλωρός·\nοὗτος ὁ ἐν σκηναῖς τραγῳδούμενος,\nὁ ἐν μύθοις μισούμενος, μεστὸς ἐρινυῶν,\nμεστὸς δακρύων, οἴμοι βοῶν καὶ στένων, ὀλίγα μὲν\nεὐτυχῶν, ἐπαιρόμενος δὲ παρὰ τὴν ἀξίαν, καὶ τρεπόμενος\n\n\n\n\nπαντοδαπὰς τροπὰς καὶ αἰφνιδίους· ἐπὶ σαρκῶν\nἡδονὰς συντεταγμένος, καὶ φλεγμαίνων σῶμα σώματι\nἀναμιγνύει, καὶ προσφυόμενος οὔτέ τινα εὐσχήμονα\nοὔτε νόμιμον οὔτε ἐρωτικὴν τῷ ὄντι ξυνυφήν. Ἐπισπᾶται\nδὲ αὐτὸν κάλλους φήμη οἰστρούμενον, ὑπὸ δὲ\nτῆς ἀγνοίας πλανώμενον.\nὉ δὲ τούτῳ ἐναντίος, μόνῳ τῷ τίκτοντι εἰς γένεσιν\nτοῦ ὁμοίου ἀπὸ ὀρέξεως ἐμφύτου μετὰ δικαιοσύνης\nξυνών, καὶ διορίζων τὸ θῆλυ· οὗτος θεῶν Γαμηλίων\nτε καὶ Ὁμογνίων καὶ Γενεθλίων θεσμός, ἐπὶ πάσῃ\nζῴων φύσει τεταγμένος· τῶν μὲν αὐτομάτων εἰς τὴν\nκοινωνίαν ὑπὸ οἰκείου ἔρωτος ἐν ὥρᾳ τοῦ γεννᾶν\nἰόντων· τῶν δὲ καὶ διὰ τέχνης ἐπιστάτου ποιμενικῆς\nτε καὶ αἰπολικῆς καὶ βουφορβοῦ καὶ ἱπποκόμου, ζευγνύντων\nἑκάστων κατὰ φύσιν τὰ αὑτῶν θρέμματα, καὶ\nδιακρινόντων αὖθις δέει ὕβρεως·\nχωρὶς μὲν πρόγονοι, χωρὶς δὲ μετάσσαι,χωρὶς δ᾿ αὖθ᾿ ἕρσαι·\nἡ δὲ τῶν ἀνθρώπων ἀγελαιοτρόφος ἐπιστάτις, βασιλικὴ\nκαὶ ποιμενικὴ τέχνη, οὐδεμίαν ἐξεύροι ἂν ἄλλην ὕβρεως\nἀγωγὸν μηχανήν, πρὶν ἄν τις ἑκὼν εἴξας τῷ λόγῳ\nκαὶ τὴν ψυχὴν παραδῶ ποιμαίνειν αἰδοῖ καὶ σωφροσύνῃ.\nὭσπερ γὰρ ἄλλο ἄλλῳ |ζῴῳ ἀλέξημα ἥκει παρὰ\nτῆς φύσεως εἰς τὸν αὑτοῦ βίον, ὑφ᾿ οὗ σώζεται, λέουσιν\nἀλκή, ἐλάφοις δρόμοι, θῆραι κυσίν, καὶ τῷ μὲν\nδιερῷ γένει αἱ νήξεις, τῷ δὲ μεταρσίῳ αἱ πτήσεις, τῷ\nδὲ εἰλυσπωμένῳ οἱ φωλεοί, ὡς δὲ καὶ τοῖς ἀνθρώποις,\nτὰ ἄλλα ἐλαττουμένοις τῶν ἀπάντων (καὶ γὰρ\nἀλκὴν ἀσθενέστατοι, καὶ θεῖν βράδιστοι, καὶ ἀνίπτασθαι\nἀδύνατοι, καὶ νήχειν ἀσθενεῖς, καὶ φωλεύειν ἀμήχανοι),\nλόγον δὲ αὐτοῖς θεὸς ἔδωκεν πρὸς τὰς\nἁπάντων εὐπορίας ἀντίρροπον, ὑποβάλλων αὐτῷ τὴν\nἐρωτικὴν ὄρεξιν, ὡς χαλινῷ ἵππον, ὡς τοξότῃ τόξον,\nὡς οἴακι ναῦν, καὶ τεχνίτῃ ὄργανον.\nὍ τε οὖν λόγος\nαὐτὸς αὐτοῦ ἀμβλύτατος, ἀνέραστος ὤν· ὅ τε ἔρως\nαὐτὸς αὐτοῦ ἐμπληκτότατος, ἀπειθέστατος ὢν τῷ λόγῳ.\nἜστιν δὲ ἡ πειθὼ συζυγία ἔρωτος καὶ λόγου πρὸς τὸ\nκαλὸν ὁρμωμένων, καὶ λαμπρυνομένων ἐπ᾿ αὐτὸν πολλῷ\nδρόμῳ.\nδὲ οἰόμενος ἐν τῇ σαρκῶν φύσει κατορωρύχθαι\nτὸ καλόν, ἡδονὴν κάλλους ἀλλάττεται, καὶ ἐξαπατᾶται\nὑπ᾿ αὐτῆς· πιθανὸν γὰρ κακὸν ἡδονή, καὶ\nκολακείας ἀνάπλεων·||\nΤοῦτο καὶ μειράκιον Τρωϊκὸν βουκολοῦν τέως\nκαὶ περὶ τὴν Ἴδην πλανώμενον, οὐκ ἀνασχόμενον τὰς\nοἴκοι ἡδονάς, ἐπὶ θάλατταν ἐκ τῶν ὁρῶν καταβιβασάμενον,\nεἰς ναῦν ἐνθέμενον, ἐπὶ Πελοποννήσου ἐπεραίωσεν,\nλῃστὴν ἐραστήν.\nΟὐ γὰρ ἦν περὶ τὴν Ἀσίαν\nσῶμα ἄλλο καλόν, οὐ Τρωῖκόν, οὐ Δαρδανικόν, οὐχ\nἙλλησπόντιον, οὐ Λύδιον, ὁμόφωνον τῷ ἐραστῇ, ἐν\nτοῖς αὐτοῖς ἤθεσίν τε καὶ νομίμοις τεθραμμένον· ἀλλ᾿\nἐπὶ τὴν Σπτάρτην καὶ τὸν Εὐρώταν ἔρχεται κωμαστὴς\nδιαπόντιος, ἐξ ὀνείρων ἐραστής, καὶ ἀδικεῖ τὸν ὑποδεξάμενον,\nκαὶ ἀνθίστησιν, καὶ διαλύει γάμον Ἑλληνικόν.\nλίχνου ἔρωτος, |καὶ ἀδίκων ἐνυπνίων, καὶ\nὀφθαλμῶν πονηρῶν, καὶ ἡδονῆς ἡγεμόνος πολλῶν\nκακῶν.\nΟὕτω καὶ Ξέρξην τὸν μέγαν ἐκεῖνον, τὸν ἐν\nΣαλαμῖνι καὶ Πλαταιαῖς τοῖς Ἕλλησι παραταξάμενον,\nτοσούτων σωμάτων θεατὴν καὶ δεσπότην γενόμενον,\nοὐκ ἐπηγάγετο εἰς ἔρωτα οὐκ Ἰνδικὴ κόρη ὑψηλή,\nοὐδὲ Μηδικὴ τιαραφόρος, οὐδὲ Μαρδονικὴ μιτρηφόρος,\nοὐδὲ Καρικὴ ὡπλισμένη, οὐδὲ Λυδία ᾄδουσα, οὐκ Ἰωνική,\nοὐχ Ἑλλησποντία· ἀλλ᾿ ἐπὶ Ἄμηστριν ἧξεν τὴν\n\n\n\n\n\n\nτοῦ παιδὸς γαμετήν.\nκακίστου ἔρωτος, ὃς παραλιπὼν\nτὰ ἐδώδιμα, ἐπὶ τὰ πικρὰ ἦλθεν καὶ ἄβρωτα,\nὑπ᾿ ἀκολάστου ἐξουσίας εἰς τὴν τοῦ φιλεῖν δύναμιν\nὑβριζούσης.\nὍταν γὰρ ψυχῆς ἀφέλῃς μὲν τὸ εἰδέναι,\nπαράσχῃς δὲ τὸ δύνασθαι, δίδως τοῖς ἁμαρτήμασιν\nἐπιρροὴν καὶ ἐξουσίαν καὶ δρόμον.\nἌφελε Ἀλεξάνδρου\nμὲν τὴν Πριάμου δύναμιν, καὶ τὸ ἐκεῖ θάρσος,\nκαὶ μένει βουκολῶν καὶ τὴν Ἑλένην οὐκ ὀνειρώττει·\nἄφελε Ξέρξου τὴν ἐξουσίαν, καὶ Ἄμηστρις, οὐκ αἰσχρὰ\nἔστι καὶ ἐν ἰδιώταις;\nΤυραννὶς ἀκόλαστος, ὅταν ἀπῇ μὲν ὁ λόγος, οἱ δὲ\nὀφθαλμοὶ λιχνεύουσιν· ὧν ἐὰν ἀφέλῃς τὴν ἐξουσίαν,\nοὔτε Κριτόβουλος Εὐθυδήμῳ προσκνήσασθαι ἐρᾷ, οὔτε\nΑὐτολύκῳ Καλλίας, οὔτε Ἀγάθωνι Παυσανίας, οὔτε\nἄλλος ἄλλῳ.\nΔιὰ τοῦτο ἐγὼ ἐπαινῶ τὸν Κρητῶν νόμον,\nκαὶ τὸν Ἠλείων μέμφομαι· τὸν μὲν Κρητικὸν\n\n\n\n\n\n\nἐπαινῶ τῆς ἀνάγκης, τὸν δὲ Ἠλείων μέμφομαι τῆς\nἐξουσίας.\nΚρητικῷ μειρακίῳ αἰσχρὸν ἐραστὸν εἶναι,\nΚρητικῷ νεανίσκῳ αἰσχρὸν προσάψασθαι παιδικῶν. Ὢ\nνόμου κεκραμένου καλῶς σωφροσύνῃ καὶ ἔρωτι.\nΤὰ δὲ Ἠλείων οὐ λέγω, τὰ δὲ Λακεδαιμονίων λέγω· ἐρᾷ\nΣπταρτιάτης ἀνὴρ μειρα |κίου Λακωνικοῦ, ἀλλ᾿ ἐρᾷ μόνον\nὡς ἀγάλματος καλοῦ· καὶ ἑνὸς πολλοί, καὶ εἷς\nπολλῶν.\nμὲν γὰρ ἐξ ὕβρεως ἡδονὴ ἀκοινώνητος\nπρὸς ἀλλήλους· ὁ δὲ ἐξ ὀφθαλμῶν ἔρως κοινωνικὸς\nμόνον, καὶ ἐπὶ πάσας ἐξικνούμενος φύσεις ἐρωτικάς.\nΤὶ γὰρ ἂν εἴη ὡραιότερον τοῦ ἡλίου, καὶ ἐρασταῖς\nπολυδερκέστερον; ἀλλ᾿ ὅμως ἐρῶσιν ἡλίου οἱ πάντων\nὀφθαλμοί.\nἘν Λοκροῖς τοῖς Ἰταλιώταις ἔφηβος ἦν καλός, καὶ\nνόμος καλός, καὶ ἐρασταὶ πονηροί· ἐρᾶν μὲν ἠναγκάζοντο\nὑπὸ τοῦ κάλλους, εἴργοντο δὲ ὑπὸ τοῦ νόμου\nκακῶς ἐρᾶν· οἰστρούμενοι δὲ ὑπὸ τοῦ πάθους πρὸς\nτὴν ὕβριν, τὸν μὲν ἔφηβον οὐκ ἔπεισαν (νόμιμος γὰρ\nἦν), ἧξαν δὲ οἱ δυστυχεῖς ἐπὶ βρόχον πάντες ἑξῆς.\n\n\n\n\n\nἌξιοι μὲν θανάτου· τί γὰρ δεῖ ζῆν ἄνδρα μηδὲ\nὀφθαλμῶν ἀνεχόμενον; Ἄγαλμα μέν τις ἰδὼν καὶ\nἐπαινέσας τὸ κάλλος, οὐκ ἐδεήθη βρόχου·\nἀλλὰ κἂν\nἵππον ἴδῃ ἱππικὸς ἀνὴρ καὶ τοῦ κάλλους ἐπαινέσῃ,\nκαὶ κτήσασθαι μὴ δυνηθῇ, οὐ δεῖται βρόχου· ἐξαρκεῖ\nδὲ καὶ τῷ γεωργῷ καὶ ἐν γειτόνων, εἰ δὴ φυτὸν καλόν,\nἡ ὄψις αὐτή· ἐξαρκεῖ καὶ τῷ θηρευτῇ, κἂν παῤ ἄλλῳ\nιδῃ σκύλακα ὡραῖον, ἡ ὄψις αὐτή· καὶ οὐδεὶς τούτων\nθανατᾷ δι᾿ ἀπορίαν τῶν κτημάτων.\nἘρῶσιν καὶ οἱ\nφιλοχρήματοι χρυσοῦ μᾶλλον, ἢ οἱ ἐρασταὶ σωμάτων,\nκαὶ συγκατορύττεσθαι ἐθέλουσιν τῷ χρυσῷ μᾶλλον,\nἢ τοῖς σώμασιν οἱ ἐρασταί· ἀλλ᾿ οὐδεὶς θανατᾷ τούτων,\nἐὰν μὴ τύχῃ χρυσοῦ.\nΟὐδὲ γὰρ ὁ Πέρσης βασιλεὺςματιστῶν\nἀκορεστότατος καὶ ἐπιμανέστατος, ὃς ἄρχων\nαὐτῆς γῆς, καὶ ἐν τοσαύταις ἡδοναῖς φυρόμενος, ὅσαι\n\n\n\n\n\n\nπληροῦσιν βασιλέως ἀκολάστου ὀρέξεις, ἐπεβούλευσεν\nνεκροῦ τάφῳ. Φήμη δὲ αὐτὸν ἐ| πεσπάσατο χρυσοῦ\nκατορωρυγμένου σύν τῷ νεκρῷ, καὶ ἐτυμβωρύχει ὁ\nμέγας βασιλεὺς τὴν τιάραν ἔχων, καὶ τὸν μὲν χρυσὸν\nοὐχ εὗρεν, ἐπίγραμμα δὲ ἔνδοθεν ἐπὶ τῷ τάφῳ, ὃ\nνεκρὸς λέγει· ‘ὦ πάντων ἀνθρώπων ἀπληστότατε· ὃς\nἔτλης ἐν νεκροῦ νεκροῦ θίγειν δι᾿ ἔρωτα χρυσοῦ’.\nΤοῦτο εἴποι ἂν καὶ Ἕλλην λόγος πρὸς Ἕλληνα ἄνδρα\nἐπὶ ὕβριν σαρκῶν ὑπὸ ἀκορέστου ἐπιθυμίας ὁρμηθέντα,\nὅταν αὐτὸν ἐπισπάσηται φήμη κάλλους κατορωρυγμένου\nἐν σώματι.\nὮ πάντων ἀνθρώπων ἀνοητότατε,\nνεκρὸν ἀνορύττεις· οὐ γὰρ ἂν ἔτλης θίγειν\nσαρκὸς ἄρρενος, κἀθικτοῦ χρήματος σαρκὶ ἄρρενι·\nἄδικος ἡ μῖξις· ἄγονος ἡ συνουσία· ἐπὶ πετρῶν σπείρεις,\nψάμμους ἀροῖς. Μετένεγκε τὰς εὐφροσύνας ἐπὶ\nτὴν φύσιν, τρέψον ἐπὶ τὴν γεωργίαν τοὺς ὀφθαλμούς,\nἐγκάρποις ἥσθητι ἡδοναῖς,\n(Ψ 303) ὥς κε μὴ ἄσπερμος γενεὴ μετόπισθεν ὄληται.\nΟὐκ ἔστ᾿ ἔτυμος λόγος,\nλέγει που τῶν αὐτοῦ ἀσμάτων ὁ Ἱμεραῖος ποιητής,\nἐξομνύμενος τὴν ἔμπροσθεν ᾠδήν, ἐν ᾗ περὶ τῆς\nἙλένης εἰπεῖν φησὶν οὐκ ἀληθεῖς λόγους· ἀναμάχεται\nοὖν ἐπαίνῳ τὸν ἔμπροσθεν ψόγον.\nΔοκῶ δή μοι, κατὰ\nτὸν ποιητὴν ἐκεῖνον, δεήσεσθαι καὶ αὐτὸς παλινῳδίας\nἐν τοῖς περὶ τοῦ ἔρωτος λόγοις· θεὸς γὰρ καὶ οὗτος,\nκαὶ οὐχ ἧττον τῆς Ἑλένης ἐπιτιθέναι δίκην τοῖς πλημμελοῦσιν\nεἰς αὐτὸν ἐρρωμενέστατος.\nΤί δὴ οὖν ἐστιν\nτὸ πλημμέ |λημα, ὅπερ καὶ ἀναμαχέσασθαι λίαν φημὶ\nἡμᾶς δεῖν; ὂν καὶ μέγα καὶ δεόμενον γενναίου ποιητοῦ\nκαὶ τελέστου, εἰ μέλλοι τὶς ἱκανῶς ἐξευμενιεῖσθαι\nἀδέκαστον δαίμονα, οὐ τρίποδας ἑπτὰ δούς, οὐδὲ χρυσοῦ\nτάλαντα δέκα, οὐδὲ γυναῖκας Λεσβιάδας, οὐδὲ\n\n\n\n\n\n\nἵππους Τρωῖκούς, ἀλλὰ λόγον λόγῳ, πονηρῷ 5 χρηστόν,\nκαὶ ψευδῆ ἀληθεῖ ἐξαλείψας.\nΤοιαύτην φασὶ καὶ τὸν Ἀνακρέοντα ἐκεῖνον τὸν\nΤήῖον ποιητὴν δοῦναι δίκην τῷ ἔρωτι. Ἐν τῇ τῶν\nἸώνων ἀγορᾷ, ἐν Πανιωνίῳ, ἐκόμιζεν τιτθὴ βρέφος·\nὁ δὲ Ἀνακρέων βαδίζων, μεθύων, ἰάχων, ἐστεφανωμένος,\nσφαλλόμενος, ὠθεῖ τὴν τιτθὴν σὺν τῷ βρέφει,\nκαί τι καὶ εἰς τὸ παιδίον ἀπέρριψεν βλάσφημον ἔπος·\nἡ δὲ γυνὴ ἄλλο μὲν οὐδὲν ἔχαλέπηνεν τῷ 5 Ἀνακρέοντι,\nἐπεύξατο δὲ τὸν αὐτὸν τοῦτον ὑβριστὴν ἄνθρωπον\nτοσαῦτα καὶ ἔτι πλείω ἐπαινέσαι ποτὲ τὸ παιδίον, ὅσα\nνῦν ἐπηράσατο.\nΤελεῖ ταῦτα ὁ θεός· τὸ γὰρ παιδίον\nἐκεῖνο δὴ αὐξηθὲν γίγνεται Κλεόβουλος ὁ ὡραιότατος,\nκαὶ ἀντὶ μικρᾶς ἀρᾶς ἔδωκεν ὁ Ἀνακρέων Κλεοβούλῳ\nδίκην δι᾿ ἐπαίνων πολλῶν.\nΤί κωλύει, εἰ δεῖ καὶ ἡμᾶς ἀναμαχέσασθαι τήμερον,\nκατὰ τὸν Ἀνακρέοντα ἐκεῖνον δοῦναι δίκην τῷ ἔρωτι\nαὐτοὺς ἑκόντας γλώττης ἀδίκου; τὸ φάναι, ὅτι ὁ ἔρως\nἐπὶ μοιχείαν ἀνάπτει, ὥσπερ τὸν Ἀλέξανδρον, ἢ ἐπὶ\n\n\n\n\n\nπαρανομίαν, ὡς τὸν Ξέρξην, ἢ ἐπὶ ὕβριν, ὡς Κριτόβουλον,\nκαὶ ἀνατιθέναι θεῷ πρᾶγμα ἄθεον, πῶς οὐ\nπλημμελές; οὑτωσὶ δὲ αὐτὸ θεασώμεθα.\nὉ ἔρως ἄλλού\nτου ἔρως, ἢ κάλλους ἐστίν; οὐδαμῶς.\nΣχολῇ γὰρ ἂν\nεἴη ἔρως, εἰ μὴ κάλλους εἴη. Ὁπόταν λέγωμεν ἐρᾶν\nχρημάτων Δαρεῖον, ἢ Ξέρξην τῆς Ἑλλήνων γῆς, ἢ\nΚλέαρχον πολέμου, ἢ Ἀγησίλαον τιμῆς, |ἢ Κριτίαν\nτυραννίδος, ἢ Ἀλκιβιάδην Σικελίας, καὶ Γύλιππον\nχρυσίου, ἆρα κάλλος τὶ ὁρῶντες ἐμφαινόμενον, τὴν\nπρὸς αὐτὸ ἐπαγωγὴν ἔρωτα ἐπονομάζοντες, ἕκαστον\nτούτων ἐρᾶν φαμέν, τὸν μὲν τοῦδε, τὸν δὲ τοῦδε,\nἄλλον ἄλλου; πολλοῦ γε καὶ δεῖ.\nγὰρ ἂν τὰ αἴσχιστα\nτῶν ἐν ἀνθρώποις πραγμάτων τῷ μὴ προσήκοντι ὀνόματι\nἐπικοσμοῦντες πλημμελοῖμεν ἂν εἰς τὸ ἀληθὲς\nαὐτό. Ποῦ γὰρ ἢ ἐν χρήμασιν κάλλος, τῷ 5 πάντων\nπραγμάτων ‘καλλίστῳ’; ἢ ἐν πολέμῳ, τῷ πάντων ἀβεβαιοτάτῳ;\nἢ ἐν τυραννίδι, τῷ πάντων ἀγριωτάτῳ; ἢ\nἐν χρυσῷ, τῷ πάντων γαυροτάτῳ; Σκελίαν δὲ εἴ μοι\nλέγοις, ἢ τὴν Ἑλλήνων γῆν, ἐλπίδας λέγεις ἡδονῶν,\nκάλλος δὲ οὐδαμοῦ·\nεἰ δέ μοι, νὴ Δία, τὴν Αἰγυπτίων\nγῆν λέγοις τὴν τὰς πυραμίδας ἔχουσαν τὰς\nμεγάλας, καὶ τὸν πολύν ποταμόν, οὐδὲ ταύτην λέγεις\nἔχουσαν τὸ καλόν, οὐδὲ Βαβυλῶνα αὐτὴν τὴν εὐτειχοτάτην,\nοὐδὲ Μηδίαν τὴν εὐιπποτάτην, οὐδὲ τὴν\nΦρυγῶν γῆν τὴν εὐβοτωτάτην, οὐδὲ Σάρδεις τὰς εὐχρυσοτάτας.\nἝκαστον γὰρ τούτων τοσούτου δεῖ εἶναι\nκαλόν, ὅσουπερ καὶ ἡδύ· μᾶλλον μὲν ἡδύ τῷ δυναμένῳ\nπορίσασθαι ἐξ αὐτοῦ ἡδονήν, ἢ καλὸν τῷ μὴ\nδυναμένῳ ἐξ αὐτοῦ ὄνασθαι·\nοὐδὲν γὰρ καλὸν ἐπιβλαβές,\nοὐδὲ [εἰς] σφαλερόν, οὐδὲ εἰς μοχθηρίαν συντελοῦν,\nοὐδὲ εἰς δυστυχίαν ἄγον, οὐδὲ εἰς συμφορὰν\nειραγωγοῦν, οὐδὲ εἰς μετάγνωσιν τελευτῶν.\nΕἶεν. Ὁ ἔρως ἡμῖν κάλλους ἦν ἔρως· ὁ δὲ ἐρῶν\nἄλλου του, καὶ μὴ κάλλους, ἡδονῆς ἐρᾷ. Ἀφαιρῶμεν\nδέ, εἰ βούλει, τοὔνομα, καὶ ἐπιθυμεῖν λέγωμεν τοῦτον,\n\n\n\n\n\n\nἀλλ᾿ οὐκ ἐρᾶν, ἵνα μὴ τῇ περὶ τὴν φωνὴν παρανομίᾳ\nπρᾶγμα ὑπαλλάξαντες λάθωμεν, ἀλλ᾿ οὐ τοὔνομα μόνον.\nἜστω τοίνυν ἔρως μὲν κάλλους, ἐπιθυμία δὲ ἡ |δονῆς.\nτοίνυν κάλλους ἐρῶν ἆρα οὐκ ἐπιθυμεῖ αὐτοῦ; καὶ\nμάλα.\nΣχολῇ γὰρ ἂν εἴη τι ἄλλο ὁ ἔρως, εἰ μὴ ὄρεξίς\nτις.\nΠαραιτοῦμαι δὲ τοὺς σοφοὺς τῆς || τῶν ὀνομάτων\nθήρας, εἰ τὸ αὐτὸ νῦν μὲν ὄρεξιν, νῦν δὲ ἐπιθυμίαν\nκαλῶ· ἐγὼ γάρ τοι τά τε ἄλλα, καὶ ἐν τῇ τῶν\nὀνομάτων ἐλευθερίᾳ πείθομαι Πλάτωνι.\nἜστω δέ,\nεἰ βούλονται, ὄρεξις, καὶ μὴ ἐπιθυμία ὁ ἔρως. Διῃρήσθωο\nδὲ τῇδε· ἐὰν μὲν ἐπὶ τὸ καλὸν φαινόμενον ἡ\nψυχὴ ἄξῃ, ἔρως καλείσθω τοῦτο, οὐκ ἐπιθυμία· ἐὰν\nδὲ μή, ἐπιθυμία καλείσθω τοῦτο, οὐκ ἔρως.\nΤί οὖν,\nεἰ ἀκόλαστος ὁ σοφιστὴς, τῇ τοῦ φαινομένου προσθήκῃ\nχρώμενος, τὸ ἡδύ τοῦτο φῇ φαντάζεσθαι αὐτῷ καλὸν\nἐρᾶν; Καὶ τούτῳ συγχωρήσομεν; Καὶ πάλιν αὖ, εἴ τις\nἀποβλέψας εἰς τοὺς τῷ ὄντι ἐραστὰς τοὺς πρὸς τὸ\nκαλὸν ὡρμημένους, καὶ θεασάμενος τὸ ἐν τῇ ὀρέξει\nτοῦ κάλλους ἡδύ, διὰ τὴν ἐπιμιξίαν τῆς ἡδονῆς ἐπιθυμεῖν\n\n\n\n\nκαὶ τούτους φῇ, ἀλλ᾿ οὐκ ἐρᾶν· πῇ ἂν ταῦτα\nἡμῖν διακριθείη; Εἰ γὰρ τά τε ἡδέα φαντάζεται καλά,\nτά τε καλὰ ἀνακέκραται ἡδοναῖς, κίνδυνος οὕτω καὶ\nτὴν ἐπιθυμίαν τῷ ἔρωτι ἐπιμιχθῆναι.\nΒούλει τοίνυν\nτοῦ μὲν καλοῦ ἀφαιροῦμεν τὸ φαινόμενον, ἵνα μήποτε\nλάθῃ σχηματισαμένη πρὸς αὐτὸ ἡ ἡδονή· τῆς δὲ ἡδονῆς\nοὐκ ἔτι;\nΤὸ μὲν γὰρ καλόν, τίμιον ὄν, κατὰ τὴν αὐτοῦ\nφύσιν εἶναι δεῖ καλόν, ἵνα καὶ ἐράσμιον ᾖ· τῇ δὲ ἡδονῇ\nἀπόχρη φαίνεσθαι, καὶ μὴ οὔσῃ· τῇ γὰρ τοῦ πεπονθότος\nεὐφροσύνῃ λαμβάνουσα τὴν σύστασιν, οὐ τῇ\nαὑτῆς φύσει, ἱκανῶς ἕξει, ἐὰν τὸ δοκεῖν ὑπάρχῃ, αὐτῇ\nκαὶ μὴ οὔσῃ.\nΟἷον τὸ τοιόνδε λέγω (αἴσθομαι γάρ τοι ἐμαυτοῦ\nγλίσχρως τὸ πρᾶγμα διε |λομένου, καὶ δεομένου εἰκόνος).\nΣῶμα που τραφῆναι ἀδύνατον, ὅτι μὴ σιτίων προσφορᾷ,\nκαὶ ἐργασία ὀδόντων, καὶ σπλάγχνων ὑποδοχῇ,\nκαὶ τῇ ἔνδον οἰκονομίᾳ, προσγινομένης αὐτῷ τῆς ὑποτροφῆς.\nἮσαν δέ που κατὰ τὸν ἐπὶ Κρόνου, φασίν,\n\n\n\n\n\nβίον αἱ τροφαὶ τοῖς ἀνθρώποις φηγοὶ καὶ ὄγχναι· καὶ\nδιὰ τοῦτο ἐπεφημίσθη φέρειν ἡ γῆ τοὺς καρποὺς αὐτομάτους,\nὅτι αὐτοῖς οὐδὲν ἔδει γεωπονίας, ἐξ αὐτοφυοῦς\nτροφῆς βιοτεύουσιν.\nἘὰν τοίνυν προσθῇς ὀψοποιόν,\nκαὶ ἡδύσματα, καὶ τροφὴν ποικίλην, ἄλλῳ ἄλλην,\nκαρυκείαν Σικελικήν, καὶ Συβαριτικὴν χλιδήν, καὶ\nΠερσικὴν τρυφήν, πάντα ταῦτα ἐρεῖς ἡδονῆς ὄνομα·\nκαὶ κοινὸν μὲν πᾶσι τὴν τροφὴν ἐρεῖς, ἴδιον δὲ ἑκάστῳ\nτὴν ἡδονήν, καὶ κατὰ φύσιν μὲν τὴν τροφήν, κατὰ\nτέχνην δὲ τὴν ἡδονήν.\nΚἂν μεταθῇς τραπέζας, τὴν\nΣικελικὴν τοῖς Πέρσαις, καὶ τὴν Περσικὴν Σικελιώταις,\nτροφὴ μὲν ὁμοίως ἑκατέροις ἑκάτερα, τὸ δὲ τῆς ἡδονῆς\nὑπαλλαχθέν, δι᾿ ἀήθειαν εἰς λύπην μετέβαλλεν.\nΓίγνεται τοίνυν ἡ μὲν τροφὴ κατὰ τὴν οὐσίαν τοῦ\nτρέφειν δυναμένου, ἡ δὲ ἡδονὴ κατὰ τὸ πάθος τοῦ\nἥδεσθαι εἰθισμένου.\nΤὸ δὲ ἔθος ἄλλο ἄλλῳ. Αὐτίκα Ἕλληνες μέν, καὶ\nΠέρσαι, καὶ Λυδοι, καὶ Φοίνικες, καὶ εἴ τι δὴ ἄλλο γένος,\n\n\n\n\n\n\nφυτευσάμενοι ἀμπέλους, πονηθέντες περὶ αὐτάς, ἐξελόμενοι\nτὸν βότρυν, εὐτρεπίσαντες τὸν οἷνον, παρεσκευάσαντο\nποτόν, κατὰ μὲν τὴν χρείαν οὐκ ἀναγκαῖον,\nκατὰ δὲ τὴν ἡδονὴν ἀκμαιότατον.\nΣκυθῶν δὲ οἱ μὲν\nπολλοὶ γάλακτι βιοτεύουσιν, ὅσα οἱ ἄλλοι ἐπὶ οἴνῳ·\nτοῖς δὲ αἰ μέλιτται καθηδύνουσι τὸ πόμα, ἐπὶ πετρῶν\nκαὶ δρυῶν διαπλάττου |σαι τοὺς σίμβλους·\nεἰσὶν δέ,\nοἳ τῇ παρὰ τῶν νυμφῶν ὀχετείᾳ καὶ ἐπιρροῇ οὐδὲν\nλυμαίνονται, ἀλλ᾿ αὐτοφυεῖ προσχρῶνται ποτῷ 5 ὕδατι·\nἓν δέ τι, οἶμαι, Σκυθῶν γένος πίνουσιν μὲν ὕδωρ,\nἐπειδὰν δὲ αὐτοῖς δέῃ τῆς κατὰ μέθην ἡδονῆς, νήσαντες\nπυράν, θυμιῶντες εὐώδεις βοτάνας, περικαθίσαντες\nἐν κύκλῳ τῇ πυρᾷ, ὡς περὶ κρατῆρα, εὐωχοῦνται\nτῆς ὀδμῆς, καθάπερ οἱ ἄλλοι τοῦ ποτοῦ, καὶ\nμεθύσκονταί γε ὑπ᾿ αὐτῆς, καὶ ἀναπηδῶσιν, καὶ ᾄδουσιν,\nκαὶ ὀρχοῦνται.\nΤί δή μοι βούλεται ἡ περίοδος τοῦ λόγου; ἐνδείξασθαι\nὑμῖν διάκρισιν καλοῦ καὶ ἡδονῆς.\nΤίθει γάρ\nμοι, κατὰ δὲ τὸ ἀναγκαῖον καὶ τὸ αὐτοφυὲς τῆς τροφῆς\n\n\n\n\n\nκαὶ τοῦ ποτοῦ, τὸ καλὸν αὐτό, ὅπερ εἶναι δεῖ καὶ\nμὴ δοκεῖν μόνον· κατὰ δὲ τὸ ποικίλον καὶ ἐπίκτητον\nτῶν ἄλλων ἄλλους ἄλλως εὐφραινόντων, τὴν ἡδονήν·\nδοκεῖν γὰρ εἶναι δεῖ ταύτην μόνην.\nΟὕτω δὴ τούτων\nἐχόντων, γίγνεται ὁ μὲν ἔρως λόγος, καὶ ἀρετή, καὶ\nτέχνη· λόγος μὲν ὁ κατὰ τὴν ἀλήθειαν, ἀρετὴ δὲ κατὰ\nτὴν διάθεσιν, τέχνη δὲ κατὰ τὴν εὐστοχίαν τοῦ καλοῦ·\nἐπιθυμίαι δὲ ἡδονῶν, ἄλογοι ἀλόγων.\nἘπεὶ τοίνυν\nτὸ καλὸν εἶναι δεῖ καλόν, ἵν᾿ ἔρωτα ποιῇ, ποῖόν τι\nεἶναι αὐτὸ φῶμεν, καὶ πῶς ποιοῦν; Βούλει σοι λέγω\nκατὰ τὴν Σωκράτους μαντείαν; Ὡς τὸ καλὸν αὐτὸ ἄρρητον\nὂν καὶ ὀφθαλμῶν κρεῖττον ἡ ψυχὴ τεθεαμένη\nπάλαι, καὶ ὀνειρώττουσα αὐτοῦ τὴν μνήμην, ἐν τῇ\nδεῦρο συνουσίᾳ οὐ πάντῃ ἐναργῶς ὁρᾷ, ἅτε ἀπολελειμμένη\nαὐτοῦ καὶ τῷ χωρίῳ καὶ τῇ τύχῃ, καὶ ἀπεξενωμένη\nἐκείνων τῶν θεαμάτων εἰς τὸν ἐν γῇ τόπον, καὶ\nπεριβεβλημένη πολλὴν καὶ παντοδαπὴν ἰλύν, ὑφ᾿ ἧς\nταράττεται, συνδεδεμένη ἀσαφεῖ | βίῳ καὶ συγκεχυμένῳ,\nκαὶ μεστῷ ταράχου καὶ πλημμελείας πολλῆς·\nἡ\n\n\n\n\nδέ γε τοῦ καλοῦ φύσις ἀρξαμένη ἐκεῖθεν κάτεισιν\nδεῦρο πρόσω ἰοῦσα ἠρέμα, καὶ ἀμβλυνομένη μᾶλλον,\nκαὶ ἀπολείπουσα τὴν ἀρχαίαν ἀκμήν.\nΚαθάπερ τῶν ποταμῶν οἱ γενναιότατοι ἐξιόντες\nἐπὶ τὴν θάλατταν κατὰ μὲν τὴν πρώτην ἐκβολὴν σώζουσιν\nτὸ ῥεῦμα ἀμιγὲς ἄλλῃ φύσει πικροτέρᾳ, καὶ\nτοῖς ναύταις θαλαττίοις προσπλεύσασιν ἀκραιφνὲς ποτόν·\nπροελθόντες δὲ οἱ ποταμοὶ πόρρω καὶ εἰσπεσόντες\nεἰς πέλαγος πλατύ, καὶ παραδόντες τὸ ῥεῦμα ἀνέμοις\nκαὶ κύμασιν καὶ ζάλῃ καὶ κλύδωνι, ἠφάνισαν δι᾿ ἐπιμιξίαν\nτὴν ἀρχαίαν φύσιν·\nοὕτω καὶ τὸ κάλλος τὸ\nἄρρητον καὶ ἀθάνατον ἔρχεται μὲν πρῶτον δι᾿ οὐρανοῦ\nκαὶ τῶν ἐν αὐτῷ σωμάτων, καὶ εἰσπεσὸν ἐκεῖ, ἀκραιφνὲς\nμένει καὶ ἀμιγὲς καὶ ὁλόκληρον· ἐπειδὰν δὲ ὑπερκύψῃ\nτοῦ οὐρανοῦ εἰς τὸν δεῦρο τόπον, ἀμβλύνεται\nκαὶ ἀμαυροῦται· καὶ μόλις ἂν αὐτοῦ γνωρίσαι τὴν ἐπιρροὴν\nπλὴν ναύτης θαλάττιος, συνήθης τῷ ποταμῷ, διὰ\nμνήμης ἔχων τὴν ἐκείνου φύσιν, ὁρῶν αὐτὴν ἀμυδρὰν\nἐν γῇ πλανωμένην καὶ ἀνακεκραμένην ἀλλοτρίᾳ φύσει·\nὁ δέ, ἐπειδὰν ἐντύχῃ, καὶ γνωρίσῃ καὶ ἴχνος αὐγῶν\n\n\n\n\n\nφανέν ὥσπερ ὁ Ὀδυσσεὺς ἀποθρώσκοντα καπνόν, σκιρτᾶ\nκαὶ φλογοῦται καὶ φαιδρύνεται καὶ ἐρᾷ.\nΤοῦ δὲ κάλλους\nτούτου ἔλθοι μὲν ἄν τις μοῖρα καὶ ἐπὶ ποταμὸν\nεὐροώτατον, καὶ ἐπὶ φυτὸν εὐβλαστότατον, καὶ ἐπὶ\nἵππον γενναιότατον, ἀλλ᾿ ὅ, τι περ κάλλους ἀργότατον\nκαὶ ἀμβλύτατον·\nεἰ δέ τις ἐστὶν αὐτοῦ ἐπιφοιτῶσα\nτὴν γῆν, ἴδοις ἂν ταύτην οὐκ ἄλλοθι, ἢ ἐν ἀνθρώπῳ,\nτῷ καλλίστῳ καὶ | νοερωτάτῳ γηΐνων σωμάκαὶ\nτῷ ψυχῆς μεμοιραμένῳ συγγενοῦς αὐτῷ τῷ\nκαλῷ.\nΚαὶ διὰ τοῦτο νοῦν ἔχων, ἄγαλμα μὲν ἰδών,\nἐπαινεῖ τὴν τέχνην, ἀλλ᾿ οὐκ ἐρᾷ τοῦ ἀγάλματος· καὶ\nφυτὸν ἰδών, ἐπαινεῖ τοῦ καρποῦ, ἀλλ᾿ οὐκ ἐρᾷ τοῦ\nφυτοῦ· καὶ ποταμὸν ἐπαινεῖ τῆς πραότητος, ἀλλ᾿ οὐκ\nἐρᾷ τοῦ ποταμοῦ·\nἐν δὲ ἀνθρώπῳ ἐπειδὰν ἴδῃ κάλλος\nἔμπνουν καὶ νοερὸν καὶ ἀρετὴν προοιμιαζόμενον, καὶ\nτὴν μνήμην ἐγείρει, καὶ ἐρᾷ νέου, φασὶ μὲν τοῦ ὁρωμένου,\n\n\n\n\nτὸ δὲ ἀληθὲς ἐρᾷ κάλλους ἀληθεστέρου.\nΔιὰ\nταῦτα καὶ Σωκράτης ἐώρα τὰ καλὰ τῶν σωμάτων, καὶ\nταχέως ἔβλεπεν, καὶ πάντα ἔβλεπεν· οὐκ ἐλάνθανεν δὲ\nαὐτὸν κάλλος, οὐκ ἐν παλαίστρᾳ καταδεδυκός, οὐκ ἐν\nἈκαδημίᾳ πλανώμενον, οὐκ ἐν συμποσίοις εὐωχούμενον·\nἀλλ᾿ οἷα θηρευτὴς δεινός, διὰ σωμάτων ἀνθρωπίνων\nδιετέλει μεμνημένος κάλλους ἀληθινοῦ.\nΔιηγεῖται Ὅμηρος περὶ Ὀδυσσέως, ὅτι χήτει νεὼς\nἐπὶ σχεδίας πλέων, χειμῶνος ἐπιγενομένου, σκεδασθείσης\nτῆς σχεδίας, νηχόμενος, ὑποβαλλούσης αὐτῷ κρήδεμνον\n\n\n\n\n\n\n\nτῆς Λευκοθέας, ἐκπεσὼν εἰς τὴν Φαιάκων γῆν,\nἱκετεύσας βασιλικὴν παρθένον, κομισθεὶς ὑπ᾿ αὐτῆς\nεἰς τὸ ἄστυ, τυχὼν αἰδοῦς παῤ Ἀλκίνου, κοινωνεῖ τῆς\nἑστίας τοῖς Φαιάκων ἀρίστοις, καὶ μετὰ τοῦτο ἐνάρχεται\nτῶν πρὸς τὸν Ἀλκίνουν λόγων ὡδί πως·\n῾ Ἀλκίνοε\nβασιλεῦ, καλὸν μὲν ἀκούειν ἀοιδοῦ | ἀγαθοῦ, οἷος οὗτος,\nτὴν τέχνην θεῖος· τί γὰρ ἂν εἴη χαριέστερον τέλος\nδήμου εὐθυμουμένου, καὶ δαιτυμόνων οἴκοι, ᾠδῆς\nἀκροωμένων, καθημένων ἑξῆς, καὶ τραπέζης ἀφθόνου,\nκαὶ κρατῆρος μεστοῦ;’ Ἐρωτῶ δὴ τὸν Ὀδυσσέα ‘Τί\nἡγεῖ εἶναι τὴν εὐφροσύνην, ὦ σοφώτατε ἀνδρῶν; τράπεζαν\nμεστὴν κρεῶν καὶ σίτου, καὶ κρατῆρας πλήρεις,\nκαὶ οἶνον διαχεόμενον, καὶ ἐπὶ τούτοις ᾄδοντα ἀοιδόν,\nοἵας ἐκεῖνος ᾠδὰς ᾖδεν,\n(θ 75) νεῖκος Ὀδυσσῆος καὶ Πηλείδεω Ἀχιλλῆος;\nἢ αὖ κοῖλον ἵππον, ἔνθα εἰσδύντες οἱ ἄριστοι τῶν\nἙλλήνων, εἰς τὸ ἄστυ εἰσενεχθέντες, προχυθέντες τοῦ\nἵππου, μεθύουσιν ἐπιθέμενοι, εἷλον τὸ ἄστυ;\n(ι 11) Τοῦτο τί σοι κάλλιστον ἐνὶ φρεσὶν εἴδεται εἶναι;\nΔειός τις εἶ, ὦ σοφώτατε Ὀδυσσεῦ, ἐπαινέτης\n\n\n\n\n\nεὐφροσύνης δημωδέστατος, οἵαν καὶ βάρβαρος ἀνὴρ\nἐπαινέσαι, καὶ ἄρτι ἐκ Βαβυλῶνος ἥκων, συνήθης πολυτελεῖ\nτραπέζῃ καὶ οἴνῳ χεομένῳ πολλῷ καὶ ᾠδῇ\nαὐτοσχεδίῳ· καὶ ταῦτα, ὡς φῆς, ὑπεριδὼν παῤ ἄλλοις\nτοῦ μελιηδέος λωτοῦ καὶ τῆς Σειρήνων ᾠδῆς.’\nΜήποτε\nοὖν ἔοικέν τι Ὅμηρος αἰνίττεσθαι ἄλλο κρεῖττον,\nἢ ὁποῖον τὰ ἔπη λέγοι οὑτωσὶ ἀκούσαντι εὐθύς.\nΤὸ\nγάρ τοι κειμένων σιτίων ἀμφιλαφῶν καὶ οἴνου πολλοῦ,\nταῦτα μὲν ἐπιθεῖναι ταῖς τραπέζαις, καὶ τὸν οἶνον τῷ\nκρατῆρι ἔγχεαι, ἔπαινος δ᾿ ἐς τοὺς δαιτυμόνας ἐν τοσαύταις\nἡδοναῖς ἀκροωμένους τοῦ ἀοιδοῦ σπουδῇ, εὐσχήμονά\nτινα ἔοικεν εὐωχίαν διηγεῖσθαι ἡμῖν, οἵαν\nμιμήσεται ἄν τις νοῦν ἔχων, μεταθεὶς τὰς ἡδονὰς ἀπὸ\nτῶν αἰσχίστων ἐπὶ τὰ κοσμιώτατα, ἀπὸ τῆς γαστρὸς\nἐπὶ τὰς ἀκοάς·\nἢ οὐδὲ τοῦτο ἀπόχρη, εὐωχεῖν τὰς\nἀκοὰς εἰκῇ καὶ ἀναί |δην,\nαὐλῶν συρίγγων τ᾿ ἐνοπῇ,\n\n\n\n\n\n\nκαὶ ἀνθρώπων ὁμάδῳ, ἀλλὰ κἀνταῦθα τέχνης δεῖ κατακοσμούσης\nτὴν ἀκοῆς εὐωχίαν ἁρμονίᾳ δεξιᾷ.\nΚαὶ τίς ἂν ἡμῖν ἡ τοιαύτη ἁρμονία γένοιτο; ἀγαπῶ\nμὲν γὰρ ἔγωγε τὴν ἐκ μελῶν ἡδονὴν προσιοῦσαν ταῖς\nἀκοαῖς, ἢ διʼ αὐλῶν ἐμπνεομένων, ἢ διὰ λύρας κρουομένης,\nἢ διʼ ἄλλού του μουσικοῦ ὀργάνου δυναμένου\nχορηγεῖν καὶ ἐπιπέμπειν ἡμῖν προσηνὲς μέλος·\nδείδια\nδέ, μὴ ταυτὶ τὰ μέλη ἡδονὴν μέν τινα ἔχῃ κεκραμένην\nὑπὸ τέχνης καλῶς, ἄσημα δὲ ὄντα καὶ ἄλογα καὶ ἄφωνα\nμηδὲν μέγα τῇ ψυχῇ εἰς εὐφροσύνην συντελεῖ.\nΕἰ γάρ\nτις ἐθέλοι παραβαλεῖν τὴν ἐκ μελῶν ἡδονὴν τῇ τῶν\nλόγων, ἐοίκοι ἂν ὁ μὲν λόγος σιτίοις, τὸ δὲ μέλος ὀδμαῖς·\nὧν τὰ μὲν εἰς ὑποτροφὴν προσφορώτατα, ὀδμὴ δέ, καὶ\nἐνοδμή, κιβδηλότατον ἐν ἡδονῇ χρῆμα, καὶ ἐν τροφῇ\nἀσθενέστατον.\nΕὐωχητέον οὖν τὰς ἀκοάς, τρέφοντας\nὁμοῦ, τὰς μὲν ὀδμὰς ταύτας τὰς ἐκ τῶν μελῶν παραπεμπομένους,\nτὰ δὲ ἐκ λόγων σιτία προσάγοντας αὐταῖς.\nἘπεὶ τοίνυν λόγῳ, καὶ οὐκ ἄλλῴ τῳ, χαίρειν\nεἰκὸς δαιτυμόνας δεξιούς τινας, καὶ λόγους αὐτοῖς\nπαραθήσομεν φέροντες ἄρα, οἳ μὲν μιμοῦνται τὰς ἐν\nδικαστηρίοις ἔριδας καὶ φιλονεικίας, ἐπιτεχνήσεις καὶ\n\n\n\n\nμάχας, κρατύνοντες μὲν τὰ ἄδικα, ἐπικοσμοῦντες δὲ\nτὰ αἰσχρά, κιβδηλεύοντες τἀληθῆ, ὑγιὲς δὲ οὐδέν, οὐδὲ\nἄδολον, οὐδὲ ἐν τῷ τῆς φύσεως ἐπιχωρίῳ μένειν ἐῶντες,\nἀλλʼ αὐτὸ ἐκεῖνο, οἷόν περ οἱ τῶν ἀνδραπόδων\nκάπηλοι, οἳ σώματα παραλαβόντες ἀπλᾶ ὑφʼ ἡλίῳ καθαρῷ\nκαὶ ἀέρι ἐλευθέρῳ τεθραμμένα, σκιατροφοῦντες\nταῦτα καὶ λεαίνοντες, λυμαίνονται αὐτῶν τὴν | ἀπʼ\nἀρχῆς δημιουργίαν, ἣν ἡ φύσις αὐτοῖς περιέβαλλεν\nκρείττονα τέχνης.\nΤοιοῦτον γάρ τι ἀμέλει καὶ οἱ περὶ\nτὰς δίκας εἰλούμενοι δρῶσιν.\nἈλλὰ τά γε τούτων μιμήματα, πρὸς τῷ κίβδηλα\nεἶναι καὶ σκυθρωπὰ κομιδῇ, καὶ εὐωχουμέναις ψυχαῖς\nοὐ πάνυ τι ἀκούειν ἐπιτήδεια· ὡς ἐγὼ οὐδὲ τὰ Αἰνιάνων\nθεάματα ἐπαινῶ, ὅσα ἐν πότῳ εὐφραίνονται\nΑἰνιᾶνες, οἱ μὲν δρῶντες, οἱ δὲ ὁρῶντες.\nἌνδρες δύο\nμιμοῦνται μάχην, ὑπαυλοῦντος ἄλλου· ὁ μὲν αὐτοῖν\nγεωργὸς τέ ἐστιν καὶ ἀροῖ, ὁ δὲ λῃστὴς καὶ ὅπλα ἔχει,\nκεῖται δὲ καὶ τῷ γεωργῷ τὰ ὅπλα ἀγχοῦ· ἐπειδὰν δὲ\nὁ λῃστὴς ἔλθῃ, ἀφέμενος ὁ γεωργὸς τοῦ ζεύγους, δραμὼν\n\n\n\n\n\n\n|| ἐπὶ τὰ ὅπλα, συμπεσόντες μάχονται, παίοντες\nτὰς ὄψεις, καὶ μιμούμενοι τραύματα καὶ πτώματα· θεάματα\nοὐ συμποτικά.\nἘπαινῶ πρὸ τούτων τὸν Περσικὸν\nνόμον τὸν ἀρχαῖον, διʼ ὃν Πέρσαι τῆς ἐλευθερίας\nἐπελάβοντο.\nἈνέκειντο τοῖς Πέρσαις αἱ βουλαὶ\nεἰς τὰς εὐωχίας, ὥσπερ τοῖς Ἀθηναίοις εἰς τὰς ἐκκλησίας,\nκαὶ σπουδαστικώτερον ἦν συμπόσιον Περσικὸν\nἐκκλησίας Ἀττικῆς·\nἐκεῖ μὲν γὰρ νόμος κολάζων τὴν\nμέθην ἐπήγειρεν αὐτῶν τὰς ἀρετὰς τῇ εὐωχίᾳ, καθάπερ\nἔλαιον πῦρ, ἐπιχέων τῇ ψυχῇ συμμέτρως, μὴ τελείως\nσβεννὺς αὐτῆς τὸ φιλότιμον, μήτε ἐξάπτων τῆς\nχρείας περαιτέρω·\nἐνταῦθα δὲ οἱ νήφοντες οὗτοι δημαγωγοί,\nμηδενὸς αὐτοῖς ἐφεστῶτος νόμου κολάζοντος\nτὴν ἐξουσίαν τῶν λόγων, ἐξωρχοῦντο ἐν ταῖς ἐκκλησίαις\nπάσης μέθης ἀκολαστότερον.\nΤὰ μὲν οὖν τῶν Περσῶν καὶ τὰ Ἀττικὰ ἐῶμεν,\nἐπανάγωμεν δὲ αὖθις ἐπὶ τὰ ἡμέτερα.\nΛόγοις τοιγαροῦν\n\n\n\n\n\n\nεὐωχητέον τὰς ἀγαθὰς ψυχάς, καὶ οὐ | δικανικοῖς\nλόγοις, φησὶν ὁ λόγος.\nΤίσιν μὴν ἄρα; Οἳ τὰς ψυχὰς\nἐπὶ τὸν πρόσθεν χρόνον ἀναβιβασάμενοι παρέχουσιν\nαὐταῖς τὴν θέαν τῶν γενομένων πάλαι.\nΠροσηνὲς\nγὰρ ἡ ἱστορία καὶ τὸ μηδὲν καμόντα πανταχοῦ περιπολεῖν,\nπάντα μὲν χωρία ἐποπτεύοντα, πᾶσιν δὲ πολέμοις\nἐκ τοῦ ἀσφαλοῦς παραγιγνόμενον, μῆκος δὲ ἀμήχανον\nχρόνου ἐν βραχεῖ ἀναλεγόμενον, πλῆθος δὲ\nἄπειρον πραγμάτων ἐν ὀλίγῳ μανθάνοντα, τὰ Ἀσσύρια,\nτὰ Αἰγύπτια, τὰ Περσικά, τὰ Μηδικά, τὰ Ἑλληνικά·\nνῦν μὲν πολεμοῦσιν ἐν γῇ παραγινόμενον, νῦν δὲ ἐν\nθαλάττῃ ναυμαχοῦσιν, νῦν δὲ ἐν ἐκκλησίαις βουλευομένοις·\nμετὰ Θεμιστοκλέους ναυμαχοῦντα, μετὰ Λεωνίδου\nταττόμενον, καὶ μετὰ Ἀγησιλάου διαβαίνοντα,\nκαὶ μετὰ Ξενοφῶντος σωζόμενον·\nξυνερῶντα Πανθίᾳ,\nσυνθηρῶντα Κύρῳ, συμβασιλεύοντα Κυαξάρει. Εἰ δὲ\nκαὶ Ὀδυσσεὺς σοφός, ὅτι πολύτροπος ἦν, καὶ\nπολλῶν ἀνθρώπων ἴδεν ἄστη καὶ νόον ἔγνω,ἀρνύμενος ἥν τε ψυχὴν καὶ νόστον ἑταίρων,\n\n\n\n\n\n\nπολύ που σοφώτερος ὁ τῶν μὲν κινδύνων ἐξιστάμενος,\nτῆς δὲ ἱστορίας ἐμπιμπλάμενος.\nΧάρυβδιν ὄψεται, ἀλλʼ\nοὐκ ἐν ναυαγίῳ· Σειρήνων ἀκούσεται, ἀλλʼ οὐ δεδεμένος·\nΚύκλωπι ἐντεύξεται, ἀλλʼ εἰρηνικῷ.\nΕἰ δὲ καὶ\nΠερσεὺς εὐδαίμων, ὅτι πτηνὸς ἦν, καὶ περιεφέρετο ἐν\nτῷ αἰθέρι, πάντα ἐποπτεύων τὰ ἐν γῇ παθήματα καὶ\nχωρία, πολὺ τῶν Περσέως πτερῶν ἡ ἱστορία κουφότερον\nκαὶ μετεωρότερον·\nἣ λαβοῦσα τὴν ψυχὴν περιφέρει\nπανταχοῦ, οὐκ ἀργῶς οὐδὲ ἠμελημένως δεικνύουσα,\nἀλλὰ καὶ ἄνδρα γενεαλογεῖ καὶ ποταμόν·\nΚροῖσος ἦν Αυδὸς μὲν γένος, |παῖςδὲ Ἀλυάττεω, τύραννος δὲ ἐθνῶν·\nΔάρδανον αὖ πρῶτον τέκετο νεφεληγερέτα Ζεύς.\nΓενεαλογεῖ καὶ πόλιν·\nἘπίδαμνός ἐστιν πόλις ἐν δεξιᾷ εἰσπλέοντι\nτὸν Ἰώνιον κόλπον· προσοικοῦσιν δʼ αὐτὴν\nΤαλάντιοι βάρβαροι·\nἔστι πόλις Ἐφύρη μυχῷ Ἄργεος ἱπποβότοιο. ||Γενεαλογεῖ δὲ καὶ ποταμόν·\nὃς ῥέων ἐκ μεσημβρίης πρὸς βορέην\nἄνεμον εἰς τὸν Εὔξεινον πόντον καλεόμενον ἐκδιδοῖ·\nὃν Ξάνθον καλέουσι θεοί, ἄνδρες δὲΣκάμανδρον.\nΤοῦτο τὸ ἄκουσμα ἐφήμερον τὸ τῶν ἀνθρώπων γένος\nκαὶ φθειρόμενον ταχὺ καὶ ἀπολλύμενον καὶ ὑπορρέον\nτῇ μνήμῃ σώζει, καὶ τὰς ἀρετὰς φυλάττει, καὶ τὰς\nπράξεις ταῖς δόξαις ἀθανάτους ποιεῖ.\nΔιὰ τοῦτο ὁ\nΛεωνίδης ᾄδεται οὐχ ὑπὸ Λακεδαιμονίων μόνον τῶν\nτότε, καὶ ὁ Θεμιστοκλῆς ἐπαινεῖται οὐχ ὑπὸ Ἀθηναίων\nἐκείνων· μένει δὲ καὶ ἡ Περικλέους στρατηγία, καὶ\nνῦν ἔτι ἡ Ἀριστείδου δικαιοσύνη· δίδωσιν Κριτίας\nκαὶ νῦν δίκην, φεύγει καὶ νῦν Ἀλκιβιάδης.\nΣυνελόντι\nδὲ εἰπεῖν, οἱ καθʼ ἱστορίαν λόγοι τῷ μὲν ἀνηκόῳ τερπνότατον\nκαθʼ ἡδονήν, τῷ δὲ εἰδότι ἐπαγωγότατον\nκατὰ ἀνάμνησιν.\nΤίς ἂν οὖν γένοιτο ψυχαῖς εὐωχία λόγων ταύτης\nπροσηνεστέρα; Χαλεπὸν μὲν εἰπεῖν καὶ ἀντιτάξασθαι\nπολλῷ καὶ γενναίῳ λογοποιῷ, ῥητέον δὲ ὅμως·\nὅτι\nκαλὴ μὲν ὑμῶν ἡ ἁρμονία καὶ ᾄδεσθαι προσηνής, ἄλλο\n\n\n\n\n\nδὲ ποθεῖ ἡ ἐπιεικὴς ψυχή, καὶ οὐχ οἷον παρέχεσθαι\nὑμῖν.ʼ Τί γὰρ σεμνὸν ἡ μνήμη τῶν πάλαι κακῶν τῷ\nμήπω μαθόντι, ὅπως ταῦτα φυλακτέον; ἢ τί πλέον\nἈθηναίοις ἐγένετο διὰ τὴν ἱστορίαν τὴν Ἀττικήν; ἢ\nτί πλέον Ἁλικαρνασσεῦσιν διὰ τὴν ἱστορίαν τὴν\nἸωνικήν; ἢ τί Χίοι διὰ ταύτην εὐδαιμονέστεροι; Εἰ\nμὲν γὰρ ἀποκρίναντες τὰ καλὰ τῶν αἰσχρῶν, τὰ μὲν\nἀπέκρυπτον, τὰ δὲ ἱστόρουν, ἦν ἄν που τῇ ψυχῇ\nὄνησις κατὰ μίμησιν τῶν ἱστορημένων, καθάπερ ὀφθαλμοῖς\nκατὰ μίμησιν γραφῆς·\nνῦν δὲ ἀναμὶξ εἰσφύρεται\nπάντα ἐν τοῖς λόγοις, καὶ πλεονάζει τὰ χείρω, καὶ\nκρατεῖ τὰ αἰσχρά· καὶ τὸ πολὺ τῆς ἱστορίας πλεονέκται\nτύραννοι, καὶ πόλεμοι ἄδικοι, καὶ εὐτυχίαι ἄλογοι, καὶ\nπράξεις πονηραί, καὶ συμφοραὶ ἀγνώμονες, καὶ περιστάσεις\nτραγικαί· ὧν σφαλερὰ μὲν ἡ μίμησις, βλαβερὰ\nδὲ ἡ μνήμη, ἀθάνατος δὲ ἡ δυστυχία.\nἘγὼ δὲ ποθῶ\nπρὸς τὴν εὐωχίαν τροφὴν λόγων ὑγιεινῶν, καὶ ἀνόσου\nτοιούτου δέομαι σιτίου, ἀφʼ οὗ καὶ Σωκράτης ὑγίανεν,\nκαὶ Πλάτων, καὶ Ξενοφῶν, καὶ Αἰσχίνης.\nἘπιθυμεῖ ἡ ἀνθρώπου ψυχή, καὶ δέδιεν, καὶ λυπεῖται,\n\n\n\n\nκαὶ φθονεῖ, καὶ ἄλλοις συνέχεται παντοδαποῖς\nκαὶ ἀλλοκότοις παθήμασιν· στάσιν ὁρᾷς πικρὰν καὶ\nἀκήρυκτον· τοιοῦτόν μοι διηγοῦ τὸν πόλεμον, τὸν δὲ\nΜηδικὸν ἔα· ταύτην μοι διηγοῦ τὴν νόσον, τὸν δὲ\nλοιμὸν ἔα.\nΕἰπέ, τίνι ἐπιτρέψω τὴν στρατηγίαν καὶ\nτὴν ἴασιν; Ἱπποκράτην δὲ ἔα τοῖς σώμασιν καὶ Θεμιστοκλέα\nτῇ θαλάττῃ· λέγε τὸν ψυχῆς ἰατρόν, λέγε\nτὸν στρατηγόν.\nΚἂν ἀπορῇς ἀνδρῶν, ἐπὶ τοὺς θεοὺς\nἴθι. Ἔρου μὴ περὶ γῆς δῃουμένης, μήτε περὶ θαλάττης\nλῃστευομένης, μηδὲ περὶ τειχῶν πολιορκουμένων,\nμηδὲ περὶ σωμάτων φθειρομένων· σμικρὰ ταῦτα, ἐφήμερα\nταῦτα.\nΤμηθήσεται λήϊον, κἂν Πελοποννήσιοι\nἀπόσχωνται· λῃστευθήσεται θάλαττα, κἂν Ἀθηναῖοι\nμὴ ναυμαχῶσιν· || καταβαλεῖ τὰ τείχη, καὶ εἰ μὴ\nΦίλιππος, ἀλλʼ ὁ χρόνος· φθαρήσεται τὰ σώματα, κἂν |\nἀπέλθῃ ὁ λοιμός·\nἀνδρὸς δὲἀρετή,πάλιν ἐλθεῖν οὔτε λεϊστή,οὐθʼ ἑλετή.\nΠερὶ ταύτης ἔρου δή, ὅτε ψυχὴ τέμνεται, λῃστεύεται,\n\n\n\n\nπολιορκεῖται, νοσεῖ· χρησμοῦ σοι δεῖ, μαντείας σοι\nδεῖ, εὖξαι τῷ θεῷ·\n(Α 37) κλῦθί μεν, ἀργυρότοξε, ὃς Χρύσην ἀμφιβέβηκας,\nκλῦθι, ὦ Ἄπολλον, καὶ Ζεῦ, καὶ εἴ τις ἄλλος θεὸς ἰατικὸς\nψυχῆς νοσούσης,\n(Α 39) εἴ ποτέ τοι χαρίεντʼ ἐπὶ νηὸν ἔρεψα,\n(Α 40) εἰ δήποτέ τοι κατὰ πίονα μηρίʼ ἔκηα.\nἈκούσεται ὁ Ἀπόλλων τοιαῦτα εὐχομένου θᾶττον, ἢ\nτοῦ Χρύσου.\nΟὐ γὰρ ἐπὶ λοιμὸν παρακαλεῖς τὸν θεόν,\nοὐδὲ ἐπὶ τοξείαν ὀϊστῶν θανατηφόρων, οὐδὲ ἐπὶ φθορὰν\nκυνῶν καὶ ἀνδρῶν καὶ ὁρέων· οὐ γὰρ ταῦτα ἔργα\nμουσικοῦ θεοῦ, καὶ σοφοῦ καὶ μαντικοῦ.\nὍμηρος δὲ\nαὐτῷ προσέθηκεν τὴν φήμην, αἰνιττόμενος τὴν ἡλίου\nἀκτῖνα διʼ ἀέρος χωροῦσαν ὀϊστοῦ θᾶττον, ἀκρατοτέραν\nτῆς τῶν σωμάτων συμμετρίας.\nἘμοὶ δὲ ᾀθέτω εἴτε\nκαὶ Ὅμηρος, εἴτε Ἡσίοδος, εἴτε τις ἄλλος ποιητὴς δαιμόνιος,\nθεὸν Παιᾶνα ψυχῆς παθημάτων· ἄξια ταῦτα\nτοῦ Ἀπόλλωνος, ἄξια τοῦ Διός.\nἜχεις εἰπεῖν, τίνας ὀνομάζει Ὅμηρος ἐν τοῖς ἔπεσιν\nδιογενεῖς, καὶ θεοῖς εἰκέλους, καὶ λαῶν ποιμένας, καὶ\nἄλλα ὅσα ποιητὴν εἰκὸς ἀποσεμνύνοντα τοῖς ὀνόμασιν\nἀρετὴν ἀνδρός; ἆρα τοὺς ἐπὶ σκαπάνῃ καὶ αὔλακι πρὸς\nτῇ γῇ διαπονουμένους, δεινοὺς ἀροῦν, ἀγαθοὺς φυτεύειν,\nἐν ἀμήτῳ δεξιούς, ἐν ὀρχάτῳ φιλοπόνους; ἢ\nτούτων μὲν οὐδὲ τὴν ἀρχὴν ἠξίωσεν καταμῖ|ξαι τὰ\nἔργα τῇ αὐτοῦ ᾠδῇ, ὅτι μὴ νησιώτῃ γέροντι ἀναθεὶς\nαὐτά, ἐκπεπτωκότι τῆς ἀρχῆς ὑπὸ ὑβριστῶν νέων, ἐν\n‘γουνῷ οἰνοπέδου ἀλωῆςʼ (α 193) ἐπὶ φύλλων χαμαὶ\nβεβλημένων ὥρᾳ θέρους ἀναπαυομένῳ;\nΟἱ δὲ μακάριοι\nαὐτῷ ἄνδρες, οὓς ἐκεῖνος ἐπαινῶν χαίρει, ἕτεροί εἰσιν\n\n\n\n\n\nἐξ ἑτέρων ἐπιτηδευμάτων καὶ ἕργων· ἢ Ἀχιλλεύς διώκων,\nἢ Αἴας μονομαχῶν, ἢ Τεῦκρος τοξεύων, ἢ Διομήδης\nἀριστεύων, ἤ τις ἄλλος τῶν δεινῶν τὰ ἀριστευτικά.\nΜεστὰ δὲ αὐτῷ τὰ ἔπη ἀσπίδων μεγάλων, καὶ\nκορύθων φαεινῶν, καὶ δοράτων μακρῶν, καὶ ἀρμάτων\nκαλῶν, καὶ ἵππων θεόντων, καὶ ἀγαθῶν κτεινόντων,\nκαὶ δειλῶν κτεινομένων.\nΤὸν μὲν γὰρ Ἀγαμέμνονα\nαὐτὸν τὸν τῶν Πανελλήνων βασιλέα οὐκ ἔσχεν ἑτέρως\nἐπαινέσαι, ἢ τὸν αἰχμητὴν προσθεὶς τῷ βασιλεῖ, ὡς\nμόνον δὴ τοῦτο ἔργων ἀρχικώτατον· καὶ φησίν, ὅτι\nἦν ὁ Ἀγαμέμνων ἀμφότε ρον, βασιλεὺς καὶ αἰχμητὴς\nἀγαθός.\nἘπεὶ καὶ ὁ Μενέλαος βασιλεὺς μὲν ἦν, οὐχ\nἧττον ἢ ὁ Ἀγαμέμνων, μαλθακὸς δὲ αἰχμήν, καὶ διὰ\nτοῦτο ὀλίγον αὐτῷ μετέδωκε ποιητικῆς εὐφημίας Ὅμηρος.\nὍ γε μὴν Ἀγαμέμνων οὗτος, τί ἦν ἂν ἐπικλεέστερος\nτῶν ἄλλων, εἰ κατὰ τὸ Αργος μένων, γῆν\nἀγαθὴν ἔχων, γεωργῶν τὴν γῆν, ἀπέφηνεν αὐτὴν εὐκαρπωτέραν\nτῆς Αἰγυπτίας; Τοῦ μὲν γὰρ Ὀδυσσέως\nἀκούεις αὐτοῦ σεμνολογουμένου περὶ τῆς Ἰθάκης·\nτρηχεῖα, ἀλλʼ ἀγαθὴ κουροτρόφος,\nφησίν. Οἶδεν γάρ που, ἅτε σοφὸς ὤν, ὅσον διαφέρει\n\n\n\n\n\nὁ τῆς ἀνδρείας καρπὸς οὗτος πυρῶν καὶ κριθῶν, καὶ\nεἴ τις ἄλλη ὑποτροφὴ γῆς.\nὍμηρον ἐῶ· τάχα γὰρ καὶ δυσχεράναις ἂν τῷ λόγῳ\nπροφερομένῳ σοι μάρτυρα φιλοπό|λεμον.\nΒούλει σοι\nτὰ δεύτερα ἐπʼ ἐκείνῳ λέγω τὰ Λακωνικά, ἢ τὰ Ἀττικά,\nἢ τὰ Κρητικά, ἢ τὰ Περσικά;\nΤὴν Σπάρτην ἐπαινεῖς\nὡς εὐνομωτάτην. δὲ Δυκοῦργος (ὃς σοῦ δήπου\nἐπαινέτου δεήσεται· ὁ γὰρ Ἀπόλλων φθάνει λέγων\nπρὸς αὐτὸν\nδίζω, ἤ σε θεὸν μαντεύομαι, ἢ ἄνθρωπον),\nὁ τοίνυν Λυκοῦργος οὗτος, ὃν ὁ θεὸς εἰκάζει θεῷ,\nτιθεὶς τῇ Σπάρτῃ νόμους, συμβουλευσάμενος τῷ Ἀπόλωνι,\nποῖόν τι πολιτείας ἦθος καταστήσαιτο τοῖς αὐτοῦ\nθρέμμασιν, ἆρα γεωργικόν, καὶ ταμιευτικόν, ταπεινὸν\nκαὶ γλίσχρον, καὶ ἐργαστικὸν τὰ σμικρὰ ταῦτα· ἢ ταῦτα\nμὲν οἱ εἴλωτες αὐτῷ ἔχουσιν καὶ ὁ ἀνδραποδώδης\nὅμιλος καὶ οἱ περίοικοι Δακεδαιμονίων, τὸ δὲ καθαρῶς\nΣπαρτιατικόν, ἄφετον ἐκ γῆς ὂν καὶ ὄρθριον, καὶ\nπρὸς ἐλευθερίαν τετραμμένον, μαστιγούμενον καὶ τυπτόμενον,\nκαὶ ἐν θήραις καὶ ὀρειβασίαις καὶ ἄλλοις\nπαντοδαποῖς πόνοις παιδευόμενον, ἐπειδὰν ἱκανῶς τοῦ\n\n\n\n\nκαρτερεῖν ἔχῃ, ἐπὶ αἰχμῇ καὶ ἀσπίδι τεταγμένον, ὑπὸ\nστρατηγῷ τῷ νόμῳ προμαχεῖν τῆς ἐλευθερίας, καὶ τὴν\nΣπάρτην σώζειν, καὶ τῷ Λυκούργῳ συναγωνίζεται, καὶ\nπείθεται τῷ θεῷ; Εἰ δὲ ἐγεώργουν Λακεδαιμόνιοι, τίς\nἂν ὑπὲρ αὐτῶν Λεωνίδας ἐν Θερμοπύλαις παρετάξατο;\nτίς ἂν Ὀθρυάδας ἐν Θυρεᾷ ἠρίστευεν; Ἀλλʼ οὐδὲ Βρασίδας\nγεωργὸς ἦν, οὐδʼ ὁ Γύλιππος ἐκ ληΐου ὁρμηθεὶς\nΣυρακοσίους ἔσωζεν, οὐδὲ Ἀγησίλαος ἐξ ἀμπέλων ὁρμηθεὶς\nΤισσαφέρνους ἐκράτει, καὶ τὴν βασιλέως γῆν\nἕτεμνεν, καὶ Ἴωνας καὶ Ἑλλήσποντον ἐλευθέρου· οὐκ\nἀπὸ σμινύης ὁ Καλλικρατίδας, οὐκ ἀπὸ σκαπάνης ὁ\nΛύσανδρος, οὐκ ἀπὸ ἀρότρου ὁ Δερκυλλίδας.\nΘητικὰ\nταῦτα, εἰλωτικά· ταῦτα ὑπὸ ἀσπίδων σώ ζεται, τούτων\nδόρατα ὑπερμαχεῖ, ταῦτα δουλεύει τοῖς κρατοῦσιν.\nΑὕτη ἡ ἐν ὅπλοις ἀρετὴ καὶ τὴν Ἀθηναίων γῆν\nἔτεμνεν, καὶ τὴν Ἀργείων ἐδῄου, καὶ Μεσσηνίους ἐλάμβανεν·\nἐπεὶ δʼ ἐξέκαμεν αὕτη τοῖς Σπαρτιάταις, τὰ μὲν\nὅπλα ἀπέθεντο, ἐγένοντο δὲ ἐξ ἐλευθέρων γεωργοί.\nἘλεύθεροι Κρῆτες. Πότε: Ὅτε ὅπλα εἶχον, ὅτε\nἐτόξευον, ὅτε ἐθήρων. Δοῦλοι, πότε; Ὅτε καὶ γεωργοί·\nἘλεύθεροι Ἀθηναῖοι. Πότε; Ὅτε Καδμείοις ἐπολέμουν,\nὅτε καὶ Ἴωνας ἐξέπεμπον, ὅτε καὶ Ἡρακλείδας\nὑπεδέχοντο, ὅτε Πελασγούς ἐξέβαλλον.\nΔοῦλοι, πότε;\nὍτε Πεισιστρατίδαι τὸν δῆμον ἐξοπλίσαντες γεωργεῖν\nἠνάγκαζον. Αὖθις δὲ ἐπελθόντος αὐτοῖς στόλου Μηδικοῦ,\nτῆς μὲν γῆς ἐπελάθοντο, ἐπὶ δὲ τὰ ὅπλα ἔδραμον,\nκαὶ μετʼ αὐτῶν τὴν ἐλευθερίαν ἀνελάμβανον.\nΟὐ\nγεωργῶν Κυναίγειρος τὰς Ἀθήνας ἠλευθέρου, οὐκ ἐν\nἀμήτῳ Καλλίμαχος τούς Μήδους ἐξέβαλλεν, οὐκ ἐν\nγεωργοῖς ἐστρατήγει Μιλτιάδης. Ὁπλιτῶν τὰ ἔργα,\nμαχομένων τὸ κράτος, νικώντων ἡ ἐλευθερία.\nἘπεὶ\nδὲ καὶ τῆς θαλάττης ἔδει, χαίρειν τῇ γῇ φράσαντες,\nκαὶ παραδόντες πυρὶ τὴν ἐκεῖ ἑστίαν, καὶ μόνα ὑπολειπόμενοι\nτὰ ὅπλα, εἰς τὰς τριήρεις μετῳκίσθησαν.\nἜπλεεν πόλις Ἀττικὴ καὶ ἠπειρώτης δῆμος, καὶ πλέων\nὁμοῦ ἐναυμάχει, καὶ ναυμαχῶν ἐκράτει, καὶ κρατῶν\nεἶχεν καὶ τὴν γῆν, καὶ τὴν θάλατταν.\nἘπαινῶ καὶ\nΠερικλέα τῆς στρατηγίας, ὃς ἀμελήσας τῶν γεωργῶν,\nκαὶ ὁρῶν τεμνομένας τὰς Ἀχάρνας, ἐφύλαττεν τὰς\n\n\n\n\n\nΑθήνας ἐλευθέρας· μενούσης γὰρ τῆς ἐλευθερίας, ἡ\nγῆ μένει, τὰ φυτὰ μένει, τὰ λήϊα.\nἜα μοι τὰ Ἑλληνικά, ἴθι ἐπὶ τοὺς βαρβάρους.\nΓεωργοῦσιν Αἰγύπτιοι, πολεμοῦσιν Σκύθαι· ἀνδρεῖον\nτὸ Σκυ|θικόν, δειλὸν τὸ Αἰγύπτιον· ἐλεύθερον τὸ\nΣκυθικόν, δοῦλον τὸ Αἰγύπτιον. Γεωργοῦσιν Ἀσσύριοι,\nπολεμοῦσιν Πέρσαι· δουλεύουσιν Ἀσσύριοι, βασιλεύουσιν\nΠέρσαι. Ἐπολέμουν Λυδοὶ πρότερον, ἐγεώργουν\nαὖθις Λυδοί· ἐλεύθεροι μὲν ὄντες ἐπολέμουν,\nδουλεύσαντες δὲ ἐπὶ γεωργίαν ἐτράποντο.\nΜέτιθι ἐπὶ\nτὰ ζῷα· καὶ γὰρ ἐνταῦθα ὄψει ἐλευθερίαν καὶ δουλείαν,\nκαὶ βίον ἐξ ἀρετῆς, καὶ ἐκ γῆς βίον. Βοῦς\nἀροῖ, ἵππος ἀθλεύει· ἐὰν δὲ μεταθῇς τὰ ἔργα, παρανομεῖς\nπερὶ τὴν φύσιν.\nΤὰ δειλὰ ποιηφάγα, τὰ ἰσχυρὰ\nἀγρευτικά. Ἔλαφος ποιηφαγεῖ, λέων ἀγρεύει· σπερμολογεῖ\nκολοιός, ἀγρεύουσιν ἀετοί· δοῦλα μέν, τὰ σπερμολόγα\nκαὶ ποιηφάγα, ἐλεύθερα δὲ τὰ ἀγρευτικά.\nΕἰ δὲ καὶ τοὺς περὶ θεῶν μύθους παραδεκτέον,\nοὐ γεωργὸς ὁ Ζεύς, οὐδὲ Ἀθηνᾶ, οὐδὲ ὁ Ἀπόλλων,\nοὐδὲ ὁ Ἐνυάλιος, οἵπερ βασιλεύτατοι τῶν θεῶν. Ἀλλʼ\nὀψὲ μὲν Δημήτηρ γεωργεῖ μετὰ πολλὴν πλάνην, ὀψὲ\nδὲ Διόνυσος μετὰ τὸν Κάδμον καὶ τὸν Πενθέα, ὀψὲ\n\n\n\n\n\nὁ Τριπτόλεμος μετὰ τὸν Ἐριχθόνιον καὶ τὸν Κέκροπα.\nΕἰ δὲ καὶ τῆς Κρόνου ἀρχῆς ἐπελαβόμεθα, τίς ἂν\nἡμῖν γεωργίας λόγος; Ἀλλʼ οὐδὲ νῦν δεῖ γεωργίας·\nοὐ γὰρ ἐξέκαμεν ἡ γῆ τούς καρπούς αὐτομάτους φέρουσα·\nφέρει μὲν τροφήν, φηγοὺς καὶ ὄγχνας· φέρει\nδὲ ποτὸν αὐτοφυές, Νεῖλον καὶ Ἴστρον καὶ Ἀχελωὸν\nκαὶ Μδαίανδρον, καὶ ἄλλους κρατῆρας ἀενάους ναμάτων\nκαθαρῶν καὶ νηφαλίων γεωργίας.\nΤαῦτα οὐ πρεσβύτης\nἸκάριος, οὐδὲ Βοιώτιος ἀνήρ, ἢ Θετταλικός·\nἀλλʼ ἥλιος αὐτὸς καὶ σελήνη θάλπουσα, καὶ ὄμβροι\nτρέφοντες, καὶ ἄνεμοι διαπνέοντες, καὶ ὧραι ἀμείβουσαι,\nκαὶ γῆ βλαστάνουσα· οὗτοι γεωργοὶ ἀθάνατοι\nἐγκάρπων, | σιτίων καὶ δένδρων, καὶ μηδὲν ἀνθρωπίνης\nτέχνης προσδεομένων. Ταύτην τὴν γεωργίαν\nοὐδεὶς παύει, οὐ λοιμός, οὐ λιμός, οὐ πόλεμος,\n(ι 109) ἀλλὰ τὰ ἄσπαρτα καὶ ἀνήροτα πάντα φύονται.\nἘὰν δὲ ἐπιθυμῇς Λιβυκοῦ λωτοῦ, καὶ Αἰγυπτίων πυρῶν,\nκαὶ ἐλαίας Ἀττικῆς, ἢ ἀμπέλου Λεσβίας, μετατίθης\nτὴν τέχνην εἰς διακονίαν ἡδονῆς· τὸ δʼ ὅλον,\nπαραβάλλεις πόνους ἐλευθέρους ἀναγκαίοις πόνοις, καὶ\nἐλευθέραν ἀρετήν, ἀναγκαίᾳ γεωργίᾳ· οὐ γὰρ εἰρήνην\nπαραβάλλεις πολέμῳ·\nΕἰ γὰρ τοιοῦτόν ἐστιν ἡ γεωργία, ἄφελε τοὺς πολέμους\nγεωργῶν μὲν πάντας· ῥίψας δόρυ ἐπὶ σμινύην\nἴτω, ἀριστευέτω ἐν γῇ, κρατείτω ἐν γεωργοῖς· κηρύττωμεν\nτὸν ἄνδρα τῆς εὐκαρπίας,\nοὗτος ἐν ἀνθρώποις νικηφόρος, οὗτος ὁ ἄριστος.\nΝῦν δὲ μεστὰ πάντα πολέμου καὶ ἀδικίας· αἱ γὰρ ἐπιθυμίαι\nπλανῶνται πανταχοῦ, περὶ πᾶσαν γῆν τὰς\nπλεονεξίας ἐπεγείρουσαι, καὶ πάντα μεστὰ στρατοπέδων\nἐπὶ τὴν ἀλλοτρίαν ἰόντων.\nάλλος ᾄδεται γυναικὸς\nΠελοποννησίας· πλέει βάρβαρος ἀνὴρ ἐπʼ αὐτὴν ἀπὸ\nτῆς Ἴδης, οὐ γεωργός, ἀλλὰ γεωργοῦ ἡμερώτερος καὶ\nσχολαίτερος καὶ εἰρηνικώτερος, ποιμὴν καὶ βουκόλος.\nἘπιθυμεῖ Καμβύσης τῆς Αἰγυπτίων γῆς·\nπόλεμον ἡ\nἐπιθυμία διανέστησεν.\nἘπιθυμεῖ Δαρεῖος τῆς Σκυθῶν\nγῆς· πολεμοῦνται Σκύθαι. Μεταβαίνει ἡ ἐπιθυμία\nἐπʼ Ἐρετρίαν καὶ Ἀθήνας· καὶ μετὰ τῆς ἐπιθυμίας οἱ\n\n\n\n\n\nστόλοι· Ἐρετρία σαγηνεύεται, ἐπιπλεῖται Μαραθών.\nἘπιθυμεῖ ἡ Ξέρξου γυνὴ θεραπαινίδων Λακωνίδων\nκαὶ Ἀτθίδων καὶ Ἀργιάδων· καὶ διʼ ἐπιθυμίαν γυναικὸς\nἐξαρτύονται στόλοι διαπόντιοι, ἡ Ἀσία ἐξοικίζεται,\nἡ Εὐρώπη ἀνίσταται. Ἐπι|θυμοῦσιν Ἀθηναῖοι\nΣικελίας, ἐπιθυμοῦσιν Λακεδαιμόνιοι Ἰωνίας, ἐπιθυμοῦσιν\nΘηβαῖοι ἡγεμονίας.\nἐρώτων πικροτάτων τῇ Ἑλλάδι. Ποῦ τις ἐλθὼν\nμετὰ ἀσφαλείας γεωργῇ; ποῦ δὲ εὕρῃ τὸ\nχρύσεον εἰρήνης πρόσωπον;\nποῖον γῆς μέρος ἐραστὰς οὐκ ἔχει\n(Hes. op. et. d. 640) Ἄσκρη χεῖμα κακή, θέρει ἀργαλέη·\nἴωμεν ἐπὶ τὴν Ἄσκρην. Ἀλλʼ αἰγειροφόρος ἡ Βοιωτία.\nΛιβύη πόρρω μέν, ἀλλὰ εὔβοτος. Ὑπερόριος ἡ Ἰνδῶν\nγῆ, ἀλλὰ καὶ αὕτη ἐξεῦρεν Μακεδόνα ἐραστήν, διὰ\nπολλῶν γενῶν καὶ πολέμων βαδίζοντα ἐπʼ αὐτήν.\nΠοῖ\n\n\n\n\n\nτὶς τράπηται; ποῦ τὶς εὕρῃ γεωργίαν ἀσφαλῆ; Πάντα\nμεστὰ πολέμων, πάντα ὅπλων. Τοιγαροῦν\nεὖ μέν τις δόρυ θηξάσθω, εὖ δʼ ἀσπίδα θέσθω,\nεὖ δέ τις ἵπποισιν δεῖπνον δότω ὠκυπόδεσσιν.\nΚαλὸν ἡ γεωργία, καλόν, ἐὰν μεῖναι δυνηθῇ, ἐὰν σχολῆς\nτύχῃ, ἐὰν φυλακὴν ἔχῃ· δέδια δʼ ἐγώ, μὴ τοῦτο ᾖ\nτὸ καλόν, τὸ τοὺς πολέμους κινοῦν καὶ τὰς στάσεις.\nΛέγει τὶς παλαιὸς ἀνήρ·\nμάλιστα γὰρ τῆς γῆς, φησὶν,\nἡ ἀρίστη τὰς μεταβολὰς τῶν οἰκητόρων ἐλάμβανεν·\nτὴν γοῦν Ἀττικήν, διὰ τὸ λεπτόγεω εἶναι || ἀστασίαστον\nοὖσαν, ἄνθρωποι ᾤκουν οἱ αὐτοὶ ἀεί.\nἈκήκοας, πῶς πόλεμος γίνεται; Μὴ γεώργει, ἄνθρωπε·\nἔα τὴν γῆν ἀκαλλώπιστον, αὐχμῶσαν· στάσιν κινεῖς,\nπόλεμον κινεῖς.\nἘπαμύνωμεν τῷ δήμῳ τῶν γεωργῶν, ἐπείπερ λόγῳ\nτὰ νῦν γίγνεται ἡ δίαιτα, καὶ οὐχ ὅπλοις· εἰ δὲ καὶ\nὅπλων δέοι, τάχα που φανεῖται καὶ ὁ | γεωργὸς οὐδὲν\nτοῦ ὁπλίτου ἀσθενέστερος.\nἈλλὰ τοῦτο μὲν καὶ αὖθις\nσκεψόμεθα· λόγῳ δὲ δὴ τὰ νῦν, καὶ οὐχ ὅπλοις, κριτέον\nτοὺς ἄνδρας· καὶ οὐκ εὐλαβητέον οὔτε Ὅμηρον\nμαρτυροῦντα, οὔτε ὅστις Ὁμήρου εὐφωνότερος.\nΕἰ δέ\nτοι καὶ τοῦτο δέοι, καὶ αὐτοὶ ἀναβιβασόμεθα ἐκ τοῦ\nἙλικῶνος ποιητὴν ἄλλον οὐδὲν ἀδοξότερον τοῦ Ὁμήρου,\nμεμφόμενον τῷ νῦν γένει,\nοἳ πρῶτοι κακοεργὸν ἐτεκτήναντο μάχαιραν,εἰνοδίην, πρῶτοι δέ, βοῶν ἐπάσαντοἀροτήΤὸ\nγάρ τοι τὰ τοιαῦτα ἐπαινεῖν ἀνδρὸς ἂν εἴη δυσχερέστερον\nτῷ βίῳ τῆς τοῦ πολεμεῖν χρείας· ἧς κἂν\nἀφέλῃς τὸ ἄδικον, ἐλεεινὸν αὐτῆς τὸ ἀναγκαῖον.\nΟὑτωσὶ δὲ θεασώμεθα. Τῶν ἀνθρώπων οἱ μὲν\nδίκαιοι, οἱ δὲ ἄδικοί εἰσιν.\nΠολεμοῦσιν δέ, ἆρα οἱ\nδίκαιοι τοῖς δικαίοις; οὐδαμῶς· ἴσοι γὰρ ταῖς γνώμαις\nὄντες, τί ἂν τοῦ πολεμεῖν δέοιντο; Πολεμοῦσιν οὖν\nοἱ ἄδικοι ἢ τοῖς δικαίοις, ἢ τοῖς ὁμοίοις· ἄνισοι γὰρ\nκαὶ πρὸς ἀλλήλους, καὶ πρὸς τοὺς δικαίους. Πολεμοῦσιν\nδὲ καὶ ἀσθενεῖς, ὀρεγόμενοι τοῦ ἴσου· οἱ δὲ\nἰσχυροί, τοῦ πλέονος. Εἶεν.\nΤρία ταυτὶ συστήματα\nἡμῖν πεφώρακεν ὁ λόγος· ὧν τὸ μὲν ἐκεχειρίαν ἀεὶ\nπρὸς ἑαυτὸ καὶ σπονδὰς ἄγει, τὸ δίκαιον· τοῖν δὲ\nἄλλοιν πολεμεῖ ἑκάτερον, τὸ μὲν αὐτὸ αὐτῷ, τὸ δὲ τῷ\nδικαίῳ.\nΦαίνεται τοίνυν ὁ πόλεμος τοῖς μὲν δικαίοις\nἀναγκαῖος ὤν, τοῖς δὲ ἀδίκοις ἑκούσιος.\nΚαὶ περὶ μὲν\nτῶν ἀδίκων τί χρὴ σκοπεῖν; οὐ γὰρ δέος, μή τις αὐτοῖς\nπροσθῇ ἐπαίνου μοῖραν. ἐπεὶ δὲ οἱ δίκαιοι οὐβουλήσει\nπολεμοῦσιν, ἀλλὰ ἀνάγκῃ, σωφρονίζοντες τὸ\nἄδικον πᾶν, ὥσπερ ὁ Ἡρακλῆς, ἢ ἐπιόντας ἀμυνόμενοι,\nὡς τοὺς Μήδους οἱ Ἕλληνες, πότερα δέξοιντο ἂν οἱ\nαὐτοὶ | οὗτοι, ἀπηλλαγμένοι τῆς τοῦ πολεμεῖν ἀνάγκης,\nἀφῃρῆσθαι καὶ τὴν ἐν ὅπλοις ἀρετήν, ἢ σὺν τῷ ἀβουλήτῳ\nτῆς χρείας τὸ ἀναγκαῖον τῆς ἀρετῆς ἔχειν; ἐγὼ\nμὲν οἶμαι θάτερον, τὸ πρότερον.\nΚαὶ γὰρ οἱ ἰατροί,\n\n\n\n\nεἴπερ δίκαιοι εἶεν καὶ φιλάνθρωποι, εὔξαιντο ἂν ἀπολωλέναι\nτὴν τέχνην σύν ταῖς νόσοις.\nΦέρε καὶ ἐπὶ γεωργίας θεασώμεθα, εἰ τοῦτον αὐτοῖς\nἔχει τὸν τρόπον, ὅνπερ καὶ ἡ ἐν τῷ πολεμεῖν\nχειρουργία.\nἍπτονται ἄνθρωποι γῆς, οἱ μὲν σὺν δίκῃ,\nοἱ δὲ ἄνευ δίκης· σύν δίκῃ μὲν κατὰ χρείαν καρποῦ,\nδίκης δὲ ἄνευ ἐπὶ χρηματισμῷ.\nΕἴη ἂν οὖν κἀν||ταῦθα\nἡ δίαιτα οὐ ξυλλήβδην περὶ πάσης γεωργίας.\nἈλλὰ ἐπεὶ καὶ τοῦτο κοινὸν δικαίων καὶ μή, κοινὸν\nδʼ ἦν καὶ τὸ πολεμεῖν ἑκατέρῳ τῷ γένει, δέος μὴ λάθῃ\nἐξαπατήσας ἡμᾶς ὁ λόγος οὗτος, οὐ γεωργικῷ τὸ πολεμικόν,\nἀλλὰ τῷ δικαίῳ τὸ ἄδικον παραβαλεῖν ἐθέλων.\nΔικαίους οὖν ἄμφω ὑποθέμενοι, καὶ τὸν πολεμικὸν\nκαὶ τὸν γεωργικόν, τὸν μὲν ὑπʼ ἀνάγκης ἐπὶ τὸ πολεμεῖν\nἰόντα, τὸν δὲ ὑπὸ χρείας γεωργεῖν ἠναγκασμένον,\nοὕτως σκοπῶμεν περὶ ἑκατέρου.\nΚαίτοι τί ταῦτα λέγω;\nεἰ γὰρ ἐπʼ ἀμφοῖν τὸ δίκαιον ἴσον, καὶ τὸ καλὸν ἴσον,\nκαὶ ὁ ἔπαινος ἴσος, καὶ ἀπʼ ἴσης εἰσὶν ἡμῖν ἄμφω\nνικηφόροι.\nΒούλει τοίνυν, ἀφελὼν τὸ δίκαιον ἑκατέρου,\nτὸ ἄδικον προσθείς, οὕτω σκοπεῖν; Ἀλλὰ κἀνταῦθα\nἐπʼ ἀμφοῖν ἡ κακία ἐπανισουμένη τὸν ἔπαινον\nἐξ ἀμφοῖν ἀφαιρεῖ\nΤῴ ἂν οὖν τις κρίναι τὸ λεγόμενον;\nβούλει σοι φράσω; καὶ δὴ λέγω.\nΜαντεύεταί\nμοι ἡ ψυχή, κατὰ τοὺς Πλάτωνος λόγους, εἶναί τι\nἀνθρώπων γένος, μήτε ἀρετῆς κομιδῇ ἐπήβολον, μήτʼ\n\n\n\n\nεἰς κακίαν ἐσχάτην παντάπασιν ἐκκεκυλισμένον, βιοτεῦον\n| δὲ ἐν δόξαις ὀρθαῖς, τροφῇ καὶ παιδεύσει ὑπὸ\nνόμῳ σώφρονι πολιτευόμενον.\nΤῦτο τοίνυν τῶν ἀνθρώπων\nτὸ γένος διελόντες δίχα, τὸ μὲν παραδόντες\nτῇ γῇ, τὸ δὲ εἰς τὰ ὅπλα ἀποπέμψαντες, ἅτε ἀμφίβολον\nὂν καὶ ἐν μεταιχμίῳ ἀρετῆς καὶ κακίας καθωρμισμένον,\nθεασώμεθα ὑπὸ τῶν ἐπιτηδευμάτων ἑκάτερον\nὑπὸ ἑκατέρου, πότερον ἐφ ὁπότερον ἄγεται\nθᾶττον· θεασώμεθα δὲ οὑτωσί.\nΜέγιστον ἀνθρώπῳ κακόν ἐπιθυμία.\nΠότερον ἐπιθυμίας\nἐργαστικώτερον, πόλεμος, ἢ γεωργία; Καὶ μὴν\nτὸ μὲν ἀκόρεστον, τὸ δὲ φειδωλόν· ἀκόρεστον μὲν ὁ\nπόλεμος, φείδωλον δὲ ἡ γεωργία.\nΚαὶ τὸ μὲν παντοδαπὸν\nὁ πόλεμος, ἀπλοῦν ἡ γεωργία· καὶ τὸ μὲν ἄδηλον,\nτὸ δὲ ὡμολογημένον. Τί γὰρ ἂν εἴη ἀδηλότερον\nτῆς ἐν πολέμῳ τύχης; βέβαιος δὲ ὁ ἐν γῇ πόνος. Πόλεμος\nὑπʼ εὐτυχίας μάλιστα θρασύνεται, ἡ δὲ γεωργία\nὑπʼ εὐκαρπίας σωφρονίζεται.\nΕἰ δὲ καὶ ὁ θυμὸς ἀνθρώπῳ\nσύνοικος, χαλεπὸς καὶ δεόμενος πολλῆς παιδαγωγίας,\nτί, ἂν ᾖ, θυμοῦ παρασκευαστικώτερον πολέμου\nκαὶ ὅπλων; τί δὲ γεωργίας ἠπιώτερον; Πρός γε μὴν\n\n\n\n\n\nτὰς ἀρετὰς αὐτὰς οὕτως ἔχει ἑκάτερον. Καὶ πρῶτόν\nγε πρὸς σωφροσύνην· ὅπλα ἔχων ἀνήρ, ὁ μὲν ἰσχυρὸς\nἰταμώτερος, ὁ δὲ δειλὸς σφαλερώτερος· καὶ ὁ μὲν θρασὺς\nἰταμώτερος, ὁ δὲ ἀσθενὴς θρασύτερος, ὁ δὲ φιλήδονος\nἀκολαστότερος.\nΓεωργῶν ἀνήρ, ὁ μὲν ἰσχυρὸς\nεὐκαρπότερος, ὁ δὲ ἀσθενέστερος ὑγιεινότερος, ὁ δὲ\nδειλὸς ἀσφαλέστερος, ὁ δὲ φιλήδονος σωφρονέστερος.\nΕἰ δὲ καὶ πρὸς δικαιοσύνην ἐξετάζοις, πόλεμος μὲν\nδιδάσκαλος ἀδικίας, γεωργία δὲ δικαιοσύνης.\nὉ μὲν\nγὰρ πλεο|νέκτης τέ ἐστιν καὶ ἐπὶ τὰ ἀλλότρια ἄγει,\nκαὶ αὐτὸς αὐτοῦ κράτιστα ἔχει, ἐπειδὰν τὰ μέγιστα\nἀδικῇ καὶ ἀδικῶν εὐστοχῇ.\nΠαρὰ δὲ γεωργίας ἴση\nμὲν ἡ ἀντίδοσις, δικαία δὲ ἡ ὁμιλία. Θεραπεύεις φυτόν,\nτὸ δὲ ἀντιδίδωσιν καρπούς· θεραπεύεις λήϊον, τὸ\nδὲ εὐτροφεῖ· τημελεῖς ἄμπελον, ἡ δὲ εὐοινεῖ·\nτημελεῖς\nἐλαίαν, || ἡ δὲ εὐανθεῖ. Φοβερὸς γεωργὸς οὐδενί,\nπολέμιος οὐδενί, φίλος πᾶσιν, ἄπειρος αἵματος, ἄπειροσ\nσφαγῆς, ἱερὸς καὶ παναγὴς θεῶν ἐπικαρπίων καὶ\n\n\n\n\nἐπιληναίων καὶ ἁλώων καὶ προηροσίων· ἴσος μὲν ἐν\nδημοκρατίᾳ, ὀλιγαρχίαν δὲ καὶ τυραννίδα πάντων μάλιστα\nμισεῖ γεωργία. Οὐ γὰρ ταύτης θρέμματα ὁ Διονύσιος,\nοὐδὲ ὁ Φάλαρις, ἀλλʼ ἑκάτερος ἀπὸ τῶν ὅπλων.\nἙορταῖς γε μὴν καὶ μυστηρίοις καὶ πανηγύρεσιν\nποῖον πλῆθος ἐπιτηδειότερον; οὐχ ὁ μὲν ὁπλίτης ἑορταστὴς\nἄμουσος, ὁ δὲ γεωργὸς ἐμμελέστατος; καὶ ὁ μὲν\nμυστηρίοις ἀλλότριος, ὁ δὲ οἰκειότατος; καὶ ὁ μὲν ἐν\nπανηγύρει φοβερώτατος, ὁ δὲ εἰρηναιότατος; Δοκοῦσι\nδέ μοι μηδὲ τὴν ἀρχὴν συστήσασθαι ἑορτὰς καὶ τελετὰς\nθεῶν ἄλλοί τινες, ἢ γεωργοί· πρῶτοι μὲν ἐπὶ ληνῷ\nστησάμενοι Διονύσου χορούς, πρῶτοι δὲ ἐπὶ ἅλῳ Δημητρὶ\nὄργια, πρῶτοι δὲ τὴν ἐλαίας γένεσιν τῇ Ἀθηνᾶ\nἐπιφημίσαντες, πρῶτοι δὲ τῶν ἐκ γῆς καρπῶν τοῖς\nδεδωκόσιν θεοῖς ἀπαρξάμενοι· οἷς εἰκὸς χαίρειν τούς\nθεοὺς μᾶλλον, ἢ Παυσανίᾳ τὴν δεκάτην ἀποθύοντι, ἢ\nΛυσάνδρῳ τὴν δεκάτην ἀνατιθέντι· ἐκ πολέμων αἱ\nἀπαρχαί, ἐκ συμφορῶν αἱ εὐσέβειαι.\nΓεωργῶν δὲ φιλάνθρωποι\nμὲν αἱ εὐχαί, εὔφημοι δὲ αἱ θυσίαι, ἀπʼ\nοἰκείων πόνων, ἄμοιροι συμφορῶν, ἄμοιροι κακῶν.\nΕἰ δὲ δὴ καὶ πρὸς σοφίαν ἀντεξεταστέον τοὺς\n\n\n\n\nἄνδρας, ἐρώμεθα ἑκάτερον.\nΟὐκοῦν ὁ μὲν ἐν πολέμῳ\nσοφός,\nκοσμῆσαι\nδεινός,\nἵππους καὶ ἀνέρας ἀσπιδιώτας,\nτὸ ἀκοσμότατον τῶν ἐν ἀνθρώποις πραγμάτων καὶ\nσκυθρωπότατον·\nὁ δὲ ἐν γεωργίᾳ σοφὸς\nΠληϊάδων Ἀτλαγενέων περιτελλομενάων\nἀμήτου ἄρχεται,\nἀροτοῖο δυομενάων·\nμέλει δὲ αὐτῷ καὶ ἐνιαυτῶν ὡρῶν, καὶ σελήνης δρόμου,\nκαὶ ἄστρων ἐπιτολῆς, καὶ ὄμβρου μέτρων, καὶ\nπνευμάτων καιροῦ.\nΕἰ δὲ καὶ σωμάτων ἀρετῇ τοὺς\nἄνδρας κριτέον, καὶ ἀνδρείᾳ πόνων, ὀλίγοι μὲν τῷ\nστρατιώτῃ οἱ καιροὶ τοῦ πονεῖν, τῷ δὲ γεωργῷ διηνεκεῖς·\nὑπαίθριος ἀεί, ἡλίῳ φίλος, συνήθης νιφετῶν,\nπεπηγώς, νηλίπους, αὐτουργός, εὔπνους, ὀξὺς δραμεῖν,\nἰσχυρὸς φέρειν·\nεἰ δέ που καὶ δεήσαι μάχης, ὄψει\n\n\n\n\nστρατιώτην ἠσκημένον πόνοις ἀληθινοῖς, οἵων ἐπειράθη\nΔαρεῖος ἐπὶ Μαραθῶνα ἐλθών. Ἦν γὰρ τότε\nἈθηναίοις στρατιωτικόν, οὐχ ὁπλιτικόν, οὐ τοξικόν,\nοὐ ναυτικόν, οὐχ ἱππικόν, ἀλλὰ κατὰ δήμους νενεμημένον·\nοἳ καὶ γεωργοῦντες, ἐπιπλεύσαντος αὐτοῖς\nβαρβαρικοῦ στόλου ἐπὶ Μαραθῶνα, ἐκ τῶν ἀγρῶν\nἔδραμον, στρατιῶται ὀργιζόμενοι, ὁ μὲν σμινύην ἔχων,\nὁ δὲ ὑννιμάχος, ὁ δὲ θεριστηρίῳ ἀμυνόμενος.\nὪ\nστρατιωτικοῦ καλοῦ, καὶ αὐτουργοῦ, καὶ μεστοῦ ἐλευθερίας·\nὦ γῆς καὶ γεωργίας καλὰ καὶ γενναῖα θρέμματα,\nὡς ὑμῶν ἐπαινῶ μὲν τὰς ἀρετάς, ἐπαινῶ δὲ καὶ\nτὰ ὅπλα, οἷς ὑπὲρ τῆς οἰκείας || γῆς ἐμαχέσασθι,\nὑπὲρ ἀμπέλων, ἃς ἐκάμετε, ὑπὲρ ἐλαῶν, ἃς ἐφυτεύσασθε.\nἈπὸ τοιούτων πάλιν ἐπὶ τὴν γῆν ἤλθετε, ἐκ\nπολέμων γεωργοί, ἐκ γεωργῶν ἀριστεῖς. τῆς καλῆς\nἀντιδόσεως.\nἈλλὰ Πέρσαις μὲν | αἱ παλλακίδες ἕπονται, ἵνα\nμάχωνται καλῶς ὑπὲρ τῶν φιλτάτων· γεωργὸς δὲ ἀνὴρ\n\n\n\n\n\n\nοὐκ ἀμυνεῖται καλῶς ὑπὲρ τῶν φιλτάτων, ὑπὲρ ἀμπέλου\nτεμνομένης, ὑπὲρ ἐλαίας κοπτομένης, ὑπὲρ ληΐου\nδῃουμένου; Ἐὰν δὲ παραβάλῃς τῷ στρατιωτικῷ τούτῳ\nτὰ ὕστερα, εὑρήσεις μὲν πλείστους, ἀλλʼ οὐ νικηφόρους·\nὁπλίτας, ἀλλὰ μισθοφόρους, ὁπλίτας ἐσκιατροφημένους,\nὁπλίτας ὑβριστάς, ἐν Σικελίᾳ ἡττωμένους,\nἐν Ἑλλησπόντῳ λαμβανομένους.\nΤὰ δὲ Περσικὰ εἰ\nλέγοις, στρατιωτικόν μοι καὶ τοῦτο λέγεις ἐκ γεωργίας.\nΠότε γάρ ποτε Μῆδοι μὲν ἡττῶνται, κρατοῦσιν δὲ\nΠέρσαι; ὅτε Πέρσαι μὲν ἐγεώργουν ἔτι, Μῆδοι δʼ ἐπολέμουν,\nτότε ἦλθεν αὐτοῖς ἀγὼν κύριος. Στρατιωτικὸν\nἐν Πασαργάδαις νενικημένον, γῇ τραχείᾳ ὑπʼ\nαὐτουργίᾳ στρατιώτας διαπεπονημένους· ἀλλʼ ἐπεὶ\nγεωργοῦντες ἐπαύσαντο οἱ Πέρσαι, καὶ τῆς γῆς ἐπελάθοντο,\nκαὶ τῶν ἀρότρων καὶ τῶν ἀμητηρίων, τότε\nἀπέβαλλον καὶ τὰς ἀρετὰς ὁμοῦ τοῖς ὀργάνοις.\nἮλθεν εἰς Ἕλληνας ἐκ τῆς Σκυθῶν γῆς τῶν ἐκεῖ\nβαρβάρων ἀνὴρ σοφὸς σοφίαν οὐ πολυρρήμονα οὐδὲ\nλάλον· ἀλλʼ ἦν αὐτῆς τὸ κεφάλαιον βίος ἀκριβής, καὶ\nγνώμη ὑγιής, καὶ λόγος βραχύς, εὔστοχος, ἐοικὼς οὐ\nπελταστῇ μισθοφόρῳ, ἀπροοράτως θέοντι, ἀλλʼ ὁπλίτῃ\nβάδην ἰόντι καὶ κινουμένῳ ἀσφαλῶς.\nἘλθὼν δὲ Ἀθήναζε,\nἐντυγχάνει αὐτόθι ὁπλίτῃ μὲν οὐδενί, | πελτασταῖς\nδὲ πολλοῖς· καὶ τὸν μὲν τούτων δρόμον καὶ τὴν\nπτοίαν τοῦ παντὸς ἐδέησεν ὁ Ἀνάχαρσις ἐπαινέσαι.\nΠεριῄει δὲ τὴν Ἐλλάδα ἐν κύκλῳ, ποθῶν ἰδεῖν σοφίαν\nστάσιμον καὶ ἑδραίαν. Καὶ εἰ μέν που καὶ ἄλλοθι\nἐξεῦρεν, εἰπεῖν οὐκ ἔχω· εὗρε δʼ οὖν ἐν Χηναῖς,\nσμικρῷ καὶ ἀσθενεῖ πολίσματι, ἄνδρα ἀγαθόν· ὄνομα\nἦν αὐτῷ Μύσων.\nἈγαθὸς δὲ ἦν ἄρα ὁ Μύσων οἶκον\n\n\n\n\n\n\nοἰκῆσαι καλῶς, καὶ γῆν τημελῆσαι δεξιῶς, καὶ γάμου\nπροστῆναι σώφρονος, καὶ παῖδα ἐκθρέψαι γεννικῶς.\nΚαὶ ἐξήρκεσεν τῷ Σκύθη ξένῳ μηκέτι σοφίαν ζητεῖν\nλαλιστέραν, παρόντων ἔργων, ἃ τότε ἀκριβῶς ἅπαντα\nδιεσκόπει.\nἘπεὶ δὲ ἱκανῶς εἶχεν τῆς θέας, λέγει πρὸς\nαὐτὸν ὁ Χηνεύς Μύσων· ‘Διὰ ταῦτά τοι, ὦ Ἀνάχαρσι,\nκαὶ σοφοὶ δοκοῦμεν, οὐκ οἶδα ὅπως, τοῖς ἀνθρώποις\nεἶναι· εἰ δὲ ἐγὼ σοφὸς ταῦτα ἐπιτηδεύων, ποῖ ποτε\nοἰχήσεται φερόμενον τὸ μὴ σοφόν;’ Ἠγάσθη μάλα τοῦ\nἝλληνος ξένου ὁ Ἀνάχαρσις τὴν ἀφθονίαν τῶν ἔργων\nκαὶ τὴν φειδὼ τῶν λόγων.\nἮσαν δέ που καὶ οἱ Πυθαγόρου λόγοι ἐοικότες\nτοῖς νόμοις, βραχεῖς καὶ ἐπίτομοι· τὰ δὲ ἔργα μακρὰ ||\nκαὶ διηνεκῆ, καὶ νύκτωρ καὶ μεθʼ ἡμέραν μηδαμοῦ\nτὴν ψυχὴν ἀνιέντα, μηδὲ εἰς ῥᾳθυμίαν χαλῶντα. Ὥσπερ\nγὰρ ἐν ταῖς τῶν μελῶν ἁρμονίαις τὸ παραλειφθέν, κἂν\nσμικρὸν ᾖ, διαλύει τὸν κόσμον τοῦ μέλους, οὕτω κἀν\nτῇ τοῦ βίου ἁρμονίᾳ, εἴπερ μὴ ἐκμελὴς ἡμῖν ἔσται\nμηδὲ εἰκῇ διαπεραινόμενος, ὁμολογίαν εἶναι δεῖ ἔργου\nκαὶ λόγου·\nκαὶ μήτε τὰ ἔργα εἰς ἀφάνειαν κομιδῇ\nξυνεληλάσθαι, μήτε τοὺς λόγους ὑπὲρ τὰ ἔργα χωρεῖν,\n\n\n\n\n\n\nὥσπερ ἐξ ἀγγείου στενοῦ ἀποχεομένους, ἀλλʼ ἑκάτερα\nἑκατέ|ροισ συντεταγμένοις ἰσομέτρητά τε καὶ ἰσοχειλῆ\nεἶναι.\nὍστις οὖν τῆς ἁρμονίας ταύτης ἐρᾷ, καὶ ἐθέλει\nἠχεῖν τὸν τῶν ἔργων φθόγγον, οὗτος ἄν ποτε ἐπʼ\nεὐγλωττίᾳ σεμνύνοιτο; πολλοῦ μοι δοκεῖ δεῖν.\nΟὐδὲ\nγὰρ τοὺς ταώς, ἡδίστους ὄντας ὀρνίθων ἰδεῖν, μακαρίσαι\nἄν τις τοῦ κάλλους οὐδὲν αὐτοῖς εἰς εὐπτησίαν\nσυντελοῦντος, ἥπέρ ἐστιν ὀρνίθων ῥώμη.\nΚαὶ τῶν\nἀηδόνων τῆς ᾠδῆς, ὅσα μὲν ἐς ἡδονὴν ἀκοῆς, ἀποδεχόμεθα·\nτὸ δὲ ἡμῖν τερπνὸν ἀσύμβολον ἐκείναις εἰς\nσωτηρίαν.\nΑἰετοῦ κλάγξαντος, ἢ λέοντος βρυχησαμένου, γνω\nἄν τις τῷ λυπηρῷ τῆς ἀκοῆς τὴν ῥώμην τοῦ\nφθεγγομένου.\nΕἰ δὲ μὴ φαυλότερον ἦχος ἀνδρὸς μηδὲ\nἀσθενέστερον ἐλέγξαι τὸ τοῦ λέοντος ἦθος βρυχηθμοῦ\nλέοντος καὶ αἰετῶν κλαγγῆς, ἆρα οὐκ ἄξιον ἐκθηρᾶσθαι\nτῇ ἀκοῇ, πότερον ἀηδὼν τὸ φθεγγόμενον, γλῶττα δειλὴ\nκαὶ ᾠδὴ ἐφήμερος, ἢ αἰετός, ἢ τι ἄλλο ζῷον ἄρρεν\nκαὶ θυμοῦ μεστόν; Ἀλλʼ ὁ μὲν Ζώπυρος ἐκεῖνος δεινὸς\n\n\n\n\n\n\nἦν τῇ προσβολῇ τῶν ὀφθαλμῶν, τοῖς τοῦ σώματος\nτύποις ἐντυγχάνων, γνωρίζειν τὸ ἦθος, καὶ\nκαταμαντεύεσθαι τῆς ψυχῆς διὰ τῶν ὁρωμένων, μαντείαν\nἀσαφῆ· τίς γὰρ ἐπιμιξία πρὸς ὁμοιότητα ψυχῆς\nκαὶ σώματος; Εἰ δʼ ἐστὶ μαντείαν ἐπὶ ψυχῇ θέσθαι\nοὐ διὰ ἀμυδρῶν οὐδὲ ἀσθενῶν συμβόλων, τοῖς μὲν\nὀφθαλμοῖς παραχωρητέον τὴν χρωμάτων τε καὶ σχημάτων\nκαὶ τῆς ἐν τούτοις ἡδονῆς καὶ ἀηδίας ὁμιλίαν,\nτῇ δὲ ἀκοῇ ἐξιχνευτέον τὸ τῆς ψυχῆς ἦθος, οὐ κατὰ\nτοὺς τῶν πολλῶν λογισμούς ἀπόχρη πρὸς ἔπαινον\nλόγου γλῶττα εὔστοχος, ἢ ὀνομάτων δρόμος, ἢ ῥήματα\nἈττικά, ἢ περίοδοι | εὐκαμπεῖς, ἢ ἁρμονία ὑγρά· τὰ\nδʼ ἐστὶν πάντα, κατὰ τὸν ἐν Διονύσου ποιητήν,\nἐπιφυλλίδες, καὶ στωμύλματα,\nχελιδόνων μουσεῖα, λωβηταὶ τέχνης.\n‘Ποῖον οὖν ἐστιν τὸ ἐν λόγοις καλόν’; φαίη ἄν τις.\nΜήπω μέν, ὦ τάν, ἔρῃ· ὄψει γὰρ αὐτὸ ὄν, ἐπειδὰν\nἰδεῖν δυνηθῇς. Οὐδὲ γὰρ τῷ Κιμμερίῳ διηγήσασθαι\nδύναταί τις τὸ τοῦ ἡλίου κάλλος, οὐδὲ τῷ ἠπειρώτῃ\nτὴν θάλατταν, οὐδʼ Ἐπικούρῳ τὸν θεόν· οὐ γὰρ διʼ\nἀγγέλων ἡ ἱστορία ἔρχεται, ἀλλʼ ἐπιστήμης πρὸς ταῦτα\nδεῖ· μέχρι δὲ ἀπιστεῖ τὸ εἰδέναι, ἀνάγκη πλανᾶσθαι\nκαὶ τὰς κρίσεις. Καὶ γὰρ τῶν ἐκ γῆς φυομένων παντοδαπὸς\nμὲν θεατὴς ὁδοιπόρος, ὁ δὲ γεωργός, ὑγιής·\nὁ μὲν ἄνθος ἐπαινεῖ φυτῷ, ὁ δὲ μέγεθος, ἢ σκιάν,\nὁ δὲ χρόαν· τῷ δὲ γεωργῷ ὁ καρπὸς τὸν ἔπαινον μετὰ\nτῆς χρείας ἔχει.\nΕἰ μὲν δή τις καθʼ ὁδοιπόρον πλησιάζει\nτῷ λόγῳ, οὐ νεμεσῶ τῆς ἡδονῆς παρατρέχοντι\nἐπαινεῖν· εἰ δὲ κατὰ || τοὺς γεωργοὺς τάττεται, οὐκ\nἀνέχομαι τῶν ἐπαίνων, πρὶν ἄν μοι καὶ τὴν χρείαν\nτῶν ἐπαινουμένων φράσῃ.\nΛέγε, τίνας εἶδες καρποὺς ἐν τῷ λόγῳ; τίνας ἔλαβες;\n\n\n\n\n\nπῶς ἔχοντας; ἐπειράθης, ἐξήτασας, εἰ τελεσιουργοὶ καὶ\nγόνιμοι ἑτέρων καρπῶν; ἐξέφυσέ τι σοι ἡ ψυχὴ ἀπʼ\nαὐτῶν χρηστὸν καὶ ἔγκαρπον; Ἢ ‘ὄγχνη μὲν ἐπὶ ὄγχνῃ\nγηράσκει’ (Hom. η 120), καὶ ἐπὶ μήλῳ μῆλον, καὶ σταφυλὴ\nσταφυλῇ’ ἐπιφύεται, καὶ ‘σῦκον σύκῳ·’ λόγου δὲ\nἄρα ἐφήμερος μὲν ἡ γένεσις, ἄσπερμος δὲ ὁ καρπός,\nκαὶ οὐ τρόφιμος, οὐδὲ ἀνακιρνάμενος τῇ ψυχῇ,\n(Β 754) ἀλλά τέ μιν καθύπερθεν ἐπιρρεῖ, ἠΰτ᾿ ἔλαιον;\nΤαύτην μοι διήγησαι τὴν γεωργίαν, τοὺς δὲ ἐπαίνους\nἔα. Ἐὰν γὰρ ἀφέλῃς αὐτῶν τὴν χρείαν, ὑποπτεύω\nτὴν αἰτίαν, καὶ τὸν ἐπαινέτην ἐλεῶ, καὶ τὸν | ἔπαινον\nμέμφομαι.\nΤοῦτον τὸν ἔπαινον φθέγγεται τὰ μέλη\nτῆς ψυχῆς, τὰ ἀκόλαστα, τὰ κρίνειν ἀσθενῆ, τὰ ἀπατᾶσθαι\nπεφυκότα·\nοὐ νέμεσις Τρῶας καὶ εὐκνήμιδας Ἀχαιοὺς\nτοιῇδʼ ἀμφὶ γυναικὶ πολὺν χρόνον ἄλγεα\nπάσχειν.\nὉρᾷς τοῦ ἐπαίνου τὴν μοχθηρίαν, ἀντικαταλλασσομένου\nγύναιον μανὲν καὶ τὴν ἀπʼ αὐτοῦ ἡδονήν, Ἑλφητί,\nληνικῶν καὶ Τρωῖκῶν κακῶν; Ἔστι κἀνταῦθα ἐπαινέτης\nτοιοῦτος, ἐπειδάν τις ἐντυχὼν ἀκολάστῳ λόγῳ, τὸ μὲν\nἀπατηλὸν αὐτοῦ μὴ γνωρίσῃ, τὸ δὲ ἡδὺ στέρξῃ, κατὰ\nβραχὺ ὑποφερόμενος ταῖς καθʼ ἡμέραν ἡδοναῖς ἀψοὥσπερ\n\n\n\n\nτῶν πλεόντων οἱ πνευμάτων μὲν ἐξ οὐρίας\nπρὸς τὸν ἀληθῆ δρόμον οὐ τυχόντες, ῥεύματι δὲ\nγαληνῷ διʼ ἀκυμάντου τῆς θαλάττης εἰς ἠϊόνας ἐρήμους\nἢ ῥαχίας δυσχερεῖς ἐκπεπτωκότες· μετὰ τοῦτο\nπροσηνέχθη λαθὼν ἀμαθίᾳ, καὶ μετὰ τοῦτο φιληδονίας\nπάσης ἠϊόνος ἐρημοτέροις χωρίοις, καὶ πάσης ῥαχίας\nδυσχερεστέροις, ἀγαπῶν τὴν πλάνην καὶ χαίρων\nτῇ ψυχαγωγίᾳ· ὥσπερ οἱ πυρέττοντες, ἐμπιπλάμενοι\nποτοῦ καὶ σιτίων παρὰ τοὺς τῆς τέχνης νόμους·\nπαρατιθέντες\nγὰρ κακὸν κακῷ, νόσῳ πόνους, αἱροῦνται\nἡδόμενοι νοσεῖν μᾶλλον, ἢ πονοῦντες ὑγιασθῆναι. Καί\nτις ἤδη ἰατρὸς εὐμήχανος ἀνεκέρασεν βραχεῖαν ἡδονὴν\nτῷ ἀλγεινῷ τῆς ἰάσεως·\nποριστὴς δὲ ἡδονῆς, καὶ παντοίας\nἡδονῆς, οὔτε ὁ Ασκληπιός, οὔτε οἱ Ἀσκληπιάδαι,\nἀλλʼ ὀψοποιῶν τὸ ἔργον.\nΟὐδὲν δὲ σεμνότερον ἀκόλαστος\nλόγος τῶν τῆς γαστρὸς κολακευμάτων· ἐὰν γὰρ\nτούτου ἀφέλῃς μὲν τὸ ὠφελοῦν, τερπνὸν δὲ προσθῇς,\nἰταμὸν καὶ ἄκρατον ἰσοτιμίαν καὶ ἰσηγορίαν χειρο|τονεῖς\nλόγου πρὸς τὰ αἰσχρὰ πάντα, ὅσα διʼ αἰσθήσεων\nἐπὶ ψυχὴν ἔρχεται, ὑφʼ ἡδονῆς παραπεμπόμενα.\nἈλλὰ τούς μὲν ὀψοποιοὺς τούτους τοῖς συμποσίοις\nἐῶμεν, καὶ γαστρὸς καὶ ἀκοῆς ὑπηρέτας πονηρούς·\nἡμῖν\n\n\n\n\nδὲ δεῖ λόγου ὀρθοῦ καὶ διανεστηκότος, μέγα βοῶντος, καὶ\nτὰς ψυχὰς αὑτῷ συνεπαίροντος ὑπὲρ τὴν γῆν ἄνω,\nκαὶ ὅσα περὶ γῆν παθήματα ἡδονῶν καὶ ἐπιθυμημάτων,\nκαὶ φιλοτιμιῶν, καὶ ἐρώτων, καὶ ὀργῆς καὶ λύπης\nκαὶ μέθης ἐχόμενα·\nὧν συμπάντων κρείττονα χρὴ γεμέσθαι\nτὸν τῷ φιλοσόφῳ λόγῳ συνανιστάμενον\nῥήτορα ἀληθῆ, οὐκ ἀργόν, οὐδὲ ἐκλελυμένον, οὐδʼ\nἐπίχριστον κατὰ τὴν τέχνην, οὐδὲ ἐν δικαστηρίῳ μόνον\nἐν ἀμφιβόλῳ ἐπικουρίᾳ τεταγμένον· ἀλλὰ πανταχοῦ\nκαὶ ἐν ἅπαντι ἐξεταζόμενον, ἐν μὲν ἐκκλησίαις\nσύμβουλον φρόνιμον, ἐν δὲ δικαστηρίοις ἀγωνιστὴν\nδίκαιον, ἐν δὲ πανηγύρεσιν ἀγωνιστὴν σώφρονα, ἐν\nδὲ παιδείᾳ διδάσκαλον ἐπιστήμονα·\nοὐ περὶ Θεμιστοκλέους\nμόνον τοῦ μηκέτι ὄντος, οὐδʼ ἐν Ἀθηναίοις\nτοῖς τότε, οὐδʼ ὑπὲρ ἀριστέως τοῦ μηδαμοῦ, οὐδὲ κατὰ\nμοιχοῦ λέγοντα μοιχὸν ὄντα, οὐδὲ κατὰ ὑβριστοῦ\nὑβριστὴν ὄντα· ἀλλʼ ἀπηλλαγμένον τῶν παθῶν τούτων,\nἵνα γένηται κατήγορος ἀδικημάτων ἀληθής. Τοιτων,\nοῦτος ἐξ ἀγαθῆς παλαίστρας ἀγωνιστὴς γίγνεται, λόγων\nμεστὸς ἀκολακεύτων, καὶ ἠσκημένων ὑγιῶς, καὶ\nδυναμένων ἄγειν πειθοῖ καὶ βίᾳ ἐκπληκτικῇ τὸ πλησιάζον\nπᾶν.\nΕἰ δὲ καὶ ἡδονῆς πρὸς τὴν ἀγωγὴν ταύτην δεησόμεθα\n\n\n\n\nκαὶ τυράννου, δότω μοι τὶς ἡδονήν, οἵαν καὶ\nἐπὶ σάλπιγγος ἁρμονίᾳ ἐν μέσοις τοῖς ὁπλίταις τεταγμένῃ,\nκαὶ ἐξορμώσῃ τὰς ψυχὰς τῷ | μέλει·\nτοιαύτης\nδέομαι ἡδονῆς λόγου, ἣ φυλάξει μὲν αὐτοῦ τὸ μέγεθος,\nοὐ προσθήσει δὲ τὴν αἰσχύνην· τοιαύτης δέομαι\nἡδονῆς, ἣν οὐκ ἀπαξιώσει ἡ ἀρετὴ ὀπαδὸν αὐτῇ γίνεσθαι.\nἈνάγκη γὰρ παντὶ τῷ φύσει καλῷ συντετάχθαι\nχάριτας, καὶ ὥραν, καὶ πόθον, καὶ εὐφροσύνην, καὶ\nπάντα δὴ τὰ τερπνὰ ὀνόματα.\nΟὕτω καὶ ὁ οὐρανὸς\nοὐ καλὸς μόνον, ἀλλὰ καὶ ἥδιστον θεαμάτων. καὶ θάλαττα\nπλεομένη, καὶ λήϊα καρποτρόφα, καὶ ὄρη δενδροτρόφα,\nκαὶ λειμῶνες ἀνθοῦντες, καὶ νάματα ῥέοντα.\nἭδιστον ἦν θέαμα ὁ Ἀχιλλεύς, (πῶς δὲ οὐκ ἔμελλεν;)\nοὐ διὰ τὴν ξάνθην κόμην· καὶ γὰρ ὁ Εὔφορβος εὐκόμης\n\n\n\n\n\nἦν, τῷ δὲ Ἀχιλλεῖ τὸ καλὸν ἥδιστον ἦν ὑπὸ\nτῆς ἀρετῆς ἐξαπτόμενον.\nἭδιστον μὲν ἐν ποταμοῖς\nθέαμα ὁ Νεῖλος· ἀλλʼ οὐ διʼ ἀφθονίαν ὕδατος, καὶ\nγὰρ ὁ Ἴστρος εὔνεως· ἀλλὰ ὁ Ἴστρος οὐ γόνιμος, ὁ\nδὲ Νεῖλος γόνιμος. Ἥδιστον θέαμα ὁ Νεῖλος, ἀλλʼ\nοὐ τολμῶ παραπεμψάμενος τὴν ἀρετὴν τοῦ θεοῦ ἡδονὴν\nαὐτῶ ἐπιφημίσαι.\nἘγὼ καὶ τῶν Φειδίου ἀγαλμάτων\nαἰσθάνομαι μὲν τῆς ἡδονῆς, ἐπαινῶ δὲ τὴν\nτέχνην·\nκαὶ τῆς Ὁμήρου ᾠδῆς συνίημι μὲν τῆς ἡδονῆς,\nἀλλʼ ἐκ τῶν σεμνοτέρων αὐτὴν ἐπαινῶ.\nἈλλʼ οὐδὲ\nτὸν Ἡρακλέα ἔγωγε ἡγοῦμαι ἄγευστον καὶ ἀμέτοχον\nἡδονῆς διαβιῶναι· οὐ πείθομαι παντάπασι τῷ Προδίκῳ·\nἀλλʼ εἰσὶν γὰρ καὶ ἀνδρὸς ἡδοναὶ παραμυθούμεναι\nτοὺς διʼ ἀρετῆς πόνους, οὐ διὰ σαρκῶν, οὐδέ\nγε διʼ αἰσθήσεων ἐπίρρυτοι, ἀλλ᾿ αὐτοφυεῖς τινες καὶ\nἔνδοθεν διανιστάμεναι, ἐθιζομένης τῆς ψυχῆς χαίρειν\nτοῖς καλοῖς καὶ ἔργοις καὶ ἐπιτηδεύμασιν καὶ λόγοις.\nΟὕτω καὶ ὁ Ἡρακλῆς ἔχαιρεν ἐπὶ τὸ πῦρ ἰών· καὶ\nΣωκράτης | ἕχαιρεν ἐν τῷ δεσμωτηρίῳ μένων καὶ πειθόμενος\nτῷ νόμῳ. Παραβάλλωμεν τὴν Σωκράτους\n\n\n\n\n\nκύλικα ἐκείνην τῇ Ἀλκιβιάδου· πότερος αὐτῶν ἔπινεν\nἀλυπότερον; Ἀλκιβιάδης τὸν οἶνον; ἢ τὸ φάρμακον\nΣωκράτης;||\nΒούλομαι καθʼ Ὅμηρον αὐτὸν παρακαλέσαι ἐπὶ τὸν\nλόγον, τίνα μέντοι θεῶν, ἢ τὴν αὐτὴν ἐκείνῳ, τὴν\nΚαλλιόπην;\nἄνδρά μοι ἔννεπε, Μοῦσα, πολύτροπον, ὃς μάλαπλάγχθη·πολλὰ\nοὐ γῆν ἄξενον ἐπιπορευόμενος, οὐδὲ θάλατταν χαλεπὴν\nπεραιούμενος, οὐδὲ ἀνθρώποις ἀγρίοις συμφερόμενος·\nἀλλὰ ταῦτα μὲν αὐτῷ οἱ μῦθοι ἔχουσιν· αὐτὸς δὲ τῇ\nψυχῇ, κούφῳ χρήματι καὶ πολυπλανεστέρῳ τῶν σωμάτων,\nπανταχοῦ περιεφέρετο, πάντα ἐπεσκόπει, ὅσα οὐρανοῦ\n\n\n\n\n\n\n\nκινήματα, ὅσα γῆς παθήματα, θεῶν βουλάς,\nἀνθρώπων φύσεις, ἡλίου φῶς, ἄστρων χορόν, γενέσεις\nζῴων, ἀναχύσεις θαλάττης, ποταμῶν ἐκβολάς, ἀέρων\nμεταβολάς, τὰ πολιτικά, τὰ οἰκονομικά, τὰ πολεμικά,\nτὰ εἰρηνικά, τὰ γαμήλια, τὰ γεωργικά, τὰ ἱππικά, τὰ\nναυτικά, τέχνας παντοίας, φωνὰς ποικίλας, εἴδη παντοδαπά,\nὀλοφυρομένους, ἡδομένους, πενθοῦντας, γελῶντας,\nπολεμοῦντας, ὀργιζομένους, εὐωχουμένους,\nπλέοντας· ὥστε ἔγωγε εἰς τὰς Ὁμήροῦ φωνὰς ἐμπεσὼν\nοὐκ ἔχω παῤ ἐμαυτοῦ τὸν ἄνδρα ἐπαινέσαι, ἀλλὰ κἀνταῦθα\nδεήσομαι αὐτοῦ ἐπιδοῦναί μοι τῶν ἐπῶν, ἵνα |\nμὴ διαφθείρω τὸν ἔπαινον ψιλῷ λόγῳ·\nἔξοχα δή σε βροτῶν, ὦ Ὅμηρε, αἰνίζομαιπάντων,ἢ σέ γε μοῦσα δίδαξε Διὸς παῖς, ἢ σέ γʼἈπόλλων.\nΤὰ δὲ Μουσῶν καὶ Ἀπόλλωνος διδάγματα οὐδὲ τὴν\nἀρχὴν θέμις ἄλλό τι ὑπολαβεῖν, ἢ ἀφʼ ὧν ψυχὴ εἰς\nκόσμον καθίσταται. Τοῦτο δὲ τί ἂν εἴη ἄλλο ἢ φιλοσοφία;\nταύτην δὲ τί ἄλλο ὑποληψόμεθα ἢ ἐπιστήμην\n\n\n\n\n\nἀκριβῆ θείων τε πέρι κἀνθρωπίνων, χορηγὸν ἀρετῆς\nκαὶ λογισμῶν καλῶν καὶ ἁρμονίας βίου καὶ ἐπιτηδευμάτων\nδεξιῶν;\nΤῆς δὲ ἐπιστήμης ταύτης τὸ κεφάλαιον, τέως μὲν\nπαντοδαποῖς περιβεβλημένον σχήμασιν, μετεχειρίζετο\nτὰς τῶν ἐντυγχανόντων ψυχὰς διδασκαλίοις ἀλύποις,\nτῶν μὲν τελετὰς καὶ ὀργιασμούς τινας ἐπιφημισάντων\nτοῖς αὑτῶν λόγοις, τῶν δὲ μύθους, τῶν δὲ μουσικήν,\nτῶν δὲ καὶ μαντικήν.\nΚαὶ κοινὸν μὲν ἦν ἅποσιν τὸ\nὠφελοῦν, ἴδιον δὲ τὸ σχῆμα τοῦ λόγου.\nΧρόνῳ δὲ\nὕστερον ὑπὸ σοφίας οἱ ἄνθρωποι νεανιευόμενοι, ἀποκαλύψαντες\nταυτὶ τὰ τοῦ λόγου προκαλύμματα, ἀπέφηναν\nφιλοσοφίαν γυμνὴν καὶ ἐξωνειδισμένην καὶ\nπάγκοινον καὶ πρόχειρον εἰς συνουσίαν παντί τῷ,\nὄνομα μόνον ἔργου καλοῦ πλανώμενον ἐν δυστήνοις\nσοφίσμασιν.\nΤοιγαροῦν τὰ μὲν Ὁμήρου καὶ Ἡσιόδου\nἕπη, καὶ πᾶσα ἡ παλαιὰ μοῦσα ἐκείνη καὶ ἔνθεος, μύθου\nχώραν ἔχει, καὶ ἀγαπᾶται αὐτῶν ἡ ἱστορία μόνον,\nκαὶ τὸ προσηνὲς τῶν ἐπῶν, καὶ τὸ εὐανθὲς τῆς ἁρμονίας,\n\n\n\n\n\nὡς αὐλήματα, ὡς κιθαρίσματα· παρορᾶται δὲ\nτὸ ἐν αὐτοῖς καλόν, καὶ ἀποχειροτονεῖται τῆς ἀρετῆς.\nΚαὶ Ὅμηρος μὲν ἀποκηρύττεται φιλοσοφίας, ὁ ἡγεμὼν\nτοῦ γένους.\nἈφʼ οὗ δὲ τὰ ἐκ Θρᾴκης καὶ Κιλικίας\nσο|φίσματα εἰς τὴν Ἑλλάδα παρέδυ, καὶ ἡ Ἐπικούρου\nἄτομος, καὶ τὸ Ἡρακλείτου πῦρ, καὶ τὸ Θαλοῦ\nὕδωρ, καὶ τὸ Ἀναξιμένους πνεῦμα, καὶ τὸ Ἐμπεδοκλέους\nνεῖκος, καὶ ὁ Διογένους πίθος, καὶ τὰ πολλὰ\nτῶν φιλοσόφων στρατόπεδα ἀντιτεταγμένα ἀλλήλοις\nκαὶ ἀντιπαιωνίζοντα, λόγων μὲν πάντα μεστὰ καὶ ψιθυρισμάτων,\nσοφιστῶν σοφισταῖς συμπιπτόντων, ἔργου\nδὲ ἐρημία δεινή·\nκαὶ τὸ θρυλούμενον τοῦτο τὸ ἀγαθόν,\nὑπὲρ οὗ διέστηκεν καὶ διεστασίασται τὸ Ἐλληνικόν,\nοὐδεὶς ὁρᾷ.\nΚἂν γὰρ ἐξομόσηται τόνδε\nδιδάσκαλον, ὁρῶ τὰ γνωρίσματα, καὶ συνίημι τῶν\nσπερμάτων·\nκείνού τοι τοιοῖδε πόδες, τοιαῖδέ τε χεῖρες,ὀφθαλμῶν τε βολαί, κεφαλή τʼ ἐφʼ ὑπερθέτε χαῖται,\nὥστε καὶ ἐπιτολμήσαιμι ἂν εἰπεῖν ἔγωγε, ἐμφερέστερον\nεἶναι Πλάτωνα Ὁμήρῳ μᾶλλον, ἢ Σωκράτει, κἂν τὸν\nὍμηρον φεύγῃ, κἂν διώκῃ τὸν Σωκράτην.\nΜή με οἰηθῇς\nτὰς Πλάτωνος φωνὰς εἰκάζειν Ὁμήρῳ, καὶ τὰ\nὀνόματα, καὶ τὰ ῥήματα· ἔστιν μὲν γὰρ καὶ ταῦτα\nἐκεῖθεν, ἐκείνης τῆς ἁρμονίας ἀπορροή, ὡς ἐξ ὠκεανοῦ\nἡ Μαιῶτις, ὡς ἐκ τῆς Μαιώτιδος ὁ Πόντος, ὡς ἐκ\nτοῦ Πόντου ὁ Ἑλλήσποντος, ὡς ἐξ Ἑλλησπόντου ἡ\nθάλασσα· ἀλλὰ τὴν γνώμην τῇ γνώμῃ προσάγω, καὶ\nτὴν συγγένειαν ὁρῶ.\nΚαὶ τοῦτο μέν σοι καὶ αὖθις\nπαῤ ἐμοῦ λελέξεται· ἐπάγωμεν δὲ τὸν λόγον ἐπὶ τὴν\nὉμήρου γνώμην, διεξιόντες περὶ αὐτῆς τὰ εἰκότα.\nΔοκεῖ μοι Ὅμηρος, φύσει τε κεχρημένος ἐνθεωτάτῃ\nκαὶ φρονήσει δεινοτάτῃ | καὶ ἐμπειρίᾳ πολυτροπωτάτῃ,\nφιλοσοφίᾳ ἐπιθέμενος, δημοσιεῦσαι ταύτην τοῖς Ἕλλησιν\nἐν ἁρμονίᾳ τῇ ποτὲ εὐδοκίμῳ· αὕτη δʼ ἦν ἡ ποιητική·\nοὔτε δὲ Ἰωνικὴν ταύτην ἐθελῆσαι εἶναι αὐτῷ,\nοὔτε ἀκριβῶς Δώριον, οὔτε Ἀττικήν, ἀλλὰ κοινὴν τῆς\nἙλλάδος.\nἍτε οὖν ξύμπασι διαλεγόμενος, ἀθροίσας\nἀναμὶξ τὴν Ἐλλάδα φωνὴν καὶ ἀνακερασάμενος εἰς\nσχῆμα ᾠδῆς, διʼ ὧν τὰ ἔπη εἰργάσατο προσηνῆ τε ἅμα\nεἶναι καὶ ξυνετὰ πᾶσιν καὶ κεχαρισμένα ἑκάστοις, ἐνθυμηθεὶς\nδέ, ὅτι ὀλίγον μὲν τὸ ξυνετὸν ἐν ἅπαντι,\nτὸ δὲ πολ δημαγωγεῖσθαι φιλεῖ, οὐδετέρῳ τῷ γένει\nἀποκεκριμένην τὴν ποίησιν ἐξειργάσατο· καθάπερ ὁ\nἩσίοδος, χωρὶς μὲν τὰ γένη τῶν ἡρώων, ἀπὸ γυναικῶν\nἀρχόμενος καταλέγων τὰ γένη, ὅστις ἐξ ἧς ἔφυ·\nχωρὶς δὲ αὐτῶν πεποίηνται οἱ θεῖοι λόγοι, ἅμα τοῖς\nλόγοις θεογονία· χωρὶς δʼ αὖ ὠφελεῖ τὰ εἰς τὸν βίον.\nἔργα τὲ ἃ δραστέον, καὶ ἡμέραι ἐν αἷς δραστέον· οὐχ\nοὕτω τὰ Ὁμήρου ἔχει, οὐδὲ ἀποκέκριται ἕκαστα χωρίς,\nοὐδʼ αὖ φύρεται ἀκρίτως πάντα ἐν πᾶσιν· ἀλλά τε\n\n\n\n\n\n\nἦν τὸ σχῆμα αὐτῷ τοῦ λόγου, ὃ οἱ μῦθοι ἔχουσιν, οἱ\nΤρωικοὶ λόγοι καὶ τὰ τοῦ Ὀδυσσέως παθήματα,\nμέμικται δʼ ἐν αὐτοῖς καὶ θεολογία σαφής, καὶ πολιτείας\nἦθος, καὶ ἀρεταὶ ἀνθρώπων, καὶ μοχθηρίαι, καὶ\nπαθήματα, καὶ συμφοραί, καὶ εὐτυχίαι· καὶ τούτων\nἕκαστον ὑποθέσεις οἰκείας ἔχει·\nοἷον εἰ ξυνίῃς παναρμόνιόν\nτι ὄργανον, παντοδαπὰς μὲν φωνάς, πάσαις δὲ\nἄλλαις ὡμολογημένας·\nμᾶλλον δὲ οὕτως, εἰ ἤδη που\nἐθεάσω ἄθροισμα ὀργάνων, αὐλὸν ἠχοῦντα, καὶ λύραν\nψαλλομένην, καὶ ᾠδὴν χοροῦ, καὶ σάλπιγγα ἀναμίξ,\nκαὶ σύριγγα, καὶ ἄλλʼ ἄττα ὀργάνων | εἴδη καὶ ὀνόματα·\nὧν ἕκαστον πεποίηται μὲν κατὰ οἰκείαν τέχνην,\nσυντέτακται δὲ πρὸς τὸ πλησίον κατὰ κοινὴν μοῦσαν.\nΣυνελόντι δʼ εἰπεῖν, ἡ Ὁμήρου ποίησις τοιάδε τίς\nἐστιν, οἷον εἰ καὶ ζωγράφον ἐννοήσαις φιλόσοφον Πολύγνωτον\nἢ Ζεῦξιν, μὴ γράφοντα εἰκῇ· καὶ γὰρ τούτων\nἔσται τὸ χρῆμα διπλοῦν, τὸ μὲν ἐκ τῆς τέχνης,\nτὸ δὲ ἐκ τῆς ἀρετῆς· κατὰ μὲν τὴν τέχνην, τὰ σχήματα\nκαὶ τὰ σώματα εἰς ὁμοιότητα τοῦ ἀληθοῦς διασώζοντι·\nκατὰ δὲ τὴν ἀρετήν, εἰς μίμησιν τοῦ κάλλους\n\n\n\n\n\nτὴν εὐσχημοσύνην τῶν γραμμάτων διατιθέντι.\nΤαύτῃ\nμοι καὶ τὰ Ὁμήρου σκόπει, ὡς ἔστι χρῆμα διπλοῦν,\nκατὰ μὲν τὴν ποιητικὴν ἐντεταμένον εἰς μύθου σχῆμα,\nκατὰ δὲ φιλοσοφίαν εἰς ζῆλον ἀρετῆς καὶ ἀληθείας\nγνῶσιν συντεταγμένον.\nΑὐτίκα πεποίηται αὐτῷ ἐν\nτοῖς λόγοις μειράκιον Θετταλικὸν καὶ ἀνὴρ βασιλικός,\nἈχιλλεύς καὶ Ἀγαμέμνων· ὁ μὲν ὑπʼ ὀργῆς εἰς ὕβριν\nπροφερόμενος ὁ Ἀγαμέμνων, ὁ δὲ Ἀχιλλεύς προπηλακισθείς\nμηνιῶν· εἰκόνες παθῶν, νεότητος καὶ ἐξουσίας.\nἈντίθες τοι ἑκατέρῳ τὸν Νέστορα, παλαιὸν τῷ\nχρόνῳ, ἀγαθὸν φρονεῖν, δεινὸν εἰπεῖν.\nΠάλιν αὖ\nΘερσίτης πεποίηται αὐτῷ αἰσχρὸς ἰδεῖν, φωνὴν ἐπεσβόλος,\nγνώμην ἄτακτος, οἷος εἶναι εἰκὼν ἀκολάστου\nδήμου.\nἈλλʼ ἀντίθες καὶ τούτῳ ἄνδρα, ἀγαθόν, ἡγεμόνα\nἀκριβῆ, ἐπιπορευόμενον,\nὅντινα μὲν βασιλῆα καὶ ἔξοχον ἄνδρα ἐφεύροι,τόν ῥʼ ἀγανοῖς ἐπέεσσιν ἐρητύσασκε παραστάς·\n\n\n\n\n\nὃν δʼ αὖ δήμου τʼ ἄνδρα ἴδοι, βοόωντά τʼἐφεύροι,τὸν σκήπτρῳ ἐλάσασκεν.\nἎρά σοι εὐδοκεῖ αὐτὸ τοῦτο, εἰ καὶ ὁ Σωκράτης τοὺς\nμὲν βασιλικοὺς καὶ ἐξόχους ἄνδρας | ἀγανοῖς λόγοις\nγεραίρων καὶ ἀποδεχόμενος, Τίμαιόν τινα, ἢ Παρμενίδην,\nἢ ἄλλον βασιλικὸν ξένον·\nὃν δʼ αὐ δήμου τʼ ἄνδρα ἴδοι, βοόωντά τʼ ἐφεύροι,\nτοῦτον ἐλαύνων τῷ λόγῳ, Θρασύμαχόν τινα, ἢ Πῶλον,\nἢ Καλλικλέα, ἢ τινα ἄλλον λωβητῆρα καὶ ἐπεσβόλον.\nΠάλιν αὖ ἐπανίωμεν ἐπὶ τὸν Ὅμηρον, καὶ τοὺς\nπαῤ αὐτῷ βαρβάρους· καὶ γὰρ ἐνταῦθα ὄψει ἀρετὴν\nκαὶ κακίαν ἀντιτεταγμένας ἀλλήλαις· ἀκόλαστον μὲν\nτὸν Ἀλέξανδρον, σώφρονα δὲ τὸν Ἕκτορα· δειλὸν τὸν\nἈλέξανδρον, ἀνδρεῖον τὸν Ἕκτορα· κἂν τοὺς γάμους\nαὐτῶν ἐξετάζῃς, ὁ μὲν ζηλωτός, ὁ δὲ ἐλεεινός· ὁ μὲν\nἐπάρατος, ὁ δὲ ἐπαινετός· ὁ μὲν μοιχικός, ὁ δὲ νόμιμος. ||\nΘέασαι δὲ καὶ τὰς ἄλλας ἀρετὰς νενεμημένος\n\n\n\n\n\nκατʼ ἄνδρα, τὴν μὲν ἀνδρείαν κατὰ τὸν Αἴαντα,\nτὴν δὲ ἀγχίνοιαν κατὰ τὸν Ὀδυσσέα, τὸ δὲ θάρσος\nκατὰ τὸν Διομήδην, τὴν δὲ εὐβουλίαν κατὰ τὸν\nὈδυσσέα αὐτόν· οὕτως ἄρα εἰκόνα ἡμῖν ὑποτίθεται\nχρηστοῦ βίου καὶ ἀρετῆς ἀκριβοῦς, ὥστε καὶ ἀπέδωκεν\nαὐτῷ ἥμισυ μέρος τῶν αὐτοῦ ἔργων.\nΚαὶ ταῦτα μέν,\nὡς συλλήβδην εἰπεῖν, ἴχνη βραχέα μακρῶν λόγων.\nΕἰ δέ τι χρὴ καὶ περὶ θεῶν ὀλίγα ἄττα δείγματα\nτῆς Ὁμήρου γνώμης ἐνέγκασθαι, ἑνὶ τῷ παρὰ Πλάτωνος,\nὥσπερ εἰκόνι, τὰ λοιπὰ εἰκάζωμεν, κατὰ τὸ\nἦθος τοῦ λόγου, τὰ πρεσβύτερα τοῖς νεωτέροις· ἐπείπερ\nταύτῃ κριτέον.\nὉ γὰρ δὴ μέγας ἐν οὐρανῷ δεύς, (Plat. Phaedr. 246e)\nλέγει που καὶ ὁ Πλάτων· καὶ ὀχεῖται αὐτῷ ὁ Ζεύς,\nἐπὶ πτηνοῦ ἅρματος, καὶ ἡγεῖται θεῶν.\nὉμήρῳ δὲ ὁ\nστρατηγός, ὁ Ζδεύς, λέγει·\nμήτέ τις οὖν θήλεια θεὸς τόδε, μήτέ τις ἄρσηνπειράτω διακέρσαι ἐμὸν ἔπος· ἀλλʼ ἅμα πάντεςαἰνεῖτʼ, ὄφρα τάχιστα τε |λευτήσω τάδε ἔργα.\nΚαὶ μετὰ τοῦτο αὐτῷ καὶ τὸ ἅρμα ζεύγνυται, καὶ οἱ\nἵπποι θέουσιν\n\n\n\n\nὠκυπέτα χρυσέῃσʼ ἐθείρησιν κομόωντες.\nΖεύγνται δὲ καὶ Ποσειδῶνι ἅρμα ἐν θαλάττῃ,\nβῆ δʼ ἐλάαν ἐπὶ κῦμα, ἄταλλε δὲ κήτεʼ ὑπʼ αὐτοῦ.\nἜχει δὲ καὶ ὁ Ἅιδης αὐτῷ τρίτην ἀρχήν· τριχθὰ δὲ\nὉμήρῳ δέδασται τὰ πάντα. Ποσειδῶν μὲν ἔλαχεν,\nπολιὴν ἅλα ναιέμεν αἰεί·Ἅιδης δὲ ἕλαχεν, ζόφον ἠερόενταΖεὺς δὲ οὐρανόν.\nὪ τῆς δικαίας καὶ φιλοσόφου νομῆς.\nΕὕροις δʼ ἂν καὶ ἄλλας παῤ Ὁμήρῳ ἀρχὰς καὶ\nγενέσεις παντοδαπῶν ὀνομάτων, ὧν ὁ μὲν ἀνόητος ὡς\nμύθων ἀκούει, ὁ δὲ φιλόσοφος ὡς πραγμάτων.\nἜστιν\nαὐτῷ καὶ ἀρετῆς ἀρχή· ἀλλὰ Ἀθηνᾶ λέγεται,\nκαὶ τῷ\nἔχοντι παρίσταται\nἐν πάντεσσι πόνοισιν.\nἜστι καὶ ἔρωτος· ἀλλὰ τὴν αἰτίαν ἡ Ἀφροδίτη ἔχει,\nκαὶ τοῦ κεστοῦ κρατεῖ, καὶ μεταδίδωσιν τοῦ πόθου.\nἜστιν καὶ τέχνης· ἀλλʼ ὁ Ἥφαιστος τὴν αἰτίαν ἔχει,\nκαὶ τοῦ πυρὸς κρατεῖ, καὶ μεταδίδωσι τῆς τέχνης.\nἌρχει δὲ αὐτῷ καὶ Ἀπόλλων χοροῦ, καὶ Μοῦσαι ᾠδῆς,\n\n\n\n\n\nκαὶ Ἄρης πολέμου, καὶ Αἴολος πνευμάτων, καὶ Ὠκεανὸς\nποταμῶν, καὶ Δημήτηρ καρπῶν· καὶ οὐδὲν μέρος\nὉμήρῳ ἄθεον, οὐδὲ δυνάστου ἄπορον, οὐδὲ ἀρχῆς\nἔρημον, ἀλλὰ πάντα μεστὰ θείων λόγων, καὶ θείων\nὀνομάτων, καὶ θείας τέχνης.\nΚἂν ἐπὶ τὰ στοιχεῖα\nἔλθῃς καὶ τὸν τούτων πόλεμον, ὄψει μάχην ἐν τῷ\nΤρωϊκῷ πεδίῳ, οὐ Τρώων καὶ Ἀχαιῶν, καὶ ὀλλύντων\nκαὶ ὀλλυμένων, αἵματι ῥεούσης τῆς γῆς· ἀλλὰ πυρὸς\nκαὶ ποταμοῦ μάχην, τοῦ μὲν οἰδαίνοντος καὶ ἀνισταμένου\nλαμπρῷ καὶ συνεχεῖ τῷ κύματι, τοῦ δὲ ταῖς\nδίναις ἐμπίπτοντος ἀκμαίᾳ ῥιπῇ, φλέγοντος μὲν τὰς\nκόμας καὶ τὸ κάλλος τοῦ ποταμοῦ, | ἰτέας καὶ μυρίκας\nκαὶ λωτὸν καὶ θρύον, φλέγοντος δὲ αὐτοῦ τὰ φορήματα\nκαὶ τὰ θρέμματα,||\nτείροντʼ ἐγχέλυές τε καὶ ἰχθύες, οἱ κατὰδίνας,οἳ κατὰ καλὰ ῥέεθρα κυβίστων ἔνθα καὶ ἔνθα.\nἌπιστος δʼ ἂν ἦν ὁ πόλεμος οὗτος, ἀλλὰ ἡ Ἥρα σπένδεται\nκαὶ διαλύει τὸν πόλεμον, καὶ τὰ στοιχεῖα συνάγει.\nἜα μοι ταυτὶ τὰ αἰνίγματα· σκόπει τὰ σά, τὰ\nἀνθρώπινα.\nἌρχοντες αὐτουργοί, προβουλευόμενοι·\nἀριστεῖς ἀγαθοί, προπολεμοῦντες· γυνὴ σώφρων, ἀντιταττομένη\nὑβρισταῖς νεανίαις· βασιλεὺς δίκαιος, ξενοδοχῶν\nἀλήτην ξένον· ἀνὴρ σώφρων, παντοίαις συμφοραῖς\nἀντιτεχνώμενος.\nΔείξω δέ σοι καὶ πολιτείας\nἄλλας ἀντιτεταγμένας· δημιουργεῖ δὲ αὐτάς Ὅμηρος\nμὲν λόγῳ, Ἥφαιστος δὲ χρυσῷ·\nἐν τῇ μέν ῥα γάμοι τὲ καὶ ᾠδή, καὶ χοροί, καὶ δικάζοντες βασιλεῖς, καὶ ἑπόμενοι\nλαοί·\nτὴν δʼ ἑτέρην πόλιν ἀμφὶ δύο στρατοὶ εἵατο λαῶν.\nΚἂν ἀπιστῇς τῷ πράγματι, οὐκ ἀπορήσεις λόγων ἀληθεστέρων.\nΑὗται σοι νησιωτικαὶ πόλεις, ἡ μὲν Φαιάκων,\nἡ δὲ Ἰθακησίων· τῶν μὲν ἄρχει αἰδώς, τῶν δὲ\nὕβρις· τῶν μὲν βασιλεῖς ἔννομοι, τῶν δὲ ἄδικοι μνηστῆρες·\nοἱ μὲν τὸν βασιλέα\nἐρχόμενον θεὸν ὡς εἰσορόωσιν,\n\n\n\n\n\nοἱ δὲ τοῦ βασιλέως ἐπιβουλεύουσιν τῷ γάμῳ·\nτέλος\nδὲ ἑκατέροις, τοῖς μὲν εὐφροσύνη διηνεκής, καὶ βίος\nἄλυπος, καὶ ὑποδοχὴ ξένων, καὶ θαλάττης στόλοι, καὶ\nγῆς καρποί· τοῖς δὲ ἑτέροις ὄλεθρος ἀθρόος ἐν αὐταῖς\nταῖς ἡδοναῖς.\nΤοῦτο τέλος μοχθηρίας ὑβριζούσης, |\nτοῦτο τέλος ἀνεπιτιμήτου ἐξουσίας.\nΑὐτόν γε μὴν\nτὸν Ὀδύσεα οὐχ ὁρᾷς, ὡς παντοίαις συμφοραῖς ἀντιτεχνώμενον\nἀρετὴ σώζει καὶ τὸ διʼ ἐκείνην θάρσος;\nΤοῦτο αὐτῷ τὸ ἐν Κίρκης μῶλυ, τοῦτο τὸ ἐν θαλάττῃ\nκρήδεμνον· τοῦτο τῶν Πολυφήμου χειρῶν τὸν ἄνδρα\nἐξάγει, τοῦτο ἐξ Αἴδου ἀνάγει, τοῦτο πήγνυσιν σχεδίαν,\nτοῦτο πείθει Ἀλκίνουν, τοῦτο ἀνέχεται βαλλόντων\nμνηστήρων, Ἴρου παλαίοντος, Μελανθίου ὑβρίζοντος,\nτοῦτο ἐλευθεροῖ τὴν ἑστίαν, τοῦτο τιμωρεῖται γάμῳ,\nτοῦτο ἄνδρα ποιεῖ διογενῆ καὶ θεοῖς εἴκελον, οἷον\nἀξιοῖ Πλάτων εἶναι τὸν εὐδαίμονα.\nΕἰ τέχνη ἡ ἀρετή.\nΚαὶ πῶς ἄν τις τοῦ φιλοσόφου ἀποδέξαιτο, ἄλλό τι\nτὴν ἀρετὴν λέγοντος εἶναι, καὶ μὴ τέχνην; σχολῇ γὰρ\nἂν εἴη τέχνη τὶ ἄλλο, εἴπερ μὴ ἡ ἀρετή·\nπλὴν εἰ μὴ\nἄροτρον μὲν τέχνης ἔργον, καὶ ἀσπὶς τέχνης, καὶ ναῦς,\nκαὶ τειχίον· τὸ δὲ τούτοις χρώμενον καὶ ἐπιστατοῦν\nκαὶ παρέχον τὴν ἑκάστου χρείαν ἅπαντα τῷ ἔχοντι εἰς\nδέον, καὶ τὴν ἐξ ἀπάντων ὠφέλειαν συντάτ||τον εἰς\nκοινὸν τέλος, τοῦτο δή που ἀτεχνίαν φήσομεν.\nΔει\nνόν γε, ὦ θεοί, καὶ δεινοῦ πέρα, εἰ ὁ μὲν κεραμεὺς\nἐπὶ τέχνῃ μανθάνει, καὶ ὁ σκυτοτόμος, καὶ ὁ τέκτων·\nὁ δὲ φιλόσοφος μανθάνει μέν, καὶ τὸ τέλος αὐτῷ ἡ\nἀρετὴ ἔχει, ἔστι δὲ τοῦτο οὐ τέχνη, ἀλλά τι μάθημα\nὑπὸ ἀτεχνίας διδασκόμενον.\nΚαλῶς· ἔχε ἀτρέμας· οὐ γὰρ | ἀτόπως ὑφηγῇ οὐδὲ\nἀτεχνῶς, μὰ Δία. Ἐγὼ δέ σου τὴν μὲν τέχνην ἐπαινῶ,\n\n\n\n\n\n\nτὸ δὲ κεφάλαιον αὐτῆς φέρε ἴδω τί καὶ λέγεις.\nΚεραμεύς, φής, κεραμεύειν μανθάνει τέχνῃ, καὶ σκυτοτόμος\nσκυτοτομεῖν, καὶ τεκταίνειν τέκτων.\nἘμὼ δʼ\nεἴ σοι ταυτὶ μὲν δίδωμι, μανθάνειν ἕκαστον τῶν δημιουργῶν,\nἃ μανθάνει δρᾶν, κᾂν τέχνῃ· τῆς δὲ τέχνης\nἑκάστης οὐκ εἶναι τέλος τὸ μαθεῖν τὴν τέχνην παῤ\nἄλλου ἄλλον.\nΤὴν μὲν γὰρ διαδοχὴν τοῦ εἰδέναι μαθήσει\nποιεῖ· ἡ δὲ χρεία τῶν τεχνῶν, οὐχ ὑπὸ τέχνης\nγενέσθαι τέχνην, ἀλλ᾿ ὑπὸ μὲν κεραμέως ἀμφορέα,\nὑπὸ δὲ αὐλητοῦ αὔλημα, ὑπὸ δὲ στρατηγοῦ νίκην,\nτούτων δὲ ἕκαστον ἄλλό τι παρὰ τὴν τέχνην, τέχνης\nτέλος, καὶ οὐ τέχνη\nοὐ γὰρ ὅ, τι μὴ τέχνη, καὶ\nἀτεχνία εὐθύς. Ἀτεχνία μὲν γὰρ ἀφαίρεσις τέχνης,\nἔνθα δεῖ τέχνης· οὐ τέχνη δέ, τὸ ὑπὸ τέχνης μὲν γεγονός,\nἕτερον δὲ ὂν παρὰ τὴν τέχνην.\nἎῤ ἡγεῖ με σαφῶς λέγειν, ἢ φραστέον σοι οὑτωσὶ\nἐνδηλότερον; Καλεῖς τινα τέχνην ἰατρικήν, καὶ ἄλλην\nαὖ ἀγαλματουργικήν; τέλος δὲ ἑκατέρας, οὔτε ἰατρικῆς\nἰατρική, οὔτε ἀγαλματουργικῆς ἀγαλματουργία, ἀλλὰ\nἄγαλμα μὲν ἀγαλματουργίας, ὑγίειαν δὲ ἰατρικῆς; τί\n\n\n\n\nοὖν; ἄλλό τι εἶναι ἡγεῖ τὴν ἀρετήν, ἢ ψυχῆς ὑγίειάν\nτε καὶ εὐσχημοσύνην; Οὑτωσὶ δὲ αὐτὸ σκέψαι·\nψυχῇ\nκαὶ σώματι καὶ λίθῳ, τρισὶ τούτοις ἐπινείμας τέχνας\nτρεῖς, ὧν αἱ μὲν ὕλαι κόσμου ἐνδεεῖς, ἡ δὲ τέχνη,\nπροσαγαγοῦσα ἑκάστης ἑκάστῳ τὸ οἰκεῖον σχῆμα, περιέβαλλεν\nτὸν μὲν λίθον ῥυθμοῖς καὶ σχήμασιν εἰς μορφῆς\nεἶδος, τὸ δὲ σῶμα ἁρμονίαις καὶ κράσεσιν εἰς\nὑγιείας μέτρον, τὴν δὲ ψυχὴν συμμετρίαις καὶ εὐκινησίαις\nεἰς ἀρετῆς κόσμον.\nΚἂν καλῇς τι τούτων τέχνην,\nτὸ τοῦ δράσαντος ὄνομα τῷ ποιηθέντι ὑπὸ φιλίας\nπροστιθείς, οὕτω μοι δοκεῖς καλεῖν, ὥσπερ ἂν εἰ καὶ\nἥλιον καλεῖς τὴν ἐξ ἡλίου αὐγήν, ἑτέραν οὖσαν τοῦ\nἡλίου, ποίημα ἡλίου, οὐκ αὐτὸ ἥλιον.\nΚαὶ μὲν δὴ καὶ ἀμφοτέρωθεν σκόπει τὸ λεγόμενον.\nἘξετάζωμεν, τί μὲν τέχνη, τί δὲ ἀρετή. Τέχνην τοίνυν\n\n\n\n\n\nἄλλό τι ἡγεῖ, ἢ λόγον ἐπὶ τέλος ἰόντα; τὸν μὲν\nδιὰ χειρουργίας σώματι ἀπεργαζόμενον, ὃ καλοῦμεν\nποίημα, ἢ οἷον οἰκίαν οἰκοδόμου, καὶ ναυπηγοῦ ναῦν,\nκαὶ γραφέως εἰκόνα·\nτὸν δὲ αὗ πράξεώς τινος ἐργαστικόν,\nοὐκ ἄνευ σώματος ἀπεργαζόμενον, ἀλλʼ ἐν μὲν\nστρατηγίᾳ νίκην, ἐν δὲ ἰατρικῇ ὑγίειαν, ἐν δὲ πολιτικῇ\nδικαιοσύνην· τρίτον δʼ αὗ τεχνῶν εἶδος αὐτὸ\nλόγον ἄνευ σωμάτων ἐφʼ ἑαυτοῦ κρατυνόμενον, καὶ\nπερὶ αὐτὸν τὴν πραγματείαν ἔχοντα, ὁποῖαι τέχναι\nγεωμετρικαὶ καὶ ἀριθμητικαί, καὶ ὅσαις τὸ τέλος διανοητικόν,\nαὐτὸ τοῦτο, οὔτε δὴ πρακτικόν, οὐδὲ ποιητι||κόν.\nΕἶεν.\nΤριῶν τούτων τέχνης γενῶν, κατὰ\nποῖον αὐτῶν τὴν ἀρετὴν τάξομεν, εἴπερ τέχνη; Κατὰ\nτὸ ποιητικόν; οὐδὲ αὐτὸς φήσεις· ἀλλὰ ἀμφισβητήσιμον\nἔσται σοι τὸ τῆς πράξεως πρὸς τὴν θεωρίαν;\nἔγὼ δὲ οὐδέτερον μὲν ἀφαιρῶ τῆς ἀρετῆς· ἀλλʼ ἑκάτερον\nἑκατέρῳ ἀνακεράσας, ἐπιμετρήσας τὶ ἐπὶ τούτοις\nκαὶ ἄλλο, τὸ ἐξ ἀπάντων ξυστὰν ἕτερον εἶναι φημὶ\nἑκάστου, ἀφʼ ὧν συνέστη·\nοἶον εἴ τις τὸ τοῦ ἀνθρώπου\n\n\n\n\n\nσῶμα πῦρ εἶναι λέγοι, ἢ γῆν, ἢ ἀέρα, ἢ, νὴ Δία, ὕδωρ·\nεἴποιμι ἂν δήπου, ὡς οὔτε πῦρ ἐστιν τὸ σῶμα, οὔτε\nγῆ, οὔτε ἀήρ, οὔτε ὕδωρ· τὸ γὰρ ἐξ ἀπάντων μιχθὲν\nοὐκ ἔστιν ἕκαστον ἐκείνων, ἀφʼ ὧν ἐμίχθη.\nΠῶς οὖν | ἀρετὴ μετέχουσα θεωρίας καὶ πράξεως\nοὐκ ἔστιν τέχνη; Ταύτῃ μοι λέγοντι ἐφέπου.\nΛέξωδὲ\nοὐκ ἐμαυτοῦ λόγον, ἀλλὰ ἐξ Ἀκαδημίας ὁρμηθέντα,\nκαὶ ἐπιχώριον τῆς Πλάτωνος μούσης τὲ καὶ ἑστίας·\nἀπεδ έξατο δὲ αὐτὸν καὶ Ἀριστοτέλης αὐτῷ.\nἘγὼ δὲ\nκαὶ πορρωτέρω ἐπανάγω· ὑποπτεύω γὰρ ἐξ Ἰταλίας\nἈθήναζε ἐλθεῖν τὸν λόγον, Πυθαγορείων τινῶν ἐμπορίαν\nταύτην καλὴν στειλαμένων εἰς τὴν ἀρχαίαν\nἘλλάδα. Ὁ δʼ οὖν λόγος ταύτῃ ἔχει.\nτοῦ ἀνθρώπου\nψυχὴ νενέμηται δίχα κατὰ πρώτην νομήν· καὶ τὸ\nμὲν αὐτῆς ἐστιν λόγος, τὸ δὲ πάθος·\nτούτων δὲ ἑκάτερον\nπονηρῶς ἔχον, καὶ κινούμενον ἀτάκτως, συλλήβδην\nκαλεῖται ὀνόματι ἑνὶ τῷ αἰσχίστῳ, κακία\nπροσαγορευόμενον.\nΓίγνονται δὲ αἱ πηγαὶ καὶ αἱ γενέσεις\nτοῦ αἰσχροῦ τούτου ἐκ τῆς θατέρου τῶν μορίων πλημμύρας\nτὲ καὶ ἐπιρροῆς, ἐπειδὰν τὰ πάθη ζέσαντα ἐπικλύσῃ\n\n\n\n\n\nτὴν ψυχήν, καὶ τὰς τοῦ λόγου βλαστήσεις τὲ\nκαὶ ἐκφύσεις ἐπιταράξῃ.\nΚαθάπερ τῶν ποταμῶν οἱ\nχειμέριοι, ὑπὲρ τὰς νομίμους ὁδοὺς ἀναχεόμενοι ἐπὶ\nγεωργίαν ἀροτοῦ καὶ φυτουργίας, ἐπεθόλωσαν τὴν\nσωτηρίαν τῶν ἔργων καὶ τὸν κόσμον, οὕτω καὶ ψυχὴ\nὑπὸ ἀμετρίας παθῶν ἐξίσταται τῶν λογισμῶν, καὶ δόξαι\nτότε αὐτῇ ψευδεῖς καὶ πονηραὶ παρὰ τὴν αὐτῆς\nφύσιν διανίστανται, αὐτὸ ἐκεῖνο τὸ τῶν μεθυόντων\nπάθος· ἡ πλησμονὴ ἐπεγείρασα τὰ ἔνδον νοσήματα,\nὥσπερ ἐκ φωλεοῦ ἑρπετά, συγχεῖ τὸν νοῦν καὶ φθέγγεσθαι\nπροσαναγκάζει τὰς τῶν ἑρπετῶν τούτων φωνάς.\nΕἰ δέ σοι καὶ σαφεστέρας εἰκόνος δεῖ, ὁχλοκρασίᾳ\nτινὶ εἰκαστέον τὴν τῆς ψυχῆς πονηρίαν· ἐπειδὰν πόλεως\nτὸ μὲν ἐπιεικὲς | πᾶν βιασθὲν δουλεύῃ, τὸ δὲ\nἀνόητον καὶ παντοδαπὸν ἐπιχειρῇ ἄρχειν, ὑπὸ ἐξουσίας\nἀδεοῦς θρασυνόμενον·\nἀνάγκη γάρ που τὴν τοιαύτην\nπόλιν πολύφωνόν τε εἶναι καὶ πολυμερῆ καὶ\n\n\n\n\nπολυπαθῆ, καὶ μεστὴν παντοδαπῶν ἐπιθυμημάτων,\nἀκόλαστον μὲν ἐν ἡδοναῖς, ἀκατάσχετον δὲ ἐν ὀργαῖς,\nἄμετρον δὲ ἐν τιμαῖς, ἀστάθμητον δὲ ἐν εὐτυχίαις,\nδυσανάκλητον δὲ ἐν συμφοραῖς.\nὍταν Περικλῆς μὲν\nοἴχηται, φεύγῃ δὲ Ἀριστείδης, ἀποθνήσκῃ δὲ Σωκράτης,\nἀνίστηται δὲ Νικίας, ἐπιθυμῇ δὲ Κλέων μὲν Σφακτηρίας,\nΘρασύλλος δὲ Ἰωνίας, Ἀλκιβιάδης δὲ Σκελίας,\nκαὶ ἄλλος ἄλλης γῆς ἢ θαλάττης, συνεπιθυμῇ δὲ αὐτῷ\nπλῆθος ἀργὸν καὶ ἄτακτον καὶ μισθοφόρον, πανταχοῦ\nπεριφερόμενον, ἀνάγκη τὰς ἐπιθυμίας ταύτας δοῦ.\nλείας γεννᾶν, καὶ συμφοράς, καὶ τυραννίδα, καὶ πάντα\nδὴ τὰ ἔκτοπα ὀνόματα.\nΕἰσὶν καὶ ἐν ψυχῇ δημαγωγοὶ\nπονηροί, καὶ δῆμος ἀκόλαστος, Ἀλκιβιάδαι πολλοὶ καὶ\nΚλέωνες, τὴν δειλαίαν οὐκ ἐῶντες ψυχὴν ἀτρεμεῖν καὶ\nπαραχωρεῖν τῷ ἐν αὐτῇ λόγῳ καὶ νόμῳ. Αὕτη τῆς\nἐν ἀνθρώπῳ πολιτείας μοχθηρία·\nἈρετὴ δέ, ἧσπερ εἵνεκεν τοὺς πολλοὺς λόγους κατεστησάμεθα,\nἔμπαλιν ἔχει, αὐτὸ ἐκεῖνο κατὰ τὴν Λακωνικὴν\nπολιτείαν, ἧς τὸ τοιοῦτο μὲν πλῆθος ἄρχεται,\nτὸ δὲ ὀλίγον καὶ ἐπιεικὲς ἄρχει· καὶ τὸ μὲν σώζει, τὸ\nδὲ σώζεται· καὶ τὸ μὲν προστάττει, τὸ δὲ πείθεται· τὸ\nδὲ ἐξ ἀμφοῖν ἔργον ἐλευθερία· ἑκάτερον δὲ ἑκατέρου\nἐνδεές, καὶ τὸ ἄρχον τῶν ἀρχομένων, καὶ τὸ ἀρχόμενον\n\n\n\n\nτῶν σωζόντων.\nΚαὶ περὶ ψυχὴν τὴν ἔχουσαν καλῶς,\nτὸν αὐτὸν τρόπον, σώζει μὲν ὁ λόγος, σώζεται δὲ |τὰ\nπάθη· καὶ μετρεῖ μὲν ὁ λόγος, μετρεῖται δὲ τὰ πάθη·\nκαὶ τὸ μὲν σοφίαν τὸ δὲ ἐξ ἀμφοῖν ἔργον ἐλευθερία.\nΤάττε δή μοι πᾶν, ὅσον θεωρητικὸν τέχνης\nεἶδος, κατὰ τὸν λόγον· τὸ δὲ ὑπ᾿ αὐτοῦ κοσμούμενον\nκατὰ τὰ πάθη· καὶ τὸ μὲν σοφίαν κάλει, ἐπιστήμην\nοὖσαν·\nτὸ δὲ ἀρετήν, ὑπὸ ἐπιστήμης γινόμενον. Ἐὰν\nδὲ μεταθῇς τὰ ὀνόματα, καὶ τὴν ἐπιστήμην ἀρετὴν\nκαλῇς, ἐρήσομαί σε, ὑπὸ τίνος αὕτη γέγονεν· ἐκεῖνο\nγὰρ ἔσται ἡ ἐπιστήμη, οὐ τὸ ὑπ᾿ αὐτῆς γενόμενον.\n\n\n\n\n\nΤέχνην τεχνῶν τὴν ἐπιστήμην καλεῖς; ἀκήκοα·\nἐπιστήμην\nἐπιστημῶν; μανθάνω, καὶ ἀποδέξομαι τοῦ λόγου,\nἐὰν ἕν τι μοι δῷς μικρὸν πάνυ.\nΤέχνην τεχνῶν\nτὴν τέχνην λέγε, ἐπιστήμην ἐπιστημῶν τὴν ἐπιστήμην\nλέγε· ἀπαλλάγηθι τοῦ ἑτέρου μέρους, καὶ σπένδομαι\nτῷ λόγῳ.\nΕἰ δὲ τὴν ἐπιστήμην φυλάττων καὶ ἐξαρων\nτὰ πάθη, τὸ τούτων σχῆμα τῇ ἐπιστήμῃ δίδως,\nὅμοιον δρᾶς· εἴ τις τὴν Φειδίου φυλάξας τέχνην, τὴν\nὕλην ἀφελὼν προσθείη τῇ τέχνῃ τὸ τῆς τέχνης ὄνομα.\nἘπιστήμην ἄρχειν βούλει βίου καλοῦ; ‘Ἀρχέτω λόγος’.\nἌρχειν βούλει, ἔστω κοίρανος οὗτος εἶς,\nᾧ ἔδωκε Κρόνου παῖς ἀγκυλομήτεω·\nἀλλʼ ἄρχει τίνων; τίνας αὐτῷ δίδως ὑπηρέτας; τίνας\nχιρουργοὺς τῶν πράξεων; τὸ σῶμα; εὐθὺς ὅρα τί\nδρᾷς· διαπηδᾷς τὴν τάξιν τῶν ἀρχομένων, ἀπὸ τοῦ\nστρατηγοῦ ἐπὶ τοὺς σκευοφόρους.\nΟὐχ ὁρᾷς τὸν κόσμον;\nὁ στρατηγός, εἶτα οἶ λοχαγοί· καὶ μετὰ τούτους\nἐνωμοτάρχαι· εἶτα οἱ ὁπλῖται, οἱ πελτασταί, οἱ τοξόται·\nκαταβαίνει ἡρέμα ἡ ὑπηρεσία ἀπὸ τοῦ ὅλου, ἀπὸ\nτῶν ἀρίστων ἐπὶ τὰ φαυλότατα.\nἈλλʼ ὁρῶ τὸ πρόχειρον δὴ τοῦτο. Ὁ θεὸς οἰκονομεῖ\nτὸ πᾶν τοῦτο | καλῶς καὶ τεχνικῶς καὶ ἐπιστημόνως·\nτί δὲ οὐ μέλλει; Τί οὖν μᾶλλον ἡ ἐπιστήμη,\nἢ ἀρετή; εἰ μὲν γὰρ τὴν ἐπιστήμην τοῦ θεοῦ ἀρετὴν\nκαλῇς, οὐ νεμεσῶ τῶν ὀνομάτων· οὐ γάρ ἐστιν θεῷ,\nκαθάπερ ἀνθρώπῳ, τῆς ψυχῆς τὸ μὲν ἄρχον, τὸ δὲ\nἀρχόμενον· ἀλλʼ ἀπλοῦν τὸ θεῖον, αὐτὸ ὅ, τι περ νοῦς\nκαὶ ἐπιστήμη καὶ λόγος.\nΕἰ δὲ ἐν τῇ κράσει τοῦ\nκρείττονος πρὸς τὸ χεῖ ρον, τὸ τοῦ ἀρχομένου ὄνομα\nμετατίθης πρὸς τὸ κρεῖττον, μέχρι μὲν τῆς φωνῆς\nἀνέχομαι, τὸ δὲ πρᾶγμα οὐ δίδωμι.\nἈρετὴν τὴν ἐπιστήμην,\nεἰ βούλει, κάλει, ἀλλʼ ἐπιστήμην τὴν ἀρετὴν\nμὴ κάλει. Καὶ γὰρ ψευδὴς ὁ λόγος καὶ ἐπισφαλής,\nνὴ Δία.\nΕἴ τις ἔσται τοῖς ἀνθρώποις πίστις, ὅτι\nθεωρημάτων ἀριθμοὶ καὶ μαθήματα ἄττα ἐπὶ τὴν ψυχὴν\nἐλθόντα τὴν ἀρετὴν αὐτοῖς συνεισάγει, πολλοῦ\nμέντʼ ἂν ἦν ἄξιον τὸ τῶν σοφιστῶν γένος, τὸ πολυμαθὲς\nτοῦτο καὶ πολύλογον καὶ πολλῶν μεστὸν μαθημάτων,\n\n\n\n\n\nκαπηλεῦον ταῦτα, καὶ ἀπεμπολοῦν τοῖς δεομένοις·\nἀγορὰ πρόκειται ἀρετῆς, ὤνιον τὸ χρῆμα.\nΕἰ δʼ οἱ μὲν λόγοι σαφεῖς καὶ πρόχειροι, καὶ μεστὰ\nπάντα διδασκάλων καὶ μαθημάτων, ἀντιτυπεῖ δὲ ἔν\nδοθεν ταῖς τῶν λόγων ὁδοῖς παθήματα χαλεπὰ καὶ\nἄγρια, καὶ ἐθισμοὶ φαῦλοι, καὶ ἀσκήσεις ἄδικοι, καὶ\nἐπιθυμίαι ἀλλόκοτοι, καὶ τροφαὶ πονηροί, ἐνθυμητέον,\nὅτι ‘φύσεως δεῖ πρῶτον χρηστῆς, ὥσπερ κρηπῖδος ἀνισταμένῳ\nτειχίῳ· καὶ μετὰ τοῦτο τροφῆς καὶ ἔθους\nπρὸς σωτηρίαν τῆς φύσεως· ὑφʼ ὧν φιλία τῇ ψυχῇ\nἐγγίγνεται πρὸς τὰ καλὰ πάντα, συντρεφομένη τοῖς\nχρόνοις, καὶ συνθέουσα ταῖς ἡλικίαις· ἐπὶ δὲ τούτοις\nπροσελθεῖν δεῖ τέχνην ἐπισφραγιζομένην βεβαιότητι\nτὰ τῶν παθῶν μέτρα.ʼ\nΟὕτω γίγνεται εὐδαίμων ψυχή,\nκαὶ βίος ὑγιής, καὶ δόξαι ὀρθαί, ὑπὸ ἁρμονίας καὶ\nκράσεως συνταττόμεναι\nΤαῦτα νομοθετεῖ θεός, ταῦτα\nἀποφαίνει ἄνδρα ἀγαθόν· ἀγωγὴ παθῶν ὑπὸ τοῦ λόγου,\nκαὶ πειθαρχία πρὸς ἐπιστήμην ἑκούσιος· μοχθηρία\nδὲ χρῆμα ἀκούσιον, ὑφʼ ἡδονῆς ἑλκόμενον.\nΠῶς ἄν τις ἀλυπίαν τῇ ψυχῇ περιποιήσαιτο; ἢ δεῖ\nκἀνταῦθα ἰατροῦ, καθάπερ ἐν ταῖς τοῦ σώματος ὀδύναις,\nκαὶ πρὸς τῷ ἰατρῷ φαρμάκων τινῶν, καὶ διαίτης\nκεκραμένης πρὸς ὑγίειαν καλῶς; Τίς οὖν ὑμῖν γένοιτο\nψυχῆς ἰατρός; καὶ ποῖα τὰ φάρμακα; καὶ πρὸ τῆς διαίτης\nαὐτὸς τρόπος; Ἐγὼ μὲν ὑπὸ φιλίας πρὸς τὰ\nἀρχαῖα πάντα οὐ διαιρῶ τὰς τέχνας, πείθομαι δὲ τοῖς\nποιηταῖς, ὅτι ἦν ἐν Πηλίῳ ἀνὴρ ἰατρικός· Χείρωνα\nαὐτὸν καλοῦσιν, ἡ δὲ τέχνη τῷ Χείρωνι ἦν τείνουσα\nἐφʼ ἑκάτερα·\nκαὶ γὰρ τὸ σῶμα ἐξεπόνει τῶν προσιόντων\nαὐτῷ εἰς τὸ ἀκρότατον τοῦ ὑγιεινοῦ θήραις καὶ\nὀρειβασίαις καὶ δρόμοις καὶ εὐναῖς ἐπὶ στιβάδων καὶ\nσιτίοις ἐξ ἄγρας καὶ πώμασιν ἐκ ναμάτων·\nκαὶ τὴν\n\n\n\n\n\n\nψυχὴν ἐπεμελεῖτο μηδὲν ἀπολείπεσθαι τῶν σωμάτων\nεὐκινησίᾳ λογισμῶν καὶ τῷ ἀνδρώδει τῶν παθημάτων·\nκαὶ διὰ τοῦτο ἄρα ἰατρικώτατός τε καὶ δικαιότατος\nὁμοῦ ἔδοξεν εἶναι ὁ αὐτός, δύο ὀνόματα τέχνῃ μιᾷ\nἐπιφημισάντων τῶν ποιητῶν.\nΕἰ δὲ ἐν τῷ παρόντι\nδιέστη〈κεν καὶ διεστα〉σίασται πρὸς ἑαυτὴν ἡ τέχνη,\nμήπω σοι τοῦτο θαυμαστὸν φανῇ, πρὶν ἄν μοι δείξῃς\nκαὶ τὴν τέχνην || μίαν τὲ οὖσαν καὶ ἠθροισμένην,\nἀλλʼ οὐ διαλαχοῦσαν τοῦ σώματος τὰ χωρία, ἄλλην ἄλλό\nτι, τὴν μὲν ὀφθαλμούς, τὴν δὲ νῶτα, τὴν δὲ ἄλλο τι\nμόριον, καὶ κινδυνεύουσαν, κατασμικρυνομένην ἑκάστοτε\nεἰς λεπτὰ καὶ ἀγεννῆ μόρια, ἀφανισθῆναι παντάπασι·\nκαθάπερ τὴν Μακεδόνων φασὶν ἀρχὴν ἐμπεσοῦσαν\nεἰς ἄνδρας πολλούς, οὐκ ἀξιουμένους βασιλείας\nὅλης, μετὰ τὸν Ἀλέξανδρον.\nΤί δὴ οὖν ὁ Χείρων ἦλθεν ἡμῖν δεῦρο ἐπὶ τὸν\nλόγον; Φέρε, ἴδω μετὰ σοῦ, εἰ μὴ ἐν δέοντι, εἴπερ\nγάρ μοι καλεῖς τι ὀδύνην σώματος· καλεῖς μέντοι.\nΤαύτης τοίνυν, εἰ μὲν ἐξ ἴσου τὸ σῶμρ ὑποδύσαιτʼ\n\n\n\n\n\nἄν, καὶ ἀνακραθεῖσα ἐπιεικῶς ὅλῳ διετάραξεν αὐτοῦ\nτὴν κατὰ φύσιν οὐσίαν, καθάπερ σίδηρον πῦρ, αὐτὸ\nτοῦτο, ὅ καλοῦμεν πῦρ· ὑποκοριζόμενοι δʼ οἱ ἰατρικοὶ\nμετέβαλλον τοὔνομα, ὡς ἔλαττον ἡμῖν τὸ δεινὸν φανούμενον,\nεἰ πυρετὸς καλοῖτο, ἀλλὰ μὴ πῦρ.\nἝτερον\nδʼ αὗ ἐστιν ὀδύνης γένος, ἐπειδὰν μόριον μὲν ᾖ τὸ\nτὴν αἰτίαν ἔχον καὶ τὴν πηγὴν τοῦ νοσήματος, ὁρμηθὲν\nδὲ ἐντεῦθεν τὸ δεινὸν συνελκύσῃ τὲ καὶ συνεπισπάσηται\nτῇ ὀδύνη καὶ τὸ ἄλλο σῶμα πᾶν·\nκαὶ\nἔστιν οὕτω δή τις ὀξύτατος ὁ τοῦ ἀλγεῖν δρόμος ἐπὶ\nτὸ ὑγιαῖνον ἀπὸ τοῦ κάμινοντος, ὡς μάθοις ἂν τῷ\nπροσπταίσματι ἄκρῳ τῷ ποδί· ἐκ γὰρ ὀνύχων, φασίν,\nἐπὶ τὴν κεφαλὴν τὸ ἀλγεινὸν ἀκαρεὶ θεῖ. Τοῦτο δὲ\nοἴει γίγνεσθαι ἄν, εἰ μὴ ἐτύγχανεν ἡ ψυχὴ διειληφυῖα\nτὸ σῶμα πᾶν πάντοθεν, καὶ ἀνακεκραμένη αὐτῷ, καθάπερ\nτὸ φῶς τῷ ἀέρι; ἢ μᾶλλον οὑτωσὶ λέγωμεν·\nκαθάπερ αἱ τῶν θυμιαμάτων ὀδμαὶ καὶ τοῖς πόρρω\nοὖσιν προσέβαλλον, ἀνακεράσασαι | τὸν διὰ μέσου ἀέρα\n\n\n\n\n\nτῇ εὐωδίᾳ· ἢ καθάπερ τὰ χρώματα ἐν ὀφθαλμοῖς πόρρωθεν\nἔρχεται ὡς ἐπιγράψαντα καὶ ταῦτα τὸν ἀέρα τῇ\nαὑτῶν φύσει· ταύτῃ νόμιζε καὶ τὴν ψυχὴν πανταχοῦ\nδιεληλυθέναι, καὶ μηδὲν εἶναι ἄψυχον σώματος μέρος·\nτρίχας δὲ καὶ ὄνυχας ἐξαιρετέον λόγου·\nκαὶ γὰρ\nτῶν δένδρων τὰ φύλλα· καὶ γὰρ ταῦτά ἐστιν, ὅσα ἐν\nφυτοῖς τὰ ἀναισθητότατα.\nΟὕτω δὴ πρὸς τὸ σῶμα ἡ\nψυχὴ ἔχουσα, ἀνακέκραται αὐτοῦ ταῖς λύπαις καὶ ταῖς\nἡδοναῖς. Καὶ τὸ ἀλγεῖν ἔστιν αἰτία μὲν σώματος,\nψυχῇ δὲ πάθος.\nΜία μὲν δὴ αὕτη χορηγία ὀδύνης\nτῷ ἀνθρώπῳ. Δευτέρα δὲ ἥδε, ἔμπαλιν αὖθις αὖ\nπρὸς τὴν προτέραν ἔχουσα·\nἀπὸ γὰρ τῆς ψυχῆς αὕτη\nἔρχεται, καὶ τελευτᾶ ἐπὶ τὸ σῶμα. Ψυχῆς γοῦν καμούσης\nλύπῃ, συγκάμνει τοι σῶμα τὶ καὶ ὑποτήκεται\nτοῦτο μὲν ἐκ τῶν ὀφθαλμῶν ἀπολεῖβον δάκρυα, τοῦτο\nδὲ πᾶν ὠχραινόμενον καὶ ἰσχναινόμενον· ὁποῖα αἱ ἐξ\n\n\n\n\n\n\nἐρώτων λῦπαι ἀπεργάζονται, καὶ διὰ πενίαν τρυχώσεις,\nκαὶ διὰ πένθη ἀκοιμιστίαι. Ἀποπέμπουσιν δὲ τῷ σώματι\nὀδύνας καὶ θυμοὶ καὶ ὀργαὶ καὶ φθόνοι, καὶ τῶν\nτῆς ψυχῆς παρὰ μέλος κινημάτων οὐδὲν ὁτιοῦν.\nΤί δή οὖν τούτων ἐπιμέμνημαι; Ὅτι τὸ ἀλγεῖν καὶ\nἀπὸ ψυχῆς σώματι ἐπιπεμπόμενον, καὶ ἀπὸ σώματος\nἐπὶ ψυχὴν παραγινόμενον, εἰκότως ἄρα δέοιτο ἂν καὶ\nἰατρικῆς μιᾶς πρὸς ἀλυπίαν, καθάπερ ὁ Εὔριππος\nκυβερνητικῆς μιᾶς πρὸς εὔπλοιαν. Καὶ τοῦτο μὲν\nταῦτά || μοι ἔστω ἀποπεφασμένον·\nτὴν δὲ ἰατρικὴν\nαὐτήν, ἥτις ἀμυνεῖται τὰ δεινὰ ἀμφοτέρωθεν ἐπιόντα,\nτίς ἡμῖν λέξει; Ἐγὼ μὲν γὰρ ἀπορῶ, εἴ τινα ἐξευρήσω\nδεινὸν τὴν τέχνην κατὰ τὸν Χείρωνα κεῖνον, ἵνα μοι\nδιπλᾶ | τἀγαθὰ ἔλθῃ· καὶ οὔτε πιστεύω τῷ τεχνιτεύματι\n(τὸ γὰρ ἔργον μέγα, τῆς Ὄσσης καὶ τοῦ Ὀλύμπου\nὑψηλότερον), οὔτε ἀπιστῷ κομιδῇ. Τί γὰρ οὐκ ἂν\nἐθελήσασα πάντολμος ψυχὴ ἐπιτεχνήσαιτο;\nΔιὰ μέσου δὴ ἥκων πίστεως καὶ ἀπιστίας, καὶ πρὸς\nἄγνοιαν τοῦ εἰδέναι τῇδέ μοι δοκῶ διαιτήσειν τὴν\n\n\n\n\nστάσιν. Ὑποπτεύω τοι μίαν μὲν εἶναι τὴν τέχνην, μὴ\nμέντοι δυοῖν, ψυχῆς καὶ σώματος, ἀλλὰ τῇ πραγματείᾳ\nτοῦ κρείττονος τὴν τοῦ ἑτέρου ἐλάττωσιν ἐξιωμένην.\nὙπῆλθεν γάρ με λέγοντα ὁμοῦ τὸ τοῦ Σωκράτους\nπρὸς τὸν Χαρμίδην, οὐκ αὐτὸ ἐκεῖνο, ἡ Θρᾴκιος ἐπῳδή,\nἀλλὰ ἀντιστρόφως.\nὉ μὲν γὰρ φησὶν σὺν τῷ ὅλῳ\nἰᾶσθαι καὶ τὸ μέρος, καὶ ἀδύνατον εἶναι σωτηρίαν\nπαραγίνεσθαι τῷ μορίῳ, πρὶν καὶ τῷ παντὶ ἔλθῃ·\nὀρθῶς λέγων, κἀγὼ πείθομαι, ὅσα γε ἐπὶ σώματος·\nἐν δὲ τῇ ψυχῆς καὶ σώματος συζυγίᾳ ἀντιστρόφως\nφημὶ ἔχειν· ᾧ γὰρ ἂν τὸ μέρος καλῶς ἔχῃ, ἀνάγκη τὸ\nπᾶν τούτῳ ἔχειν καλῶς, οὐχ ὁποτερονοῦν τοῖν μεροῖν,\nθάτερον δέ ἡ γὰρ τοῦ χείρονος πρὸς τὸ κρεῖττον\nὁμιλία ἐκ τῆς τοῦ κρείττονος σωτηρίας ἀνάπτει τὸ\nχεῖρον·\nἤ σοι δοκεῖ ἄνθρωπος ὑγιαίνων τῇ ψυχῇ λόγον\nτινὰ ποιεῖσθαι προσπεσούσης ὀδύνης καὶ τραυμάτων\nἤ τινος ἄλλης κακουχίας σωμάτων; οὐδαμῶς μὰ Δία.\nἘκείνην δὴ τὴν ἰατρικὴν μαστευτέον καὶ βασανιστέον,\n\n\n\n\n\n\nκαὶ ἐκείνην τὴν ὑγίειαν ποριστέον καὶ ἐκθηρατέον,\nᾗ τάχα μὲν καὶ περὶ τουτὶ τὸ σῶμα ῥᾳστώνη ἕψεται,\nεἰ δὲ μή, πάντως γε ἡ ὑπεροψία τῶν ἐν αὐτῷ δεινῶν.|\nὉ μὲν Κροτωνιάτης ἐρᾷ κοτίνου Ὀλυμπικῆς, ὁ δὲ\nἈθηναῖος νίκης τριηρικῆς, ὁ δὲ Σπαρτιάτης ὁπλιτικῆς,\nὁ Κρητικὸς θήρας, ὁ Συβαρίτης χλιδῆς, ὁ Θηβαῖος\nαὐλῶν, ὁ Ἴων χορῶν· καὶ ἔτι δ᾿ αὖ ὁ μὲν χρηματιστὴς\nχρυσοῦ, ὁ δὲ φίλοινος μέθης, ὁ δὲ μουσικὸς ἔρωτος,\nὁ δὲ φιλῳδὸς μελῶν, ὁ δὲ ῥήτωρ λόγων·\nτουτὶ δὲ τὸ\nθρέμμα, ὃν καλοῦσιν οἱ ἄνθρωποι φιλόσοφον, πότερα\nἀνέραστος ἡμῖν ἐστιν πάντων χρημάτων; Ἠλιθίου ἂν\n\n\n\n\n\n\n\nεἴη ὁ βίος, μή τι γε ζῴου ὁρῶντος καὶ ἐμπνεομένου\nκαὶ κινουμένου καὶ φρονοῦντος, ἔχοντος ὁρμὰς καὶ\nαἰσθήσεις καὶ ὀρέξεις. Ἀλλὰ ἐφίεται μέν τινος, εἰπεῖν\nδὲ οὐκ ἔχει ξυλλήβδην ὀνόματι ἑνί, ὅτου ἐρᾷ.\nΕὐδαιμονίας,\nφησί. Μακάριος τῆς εὐηθείας, εἰ οἴει τῶν\nπαιδικῶν ἐκστήσεσθαί σοι ἕνα γέ τινα τῶν ἐκ τοῦ\nκαταλόγου ἀνδρῶν, ἀλλʼ οὐκ ἀποκρίνεσθαι ἕκαστον,\nὡς εὐδαιμονίας εἵνεκα ὁ μὲν ἀθλεῖ, ὁ δὲ πεινῇ, ὁ δὲ\nχρηματίζεται, ὁ δὲ κυνηγετεῖ, ὁ δὲ γεωργεῖ, ὁ δὲ πολε||μεῖ,\nὁ δὲ ἐρᾷ, ὁ δὲ ᾄδει, ὁ δὲ λέγει.\nἬτοι, εἰ ὁ\nΣαρδανάπαλλος ἐκεῖνος, ὁ τὸ σῶμα ἐκτετριμμένος,\nκαὶ τὼ ὀφθαλμὼ ἐκτετηκώς, καὶ τὴν χαίτην διαπεπλεγμένος,\nκαὶ ἐν πορφυρίσιν κατορωρυγμένος, καὶ\n\n\n\n\n\n\nἐν βασιλείοις κατακεκλεισμένος, καὶ παλλακίσιν ἀναμιεμιγμένος,\nἄλλό τι ἐδίωκεν, οὐκ εὐδαιμονίαν; οὐ γὰρ\nδὴ κακοδαίμων ἑκὼν ἦν.\nΤί δέ; ὁ Πέρσης ὁ τὰ Αἰγυπτίων\nἱερὰ ἀφανίζων πυρί, καὶ λοιδορούμενος τῷ\nποταμῷ, καὶ καταθύων τὸν βοῦν τὸν Ἄπιν, ἄλλό τι\nἢ καὶ οὗτος ἐπὶ ταὐτὰ σπεύδων ταῦτα ἔδρα; ὁ μὲν\nγὰρ Ξέρξης καὶ ἀμφισβητῆσαι ἄν μοι δοκεῖ πρὸς τὸν\nΔία περὶ εὐδαιμονίας (τοσοῦτον αὐτοῦ οἶμαι ἐπειλῆφθαι\n| αὐτῆς), καὶ ὅτι αὐτῷ ἡ Ἀσία πρὸς τὴν Εὐρώπην\nξυνεδεῖτο θαλαττίαις ὁλκάσιν εἰς γεφύρας σχῆμα\nἐφημέρῳ δεσμῷ.\nΚαὶ μὴν Ὁμήρῳ ὁ Ποσειδῶν ἰσοτιμίαν\nἄγει, παρὰ δὲ τούτου, ὡς ᾤετο, καὶ πληγὰς λαμβάνει,\nεἰς δεσμωτήριον ἐμβάλλεται.\nΤί λέγω βασιλεῖς βαρβάρους; οὐχ ὁρᾷς τὸν Πεισίστρατον\nτὸν Ἕλληνα, τὸν Ἀθηναῖον ἐπὶ τὴν ἀκρόπολιν\nἀεὶ θέοντα, ὥσπερ τῆς εὐδαιμονίας αὐτῷ κατορωρυγμένης\n\n\n\n\n\n\nἐκεῖ σὺν τῇ ἐλαίᾳ τῇ παλαιᾷ, κἂν ἐκπέσῃ,\nμὴ ἀνεχόμενον καθʼ ἡσυχίαν ζῆν; Πολυκράτην μὲν γὰρ\nοὐδὲ τὸ ἐξ Αἰγύπτου νουθέτημα ἔπεισεν μὴ φρονεῖν\nμέγα ἐπὶ εὐδαιμονίᾳ, ὅτι ἐκέκτητο θάλατταν Ἰωνικήν,\nκαὶ τριήρεις πολλάς, καὶ σφενδόνην καλήν, καὶ Ἀνακρέοντα\nἑταῖρον, καὶ παιδικὰ Σμερδίην. Ἀλλʼ οἵδε\nμὲν ἐοίκασιν οἱ δυνάσται ἐξηπατημένοις ὑπὸ ἁβρότητος\nκαὶ ἡδονῆς, εὐπροσώπων κακῶν.\nὉμήρου δὲ\nοὐκ ἀκούεις ἐγκωμιάζοντος τοὺς\n(Hesiod. fr. 101) Αἰακίδας,\nὅτι ἦσαν ἄνδρες\nπολέμῳ κεχαρηότες, ἠΰτε δαιτί;\nΚαὶ τί ἂν εἴη πολέμου ἀχαριστότερον; ἀλλὰ καὶ ὣς\nτὸ ἄχαρι δήπου πρᾶγμα ἔτυχεν καὶ τοῦτο οὐ φαύλων\nἐραστῶν.\nΟἷος ἦν καὶ ὁ Φίλιππος αὖθις ποτέ, ᾧ κατὰ\nΜακεδονίαν ἐξὸν μένειν, καὶ ζῆν ἐπὶ τοῖς Ἀμύντου\nἀγαθοῖς, καὶ τῇ Περδίκκου εὐδαιμονίᾳ, ἐζήτει ταύτην\nπερϊιὼν ἄλλοθι, ὥσπερ ἐκπεπτωκυῖαν τῆς Μακεδόνων\n\n\n\n\n\nγῆς.\nΚαὶ διὰ τοῦτο, ὡς ἔοικεν, Τριβαλλοῖς ἐπολέμει,\nἸλλυριοῖς ἐπῄει, ἐπολιόρκει Βυζάντιον, κατέσκαπτεν\nὌλυνθον, Ἀθηναίους ἐξηπάτα, Θετταλοῖς συνετίθετο,\nΘηβαίοις ἐσπένδετο, Ἐλάτειαν ἐλάμβανεν, Φωκέας ἀνίστη,\nἐπιώρκει, ἐψεύδετο, ἐπηροῦτο· οὐδὲν ἦν Φιλίππῳ\nἀπώμοτον, οὐ ῥῆμα, οὐκ ἔργον, οὐκ αἰσχύ|νη, οὐκ\nἀδοξία. Ἐρώμεθα τὸν Φίλιππον·\n‘Τίνος ἀντικαταλλάττῃ\nπόνους τοσούτους, καὶ κινδύνους πραγμάτων,\nκαὶ πηρώσεις σωμάτων; κακοδαιμονίας ἐρᾶς’; Γελοῖον\nτὸ ἐρώτημα. Ἀλλʼ οὐχ εὗρε δήπου τὸ ζητούμενον ὁ Φίλιππος,\nἀλλʼ ἐξανασ〈τᾶσα ἔλα〉θεν αὐτὸν ἡ εὐδαιμονία.\nΚαὶ διὰ τοῦτο ὁ Ἀλέξανδρος, χαίρειν τὲ τῇ Εὐρώπῃ\nφράσας, ὡς ἐρήμῳ ἀγαθῶν, εἰς τὴν Ἀσίαν ἐπεραιοῦτο,\nὑποπτεύων τὴν εὐδαιμονίαν ἢ ἐν Σάρδεσιν ἐν τῷ\nχρυσῷ ψήγματι κατορωρύχθαι, ἢ ἐν Καρίᾳ ἐν τοῖς\nΜαυσωλοῦ θησαυροῖς, ἢ ἐν τοῖς Βαβυλωνίων || τείχεσιν,\nἢ ἐν τοῖς Φοινίκων λιμέσιν, ἢ ἐν ταῖς Αἰγυπτίων\nἠόσιν, ἢ ἐν ταῖς Ἀμμωνίων ψάμμοις.\nΟὐκ ἐξήρκεσεν\nδʼ αὐτῷ οὐ Δαρεῖος φεύγων, οὐκ Αἴγυπτος\nληφθεῖσα, οὐκ Ἄμμων πατήρ, οὐ Βαβυλὼν ἁλοῦσα·\n\n\n\n\n\nἀλλʼ ἐπὶ τὴν Ἰνδῶν γῆν ἔδραμεν αὐτοῖς ὅπλοις.\nἘρώμεθα\nτὸν Ἀλέξανδρον τὴν αἰτίαν τοῦ δρόμου· ‘Τί ποθεῖς;\nτίνος ἐρᾷς; ἐ\nἜα μοι τοὺς βασιλεῖς καὶ τοὺς δυνάστας. Τὰ δημοτικὰ\nοὐχ ὁρᾷς; ὡς πᾶς ἀνὴρ πανταχόθεν ἐπὶ ταὐτὸ\nθεῖ, ὁ μὲν γῆς ἁπτόμενος, ὁ δὲ περὶ θάλατταν πραγματευόμενος,\nὁ δὲ περὶ πολέμους ἀσχολούμενος, ὁ δὲ\nπερὶ λόγους σχολὴν ἄγων, ὁ δὲ γάμον λαμβάνων, ὁ\nδὲ παῖδας τρέφων, ὁ δὲ λῃστεύων, ὁ δὲ ὑβρίζων, ὁ δὲ\nδωροδοκῶν, ὁ δὲ μοιχεύων, ὁ δὲ μισθοφορῶν· κινδυνώδεις\nὁδοὺς καὶ σφαλερὰς οἱ πολλοὶ ἰόντες, ἐπʼ αὐτῶν\nτῶν κρημνῶν καὶ τῶν βαράθρων· οὓς οἰκτείροι\nἄν τις· τοῦτο δὲ οὐκ, ἂν λάθωσιν. Καὶ οὗτοι μὲν\nσπουδαστικοί τινες τοῖς βίοις· τὸ δὲ ἀργὸν καὶ ἀλύον\nτοῦτο πλῆθος, ἆρα καὶ τοῦτο προήκατο τὴν τοῦ ἀγαθοῦ\nἐλπίδα; οὐδαμῶς μὰ Δία.\nΟὐ γὰρ ἂν οὔτε οἱ\nκόλακες πράγ|ματα εἶχον τὰς τῶν πλησίον ἐπιθυμίας\nθεραπεύοντες, οὔτε οἱ βωμολόχοι τῶν θαλιῶν καὶ γελώτων\nκθηρώμενοι γενέσεις τὲ καὶ ἀγωγάς, οὔτε οἱ\n\n\n\n\nτὰ θαύματα ἐπιδεικνύμενοι, ἐκκλώμενοί τε καὶ στρεβλούμενοι\nτὰ σώματα, οὔτε ἄλλος ἄλλό τι ἐπιμηχανώμενος\nσπουδῇ, κἂν μάταιον ᾖ.\nἮλθεν εἰς Βαβυλῶνα ἀνὴρ Ἴων παρὰ τὸν μέγαν\nβασιλέα, τέχνην τινὰ ἐπιδεικνύμενος διαφέρουσαν εὐμηχανίᾳ.\nἉμάξας στέατος ποιούμενος μικρὰς στρογγύλας,\nκατὰ βελόνης ὀρθίου πόρρωθεν ἀφιείς, τῆς\nβελόνης ἄκρας ἐτύγχανεν, καὶ ᾤετο δήπου μέγα εἶναι\nαὐτῷ ἀγαθὸν τὴν εὐστοχίαν τῆς βελόνης, οὐχ ἧττον ἢ\nὁ Ἀχιλλεὺς τὴν τῆς μελίας τῆς ἐκ τοῦ Πηλίου\nΚαὶ\nἐν Λιβύῃ ἀνὴρ Λίβυς, Ψάφων ὄνομα, ἐραστὴς εὐδαιμονίας\nοὐ ταπεινῆς, μὰ Δία, οὐδὲ τῆς περιθεούσης\nταύτης, ἀλλὰ ἤθελεν γὰρ θεὸς εἶναι δοκεῖν·\nξυλλαβὼν\nοὖν τῶν ᾠδικῶν ὀρνίθων πολλούς, ἐδίδασκεν ᾄδειν\nτοὺς ὄρνιθας· ‘Μέγας θεὸς Ψάφων’· καὶ ἠφίει αὖθις\n\n\n\n\n\n\nἐπὶ τὰ ὄρη. Οἱ δὲ οἱ αὐτοί τε ᾖδον, καὶ οἱ ἄλλοι\nὄρνιθες ἐθιζόμενοι τῇ φωνῇ.\nΛίβυες δὲ θείαν νομίσαντες\nεἶναι τὴν φήμην, ἔθυον Ψάφωνι, καὶ ἦν αὐτοῖς\nθεὸς ὑπὸ ὀρνίθων κεχειροτονημένος· οὐδὲν οἶμαι τοῦ\nΠερσικοῦ φαυλότερος, ὃν οὐ πρότερον προσεκύνησαν\nΠέρσαι, πρὶν αὐτὸν ἐχειροτόνησεν ἐπὶ τὴν ἀρχὴν\nὑβριστὴς ἵππος.\nΟὕτως ἄρα οὐδὲν ἕτερον ἑτέρῳ ὁμολογεῖ τῶν ἀνθρωπίνων,\nἀλλὰ πάντες ἔρωτος κοινωνοῦντες ἑνὸς τοῦ\nπρὸς τὸ ἀγαθόν, ἵενται πολλὰς καὶ παντοδαπὰς ὁδούς,\nἄλλος ἄλλης πράξεως νενεμημένος καὶ μοῖραν καὶ τύχην.\nΚαὶ κοινὸς μὲν πᾶσιν ὁ τοῦ ἀγαθοῦ πόθος,\nτυγχάνει δὲ τοῦ ζητουμένου οὐδὲν μᾶλλον ἄλλος ἄλλου·\nἀλλὰ ὥσπερ οἱ ἐν σκότῳ χρυσὸν καὶ ἄργυρον μαστεύοντες,\nἄποροι ὄντες τοῦ τὸ θηρώμενον ἐλέγξοντος\nφθόγγου, βρίθει καὶ ἐπαφῇ ἄπιστον εἰκασίαν λαβόντες,\nπεριπίπτοντες ἀλλήλοις καὶ διαδάκνοντες, οὔτε ἀφιέναι\nτολμῶσιν, μὴ || ἄρα ἔχωσιν, οὔτε παύσασθαι πονούμενοι,\nμὴ ἄρα οὐκ ἔχωσιν·\nἔνθα δὴ θόρυβος, καὶ στάσεις,\nκαὶ παρακελεύσεις· φωναὶ ζητούντων, στενόντων,\nδιωκόντων, ὀδυρομένων, ἁρπαζόντων, ἀφαιρουμένων·\nκαὶ βοῶσιν μὲν πάντες καὶ παιωνίζουσιν, ὡς δῆτα\n\n\n\n\nἐντετυχηκότες τῷ ἀγαθῷ, ἔχει δὲ οὐδείς, ὑπὸ δὲ ἀπιστίας\nτὰ τοῦ πλησίον ἕκαστος ῥήματα διερευνᾶται.\nΤοῦτο τὸ πάθος ταράττει τὴν γῆν καὶ τὴν θάλατταν,\nτοῦτο ἀθροίζει τὰς ἐκκλησίας, τοῦτο συνάγει\nτὰ δικαστήρια, τοῦτο πληροῖ τὰ δεσμωτήρια, τοῦτο\nπήγνυσιν ναῦν, τοῦτο τριήρεις καθέλκει, τοῦτο πολέμους\nσυντάττει, τοῦτο ἀνεβίβασεν ἐπὶ ἵππους ἱππέας,\nἐπὶ ἅρματα ἡνιόχους, ἐπὶ ἀκρόπολιν τυράννους.\nΔιὰ\nτοῦτο ξεναγοί, διὰ τοῦτο μισθοφόροι,\nἄνδρας μὲν κτείνουσι, πόλιν δέ τε πῦρ ἀμαθύνει,\nτέκνα δέ τʼ ἄλλοι ἄγουσι βαθυζώνους τὲ\nγυναῖκας.\nΚαὶ ἄλλων μυρίων κακῶν ἀνέχονται οἱ ἄνθρωποι διʼ\nοὐδὲν ἄλλο, ἢ διʼ ἐλπίδα ἀγαθοῦ καὶ ἄγνοιαν.\nἘνέφυσεν\nγάρ τι ὁ θεὸς ζώπυρον τῷ τῶν ἀνθρώπων\nγένει τῆς προσδοκίας τοῦ ἀγαθοῦ, ἀπέκρυψεν δὲ αὐτοῦ\nτὴν εὕρεσιν·\nῥίζῃ μὲν μέλαν ἔσκε, γάλακτι δὲ εἴκελον ἄνθος·\nοὐ γὰρ ἐξαπατήσει με Ὅμηρος τῷ ὀνόματι. Ὁρῶ τὸ\nμῶλυ, καὶ συνίημι τοῦ αἰνίγματος, καὶ σαφῶς οἶδα,\nὡς χα|λεπὸν εὑρεῖν τὸ χρῆμα τοῦτο\nἀνδράσι γε θνητοῖσι· θεοὶ δέ τε πάντα ἴσασιν.\nΝῦν δὲ τοῖς ἀνθρώποις περὶ μὲν ἀτόπου λέβητος\nὁ Ἀπόλλων λέγει ἑψομένου ἐν Λυδοῖς, καὶ τὸ ξύλινον\nτεῖχος λέγει, καὶ τὸ στένυγρον ἰσθμόν, καὶ\nσεισμὸν μέλλοντα, καὶ ἐπιόντα πόλεμον, καὶ κατιόντα\nλοιμόν·\nτὸν δὲ τούτων πρεσβύτερον χρησμὸν οὐ λέγει,\nὅπως πόλεμος μὴ γένηται, πῶς τείχους μὴ δεηθῶ, πῶς\nλοιμὸν μὴ φοβηθῶ.\nἈλλʼ ὁ μὲν Ἀπόλλων ταῦτα ἐκ\nΔελφῶν οὐ λέγει, οὐδὲ ὁ Ζεὺς ἐκ Δωδώνης λέγει,\nοὐδὲ ἐξ ἄλλης γῆς ἄλλος θεός· φιλοσοφία δὲ λέγει.\nὪ χρησμοῦ καλοῦ, καὶ μαντικῆς πολυωφελεστάτης·\nπείσομαι τῇ χρησμῳδίᾳ, ἐὰν ὡμολογημένην ταύτην ἴδω.\nἈστασίαστόν μοι χρησμὸν λέγε· τοιαύτης δέομαι μαντικῆς,\nᾗ πεισθεὶς βιώσομαι ἀσφαλῶς.\nΠοῖ πέμπεις τὸ\nτῶν ἀνθρώπων γένος; τίνας ὁδούς; ἐπὶ ποῖον τέλος;\nἓν τοῦτο ἔστω, κοινὸν ἔστω.\nΝῦν δὲ καὶ φιλοσοφίας\nὁρῶ πολλὰς ἀποικίας, ἄλλον ἀλλαχοῦ στελλόμενον· ὡς\nἐπὶ Βοιωτίαν Κάδμον, ὡς Ἀρχίαν ἐπὶ Συρακούσας,\n\n\n\n\n\n\nὡς Φίλανθον ἐπὶ Τάραντα, ὡς Νηρέα ἐπὶ Μίλητον,\nὡς Τληπόλεμον ἐπὶ Ῥόδον.\nἪ τὴν μὲν γῆν ἀνάγκη\nνενεμῆσθαι τοῖς τόποις, καὶ οἰκεῖν ταύτης ἄλλους ἄλλην\nμοῖραν· τὸ δὲ ἀγαθὸν ἕν, ἀνέμητον, ἄφθονον, ἀνενδεές,\nπολυαρκὲς πάσῃ φύσει λογιστικῇ καὶ διανοητικῇ· ὡς\nἥλιος εἷς ἀγαθὸν ἓν φύσεως ὁρατικῆς, καὶ μουσικὴ\nμία ἀγαθὸν ἓν φύσεως ἀκουστικῆς, καὶ ὑγίεια μία\nφύσεως σαρκίνης.\nἈλλὰ τοῖς μὲν ἄλλοις ζῴοις κατ᾿\nἀγέλην || ἑκάστην ἀποκέκριται πρὸς σωτηρίαν ἀγαθὸν\nἕν, καὶ κοινωνεῖ ἴσου βίου καὶ τέλους ἑνὸς τὰ ὅμοια\nτοῖς ὁμοίοις, ἕκαστα ἑκάστοις, τὰ πετό|μενα, τὰ βαδίζοντα,\nτὰ ἕρποντα, τὰ τὴν ὑγρὰν δίαιταν ἀσπαζόμενα,\nτὰ σαρκοφάγα, τὰ ποιηφάγα, τὰ καρποφάγα, τὰ ἀγελαστικά,\nτὰ ἥμερα, τὰ ἄγρια, τὰ εὔκερω, τὰ ἄκερω·\nκἂν μεταθῇς τοὺς βίους, παρανομεῖς περὶ τὴν φύσιν.\nΤὴν δὲ τῶν ἀνθρώπων ἀγέλην, τὴν σύννομον, τὴν\nἡμερωτάτην, τὴν κοινωνικοτάτην, τὴν λογικωτάτην,\n\n\n\n\n\nκινδυνεύει διαλύειν καὶ διασπᾶν οὐκ ἐπιθυμία δημώδης\nμόνον, οὐδὲ ὀρέξεις ἄλογοι, οὐδὲ ἔρωτες κενοί,\nἀλλὰ καὶ τὸ βεβαιότατον τῶν ὄντων φιλοσοφία·\nπολλοὺς\nκαὶ αὕτη δήμους ποιεῖ καὶ νομοθέτας μυρίους,\nδιασπᾷ καὶ διασκίδνησιν τὴν ἀγέλην, καὶ πέμπει ἄλλον\nἀλλαχοῦ, Πυθαγόραν μὲν ἐπὶ μουσικήν, Θαλῆ δὲ ἐπὶ\nἀστρονομίαν, Ἡράκλειτον δὲ ἐπὶ ἐρημίαν, Σωκράτην\nδὲ ἐπὶ ἔρωτας, Καρνεάδην δὲ ἐπὶ\nὉρᾷς τὸ πλῆθος\nτῶν ἡγεμόνων· ὁρᾷς τὸ πλῆθος τῶν συνθημάτων. Ποῖ\nτις τράπηται; ποῖον αὐτῶν καταδέξωμαι; τίνι πεισθῶ\nτῶν παραγγελμάτων;\nΧαλεπὸν ἐσθλὸν ἔμμεναι,\nκατὰ παλαιὸν ᾆσμα. Πότερα δὲ ἵππῳ χαλεπὸν ἐσθλὸν\nἔμμεναι τὴν ἵππου ἀρετήν, καὶ κυνὶ τὴν κυνός; ἢ\nἵππῳ μὲν καὶ κυνὶ οὐ χαλεπὸν τὸ οἰκεῖον ἀγαθόν,\nἀλλὰ ῥᾳστώνη τούτων ἑκάστῳ ἐπιλαβέσθαι τῆς αὑτοῦ\nἀρετῆς, εἰ ὁ μὲν ἵππος ὑπὸ τέχνης πωλευθείη καλῶς,\nὁ δὲ κύων ἐν θήρᾳ σκυλακευθείη δεξιῶς·\nτῷ δὲ ἀνθρώπῳ\n\n\n\n\n\n\n\nμόνῳ δυσθήρατον τὸ ἀγαθὸν καὶ δύσληπτον\nκαὶ ἀμφισβητήσιμον, καὶ οὐδεμία πω ἐξεύρηται τέχνη,\nὑφʼ ἧς, εἰ παιδευθείη τουτὶ τὸ γένος, οὐ παρέξει τοῖς\nσοφισταῖς προφάσεις λόγων καὶ διαγωνίας καὶ ὁμιλίας,\nοὐδὲ ἀφαιρήσει αὐτοῦ τὴν ἐλπίδα τοῦ τέλους, οὐδὲ\nπροήσεται τὴν σωτηρίαν, διὰ τὸ ἀστάθμητον τῶν λόγων\nὑποτετμημένος ταῖς προσδοκίαις, οὐδὲ ἀμελήσει\nτοῦ μανθάνειν, οὐδὲ πείσεται, ὅπερ τῶν πλεόντων οἱ\nναυσιῶντες δὴ καὶ θαλάττῃ πρῶτον ἐντετυχηκότες·\nοὓς ἐὰν καὶ σμικρὸς ὑπολάβῃ κλύδων, ἐκπλαγέντες τῇ\nἀηθείᾳ, καὶ καταλιπόντες τὴν ναῦν, καὶ ἀμελήσαντες\nτῆς σωζούσης τέχνης, παρέδωκαν αὑτοὺς τῷ κύματι,\nκαὶ προαναλώθησαν τῆς νεώς·\nτοιοῦτόν τι γάρ μοι\n\n\n\n\n\nδοκοῦσιν δρᾶν καὶ ὅσοι φιλοσοφίας ἐπιλαμβανόμενοι,\nἐμπεσόντες αὐτῆς ταῖς πολυφωνίαις, οὐχ ὑπομένουσιν\nτὸν τῆς ψυχῆς σάλον, ἀλλʼ ἀπεγνώκασιν τοῦ λόγου,\nὡς στησομένου ποτὲ καὶ καθορμιοῦντος αὐτοὺς εἰς\nἑδραίους λιμένας.\nἀγνοεῖς, ὅτι ἀνθρώπων δόξαι καὶ παθήματα,\nκαὶ αἱ τούτων αἰτίαι καὶ γενέσεις, καὶ ἐπανορθώσεις,\nκαὶ σωτηρίαι, ὑπὲρ ὧν οἱ φιλόσοφοι ὁσημέραι πραγματεύονται\nκαὶ λέγουσιν, χρῆμα οὐ στενόν, οὐδὲ\nἁπλοῦν, οὐδὲ ἐοικὸς τοῖς εὐθυπόροις τῶν ποταμῶν,\nοἷς ἔστιν παραδόντα | τὴν ναῦν ἀφεῖναι τῷ ῥεύματι\nκατάγειν αὐτὴν ὡμολογημένας ὁδούς; Ἀλλʼ ἔστιν γὰρ\nκἀνταῦθα πέλαγος πλατὺ καὶ μέγα, παντὸς Σικελικοῦ\nκαὶ Αἰγυπτίου πολυπλανέστερον· ἡ δὲ τέχνη οἶδεν τὴν\nὁδόν, καὶ πρὸς τὸν οὐρανὸν ἀφορᾷ, καὶ τοὺς λιμένας\nγνωρίζει.\nΠέπονθεν δὲ αὐτὸ ἐκεῖνο, ὅπερ καὶ τῶν\nκυβερνητῶν οἱ πολλοί· ἐφίεται μὲν γὰρ ἕκαστος τοῦ\nεἰδέναι, ἀπολείπονται δὲ οἱ πολλοὶ τοῦ ὀρθῶς εἰδέναι·\nκαὶ τῶν μὲν λιμένων ἀστοχοῦσιν, ἐκφέρονται δʼ οἱ μὲν\nἐπὶ ῥαχίας δυσχερεῖς, οἱ δὲ ἐπʼ ἠϊόνας μαλθακάς, οἱ\n\n\n\n\n\nδὲ ἐπὶ τὰς Σειρῆνας, οἱ δὲ ἐπὶ τοὺς Λωτοφάγους καὶ\nἄλλους ἄνδρας ἢ διὰ μοχθηρίαν ἀξένους, ἢ διʼ ἀμαθίαν\nἀθέους, ἢ ὑφʼ ἡδονῆς διεφθαρμένους·\nεἰ δέ που\nτίς ἐστιν ἀγαθὸς καὶ εὔστοχος κυβερνήτης, εὐθύ τῶν\nλιμένων χωρεῖ τῶν ἀσφαλεστάτων,\nἐνθʼ οὐ χρεὼ πείσματός ἐστιν,οὔτʼ εὐνὰς βαλέειν, οὔτε πρυμνήσιʼ ἀνάψαι.\nΤίς οὖν ἐστιν ὁ κυβερνήτης οὗτος; καὶ τίνι φέροντες ||\nἑαυτοὺς ἐπιτρέψομεν; Μήπω με τοῦτο, ὦ τάν, ἔρῃ,\nπρὶν ἂν τοὺς ἄλλους ἴδῃς καὶ ἐξετάσῃς· καὶ πρῶτόν\nγε αὐτῶν τὸν ἁβρὸν τοῦτον καὶ ἥδιστον κυβερνήτην\nἡδίστης νεὼς τῆσδʼ ἐκ γῆς ἰδεῖν, ἐν δὲ τῷ πλῷ ἀχρειοτάτης\nκαὶ πονηρᾶς ἀεὶ καὶ δυσέργου ταῖς ὑπηρεσίαις,\nκαὶ ἐκτετμημένης τὰ ὄργανα, καὶ πρὸς τὰς τοῦ χειμῶνος\nἐμβολὰς ἀσθενεστάτης καὶ ἐνδοσίμου.\nἘπεὶ δὲ ὁ λόγος οὐκ οἶδ᾿ ὅπως εἰκόνος θαλαττίας\nἐπελάβετο, μὴ ἀφῶμεν αὐτὸν ἀπελθεῖν ἡμῖν, πρὶν ἐξεργάσηται\nσαφῶς τὴν γραφήν, εἰκάζων τὴν Ἐπικούρου\nφιλοσοφίαν βασιλικῇ ὁλκάδι Ἀσιήτου βασιλέως.\nΛέγω\n\n\n\n\nδὲ οὐ μῦθον πλάττων, ἀλλὰ οὐ πολὺς χρόνος, ὅτε ἐξ\nΑἰγύπτου ἐς Τροίαν ἔπλει βασιλεὺς τῶν ὑπὲρ Φοινίκης\nβαρβάρων, ἐκείνων τῶν | ἀνδρῶν,\nοἳ οὐκ ἴσασιν θάλατταν,\nοὐδὲ\n(cf. ι 275) ἀλέγουσιν τοῦ Αἰγιόχου Διὸς\n(ι 276) οὐδὲ θεῶν μακάρων.\nΠαρεσκευάσατο δὴ μέλλων πλεῖν ὁ ἄθεος οὗτος καὶ\nἀθάλαττος βασιλεὺς μεγάλην καὶ εὐρύχωρον ναῦν, ἵνα\nαὐτῷ πᾶσαι αἱ ἡδοναὶ συμπλέωσιν·\nτὸ μὲν γὰρ αὐτῆς\nβασίλεια ἦν, οἷα κάλλισται παστάδες, καὶ εὐναί, καὶ\nδρόμοι·\nἔκτοσθεν δʼαὐλῆς μέγας ὄρχατος ἄγχι θυράων\nτετραμμένος,\nκαὶ δένδρα ἐπεφύκεσαν, ῥοιαί, καὶ ὄγχναι, καὶ μηλέαι,\nκαὶ ἄμπελοι·\nτὸ δὲ αὐτῆς λουτρὸν ἦν, καὶ γυμνάσιον·\nτὸ δὲ ὀψοποιοῖς χώρα· τὸ δέ, θάλαμοι παλλακίσιν· τὸ\nδέ, συμπόσιον· τὸ δέ, ἄλλό τι μέρος τρυφώσης πόλεως.\nΠεριεβέβλητο δὲ ἡ ναῦς πολλὰς μὲν χρόας ἡδίστας\nἰδεῖν, πολὺν δὲ χρυσὸν καὶ ἄργυρον· καὶ διέφερεν\n\n\n\n\n\nοὐδὲν ἀνδρὸς δειλοῦ κεκοσμημένου ὅπλοις χρυσοῖς.\nοἷον τὸ θέαμα οἱ Αἰγύπτιοι, καὶ τὸν ἐπιἘθαύμαζον\nβάτην ἐμακάριζον, καί που τὶς εὔξατο ναύτης γενέσθαι\nἡδίστης νεώς.\nἘπεὶ δὲ ὥρα ἀνάγεσθαι ἦν, ἐξέπλει\nμὲν ἡ μεγάλη αὕτη ναῦς καὶ πολυτελής, καὶ ἀπεσάλευεν\nτῶν λιμένων, καθάπερ νῆσος πλωτή. Ἐξέπλεον\nδὲ καὶ αἱ ἄλλαι ὁλκάδες αἱ δημοτικαί, εὔζωνοι καὶ\nπρὸς τὴν χρείαν παρεσκευασμέναι.\nΜέχρι μὲν ἦν τὸ\nπνεῦμα πρᾶον, ἐκράτει ταῖς ἡδοναῖς ἡ βασιλικὴ ναῦς,\nκαὶ κνίσης ἦν πάντα μεστά,\n(Κ 13) αὐλῶν, συρίγγων τὲ ἐνοπῆς, ὁμάδου τὲ\nἀνθρώπων.\nἘπεὶ δὲ ἐξ αἰθρίας ἄφνω χειμὼν ἐπετάραξεν τὸν αἰθέρα,\nκαὶ πνεῦμα κάτεισι λάβρον σὺν πολλῷ πατάγῳ,\nἔγνωσαν τότε, τίς μὲν ἡδονῆς χρεία, τίς δὲ τέχνης.\nΑἱ\nμὲν γὰρ ἄλλαι ὁλκάδες ξυνενεικάμεναι τὰ ἱστία πρὸς\nτὸν κλύδωνα ἡμιλλῶντο, καὶ τὸ πνεῦμα ἔφερον, καὶ\n\n\n\n\n\n\nτὴν ἐμβολὴν τοῦ κακοῦ ἀπεμάχοντο·\nἡ δὲ κακοδαί|μων\nἐκείνη ναῦς περιεφέρετο, καθάπερ ἀνδρὸς σῶμα μέγα,\nκαρηβαροῦν, καὶ ὑπὸ μέθης σφαλλόμενον·\nκαὶ οὔτε ὁ\nκυβερνήτης ὅ, τι χρήσαιτο τῇ τέχνῃ εἷχεν, ὅ, τε ἁβρὸς\nἐκεῖνος ὄχλος ἔκειτο ἐκπλαγὴς καὶ στένων·\nκατήριπεν\nδὲ ὁ χειμὼν τὰ θαυμαστὰ ἐκεῖνα πάντα,\nπολλὰ δʼ ὅ γε προθέλυμνα χαμαὶ βάλε δούραταμακρά· ||\nδιελύετο δὲ καὶ ἡ βασιλεία, καὶ οἱ θάλαμοι, καὶ τὰ\nλουτρά, καὶ ἐξέπιπτεν εἰς γῆν πόλεως ναυάγια·\nοἱ δὲ κορώνῃσιν ἴκελοι περὶ νῆα μέλαινανκύμασιν ἐπιφορέοντο.\nΤοῦτο τέλος ἀνοήτου ἐπιβάτον, καὶ ἀχρήστου νεώς,\nκαὶ ἀκαίρου τρυφῆς.\nἘπανάγωμεν δὲ αὖθις ἐπὶ τὸν λόγον, ὡς τὴν εἰκόνα\nταύτην παρελάβομεν. Ἔοικεν γὰρ ἀμέλει καὶ\nοὗτος οὐ πλοῦν βραχύν, οὐδὲ ἡμερῶν ὀλίγων ἡμῖν\nδρόμον διαγωνιουμένοις, ἀλλὰ τὸν τοῦ ζῆν ξύμπαντα\nχρόνον νομοθετεῖν ἡδονὰς οὐδὲν τῶν θαλαττίων ἐκείνων\nἀσφαλεστέρας·\nμήπω γάρ τις ἡμᾶς πειθέτω λόγος,\n\n\n\n\nὡς οὐκ ἀγαθὸν ἡδονή, ἀλλὰ ἀγωνιζέσθω, ἐὰν πεῖσαι\nδυνηθῇ, 〈ὡς ἀσφαλής〉. Εἰ δὲ μεταβάλλειν μὴ δυνηθῇ,\nἀνέξομαι, ἡδόμενος τὸν πάντα χρόνον, καὶ ἀμελήσω τῆς\nἀρετῆς, ἐάν μοι δείξῃς ἡδονὴν ἀσφαλῆ καὶ λύπης ἀμιγῆ,\nἡδονὴν ἀμετάγνωστον, ἡδονὴν ἐπαινουμένην.\nΔείξεις δέ\nπως οὐ μᾶλλον, ἢ λύπην· οὐδὲν γὰρ ὑγιὲς οὐδὲ εἰλικρινὲς\nτούτων κατεστήσατο τοῖς ἀνθρώποις ἡ φύσις, ἀλλὰ\nἀναμέμικται πανταχοῦ τὰ λυπηρὰ τοῖς ἡδέσιν, ἑκάτερον\nἐν ἑκατέρῳ φυρόμενον· ἀνάγκη δὲ αἱρούμενον θάτερον\nκαὶ τοῦ ἄλλου μετέχειν εὐθύς·\nἅτε γὰρ ἀλλήλοις συμπεφυκότα,\nτὸ ἕτερον τῷ ἑτέρῳ ἐπιρρεῖ, καὶ ἀντικαταλλάττεται\nτὰς γενέσεις, καὶ ἀμείβει τὰς συνουσίας.\nὙπὸ\nδὲ τῆς παλιρροίας ταύτης ψυχὴ κυκωμένη, πῶς ἄν\nποτε ἐπιλάβοιτο ἀλυπίας, συνοῦσα ἀγαθοῖς ἐστερημέ|νοις;\nἘγὼ καὶ θαλάττῃ διὰ τοῦτο ἀπιστῶ, κἂν νήνεμος\nᾖ, κἂν γαλήνην ἔχῃ· ὑποπτεύω γὰρ αὐτῆς τὴν\n\n\n\n\n\n\nἡσυχίαν· εἰ δέ με βούλει πιστεῦσαι γαλήνῃ, ἄγε λαβὼν\nεἰς πέλαγος ἀσφαλές,\nἔνθ᾿ οὐκ ἔστ᾿ οὔτ᾿ ἂρ χειμὼν πολύς,οὔτέ ποτ᾿ ὄμβρῳδεύεται, ἀλλὰ μάλ᾿ αἴθρη πέπταται ἀννέφελος, λευκὴ δ᾿ ἐπιδέδρομεναἴγλη.\nΣυγκεκλήρωται δὲ καὶ ἡ ψυχὴ τοιούτῳ πάθει· καὶ\nμέχρις ἂν αὐτῇ ἀπῇ μὲν ὁ κυβερνήτης, ἀπῇ δὲ καὶ ἡ\nτέχνη, κἂν γαλήνην ἴδῃ, χειμῶνα δέδιεν· κἂν χειμῶνι\nἐντύχῃ, γαλήνην ποθεῖ.\nἈνδρὸς γὰρ βίος πρὸς ἡδονὴν\nνενευκότος, καὶ λύπην ἐπτοημένου, κοῦφος καὶ\nψοφοδεὴς καὶ ἄπιστος καὶ θαλάττης πάσης ἀδηλότερος.\nΟὐχ ὀρᾷς τοὺς μνηστῆρας νεανικαῖς ἡδοναῖς συγγιγνομένους,\nπίονας αἶγας κατέδοντας, καὶ ἁπαλῶν\nἐρίφων ἐμπιμπλαμένους, καὶ αὐλῶν ἀκούοντας, καὶ\nοἶνον ἀπομισγομένους, καὶ δίσκοις ταρπομένους, καὶ\nαἰγανέας ἱέντας; Τίς οὐκ ἂν αὐτοὺς τῆς ἡδονῆς ταύτης\nἐμακάρισεν; Ἀλλὰ ὁ μαντικὸς καὶ γνωριστικὸς τοῦ\nμέλλοντος λέγει,\n\nἆ δεῖλʼ οὔτι κακὸν τόδε πάσχετε, νυκτὶ μὲν ὑμῶνεἰλύαται κεφαλαί,\nπαρὰ πόδας τὸ κακὸν καὶ ἐγγύς.\nΠαρὰ πόδας τὸ κακὸν\nἦν καὶ Ἀλεξάνδρῳ τῷ τὴν θαυμαστὴν ἐκείνην\nἡδονὴν ἐκ Πελοποννήσου ἐκκλέψαντι· ταχὺ γὰρ ἐπʼ\nαὐτῇ στόλος ἐξηρτύθη Ἑλληνικός, μυρίας μὲν ὀδύνας\nαὐτῷ τῷ || τῆς ἡδονῆς ἐραστῇ ἄγων, μυρίας δὲ τῇ\nξυμπάσῃ πόλει.\nΤὰς δὲ Ἀσσυρίους ἡδονὰς οὐ λέγω,\nἃς κατέλαβεν εὐθὺς πῦρ αὐτῷ χρυσῷ, καὶ αὐταῖς παλλακίσιν.\nΟὐδὲ τὰς Πολυκράτους τὰς Ἰωνικὰς οὐ λέγω,\nἃς κατέλαβεν οὐδὲ εὐσχήμων θάνατος.\nΠλήρης ἦν\nΣύβαρις ἡδονῶν, ἀλλὰ | ἀπώλοντο μετὰ τῶν χρησαμένων\nαἱ ἡδοναί. Εὐδοκίμουν καὶ παρὰ Συρακοσίοις\nἡδοναί, ἀλλὰ ἐσωφρόνισαν αὐτοὺς μετʼ ἐκείνας αἱ συμφοραί.\nἈλλʼ οὐδὲ Κορινθίοις.\nἘπεχείρει ἐχθρὸς λόγος τὶς παρελθὼν πείθειν ἡμᾶς\nὡς αἱρετέον ἡδονήν, ἐὰν προσγένηται αὐτῇ τὸ ἀσφαλές·\nσοφιστὴς λόγος καὶ ἀπατεὼν δεινῶς, ὅς, ἐξὸν σκοπεῖν\nτὴν ἡδονῆς φύσιν, καθόσον ἡδονή, ποῦ τάττεται, ἐν\nἀγαθοῖς ἢ κακοῖς, ἐν ποτέρω χορῷ παρεὶς τὸ σκέμμα,\nὡς ἀγαθοῦ τῆς ἡδονῆς οὔσης, ἐσκοπεῖτο εἰ βέβαιον τὸ\nἀγαθὸν τοῦτο. Καὶ ποῖον ἄν τις ἐπινοήσαι ἀγαθὸν\nσαλεῦον καὶ κραδαινόμενον; Ὥσπερ γάρ, οἶμαι, καὶ τῆς\nἄλλης γῆς εἰ ἀφέλοι τὶς τῷ λόγῳ τὴν ἕδραν ἢ τὴν\n\n\n\n\n\n\n\nμονήν, συναφεῖλεν αὐτῆς καὶ τὸ εἶναι· καὶ τοῦ ἡλίου\nεἰ ἀφέλοι τὶς τὴν κίνησιν καὶ τὸν δρόμον, συναφεῖλεν\nαὐτοῦ τὴν οὐσίαν· οὕτως καὶ τοῦ ἀγαθοῦ εἴ τις ἀφέλοι\nτὴν ἀκρίβειαν καὶ τὴν στάσιν, συναφεῖλεν αὐτοῦ καὶ\nτὴν φύσιν· οὐ γὰρ χρόνῳ τὸ ἀγαθὸν ἀνθεῖ, ὡς ὥρα\nσώματος.\nΠῶς ἂν οὖν τις περὶ ἡδονῆς σκοποῖ, τὸ\nμὲν ἀγαθὸν αὐτῇ προσθείς, ἀφελὼν δὲ τὸ βέβαιον;\nΕἰ γὰρ ἀνάγκη ἀγαθὸν ὄν βέβαιον εἶναι, τῇ τοῦ βεβαίου\nἀπουσίᾳ καὶ τὸ ἀγαθὸν τῆς ἡδονῆς συναπέρχεται.\nΚαὶ πότερος τούτων τῷ πιθανῷ πλησιαίτερος;\nὁ λέγων τὴν ἡδονὴν ἀγαθὸν εἶναι, κἂν μὴ βέβαιος, ἢ\nὁ ἀγαθὸν λέγων μὴ εἶναι, ἂν μὴ ὡς βέβαιον ᾖ; Ἐγὼ\nμὲν οἶμαι, θάτερον· κρεῖτ|τὸν γὰρ ἀφελεῖν ἡδονὴν\nἀγαθοῦ, προσθέντας τὸ βέβαιον αὐτῷ ἢ προσθεῖναι\nἡδονῇ τἀγαθόν, ἀφελόντας αὐτῆς τὸ ἀσφαλές.\nἘπεὶ τοίνυν τὸ μὲν ἀγαθὸν οὐχ ἡδὺ πάντως, βέβαιον\nδὲ πάντως, τὸ δὲ ἡδὺ οὐ πάντως ἀγαθόν, ἀβέβαιον\nδὲ πάντως, λείπεται δυοῖν θάτερον, ἢ τὴν ἡδονὴν\n\n\n\n\n\nδιώκοντας ἀμελεῖν τἀγαθοῦ, ἢ τὸ ἀγαθὸν αἱρουμένους\nμὴ διώκειν ἡδονήν. Οὐθὲν δὲ οἶμαι διωκτὸν\nὅ, τι μὴ ἀγαθόν· ἀλλʼ ἀγαθοῦ φαντασίᾳ, τὸ μὴ ἀγαθὸν\nδιώκεται ἐν χώρᾳ ἀγαθοῦ·\nκαθάπερ ὑπὸ τῶν\nχρηματιστῶν τὰ κίβδηλα τῶν νομισμάτων, οὐ διότι\nκίβδηλα, αἱρετὰ ὄντα, ἀλλὰ τῇ πρὸς τὸ ἀληθὲς ὁμοιότητι\nτὴν τοῦ κιβδήλου φύσιν ἐπικρυπτόμενα.\nἈλλʼ\nἐνταῦθα μὲν οἱ ἀργυρογνώμονες τῇ τέχνῃ διεκρίναντο\nτἀληθοῦς τὸ μὴ δόκιμον· ἐν δὲ τῇ τῶν ἀγαθῶν νομῇ\nδιακρίνει ὁ λόγος ἀπὸ τῶν ὄντων ἀγαθῶν τὰ φαινόμενα\nμέν, οὐκ ὄντα δέ ἀλλὰ λησόμεθα, ὥσπερ οἱ\nμοχθηροὶ χρηματισταί, θησαυροὺς ταμιευόμενοι κιβδήλων\nἀγαθῶν.\nΤίς ἂν οὖν καὶ γένοιτο ἡ σκέψις ἡμῖν; καὶ τίς ὁ\nτῆς δοκιμασίας οὗτος τρόπος; Φέρε, εἴ τις ἐπεχείρει\nτὸν βοῦν ὑπολύσας τῶν ἀρότρων, καὶ τὸν ἵππον τῶν\n\n\n\n\n\nἁρμάτων, || ὑπαλλάξας ἑκατέρου τὴν ἐργασίαν, ὑπαγαγεῖν\nτὸν μὲν βοῦν τῷ ἅρματι, τὸν δὲ ἵππον τῷ\nἀρότρῳ, ἆῤ οὐκ ἂν ἦν πρὸς μὲν τὴν φύσιν παράνομος,\nπρὸς δὲ τὰ ζῷα αὐτὰ ὑβριστής, πρὸς δὲ τὰς\nτέχνας ἀμαθής, πρὸς δὲ τὴν χρείαν ἀκερδής, πρὸς δὲ\nτὴν ὑπηρεσίαν καταγέλαστος; Τί δὲ τὰ τούτων ἔτι\nἀτοπώτερα; εἰ τῶν μὲν ὀρνίθων ἀφελὼν τὰ πτερά,\nβαδιστικὰ ἐκ πτηνῶν εἶναί σοι θέλῃς, τὸν δὲ ἄνθρωπον\nπτερώσας παραδῷς τῷ αἰθέρι φέ|ρεσθαι διʼ αὐτοῦ,\nὄρνιθος δίκην, οὐκ ἔσῃ καταγέλαστος τῆς ἀλλαγῆς;\nὉπότε μηδὲ ὁ μῦθος τὸν Δαίδαλον ἠνέσχετο ἀτόπους\nοὕτω τέχνας πραγματευόμενον, ἀλλὰ ἀπέρριψεν αὐτῷ\nτὸν παῖδα τοῦ αἰθέρος εἰς γῆν κάτω αὐτοῖς πτεροῖς\nΦασὶν δὲ καὶ Καρχηδόνιον νεανίαν ἀγρεῦσαι λέοντα\nἄρτι ἐκ γάλακτος, καὶ ἡμερῶσαι τοῦτον παρανόμῳ\nτροφῇ, καὶ τὸν θυμὸν αὐτοῦ ἐξελεῖν διαίτῃ νόθῳ,\n\n\n\n\n\n\nὥστε ἐπιθεὶς αὐτῷ φορτίον ἤλαυνεν διʼ ἄστεος ὄνου\nδίκην· ἀλλὰ ἀπέκτεινάν γε αὐτὸν Καρχηδόνιοι μισήσαντες\nτῆς παρανομίας, ὡς τύραννον μὲν τῇ φύσει,\nἰδιώτην δὲ τῇ δυστυχίᾳ.\nὭσπερ οὖν τῷ ἵππων γένει συγκεκλήρωται πρὸς\nσωτηρίαν δρόμος, καὶ τῷ βοῶν πόνοι, καὶ ὄρνισι πτερά,\nκαὶ λέουσιν ἀλκή, καὶ ἄλλοις ἄλλό τι, οὕτως ἀμέλει\nκαὶ ἀνθρώπῳ ὑπάρχει δύναμις ξυμφυὴς διασωστικὴ\nτοῦ γένους·\nταύτην δὲ ἑτέραν εἶναι δεῖ παῤ ἕκαστον\nτῶν ἄλλων, εἰ μέλλει ἄνθρωπος ὤν μὴ ὑπὸ ἀλκῆς\nσωθήσεσθαι, ὥσπερ οἱ λέοντες, μηδὲ ὑπὸ δρόμου,\nὥσπερ οἱ ἵπποι, μηδὲ ἀχθοφορεῖν ὄνου δίκην, μηδὲ\nἀροῦν βοὸς δίκην, μηδὲ πέτασθαι κατὰ ὄρνιθας, μηδὲ\nνήχεσθαι κατὰ ἰχθύος.\nἈλλʼ ἔστί τι καὶ τούτῳ ἔργον\nἴδιον, διαγνωστικὸν τοῦ βίου, εἰ ἐννενέμηται τὰ ζῷα\nτὰς δυνάμεις, ἑκάστην ἕκαστον κατὰ τὴν χρείαν τοῦ\nβίου, καὶ τὰ ἔργα κατὰ τὰς δυνάμεις, καὶ τὰ ὄργανα\n\n\n\n\n\nκατὰ τὰ ἔργα καὶ τἀγαθά.\nΚαί, ξυνελόντι εἰπεῖν, τὸ\nἑκάστου ἀγαθὸν ἐν τῷ ἐπιχωρίῳ τῶν ἔργων μένει, τὰ\nδὲ ἔργα ἐν τῷ τῆς χρείας ἀναγκαίῳ, ἡ δὲ χρεία ἐν\nτῷ τῆς δυνάμεως εὐπόρῳ. ἡ δὲ δύναμις ἐν τῷ τῶν\nὀργάνων εὐμηχάνῳ, τὰ δὲ ὄργανα ἐν τῷ τῆς φύσεως\nποικίλῳ\nΠαντοδαπὴ γὰρ ἡ φύσις, καὶ | διὰ τοῦτο\nπεριέβαλεν καὶ διεκόσμησεν τὰ ζῷα ἕκαστα ἐπὶ σωτηρίᾳ\nτοῦ βίου, ἄλλα ἄλλοις ὅπλοις· τὰ μὲν ὀνύχων ἀκμαῖς,\nτὰ δὲ ὀδόντων ῥώμῃ, τὰ δὲ κεράτων ὀξύτητι, τὰ δὲ\nποδῶν τάχει, τὰ δὲ θυμῷ, τὰ δὲ ἰῷ·\nτὸν δὲ ἄνθρωπον\nἀποδύσασα τουτωνὶ τῶν περιβλημάτων, ἀπέφηνεν γυμνὸν\nκαὶ ἀσθενῆ καὶ ἄτριχον, καὶ ῥώμην ἀσθενῆ, καὶ\nθεῖν βράδιστον, καὶ ἀνίπτασθαι ἀμήχανον, καὶ νήχειν\nἀμβλύτατον·\nἐνέφυσεν δέ τι αὐτῷ ζώπυρον ἀφανὲς\n\n\n\n\n\nπρὸς σωτηρίαν βίου, ὃ καλοῦσιν οἱ ἄνθρωποι νοῦν,\nδιατελεῖ σωζόμενον, καὶ τὰς ἀπορίας ἐξιώμενον τοῦ\nβίου, καὶ θεραπεῦον τὴν ἔνδειαν τῶν σωμάτων, καὶ\nἀντιτεχνώμενον ταῖς τῶν ἄλλων ζῴων πλεονεξίαις, καὶ\nπάντων κρατοῦν καὶ ὑπάγον τῷ τοῦδε νόμῳ καὶ λόγῳ.\nἜρου δή με καὶ περὶ τοῦ ἀνθρώπου· σκεπτέον τὸ\nτούτου ἀγαθόν, ποῦ καὶ τίνα τρόπον.\nἈποκρινοῦμαί\nσοι ὡς περὶ τοῦ λέοντος, ὡς περὶ τοῦ ὄρνιθος, ὡς\nπερὶ τῶν || ἄλλων ἁπάντων ἀπεκρινάμην· ἐνταῦθα\nζήτει τὸ ἀνθρώπου ἀγαθόν, ὅπου τὸ ἀνθρώπου ἔργον.\nΠοῦ δὲ εὕρω τὸ ἔργον; ὅπου τὸ ὄργανον. Ποῦ δὲ\nεὕρω τὸ ὄργανον; ὅπου τὸ διωκόμενον. Ἐντεῦθεν\nἄρξαι.\nΤί ἀνθρώπου διασωστικόν; ἡδονή· Πρᾶγμά\nμοι κοινὸν λέγεις, ἐπὶ πάσας φύσεις ἐξικνούμενον,\nκαὶ διὰ τοῦτο αὐτοῦ τὴν προτιμίαν οὐκ ἀνέχομαι·\nἥδεται καὶ βοῦς, ἥδεται καὶ ὄνος, καὶ σῦς, καὶ πίθηκος.\nὍρα ποῦ τάττεις τῶν ἀνθρώπων τὸ γένος, τίνας\nαὐτῷ κοινωνοὺς τῶν ἀγαθῶν δίδως.\nΕἰ δὲ ἡδονὴ\nτὸ σῶζον, ζήτει μετὰ τοῦτο, τί ἡδονῆς ὄργανον· ἐντεύξῃ\nδὲ πολλοῖς καὶ παντοδαποῖς· καὶ μέχρι μὲν ὀφθαλμῶν\nκαὶ ὤτων τίμα τὰ ὄργανα· ἐὰν δὲ προέλθῃς\nπεραιτέρω, ἐπὶ τὰς ἡδονῆς | ὁδούς, ὅρα τίσιν ὀργάνοις\nἀνατίθης τὴν σωτηρίαν.\nΕὗρες τὰ ὄργανα, ζήτει τὰ\n\n\n\n\nἔργα. Λιχνευέτω ἡ γλῶττα, τηκέσθωσαν οἱ ὀφθαλμοί,\nἐκλυέσθω ἡ ἀκοή, πληρούσθω ἡ γαστήρ, ὑβριζέτω τὰ\nὑβρίζειν πεφυκότα. Εὗρες τὰ ἔργα, ἐντετύχηκας τῷ\nἀγαθῷ. Τοῦτο ἡ σωτηρία; τοῦτο ἡ εὐδαιμονία;\nΑἰσώπῳ τῷ Φρυγὶ πεποίηνται λόγῳ δίαιται θηρίων\nκαὶ ξυνουσίαι· διαλέγεται δὲ αὐτῷ καὶ τὰ δένδρα,\nκαὶ οἱ ἰχθύες, ἄλλο ἄλλῳ καὶ ἀνθρώποις ἀναμίξ· καταμέμικται\nδὲ ἐν τοῖς λόγοις τούτοις νοῦς βραχύς, αἰνιττόμενός\nτι τῶν ἀληθῶν.\nἌιδεται δή τις αὐτῷ καὶ\n\n\n\n\n\n\nτοιοῦτος μῦθος. Ἔλαφον διώκει λέων· ἡ δὲ φεύγουσα\nὑπεξάγει, καὶ καταδύεται εἰς δρυμὸν βαθύν·\nὁ δὲ λέων\n(ὅσα γὰρ ἀλκῇ προὔχει, τάχει λείπεται) ἐπιστὰς τῷ\nδρυμῷ ἐρωτᾷ ποιμένα, εἴ που εἶδεν πτήξασαν τὴν\nἔλαφον; ὁ δὲ ποιμὴν οὐκ ἔφη εἰδέναι·\nκαὶ ὁμοῦ λέγων,\nτὴν χεῖρα ἀποτείνας, ἔδειξε τὸ χωρίον.\nὬιχετο ὁ λέων\nἐπὶ τὴν δειλαίαν ἔλαφον· ἡ δὲ ἀλώπηξ (σοφὴ γάρ τις\nαὕτη τῷ Αἰσώπῳ ἐστὶν) πρὸς τὸν ποιμένα λέγει· ‘Ὡς\nδειλὸς ἄρα καὶ πονηρὸς ἦσθα· δειλὸς μὲν πρὸς λέοντας,\nπονηρὸς δὲ ἐς ἐλάφους᾿.\nΔοκεῖ μοι δὴ χρήσασθαι, ἂν ᾖ, ὁ Ἐπίκουρος τῷ\nΦρυγίῳ τούτῳ αἰνίγματι πρὸς τὸν τῆς ἡδονῆς κατήγορον,\nτῇ μὲν φωνῇ ἀνδριζόμενον, τῇ δὲ γνώμῃ, καθάπερ\nτῇ χειρί, ἐκτεινόμενον ἐφ᾿ ἡδονῇ.\nΤίς γὰρ\nοὕτω πολεμήσαιτο ἑαυτῷ, ὥστε τὸ μόνον δὴ πραγμάτων\nτῇ αὑτοῦ φύσει ἐπα|γωγότατον ἀποσείσασθαι ἑκών;\nΤὰ μὲν γὰρ ἄλλα, ἃ ὑπʼ ἀνθρώπων διώκεται, ἢ πείρᾳ\nγνωρισθέντα παρεδέχθη, ἢ τέχνῃ δοκιμασθέντα ἐτιμήθη,\nἢ λόγῳ ἐξετασθέντα ἐπιστεύθη, ἢ χρόνῳ βασανισθέντα\nἠγαπήθη·\nἡδονὴ δὲ καὶ λόγου ἀδεής, καὶ\nτέχνης πρεσβυτέρα, καὶ τὴν πεῖραν φθάνει, καὶ οὐκ\nἀναμένει χρόνον, ἀλλὰ ὑπερφυὴς ἡ πρὸς αὐτὴν φιλία\nκαὶ ἡλικιῶτις τῶν σωμάτων, ὥσπερ κρηπίς, τῇ σωτηρίᾳ\nτοῦ ζῴου ὑποβέβληται· ἣν εἴ τις ἀφέλοι, τὸ γενόμενον\nεὐθὺς οἴχεσθαι δεῖ.\nἘπιστήμην μὲν γάρ, καὶ λόγον,\nκαὶ τοῦτο δὴ τὸ θρυλούμενον, τὸν νοῦν αὐτόν, προῖὼν\nτῷ χρόνῳ ὁ ἄνθρωπος, τῇ κατὰ βραχὺ ἐντεύξει\nτῶν αἰσθήσεων διὰ τῆς πείρας ξυνενεικάμενος, ἤθροισεν\nἐφʼ ἑαυτῷ·\nἡδονὴν δὲ αὐτοδίδακτος παρὰ τῆς\nφύσεως λαβὼν ἔχει ἐξ ἀρχῆς εὐθύς· καὶ ταύτην μὲν\nἀγαπᾷ, πολεμεῖ δὲ τῷ ἀλγεινῷ· καὶ ὑπὸ μὲν τῆς σώζεται,\nὑπὸ δὲ τοῦ ἀλγεῖν φθείρεται.\nΦαῦλόν τι χρῆμα ἡδονή; οὐκ ἂν ἦν ξύμφυτον,\nοὐδὲ τῶν σωζόντων ἡμᾶς τὸ πρεσβύτατον.\nΤὰ δὲ ὑπὸ\n\n\n\n\n\n\nτῶν σοφιστῶν θρυλούμενα ἐς αὐτήν, ἡ Σαρδαναπάλλου\nτρυφή, καὶ ἡ Μηδικὴ χλιδή, καὶ ἡ Ἰωνικὴ ἀβρότης,\nκαὶ τράπεζαι Χικελικαί, καὶ ὀρχήσεις Χυβαριτικαί, καὶ\nἑταῖραι Κορίνθιαι, ταῦτα ἀθρόα, καὶ ὅσα τούτων ποικιλώτερα,\nοὐχ ἡδονῆς ἔργα, ἀλλὰ τέχνης καὶ λόγου,\nπαρανομησάντων τῶν ἀνθρώπων εἰς ἡδονὰς διʼ εὐπορίαν\nτῶν τεχνῶν ὀψὲ τοῦ χρόνου.\nὭσπερ οὖν οὐδεὶς\nλοιδορεῖται λόγῳ, ὡς οὐκ ἔστιν καλὸν τῇ φύσει, κἂν\nἀπάγῃ τὶς αὐτοῦ τὴν χρείαν ἐπὶ τὸ μὴ φύσει καλόν,\nοὕτως οὐδὲ τῇ ἡδονῇ λοιδορητέον, ἀλλὰ τοῖς χρωμένοις\nἡδονῇ κακῶς.\nΔύο δὲ ὄντων τούτων ἐν ἀνθρώπου ψυχῇ,\nἡδονῆς καὶ λόγου, λόγῳ μὲν ἡδονὴ κραθεῖσα, μηδὲν\nἀφελοῦσα τοῦ ἀναγκαίου, προσέθηκεν αὐτῷ τὸ ἀγωγότερον·\nλόγος δὲ ἡδοναῖς προσγενόμενος, αὐξήσας\nαὐτῶν διʼ εὐπορίας τὸ μέτριον, ἀφεῖλεν τοῦ φύσει\nτερπνοῦ τὸ ἀναγκαῖον.\n‘Ἀλλʼ οὐκ ἰδιον ἀνθρώπου ἡδονή, κοινὸν δὲ καὶ\nτῶν ἄλλων ζῴωνʹ.\nΤοῦτο λέγεις τὸ ἐχεγγυώτατον\n\n\n\n\n\nἡδονῆς πρὸς σωτηρίαν, τὸ παντὸς τοῦ πεφυκότος ζῆν\nδιασωστικόν· ἢ διὰ τὴν κοινότητά σε ἐνοχλεῖ; ὤ τῆς\nπλεονεξίας.\nΣύ μοι δοκεῖς οὐδὲ τοῦ ἡλίου ἀγαπᾶν\nτὸ φῶς, ὅτι ἐστὶν κοινὸν ὀφθαλμῶν πάντων· ἀλλὰ\nἔδει γὰρ τὸν ἄνθρωπον μόνον ὁρᾶν, καὶ διὰ τοῦτο\nοὐκ ἀγαθὸν ἀνθρώπῳ τὸ φῶς· οὐδέ γε ὁ ἀήρ, εἰσπνεόμενός\nτε καὶ οἰκονομῶν τὰ σώματα ταῖς αὐτοῦ\nὁδοῖς· οὐ ποταμῶν νάματα, οὐ γῆς καρποί· μέρη γὰρ\nτῶν ἀναγκαίων, ἐὰν προέλθῃς, πάντα κοινά, ἴδιον δέ,\nοὐδενός. Ἐνταῦθά μοι τάττε καὶ τὴν ἡδονήν, ἐν κοινότητι\nἀγαθοῦ σώζοντος πᾶσαν αἰσθητικὴν φύσιν.\nἘπεὶ δὲ ἀρετῆς πρὸς ἡδονὴν ἡ ἐξέτασις γίγνεται,\nοὐ λοιδορήσομαι μὲν τῇ ἀρετῇ (οὐ γὰρ πικρός, οὐδὲ\nβλάσφημος ὁ καθʼ ἡδονὴν λόγος), τοσοῦτον δὲ λέγω,\nὡς εἰ τῆς ἀρετῆς ἀφαιρήσει τὶς τὸ ἡδύ, καὶ τὸ δυνατὸν\nαὐτῆς προσαφῄρηκεν· οὐδὲν γὰρ τῶν καλῶν αἱρετόν,\n\n\n\n\n\nἀπογενομένης ἡδονῆς· καὶ γὰρ ὁ κατʼ ἀρετὴν\nπονῶν ἑκὼν φιλίᾳ ἡδονῆς πονεῖ, παρούσης ἢ προσδοκωμένης.\nὭσπερ γὰρ ἐν τοῖς χρηματισμοῖς οὐθεὶς\nἑκὼν ἀντικαταλλάττεται δραχμὴν ταλάντου, οὐδὲ χρυσοῦ\nχαλκόν, ᾧ μὴ\n\nφρένας ἐξέλετο Ζδεύς,\nἀλλὰ δεῖ τὰς ἀμοιβάς, κἂν ἰσοστάσιοι ὡσιν, λυσιτελεῖν\nτῷ ἀλλαττομένῳ κατὰ τὴν χρείαν τοῦ λαβόντος, οὕτως\nἀμέλει κἂν ταῖς τῶν πόνων ὁμιλίαις οὐδεὶς πονεῖ πόνου\nἐρᾶν (ἦ γὰρ ἂν εἴη ὁ δυσερασίστερος), ἀλλάττεται\nδὲ τοὺς παρόντας πόνους, |ὡς μὲν εἴποι ἄν τις τῶν\nγροικοτέρων, τοῦ καλοῦ· ὡς δέ τις τῶν ἀληθεστέρων,\nἡδο|νῆς· κἂν γὰρ τὸ καλὸν εἴπῃς, ἡδονὴν λέγεις·\nσχολῇ γὰρ ἂν εἴη τὸ κάλλος κάλλος, εἰ μὴ ἥδιστον εἴη.\nἘγὼ δὲ οἶμαι καὶ αὐτὸ τοὐναντίον, διὰ τούτων\n\n\n\n\n\nἀποφαίνεσθαι τὴν ἡδονὴν πάντων χρημάτων αἱρετωτέραν,\nἧς εἵνεκα ἄν τις καὶ θάνατον ἀλλάξαιτο, καὶ\nτραύματα, καὶ πόνους, καὶ ἄλλα μυρία δυσχερῆ.\nΚἂν\nγὰρ ἄλλο ἄλλῳ ἐπιτιθῇς ὄνομα τῆς τούτων ἀξίας,\nἈχιλλεῖ μὲν ἀποθνήσκοντι ἑκόντι, καὶ τιμωροῦντι ἀποθανόντι\nτῷ Πατρόκλῳ φιλίαν, Ἀγαμέμνονι δὲ ἀγρυπνοῦντι\nκαὶ προβουλευομένῳ καὶ προπολεμοῦντι βασιλείαν,\nτῷ δὲ Ἕκτορι ἐξηγουμένῳ καὶ προμαχομένῳ καὶ\nἀριστεύοντι σωτηρίαν πατρίδος, πάντα ταῦτα ἐρεῖς\nἡδονῶν ὀνόματα.\nὭπερ γὰρ ἐν ταῖς σωμάτων νόσοις\nἀγαπᾷ ὁ κάμνων τεμινόμενος καὶ ἐμπιμπράμενος, καὶ\nδιψῶν, καὶ λιμώττων, καὶ τὰ δυσχερῆ τῇ φύσει προσιέμενος\nἑκών, ἀντικαταλλαττόμενος ταῦτα τῆς προσδοκίας\nτοῦ ὕπνου, εἰ δὲ ἀφέλοις τὴν ἐλπίδα τοῦ μέλλοντος\nἀγαθοῦ, ἀφαιρήσεις τὴν αἵρεσιν τῶν παρόντων κακῶν,\nοὕτω κὰν ταῖς πράξεσιν ἀντίδοσις γίγνεται πρὸς ἡδονὰς\nπόνων, ἣν σὺ μὲν ἀρετὴν καλεῖς, ἐγὼ δὲ τὴν μὲν\nἀρετὴν δίδωμι, ἐρήσομαι δέ σε, εἰ ἄνευ τῆς πρὸς αὐτὴν\nφιλίας τὴν ἀρετὴν ψυχὴ εἵλετο; ἐὰν γὰρ τὴν\nφιλίαν δῷς, ἡδονὴν δίδως.\nΚἄν ὑπαλλάξῃς τὸ ὄνομα, καὶ χαρὰν τὴν ἡδονὴν\nκαλῇς, οὐ νεμεσῶ τῆς ἀφθονίας τῶν ὀνομάτων, τὸ δὲ\nπρᾶγμα αἷρῶ, καὶ τὴν ἡδονὴν γνωρίζω· ἥ ποιεῖ τὸν\nἩρακλέα ἐκεῖνον, τὸν τῶν πολλῶν καὶ θαυμαστῶν\nπόνων ὁμιλητὴν καὶ ἀγωνιστὴν καὶ ἐθάδα, τὸν πρὸς\nτὰ θηρία παραβαλλόμενον, τὸν τοῖς παν ταχοῦ δυνάσταις\nπροσφερόμενον, τὸν πρὸς τοὺς ἀγρίους φιλονεικοῦντα,\nτὸν ἡμερωτὴν τῆς γῆς, τὸν καθαρτήν, τὸν\nἐπὶ τὴν Οἴτην ἰόντα, τὸν ἐπὶ πῦρ παραγιγνόμενον.\nἄλλο τι ἢ μεγάλαις καὶ θαυμασταῖς καὶ ἀκράτοις ἡδοναῖς\nχειραγωγούμενον, ταῖς μὲν παρούσαις ὁμοῦ τοῖς\nπόνοις, ταῖς δὲ μελλούσαις μετὰ τοὺς πόνους, ἐπὶ\nταῦτα ῖέναι ἑκόντα.\nἈλλὰ σὑ μὲν τότε πόνους ὁρᾷς,\nτὰς δὲ Ἡρακλέους ἡδονὰς οὐχ ὁρᾷς, αἷς ἔχαιρεν. Ἔχαιρεν\nκαὶ ὁ hρακλῆς ταῦτα δρῶν, καὶ διὰ τοῦτο ἔδρα·\nκαὶ οὐκ ἄν ἔδρα, εἰ μὴ δρῶν ἔχαιρεν.\nΑἱ μὲν γὰρ\nΔιονύσου ἡδοναὶ καὶ τελετῆς χώραν ἔχουσιν, κῶμοι\nἐκεῖνοι καὶ θίασοι καὶ χορὸς καὶ αὐλοὶ καὶ ἄσματα·\n\n\n\n\n\n\nπάντα ταῦτα Διονύσου ἡδονῶν σχήματα ἐν μυστηρίοις\nὀργιαζόμενα.\nΤί λέγω Διόνυσον καὶ ρακλέα; μῦθοι ταῦτα,\nἡρωϊκὰ ταῦτα. Τὸν Σωκράτην λέγω.\nἘρᾷς, ὦ Σώκρατες,\nἈλκιβιάδου, καὶ μετὰ τοῦτον ψαίδρου, καὶ\nμετʼ ἐκεῖνον Χαρμίδου; ἐρᾶς, ὦ Σώκρατες, καί σε οὐ\nλανθάνει κάλλος Ἀττικόν·\nἀλλʼ ὁμολόγησον αὐτοῦ τὴν\nαἰτίαν, καὶ μὴ φοβηθῇς τὴν ἀδοξίαν· ἔξεστιν καὶ μεθʼ\nἡδονῆς σωφρόνως ἐρᾶν, ὡς ἔξεστιν καὶ μετὰ λύπης\nἀκολάστως ἐρᾶν.\nΚἰ δὲ καὶ χωρὶς ἡδονῆς ἐρᾷς, καὶ\nψυχῆς μόνης, καὶ σώματος οὐκ ἐρᾷς, ἐράσθητι Θεαιτήτου·\nἀλλʼ οὐκ ἐρᾷς, σιμὸς γὰρ ἦν· ἐράσθητι Χαιρεφῶντος·\nἀλλʼ οὐκ ἐρᾷς, ὠχρὸς γὰρ ἦν· ἐράσθητι Ἀριστοδήμου·\nἀλλʼ οὐκ ἐρᾷς, αἰσχρὸς γὰρ ἦν. Ἀλλὰ ||e\nτίνων ἐρᾷς; εἴ που τὶς εὐκόμης, εἴ που τὶς ὡραῖος,\nεἴ που ἁβρός, εἴ που καλός. Καὶ πιστεύω μὲν τῇ\nἀρετῇ, ὅτι δικαίως ἐρᾷς, οὐκ ἀπιστῶ δὲ τῇ ψυχῇ, ὅτι\nδιʼ ἡδονὴν ἐρᾶς· οὐδὲ γὰρ σώματι ἀπιστῶ ὑπὸ πυρὸς\n\n\n\n\n\nθερμαινομένῳ, οὐδὲ ὀφθαλμοῖς ὑπὸ ἡλίῳ φωτιζομένοις,\nοὐδὲ ἀκοαῖς ὑπὸ αὐλῶν γανυμέναις, οὐδὲ Ἡσιόδῳ\nὑπὸ Μουσῶν διδασκομένῳ, οὐδὲ Ὁμήρῳ ὑπὸ Καλλιόπης\nλιγαινομένῳ, οὐ Πλάτωνι ὑπὸ Ὁμήρου μεγαλυνομένῳ·\nπάντα ταῦτα ὑφʼ ἡδονῆς ἕλκεται, καὶ ὀφθαλμοί,\nκαὶ ἀκοαί, καὶ σώματα, καὶ λόγοι.\nἈλλὰ καὶ τὸν Διογένην ἐκεῖνον εἰς τὸν πίθον\nἡδονὴ εἰσάγει· εἰ δὲ καὶ ἡ ἀρετὴ αὐτῷ συνεισέβαλλεν.\nτί τὴν ἡδονὴν ἐξοικίζεις τῷ λόγῳ; Ἥδετο ὁ Διογένης\nτῷ πίθῳ, ὡς Βαβυλῶνι Ξέρξης· ἥῆδετο τῇ μάζῃ ὁ Διογένης,\nὡς ὁ Σμινδυρίδης τῇ καρύκῃ· ῆδετο ταῖς\nκρήναις ταῖς πανταχοῦ, ὡς ὁ Καμβύσης Χοάσπῃ μόνῳ·\nῆδετο τῷ ἡλίῳ, ὡς αρδανάπαλλος ταῖς πορφυρίσιν·\nῆδετο τῇ βακτηρίφ, ὡς Ἀλέξανδρος τῷ δόρατι· ἥδετο\n\n\n\n\n\nτῷ θυλάκῳ, ὡς ὁ Κροῖσος τοῖς θησαυροῖς. Κἂν παραβάλῃς\nἡδονὰς ἡδοναῖς, τὰ Διογένους κρατεῖ· τὰ γὰρ\nἐκείνων μεστὰ μὲν ἡδονῆς, ἀλλὰ ἀναμίμικται λύπῃ\nπανταχοῦ· ὀδύρεται Ξέρξης ἡττώμενος, στένει Καμβύσῃς\nτιτρωσκόμενος, οἰμώζει αρδανάπαλλος ἐμπιμιπράμενος,\nἀνιᾶται μινδυρίδης ἀπελαυνόμενος, δακρύει\nΚροῖσος λαμβανόμενος, λυπεῖται Ἀλέξανδρος μὴ μαχόμενος·\nαἱ δὲ Διογένους ἡδοναὶ οἰμωγῆς ἄπειροι, ἄστονοι,\nἀδάκρυτοι, ἄλυποι.\nΣύ δὲ τὰς ἡδονὰς αὐτοῦ πόνους\nκαλεῖς· μετρεῖς γὰρ τὰ Διογένους τῇ σαυτοῦ\nφύσει, πονηρῷ μέτρῳ· σύ μὲν γὰρ ἀλγήσεις ταῦτα\nδρῶν, Διογένης δὲ ῆδετο.\nἘπιτολμήσαιμι δʼ ἄν ἔγωγε\nεἰπεῖν, ὡς οὐδεὶς ἡδονῆς Διογένους ἥν ἐραστὴς ἀκριβέστερος.\nΟὐχ ἑστίαν ἔνεμεν, ἐπίλυπον γὰρ οἰκονομία·\nοὐ πολιτείας ἐφήψατο, ἀνιαρὸν γὰρ τὸ χρῆμα· οὐκ\nἐπειράθη γάμου, ἤκουεν γὰρ τὴν Ξανθίππην· οὐκ\nἐπειράθη παιδοτροφίας, ἐώρα γὰρ τὰ δεινά· ἀλλὰ ἄφετος\nπαντὸς τοῦ δεινοῦ, ἐλεύθερος, ἄφροντις, ἀδεής,\n\n\n\n\n\nἄλυπος ἐνέμετο τὴν πᾶσαν γῆν, ὡς οἶκον ἕνα, μόνος\nἀνθρώ |πων ἡδοναῖς συνὼν ἀφρουρήτοις καὶ ἀταμιεύτοις\nκαὶ ἀφθόνοις.\nΤὸυ Διογένην ἐῶμεν, καὶ μετίωμεν τοὺς νομοθέτας,\nκαὶ πολιτείας σκεψώμεθα. Μή με οἰηθῇς ἐπὶ Σύβαριν\nἥξειν, μηδὲ Συρακοσίων μνησθήσεσθαι τῶν ἁβροτάτων,\nμηδὲ Κορινθίων τῶν φιληδόνων, μηδὲ Χίων τῶν\nπλουσίων, μηδὲ Λεσβίων τῶν εὐοινοτάτων, μηδὲ Μιλησίων\nτῶν εὐειμονωτάτων·\nἀλλʼ ἐπὶ τοὺς ἡγεμόνας\nἔρχομαι, ἐπὶ Ἀθηναίους ἔρχομαι, καὶ τὰ Λακεδαιμονίων\nἐξετάζω. Μάστιγες αὗται καὶ πληγαὶ Αακωνικαί, καὶ\nθῆραι, καὶ δρόμοι, καὶ δεῖπνα λιτά, καὶ στιβάδες εὐτελεῖς·\nἀλλʼ ὁρῶ καὶ τούτων τὰ τερπνά. Κὺ γε, ὧ\nΑυκοῦργε, σμικρῶν πόνων μεγάλας ἡδονὰς ἀντεισάγεις·\nὀλίγα δούς, μεγάλα ἔλαβες· ἐφημέρους δοὺς πόνους,\nἡδονὰς διηνεκεῖς ἀντέλαβες.\nΤινες, λέξει, Χπαρτιατικαὶ\nἡ Θοναί; Πόλις ἀτείχιστος, ἄφοβος, ἄπειρος πυρός,\n\n\n\n\n\nἀθέατος πολεμίων, ἀθέατος ξενικῶν ἀσπίδων, || ἀνή\nκοος στόνων, ἀνήκοος ἀπειλῆς.\nΤί δʼ ἄν εἴη φόβου\nλυπηρότερον; τί δὲ δουλείας ἀνιαρότερον; τί δὲ ἀνάγκης\nἐπιπονώτερον; ὅταν δὲ ταῦτα ἀπαλλάξῃς πόλεως,\nπολλὰς αὐτοῖς ἡδονὰς ἀντεισάγεις.\nΚκείνης τῆς\nἡδονῆς θρέμμα ἦν ὁ Λεωνίδας, ἐκείνης ὁ Ὀθρυάδας,\nἐκείνης ὁ Καλλικρατίδας.\n‘Ἀλλʼ ἀπέθνησκον οὗτοιʼ.\nἈπέθνησκον καλῶς· “Υπὲρ ποίων ἡδονῶνʼ; Καὶ γὰρ\nτῶν σωμάτων ἐκκόπτεται μέρη ὑπὲρ ῥᾳστώνης τοῦ\nὅλου.\nΜέρος ἦν ὁ Λεωνίδας καὶ τῆς Χπτάρτης, ἀλλὰ\nἀπέθνησκεν ὑπὲρ τῆς Σπάρτης· μέρος ὁ Ὀθρυάδας,\nΚαλλικρατίδας μέρος· τοιγαροῦν ἀφαιρουμένων σμικρῶν\nμερῶν, ἐσώζοντο αἱ οἴκοι ἡδοναί.\nΤὰ δὲ Ἀθηναίων\nτί χρὴ λέγειν; πάντα μεστὰ ἑορτῆς τὰ Ἀττικά,\nπάντα θυμηδίας· καὶ διέλαχον αὐτοῖς ὡραι τὰς ἡδονάς,\n|ἦρος Διονύσια, μετοπώρου μυστήρια· καὶ ἄλλην\nὥραν ἔχει ἄλλος θεός, Παναθήναια, κειροφόρια,\nἍλῶα, Ἀπατούρια. Ναυμαχοῦσιν ἐν θαλάττῃ, οἱ δὲ\n\n\n\n\n\nοἴκοι ἑορτάζουσιν· πολεμοῦσιν ἐν γῇ, οἱ δὲ ἐν Διυ\nνύσου γελῶσιν.\nἈλλʼ οὐδὲ οἷ πόλεμοι, τὸ σκυθρωπότατον,\nἡδονῶν ἔρημοι· ἀλλὰ συντάττεται τούτοις\nΤυρρηνὴ σάλπιγξ, ἢ αὐλὸς τριηρικός, ἢ φδὴ ἐμβατήριος.\nλρᾷς τὴν ἀφθονίαν τῶν ἡδονῶν.\nΧαλεπὸν εὑρεῖν λόγον ἀληθῆ· κινδυνεύει γὰρ ἡ\nτοῦ ἀνθρώπου ψυχή, διʼ εὐπορίαν τοῦ φρονεῖν, τοῦ\nκρίνειν ἀπορεῖν.\nΚαὶ αἱ μὲν ἄλλαι τέχναι, πρόσω\nἰοῦσαι, κατὰ τὴν εὕρεσιν εὐστοχώτεραι γίγνονται, ἐκάστη\nπερὶ τὰ αὐτῆς ἔργα·\nφιλοσοφία δέ, ἐπειδἀν αὐτῆς\n\n\n\n\n\n\n\n\nεὐπορώτατα ἔχῃ, τότε μάλιστα ἐμπίμπλαται λόγων ἀντιστασίων\nκαὶ ἰσορρόπων· καὶ ἔοικεν γεωργῷ, ἐπειδὰν\nἐν περιουσίᾳ γένηται ὀργάνων πολλῶν, ἀκαρποτέρᾳ τῇ\nγζ χρωμένῳ.\nΤὰς μὲν οὖν πολιτικὰς διαδικασίας εὐθύνει\nψῆφος καὶ ἀριθμὸς δικαστῶν, καὶ γνώμη ῥήτορος,\nκαὶ δήμου χεῖρες· ἐνταῦθα δὲ τίς ἡμῖν παρέσται\nδικαστής, καὶ τίνι ψήφῳ τἀληθὲς κρινοῦμεν;\nΑόγῳ; ἀλλʼ οὐκ ἂν ἔχοις εἰπεῖν λόγον, ὅτῳ οὐκ ἄν\nἐξεύροις τὸν ἐναντίον. Πάθει; ἀλλʼ ἄπιστος ὁ δικαστής.\nΠλήθει; ἀλλὰ πλείους οἱ ἀμαθέστεροι. Δόξῃ;\nἀλλὰ τὰ χείρω ἐνδοξότερα.\nΑὐτίκα ἐν τῷ παρόντι τούτῳ σκέμματι, ἡδονῆς ἀρετῇ\nἀμιλλωμένης καὶ ἀντεξεταζομένης, οὐ παρωσαμένη τὴν\nἀρετὴν ἡδονὴ καὶ δόξῃ κρατεῖ, καὶ πλήθει μαρτύρων ὑπερβάλλεται,\nκαὶ κατὰ πάθος δυναστεύει; δὲ μόνον ὑπόλοιπον\nἦν τῇ ἀρετῇ συμμαχικόν, ὁ λόγος, καὶ τοῦτο σχίζεται\nκαὶ διαιρεῖται· καὶ ἐξεύρηταί τις καὶ παρʼ αὐτοῦ\nἐπικουρία ἡδοναῖς· καὶ λέγει τὶς καλῶς, ὑπὲρ ἡδονῆς\nλέγων, καὶ τὴν ἀρετὴν φαυλίζει, καὶ μετατίθησιν τὴν\nἀρχὴν ἀπὸ τῆς ἀνδρωνίτιδος ἐπὶ τὴν γυναικωνῖτιν·\nκαὶ τὸ μὲν σχῆμα τοῦ φιλοσόφου μετεm δύεται, τοῦ\n\n\n\n\n\nδὲ ὀνόματος ἀξιοῖ κρατεῖν.\nἌφες, ἄνθρωπε, καὶ τοῦνομα\nμετὰ τοῦ λόγου. Παρανομεῖς περὶ τοὺς θεμιένους\nοὐδὲν σοφίᾳ καὶ ἡδονῇ κοινόν· ἄλλος μὲν ὁ\nφιλήδονος, ἄλλος δὲ ὁ φιλόσοφος· διακέκριται τὰ ὀνόματα,\nδιακέκριται τὰ ἔργα, διῇρηται τὰ γένη, ὡς τὰ\nΑακωνικὰ τῶν Ἀττικῶν, ὡς τὰ βαρβαρικὰ τῶν Ἑλλήνων.\nἘὰν δὲ Σπαρτιάτης εἶναι λέγων καὶ Ἕλλην καὶ\nΔωριεὺς καὶ Ἡρακλεϊδης, θαυμάζῃς τιάραν Μdηδικὴν\nκαὶ τράπεζαν βαρβαρικὴν καὶ ἁρμάμαξαν Περσικήν,\nπερσίζεις, βαρβαρίζεις, ἀπολώλεκας τὸν Παυσανίαν·\nΜῆδος εἶ, Μαρδόνιος εἶ. Ἀπόθου τοὔνομα μετὰ τοῦ\nγένους.\nΤοὺς μὲν οὖν πολλοὺς ἡδονὴν ὑμνοῦντας φέρω·\nβάναυσος γὰρ ψυχὴ καὶ ἀπεληλαμένη λόγου, ἐλεεινὴ\nμὲν τοῦ πάθους, σύγγνωστος δὲ τῆς ἀγνοίας·\nἘπίκουρον\nδὲ διὰ τοὔνομα οὐ φέρω, οὐδὲ ἀνέχομαι φιλοσοφίας\nὑβριζούσης. Οὐδὲ γὰρ στρατηγοῦ ἀνέχομαι τὴν\nτάξιν ἀπολείποντος καὶ ἐξηγουμένου τῆς φυγῆς, οὐδὲ\nγεωργοῦ ἀνέχομαι ἐμπιμπράντος τὰ λήῖα, οὐδὲ κυβερνήτου\nἀνέχομαι ἀποδειλιῶντος πρὸς τὴν θάλατταν·\n\n\n\n\n\n\nπλεῖν σε δεῖ, στρατηγεῖν σε δεῖ, γεωργεῖν σε δεῖ·\nπόνων\nταῦτα μεστά· ἀλλ οὐδὲν καλὸν | ὑπὸ ῥᾳστώνης\nγίγνεται. Κἰ δὲ ἕπεται ἡδονὴ τοῖς καλοῖς, δίδωμι\nτοῦτο· ἑπέσθω, ἀλλʼ ἡγείσθω τὸ καλὸν πανταχοῦ·\n(Β 204/5) εἶς κοίρανος ἔστω,\nεἶς βασιλεύς,\nἔδωκεν ἄρχειν ὁ Ζεύς. Ἐὰν δὲ μεταθῇς τὴν τάξιν,\nκοὶ ἄρχῃ μὲν ἡδονή, ἕπηται δὲ λόγος, δίδως τῇ ψυχῇ\nτύραννον πικρὸν καὶ ἀπαραίτητον, ᾧ δουλεύειν ἀνάγκη,\nκαὶ ὑπηρετεῖν ὑπηρεσίας ἀνεπιτιμήτους καὶ παντοδαπάς,\nκἂν αἰσχρὰ προστάττῃ, κἂν ἄδικα προστάττῃ. Τί γὰρ\nἂν εἴη μέτρον ἡδονῆς ἐπιλαβομένης ἐξουσίας ἐπιθυμημάτων;\nἈκόρεστος γὰρ ὁ τύραννος οὗτος, καὶ τῶν\nπαρόντων ὑπεροπτικός, καὶ τῶν μὴ παρόντων ὀρεκτικός,\nκαὶ διὰ περιουσίαν ἐξαπτόμενος, καὶ ὑπὸ ἐλπίδος\nκουφιζόμενος, καὶ διʼ εὐπορίαν ἐξυβρίζων.\nΟὐτος ὁ\nτύραννος ἐπανέστησεν τὰ αἰσχρὰ τοῖς καλοῖς, οὗτος\nἐφώπλισεν ἀδικίαν δικαιοσύνῃ, οὗτος μέτρῳ ἀμετρίαν·\nὡς ἡ γε χρεία τῶν σωμάτων τὰς αὐτῆς ὀρέξεις οὐ\n\n\n\n\n\n\nχαλεπῶς ἀναπίμπλησιν.\nΔιψῇ τίς; κρῆναι πανταχοῦ·\nπεινῇ τίς; φηγοὶ πανταχοῦ. Ἥλιος οὗτος, χλανίδων\nἀλεεινότατος· λειμῶνες οὗτοι, θεαμάτων τὰ ποικιλώτατα·\nἄνθη ταῦτα, εὐωδίαι φυσικαί. Καὶ μέχρι μὲν\nτούτων ἐστὶν λαβεῖν ὅρους ἡδονῶν, τὴν χρείαν αὐτήν·\nἐὰν δὲ ταῦτα ὑπερβῇς καὶ προσέλθῃς περαιτέρω, δίδως\nταῖς ἡδοναῖς δρόμον ἄπαυστον, καὶ τὰς ἀρετὰς ἀποτειχίζεις.\nΤοῦτο γεννᾷ τὰς πλεονεξίας, τοῦτο ποιεῖ τὰς τυῥανίδας·\nοὐ γὰρ ἱκανὸν βασιλεῖ τῷ Περσῶν χωρίον\nΠασαργάδαι, καὶ τὸ Κύρου κάρδαμον, ἀλλʼ ἡ Ἀσία ἅποσα\nδιέλαχεν χορηγεῖν ἡδοναῖς ἀνδρὸς ἑνός. Τρέφει μὲν\nαὐτῷ Μηδία ἔισαῖον ἵππον, πέμπει δὲ Ἰωνία παλλακίδας\nἙλληνικάς, τρέφει δὲ Βαβυλὼν εὐνούχους\nβαρ |βάρους, πέμπει δὲ Αἴγυπτος παντοδαπὰς τέχνας,\nἐλέφαντα Ἰδοί, Ἄραβες εὐωδίαν· χορηγοῦσιν δὲ καὶ\nοἱ ποταμοὶ ταῖς βασιλέως ἡδοναῖς, Πακτωλὸς χρυσόν,\nΜεῖλος πυρόν, οάσπης ὕδωρ·\nτῷ δὲ οὐδὲ ταῦτα ἱκανά,\nἀλλʼ ἐπιθυμεῖ ξένης ἡδονῆς, καὶ διὰ τοῦτο ἐπὶ τὴν\n\n\n\n\n\nΚὐρώπην ἔρχεται, διώκει Σκύθας, ἀνίστησιν Παίονας,\nἘρετρίαν λαμβάνει, Μαραθῶνι ἐπιπλεῖ, καὶ πλανᾶται\nπανταχοῦ. Ὤ τῆς πενίας δυστυχέστατος.\nΤ γὰρ ἂν\nεἴη πενέστερον ἀνδρὸς ἐπιθυμοῦντος διηνεκῶς; ἐπειδὰν\nγὰρ ἅπαξ ψυχὴ γεύσηται ἡδονῶν ὑπὲρ τὴν αὐτῆς\nχρείαν, κόρος αὐτὴν τῶν πρότερον ἔχει, καὶ ἑτέρων\nἐρᾷ.\nΚαὶ τὸ τοῦ Ταντάλου αἴνιγμα τοῦτο ἦν ἄρα,\nδίψα διηνεκὴς ἀνδρὸς φιληδόνου, καὶ ἡδονῆς νάματα\nπροσιόντα καὶ ἀπιόντα αὗθις, καὶ παλίρροια ἐπιθυμιῶν,\nκαὶ λῦπαι πικραὶ ταύταις ἀνακεκραμέναι, καὶ\nταραχαί, καὶ φόβοι.\nψοβερὸν μὲν γὰρ παροῦσα ἡδονὴ\nμὴ ἀπέλθῃ, ἀνιαρὸν δὲ μὴ παροῦσα μὴ οὐκ ἔλθῃ·\nὥστε ἀνάγκη τὸν διώκοντα ἡδονὴν λυπούμενον μὲν\nμὴ παύσασθαι, ἡδόμενον δὲ μὴ αἰσθάνεσθαι, ἀλλὰ\nσυγκεχυμένον ζῆν ἐν ἀσαφείᾳ πολλῇ.\nὍρα τίνα καὶ ποῖον τύραννον τῇ ψυχῇ δίδως· ὡς\nἈθηναίοις Κριτίαν, παρωσάμενος τὸν Σόλωνα· ὡς Λακεδαιμονίοις\nΠαυσανίαν, παρωσάμενος τὸν Λυκοῦργον.\nΚγὼ δὲ ἐλευθερίαν ποθῶν νόμου δέομαι, λόγου δέομαι.\nΟὗτός μοι φυλάξει τὴν εὐδαιμονίαν ὀρθὴν καὶ\n\n\n\n\n\nἄσειστον καὶ ἀδεῆ καὶ αὐτάρκη, οὐ ταπεινὴν δὲ ὑποβεβλημένην\nἀνδραπόδων τέχναις, ὑφʼ ὧν ἐρανιζόμενος\nἀθροίσω τὸ μέγα τοῦτο ὄφελος, ἡδονήν\nαἰτίζων οὐκ\nἀκόλzους, μὰ Δία, κατὰ τὸν υμήρου πτωχεύοντα (ρ 222),\nοὐδὲ ἄορας καὶ λέβητας μόνον, ἀλλὰ τὰ τούτων ἔτι\nἀτοπώτερα· παρὰ μὲν ΜΔιθαίκου ὄψον, παρὰ δὲ Σα.\nῥόμβου οἶνον, παρὰ δὲ Μιλησίου ἑταίραν, παρὰ δὲ\nΚόννου ῷδήν.\nΚαὶ τί τούτων ἔσται μέτρον; τίς τῆς\nἐξ ἡδονῶν εὐδαιμονίας ὅρος; ποῖ στησόμεθα; τίνι δῶμεν\nτὰ νικητήρια φέροντες; Τίς ὁ μακάριος ἀνὴρ οὗτος\nκαὶ ἄγρυπνος καὶ ἐπίπονος, ὅν οὐκ ἔλαθεν οὐδὲ\nἐξέφυγεν οὐδεμία ἡδονή, οὐ νύκτωρ, οὐ μεθʼ ἡμέραν,\nἀλλὰ ἀποτείνασα αὐτῷ ἡ ψυχὴ τὰς αἰσθήσεις πάσας,\nκαθάπερ ὁ θαλάττιος πολύπους τὰς πολλὰς κόμας, διὰ\nτούτων πάντοθεν τὰς ἡδονὰς ἐπάξεται πάσας ὁμοῦ;\nΠλάττωμε, εἰ δυνατόν, τοιαύτην εἰκόνα, ἄνδρα\nεὐδαίμονα τὴν ἐξ ἡδονῶν εὐδαιμονίαν· ὁρῶντα μὲν τὰ\n\n\n\n\n\n\nἥδιστα τῶν χρωμάτων, ἀκούοντα δὲ ἡδίστων ψόφων,\nὀσφραινόμενον ὀδμῶν τερπνοτάτων, γευόμενον χυμῶν\nποικιλωτάτων, χλιαινόμενον, ἀφροδισιάζοντα ὁμοῦ· ἐὰν\nγὰρ δῷς χρόνον, καὶ διαστήσῃς τὰς ἡδονάς, καὶ τὰς\nαἰσθήσεις διέλῃς, κολούσεις τὴν εὐδαιμονίαν· πᾶν γάρ,\nὅ παρὸν εὐφραίνει, ἀφαιρεθὲν λυπεῖ.\nΚαὶ τίς ἀνά\nσχοιτο ψυχὴ ἡδονῶν τοσούτων ὄχλον ἐπιρρέοντα αὐτῇ\nκαὶ ἐπιφερόμενον, καὶ μηδεμίαν ἀνακωχὴν μηδὲ ἀναψυχὴν\nπαρεχόμενον; ἀλλʼ οὐκ ἀθλιώτατα εἰκὸς διάγειν,\nκαὶ ἐπιθυμεῖν καταβολῆς, καὶ ἀναπαύλης ἐρᾶν;\nχρονίζουσα γὰρ ἡδονὴ λύπην γεννᾷ.\nΤί ἄν οὖν γένοιτο\nἀπιστότερον εὐδαιμονίας ἐλεουμένης; Ὧ Ζεῦ\nκαὶ θεοί, πατέρες καὶ ποιηταὶ γῆς καὶ θαλάττης,\nκαὶ ὅσα γῆς καὶ θαλάττης θρέμματα, οἷον τοῦτο ζῷον\nτῷ δεῦρο τόπῳ καὶ βίῳ ἐγκατεστήσατε; ὡς θρασὺ καὶ\nἰταμὸν καὶ λάλον, ἀγαθοῦ ἄπορον, ἔργου ἔρημον, ἡδο\nνοῖς βοσκόμενον καὶ δημαγωγούμενον;\n(Ι 40) Aἴθ’ ὄφελεν ἄγονόν τʼ ἔμεναι, ἄγαμόν τʼ\nἀπολέσθαι\n\n\n\n\n\n\nτὸ γένος τοῦτο πᾶν, εἰ μηδὲν ἔξει παρʼ ὑμῶν ἡδονῆς\nκρεῖττον.\nΚαὶ πῶς οὐκ ἔχει; ἀποκρινώμεθα γὰρ καθʼ Ὅμηρον\nὑπὲρ τοῦ Διός. Ἔχει μὲν γάρ, ἔχει νοῦν καὶ λόγον·\nσυγκέκραται δὲ αὐτῷ ὁ βίος ἐξ ἀθανάτων καὶ θνητῶν\nπραγμάτων, ὡς ζῴῳ τινὶ ἐν μεθορίῳ τεταγμένῳ, καὶ\nπαρὰ μὲν θνητῆς πλημμελείας τὸ σῶμα ἔχοντι, ἐκ δὲ\nτῆς ἀθανάτου ἀπορροῆς τὸν νοῦν λαμβάνοντι. Ἵδιὸν\nδὲ σαρκῶν μὲν ἡδοναί, νοῦ δὲ λόγος· καὶ κοινὸν μὲν\nαὐτῷ αἱ σάρκες πρὸς τὰ θηρία, ἰδιον δὲ νοῦς.\nἘνταῦθα\nτοίνυν ζήτει τὸ ἀνθρώπου ἀγαθόν, ὅπου τὸ\nἔργον· 〈ἐνταῦθα τὸ ἔργον, ὅπου τὸ ὄργανον·〉 ἐνταῦθα\nτὸ ὄργανον, ὅπου τὸ σῶζον. Ἀπὸ τοῦ σώζοντος ἄρξαι.\nΠότερον ποτέρου διασωστικόν, σῶμα ψυχῆς, ἢ ψυχὴ\nσώματος; εὑρες τὸ σῶζον. Τί ψυχῆς ὄργανον; νοῦς.\n\n\n\n\n\n\n\nδήτει τὸ ἔργον. Τί νοῦ ἔργον; φρόνησις· εὐρες τὸ\nἀγαθόν.\nEἰ δέ τις τότʼ ἀνθρώπου τὴν μοῖραν ταύτην\nτὴν φρονοῦσαν καὶ θεοφιλῆ ἀτιμάσας, τὸ ἄτιμον ἐκεῖνο\nμόνον θρέμμα, τὰς σάρκας λέγω, τὸ ἀκόλαστον, τὸ\nἀδηφάγον, τὸ ἡδοναῖς φίλον εὐωχεῖν ἐθέλοι, τίνι ἂν\nεἰκάσαιμι τὴν τοιαύτην τροφήν, ἢ τῷ μύθῳ, νὴ Δία;\nεενέσθαι φασὶν οἷ ποιηταὶ ἄνδρας ἐν Πηλίῳ, Θετ.\nταλικὸν γένος, ἀτόπους τὰ σώματα, ἐξ ὀμφαλοῦ ἐπισυρομένους\nἵππου φύσιν. Ἐν δὲ τῇ τοιαύτης ξυνουσίας\nἀμουσίᾳ πᾶσά που ἀνάγκη βόσκειν ὁμοῦ τὴν\nθηριώδη φύφτν· φθέγγεσθαι μὲν ὡς ἄνθρωπον, σιτεῖσθαι\nδὲ ὡς θηρίον· ὁρᾶν ὡς ἄνθρωπον, ὀχεύειν δὲ\nὡς θηρίον.\nΚὗ γε, ὧ ποιηταὶ καὶ ποιητῶν παῖδες, παατέρες.\nπαλαιᾶς καὶ γενναίας μούσης, ὡς ἐναργῶς ἄρα\nἡμῖν τὸν πρὸς τὰς ἡδονὰς δεσμὸν νίξασθε. Ἐπειδὰν\nψυχῆς θηριώδεις κρατήσωσιν ἐπιθυμίαι, φυλάττουσαι\nτὴν ἀνθρωπίνην ἐπιφάνειαν, τῇ τῶν ἔργων ὑπηρεσίᾳ\nἀπέφηναν τὸν χρώμενον ἐξ ἀνθρώπου θηρίον.\nΤοῦτο\n\n\n\n\nΟἱ Κένταυροι, τοῦτο αἱ Γοργόνες, τοῦτο αἱ Χίμαιραι,\nὁ Ιηρυόνης, ὁ Κέκροψ.\nἌφελε τὴν γαστρὸς ἐπιθυμίαν,\nκαὶ ἀφεῖλες τοῦ ἀνθρώπου τὸ θηρίον· ἄφελε τὴν αἰδοίων\nἐπιθυμίαν, καὶ διέκοψας τὸ θηρίον. Μέχρι δὲ\nταῦτά τῳ συζῇ καὶ συντρέφεται, καὶ πρὸς αὐτὰ τῇ\nΘεραπείᾳ νένευκεν, ἀνάγκη τὰς ἐκείνων ὀρέξεις κρατεῖν,\nκαὶ βοᾶν τὴν ψυχὴν τὰς ἐκείνων φωνάς.\nΔεινόν γε, εἰ οἱ μὲν θεοὶ διέκριναν τοῖς ἀνθρώποις\nτἀγαθὰ ἐκ τῆς τῶν κακῶν ὁμιλίας, ἀνεπίἴβικτον\nἑκάτερον ἑκατέρῳ εἶναι θέμενοι, καὶ διαστήσαντες αὐτῶν\n\n\n\n\n\n\n\n\nτὰς || φύσεις, καθάπερ ἡμέρας πρὸς νύκτα, καὶ\nφωτὸς πρὸς ζόφον, καὶ πρὸς ὕδωρ πυρός· ὧν ἕκαστον\nεἰ ἐθελήσαις πρὸς τοὐναντίον ἀγαγεῖν, καὶ ἀνακεράσαι\nαὐτῶν τὴν διαφορὰν εἰς κοινὴν φύσιν, διαφθερεῖς τὸ\nἑκατέρου ἴδιον·\nοἱ δὲ ἄνθρωποι αὐτοὶ ἑκόντες, εὐδαίμονα\nδιώκοντες βίον, καταμίγνυσιν αὐτῷ 〈κακά· κἄν\nτις θεῶν συγχωρήσῃ αὐτοῖς〉 ζῆν διʼ ἡμέρας ἐν φωτὶ\nλαμπρῷ καὶ διηνεκεῖ, ἀῦπνῳ καὶ ἀδεεῖ τῆς ἐν νυκτὶ\nἀναπαύλης, ἄχθοιντο τῷ ἡλίῳ μηδέποτε ἐξισταμένῳ\nμηδὲ εἰς τὸ παλίσκιον παραχωροῦντι.\nχε δὴ αὐτόθι.\nΜὴ ἀποκρινούμεθα σού πη δικαιότερον, ὡς εἰ μέν που\nτίς ἐστιν ἀνθρώπου ὄψις ἀνέχεσθαι φωτὸς διηνεκοῦς,\nκαὶ εἴπέρ τις μηχανὴ στῆσαι τὸν ὕλιον τοῦ κύκλῳ\nδρόμου, ὥστε ἀνέχειν ὑπὲρ γῆς αἰεί, καθάπερ πυρσὸν\nἐκ κορυφῆς ὑψηλῆς ἐκπέμ ποντα ἐφʼ ἡμᾶς τὸ παρʼ ἑαυ-\n\n\n\n\n\nτοῦ φῶς· εἰ ταῦτα ὑπάρχοι, καὶ σταίη μὲν ὁ ἥλιος,\nἀνέχοιντο δὲ οἱ ὀφθαλμοὶ πρὸς αὐτὸν διηνεκῶς δεδορκότες,\nτίς οὕτως ἀνόητος καὶ ἐπιμανὴς καὶ κακοδαίμων\nτοῦ ἔρωτος, ὥστε ποθῆσαι νύκτα καὶ σκότος,\nκαὶ ὀφθαλμῶν ἀργίαν, καὶ σώματος ρίψιν ἐγγύτατα\nνεκροῦ; Κί δὲ θᾶττον μὲν ἀνάσχοιντο οἱ ὀφθαλμοὶ\nἀϋπνίας, ἢ σταίη ὁ ἥλιος, θᾶττον δʼ ἀνεὶς σταίη ὁ\nἥλιος, νὴ Δία, ἢ ἀνέχοιντο οἱ ὀφθαλμοὶ ἀϋπνίας, οὐκ\nεὐχῆς ἔργον ἡ πρὸς τὸ φῶς φιλία, ἀλλὰ ἀνάγκης ἡ\nπρὸς νύκτα συνουσία.\nΤαύτῃ τοι καὶ ὁ πρὸς τὸ ἀγαθὸν ἔρως ἔχει. Ἐφίεται\nμὲν γὰρ αὐτοῦ ἡ ψυχή· τί δὲ οὐ μέλλει; ταὶ πολεμεῖ\nτῷ κακῷ· τί δὲ οὐ μέλλει; ἀλλʼ οὐκ ἔστιν αὐτῇ\nοὔτε ὧν ἐφίεται καθαρῶς τυχεῖν, οὔθʼ οἷς πολεμεῖ μὴ\nπεριπεσεῖν ἐξ ἀνάγκης.\nΟὔπω λέγω τὴν μοχθηρὰν\n\n\n\n\n\n\nψυχήν (αὕτη μὲν γὰρ πάγκακός τις, καὶ ἀγαθῶν ἄμοιρος,\nκαὶ ἐν ἐλπίσιν ἄπιστος, καὶ ἐν εὐτυχίᾳ ἀκροσφαλής),\nἀλλὰ τὴν ἐπιεικῆ καὶ φρονήσεως ἐπήβολον·\nφέρε ἴδω\nπότερα καὶ ταύτην φῶμεν ἐπιλαβομένην τῆς ἀρετῆς\nεὐροίᾳ τινὶ βίου καὶ εὐτυχημάτων ἀκμῇ συγγίγνεσθαι\nἀεί; τοῦτο μὲν ἀμήχανον ἐν ἀνθρωπίνῃ φύσει·\nπολλὰ\nγὰρ τὰ ἐν ποσίν, καθάπερ ἀνδρὶ κούφως θέοντι ὀρύγματα\nκαὶ κρημνοὶ καὶ βάραθρα καὶ τειχία·\nἐν οἷς ὁ\nμὲν ἀμαθὴς τῆς ὁδοῦ, καὶ μαλθακὸς θεῖν, καὶ διαπηδᾶν\nἀσθενής, καὶ παραθεῖν ἀκροσφαλής, πταίει καὶ\nσφάλλεται καὶ ἀποδειλιᾷ·\nὁ δὲ ἀγαθὸς καὶ δρομικὸςἀνὴρ\nκαὶ ἐπιστήμων τῆς ὁδοῦ, κατὰ μὲν τὴν ῥώμην\nὀξέως θεῖ, κατὰ δὲ τὴν ἐμπειρίαν ἀπλανῶς, κατὰ δὲ\nτὴν τέχνην ἀσφαλῶς· οἶδε μὴν τίς μὲν τῆς ὁδοῦ\nἡ λεία καὶ ἄπταιστος, τίς δὲ ἡ διεσκαμμένη, καὶ ἀναγκαία\nμὲν διελθεῖν, ἀπροαίρετος δὲ τῷ θέοντι.\nΤοῦτό τοι καὶ περὶ τὸν βίον Ὅμηρος ἡνιξατο·\n\n\n\n\n\n(Ω 527 ) δοιοὶ γάρ τε πίθοι κατακείαται ἐν Διὸς οὔδει,\nφησίν· ὁ μὲν πλήρης κακῶν, ἀγαθῶν ἀνεπίμικτος· ὁ\nδὲ ἐξ ἀμφοῖν κεκραμένος (τρίτον γὰρ πίθον οὐδαμοῦ\nἐν Διὸς εἶναι λέγει, ἀγαθῶν ἀκηράτων).\nΝέμει δὲ\nΧεὺς τῷ τῶν ἀνθρώπων γένει, κατὰ τὴν Ὁμήρου ᾧδήν,\nἐκ τοῖν πίθοιν τούτοιν ἀρυτόμενος·\nἐκ μὲν τοῦ, κακῶν\nἀενάων ῥεῦμα ἴσχυρὸν καὶ βίαιον, μεστὸν ἐρίδων καὶ\nἐρινύων, καὶ πτοίας καὶ φόβου, καὶ ἄλλων μυρίων\nδυσαντήτων τὲ καὶ ἀκράτων κακῶν· ἐκ δὲ τοῦ νέμει,\nὡς μὲν ἄν Ὅμηρος εἴποι, ῥεῦμα μικτὸν ἀγαθῶν καὶ\nκακῶν·\nἐγὼ δὲ ὁρῷ μὲν τὴν μῖξιν, καὶ πείθομαι τῷ\nλόγῳ, εὐφημότερον δὲ ὁνομιάζειν θέλω τὴν βελτίω παρὰ\nΔιὸς νομήν· ἔχει γὰρ δὴ ὧδε.\nἈρετὴ ψυχῆς καὶ μοχθηρία, αὗταί πηγαὶ τῶν Διὸς\nπίθων· ὧν ἡ μὲν μοχθηρία λάβρον καὶ ἔμπληκτον\nὀχετὸν ἐξιεῖσα συγχεῖ τὸν βίον καὶ ταράττει, καθάπερ\nἐμβολὴ χειμερίου νάματος ἐπὶ λήῖα καὶ φυτουργίας\nὁρμηθεῖσα, ἐχθρὰ μὲν γεωργοῖς, ἐχθρὰ δὲ καὶ ποι-\n\n\n\n\n\nμέσιν, ἐχθρὰ καὶ ὁδοιπόροις, ἄκαρπος, ἄγονος, ἀνόνητος,\nἐπισφαλής·\nαἱ δὲ ἀρετῆς πηγαί, ὅτῳ ἂν ἐν ψυχῇ\nδιαφανῶσιν, πάντα τούτῳ ποιοῦσιν τὸν βίον ἔγκαρπον\nκαὶ ἀρόσιμον καὶ τελεσφόρον. Ἀλλὰ ἱδρῶτος δεῖ τῷ\nγεωργῷ, καὶ πόνου δεῖ, καὶ ταλαιπωρίας δεῖ.\nΟὐδὲ\nγὰρ ὁ Αἰγύπτιος τῷ ἔείλῳ θαρρεῖ μόνῳ, οὐδὲ παραδίδωσιν\nαὐτῷ τὰ σπέρματα, πρὶν ἢ τἀρότρῳ ζεύξῃ\nβοῦν, πρὶν τέμῃ αὔλακα, πρὶν πονήσῃ μακρά· καὶ μετὰ\nτοῦτο ἤδη καλεῖ τὸν ποταμὸν ἐπὶ τὰ αὐτοῦ ἔργα.\nAὕτη μῖξις ποταμοῦ πρὸς γεωργίαν, καὶ ἐλπίδων πρὸς\nπόνους, καὶ καρπῶν πρὸς | ταλαιπωρίαν· οὕτως ἀγαθοῖς\nκακὰ κεραννυτέον.\nKἰ βούλει, ἄφελε μὲν τὴν\nδυσφημίαν, ἴσθι δὲ αὐτῷ τὴν οὐσίαν οὐκ αὐθαίρετον\nοὗσαν τοῖς πονοῦσιν. Κἄν ἐπὶ τοὺς λιμένας ἔλθῃς,\nκυβερνήτην λήψῃ, οὐ τὸν ἄπειρον χειμῶνος, οὐδὲ ὅστις\nἀθέατος κλύδωνος, ἀλλʼ ἐκ πολλῶν σφαλμάτων ἀθροίσαντα\nτὴν τέχνην, ἐκ πείρας κακῶν.\nἙγὼ καὶ στρατηγῷ\nδιαπιστῶ πάντα εὐτυχήσαντι· οἷος ἄν ἦν Ἀθηναίοις\n\n\n\n\n\nστρατηγὸς Nικίας, σωθεὶς ἐκ Σικελίας· ἢ οἷος\nἂν ἥν σωφρονέστερος δημαγωγὸς Κλέων, ἐπανελθὼν\nἐξ Ἀμφιπόλεως.\nὍταν δὲ ἴδω πάντα εὐτυχοῦντα καὶ\nκυβερνήτην καὶ στρατηγόν, καὶ ἰδιώτην, καὶ ἄρχοντα,\nκαὶ ἄνδρα, καὶ πόλιν, διαπιστῶ ταῖς εὐτυχίαις· ὡς\nΣλων Κροίσῳ, ὡς Ἄμασις Πολυκράτει.\nΚροῖσος μὲν γὰρ εἶχεν εὔῖππον γῆν, Πολυκράτης\nδὲ εὔνεω θάλατταν· ἀλλʼ οὐδὲν τούτων βέβαιον, οὐχ\nἡ γῆ Κροίσῳ, οὐχ ἡ θάλαττα Πολυκράτει· ἀλλʼ ἐλάμβανεν\nὈρόντης μὲν Πολυκράτην, Κροῖσον δὲ Κῦρος·\nκαὶ διαδοχὴ μετʼ εὐτυχίαν μακρὰν ἀθρόων κακῶν. Διὰ\nτοῦτο Σόλων οὐκ εὐδαιμόνισε Κροῖσον, σοφὸς γὰρ ἦν·\nδιὰ τοῦτο Ἄμασις ἀπείπατο Πολυκράτην, ἀσφαλὴς γὰρ\nἦν· διὰ τοῦτʼ ἐγὼ ἐπαινῶ βίον γευόμενον κακῶν, ἀλλὰ\nγευόμενον μόνον,\n\nχείλεα μέν τʼ ἐδίηνʼ, ὑπερῴην δʼ οὐκ ἐδίηνεν·\nἔχοντα μὲν τὴν ἀρετήν, χρώμενον δὲ αὐτῇ καὶ πρὸς\nἀκουσίους τύχας.\nΚαὶ γὰρ ὀφθαλμοῖς φίλον μὲν χρωομάτων\nτὸ λαμπρότατον, ἀλλʼ ἐὰν μὴ παραθῇς τὸ φαιόν,\n\n\n\n\n\nἐλύπησας αὐτοῦ τὴν ἡδονήν· ἐὰν δὲ μίξῃς ταῖς εὐτυχίαις\nτὰ δυσχερῆ, μᾶλλον αἰσθητῷ τῆς ἀρετῆς καὶ\nσυνήσεις τῆς εὐτυχίας.\nEί δίψα μὲν σώματι παρασκευάζει ἡδονὴν ποτοῦ,\nκαὶ λιμὸς σώματι παρασκευάζει ἡδονὴν βρωτοῦ, καὶ\nνὐξ ἀφθαλ μοῖς παρασκευάζει ἡδονήν, ἥλιον ποθεῖ\nἄνθρωπος καὶ νύκτα μεθʼ ἥλιον, καὶ λιμὸν μετὰ κόρον,\nκαὶ δίψαν μετὰ μέθην· κἂν ἀφέλῃς αὐτοῦ τὴν μεταβολήν,\nλύπην τὴν ἡδονὴν ποιεῖς.\nΟὕτω λέγεται καὶ\nἈρτοξέρξης, ὁ Περσῶν βασιλεύς, τέως μὲν ὑπʼ εἰρήνης\nμακρᾶς καὶ ἡδονῆς διηνεκοῦς μὴ συνιέναι τῆς εὐτυχίας·\nᾧ παρεσκεύαζε μὲν ἡ Ἀσία τὸ δεῖπνον, ἔπεμπον\nδὲ πῶμα ποταμῶν οἷ κάλλιστοι, ἐμηχανῶντο δὲ\nαὐτῷ τὴν δίαιταν τέχναι μυρίαι·\nἀλλʼ ἐπεὶ πόλεμος\nαὐτῷ ἐκ θαλάττης ἡλθεν, καὶ Ἐλληνες μύριοι, καὶ\nστρατηγοὶ δεινοί, ἡττηθεὶς ἔφευγεν ἐπὶ ψιλὸν λόφον,\nὅπου τῆς νυκτὸς ἀναπαυόμενος ἐδίψησεν ὁ δύστηνος\nπρῶτον τότε, ἔνθα ἧν οὐ Χοάσπης, οὐ Τγρις, οὐ\nἔεῖλος, οὐκ ἐκπώματα, οὐκ οἰνοχόοι· καὶ ήγάπησεν\nπαρὰ ἀνδρὸς Μάρδου λαβὼν ἐν ἀσκῷ ὀδωδὸς ὕδωρ·\n\n\n\n\nκαὶ τότε ἄρα ὁ δείλαιος ἔγνω, τίς μὲν δίψης χρεία,\nτίς δὲ ἡδονὴ ποτοῦ.\nΕἴτα ἡδονῆς μὲν ἔσται κόρος, εὐτυχημάτων δὲ οὐκ\nἔσται κόρος; εἶς μέν, οἶμαι, σιτίων καὶ μέθης ἀνιαρότερος.\nΟὐ γὰρ ἀνασχετὸν εἶναι οὔτε τῷ Ἀχιλλεῖ τὴν\nσχολήν, οὔτε τῷ Νέστορι τὴν σιωπήν, οὔτε τῷ Ὀδυσσεῖ\nτὴν ἀσφάλειαν. Ἐξῆν γάρ που καὶ τῷ Ἀχιλλεῖ ζῆν\nκαὶ βασιλεύειν Μυρμιδόνων, καὶ γεωργεῖν τὴν Θετταλῶν\nγῆν, καὶ γηροκομεῖν τὸν Πηλέα· καὶ τῷ ἔέστορι\nἐν Πύλῳ ἐν εἰρήνῃ ἄρχειν, καὶ γηράσκειν καθʼ ἡσυχίαν·\nκαὶ τῷ Ὀδυσσεῖ, οἴκοι μένειν περὶ τὸ Νήριτον\nτὸ εὔφυλλον,\n(cf.ι 27) ἐν τῇ γῇ τῇ κουροτρόφφ,\nἢ τὸ τελευταῖον παρὰ Καλυψὼ βιοῦν ἐν ἄντρῳ καταρρύτῳ\nκαὶ κατασκίῳ, ὑπὸ Νυμφῶν θεραπευομένῳ, ἀγήρφ ῳ\nὄντι καὶ ἀθανάτῳ· ἀλλʼ οὐχ εἵλετο ἀθάνατος εἶναι ἀργὸς\n\n\n\n\nὢν καὶ μηδὲν χρώμενος τῇ ἀρετῇ.\nἈνάγκη δὲ τὸν\nσταύτην μεταχειριζόμενον, ἀνθρω |πίνοις συμπτώμασιν\nπαραβαλλόμενον, πολλάκις βοᾶν,\n\nτέτλαθι δὴ κραδίη, καὶ κύντερον ἄλλο ποτʼ ἔτλης.\nΤί δʼ ἄν ἦν μνήμη τοῦ Ὁδύσεως, ἐὰν ἀφέλῃς\nαὐτοῦ τὰ δυσχερῆ; τίς δὲ τοῦ Ἀχιλλέως, ἐὰν ἀφέλῃς\nαὐτοῦ τὸν Κκτορα καὶ τὸν Σκάμανδρον, καὶ τὰς\n\nδώδεκα μὲν σύν νηυσὶ πόλεις,\nἑνδεκα δὲ ἠπειρώτιδας; Tὸν μὲν γὰρ ρακλέα οὐδὲ\nἄλλοθεν οἱ ἄνθρωποι προσέθεσαν ἂν φέροντες τῷ Διί,\nμὴ οὔσης τῆς πρὸς τὰ κακὰ ὁμιλίας, ἀγωνισαμένης αὐτοῖς·\nἐὰν ἀφέλῃς αὐτοῦ τὰ θηρία, καὶ τοὺς δυνάστας,\nκαὶ τὰς ἄνω καὶ κάτω ὁδούς, καὶ τὰ δεινὰ ἐκεῖνα πάντα,\nήκρωτηρίασας τὴν ἀρετὴν τοῦ Ἡρακλέος.\nὈλυμπιάσιν\n\n\n\n\nμὲν καὶ Πυθοῖ οὐκ ἔνεστιν κότινον λαβεῖν,\nοὐδὲ μήλων τυχεῖν, αὐτὸν ἐφʼ ἑαυτοῦ κονισάμενον,\nἀλλὰ ἀνταγωνιστῶν δεῖ τῷ κηρύγματι· ἐν δὲ τῷ τοῦ\nβίου σταδίῳ καὶ τῇ δεῦρο ἀγωνίᾳ τίς ἂν γένοιτο ἀνταγωνιστὴς\nἀνδρὶ ἀγαθῷ, πλὴν τῆς πείρας τῶν δυσχερῶν;\nΦέρε τοὺς ἀγωνιστὰς παρακαλῶμεν ἐπὶ τὸ στάδιον.\nἜχε, τίνες μὲν Ἀθηνῶν; Σωκράτης ἀγωνιούμενος πρὸς\nΜέλητον,καὶ πρὸς τὰ δεσμὰ καὶ τὸ φάρμακον.\nἘκ\nδὲ Ἀκαδημίας Πλάτων ἀγωνιούμενος πρὸς τυράννου\nὀργήν, καὶ θάλατταν πολλήν, καὶ κινδύνους μεγάλους.\nhκέτω καὶ ἄλλος ἀγωνιστὴς Ἀττικός, ἀγωνιούμενος\nπρὸς Τσσαφέρνην ἐπιορκοῦντα, καὶ Ἀριαῖον ἐπιβουλεύοντα,\nκαὶ Μένωνα προδιδόντα, καὶ βασιλέα ἐπιτιθέμενον.\nΚαὶ δεῖ μοι καὶ τὸν ἐκ τοῦ Πόντου ἀθλητὴν\nἀγωνίζεσθαι· καὶ οὗτος, ἀγῶνα ἰσχυρὸν, πρὸς ἀνταγωνιστὰς\nπικρούς, πενίαν καὶ ἀδοξίαν καὶ λιμὸν καὶ\nκρύος· ἐγὼ δὲ αὐτοῦ καὶ τὰ γυμνάσια ἐπαινῶ·\n\n\n\n\n\n(δ 244/5) αὐτόν μιν πληγῇσιν ἀεικελίῃσι δαμάσσας,\nσπεῖρα κακʼ ἀμφʼ ὤμοισι βαλών,\nοὐ |χαλεπῶς διὰ τοῦτο ἐκράτει.\nΤοιγαροῦν στεφανῶ\nτοὺς ἄνδρας, καὶ ἀνακηρύττω νικηφόρους τῆς ἀρετῆς·\nἔὰν δὲ ἀφέλῃς αὐτῶν τὴν πρὸς τὰ καλὰ ἀγωνίαν,\nἀποστεφανοῖς τούς ἄνδρας καὶ ἀποκηρύττεις.\nἌφελε\nἈθηναίων τὸν ἐπὶ Μαραθῶνα δρόμον, καὶ τὸν ἐκεῖ\nθάνατον, καὶ τὴν Κυναιγείρου χεῖρα, καὶ τὴν Πολυζήλου\nσυμφοράν, καὶ τὰ Καλλιμάχου τραύματα, καὶ\nοὐδὲν Ἀθηναίοις καταλείπεις σεμνόν, πλὴν τοῦ Ἐριχθονίου\nκαὶ τοῦ Κέκροπος, μύθων ἀπιστουμένων.\nΔιὰ\nτοῦτο ἡ Χπάρτη ἐπὶ πλεῖστον ἐλευθέρα, ὅτι ἐν οὐδὲ\nεἰρήνῃ σχολὴν ἄγει· μάστιγες αὐταὶ καὶ πληγαὶ Λακωνικαί,\nκαὶ ἔθη κακῶν, ταῖς ἀρεταῖς ἀναμιγνύμενα.\nἜχοις εἰπεῖν, τίνάς ποτε Ὅμηρος ὀνομάζων χαίρει\nθεοῖς εἰκέλους, καὶ δίους, καὶ μῆτιν ἀταλάντους Διί;\nΤίνας γάρ, ἀλλʼ ἢ τοὺς ἀρίστους, Ἀγαμέμνονά τε καὶ\nἈχιλλέα καὶ Ὀδυσσέα, καὶ ὅστις ἄλλος συνετέλει αὐτῷ\nεἰς ἐπαίνου μοῖραν; τί δέ, εἰ μὴ τῷ Διὶ εἴκαζεν αὐτούς,\nἀλλʼ ἢ Μdαχάωνι τῷ ἰατρῷ, ἢ Κάλχαντι τῷ μαντικῷ,\nἢ Νέστορι τῷ ἱππικῷ, ἢ Μενεσθεῖ τῷ τακτικῷ,\nἢ Κπειῷ τῷ τέκτονι, ἢ Νιρεῖ τῷ καλῷ; ἆρʼ οὐκ ἄν\nεἶχες ἀποκρίνασθαί μοι τῆς εἰκόνος τὴν αἰτίαν; ἢ ἐκεῖ\nμὲν γνωρίζεις τὴν ὁμοιότητα, ἐνταῦθα δὲ, ὅτι μὲν\nὅμοιοι τῷ Διὶ, οἶσθα, καὶ ἐπαινεῖς τὸν εἰκάσαντα τῆς\nγνωρίσεως, τὸ δὲ γνώρισμα αὐτὸ ἀγνοεῖς; 〈ἴέρε οὖν,\nἐγώ σοι ὑπὲρ τοῦ Ὁμήρου διηγήσομαι, ὡς 〈δεῖ· οὐ〉τωσὶ\nἡρέμα πω λέγων·\n\n\n\n\n\n(cf Plat. republ. III 393 d) οὐ γάρ εἶμι ποιητικός.\nΠατέ|ρα γάρ που θεῶν καὶ ἀνθρώπων εἶναι λέγει τὸν\nΔία, οὔτι που διότι ὑπεκδὺς τοῦ οὐρανοῦ, νῦν μὲν\nὄρνιθι εἶκασθείς, νῦν δὲ χρυσῷ, καὶ ἄλλοτε ἄλλῳ,\nγυναιξὶ θνηταῖς ἐπλησίαζεν,\nσπερμαίνων τὰ πρῶτα γένος κυδρῶν βασιλήων·\nοὕτω γὰρ ἄν εἴη ὁ Ζεὺς ὀλιγοτεκνότατος· ἀλλὰ τὴν\nαἰτίαν ἀναθεὶς αὐτῷ τοῦ εἶναι τὰ γένη ταῦτα, καὶ\nσώζεσθαι, προσειπεῖν πατέρα, τῶν ἐν φιλίᾳ ὀνομάτων\nτὸ πρεσβύτατον.\nΚἶεν· οὕτω σοι τὰ τοῦ Διὸς ἔχει. Τ δὲ τῶν\nὁμοίων τῷ Διὶ ἆρʼ ἡγεῖ ἄλλῃ πη ἔχει; ἢ οὐχ ὁρᾷς,\nὡς οὐδὲ ||τὸν Σαλμωνέα εικασαν οἱ ποιηταὶ αὐτῷ,\nκαίτοι κερανοὺς ἀφιέντα, ὡς ᾤετο, καὶ μιμούμενον\nτὸν βροντῶν κτύπον καὶ τὸ ἀστραπῆς φῶς; ἀλλὰ ταῦτά\nγε ὁ αλμωνεὺς δρῶν, ὅμοιος ἥν Θερσίτῃ μιμουμένῳ\n\n\n\n\n\nτὸν ἔέστορα.\nΠῶς οὖν γένοιντʼ ἂν ὅμοιοι ἄνθρωποι\nΔιί; ἔΜ μούμενοι αὐτοῦ τὸ σωστικὸν καὶ φιλητικὸν καὶ\nπατρικὸν δὴ τοῦτο. Αὕτη θνητὴ πρὸς θείαν ἀρετὴν\nὁμοιότης, ἢ παρὰ μὲν θεοῖς καλεῖται θέμις, καὶ δίκη,\nκαὶ ἄλλʼ ἄττα μυστικὰ καὶ θεοπρεπῆ ὀνόματα· παρὰ\nδὲ ἀνθρώποις φιλία, καὶ χάρις, καὶ ἀλλʼ ἄττα προσηνῆ\nκαὶ ἀνθρωπικὰ ὀνόματα.\nἘνδεέστερον δὲ δὴ τὸ ἀνθρώπειον\nτῆς θείας ἀρετῆς, τά τε ἄλλα, καὶ κατὰ\nφιλίας ἔκτασιν· οὐ γὰρ ἐξικνεῖται ἡ θνητὴ φύσις ἐπὶ\nτὸ ὅμοιον πᾶν, ἀλλʼ ὥσπερ αἰ τῶν βοσκημάτων ἀγέλαι,\nοἰκειοῦται τῷ ξυννόμῳ μόνον· ἀγαπητὸν δὲ εἰ καὶ τούτφ\nπαντί.\nNῦν δὲ Ιδοις ἂν ἐν ἀγέλῃ μιᾷ, ὑπὸ ποιμένι\nἐνί, στάσεις πολλὰς καὶ διαφωνίας κυριττόντων ἀλλήλους\nκαὶ διαδακνόντων, μόγις ὄντα που ζώπυρα εἰς\nβραχὺν ἀριθμὸν φιλίας σαφοῦς ξυνεληλαμένα.\nΣτία\nμὲν καὶ ποτὰ καὶ ἀμπεχόνας, καὶ ὅση ἄλλη χρεία σωμάτων,\nπορίζονται οἱ ἄνθρωποι ἀμοιβῇ καὶ ἀντιδόσει\nἐκ χαλκοῦ καὶ σιδήρου, καὶ τὰ σεμνὰ δὴ ταῦτα, χρυσοῦ\nκαὶ ἀργύρου·\nἐξὸν χαίρειν τῇ τῶν μετάλλων φράσαντας\n\n\n\n\nτέχνῃ, λαμβάνειν παρʼ ἀλλήλων ταῦτα ἀπονητί,\nμετρουμένους μέτρῳ τῷ πάντων ἰσαιτάτῳ, τὸν μὲν ἐνδεᾶ\nτὴν χρείαν λαβόντα παρὰ τοῦ ἔχοντος, τὸν δὲ ἐν\nπεριουσίᾳ ἀφεῖναι, κτησάμενον παρὰ τοῦ λαβόντος, ὡν\nἡ ἀντίδοσις οὐχ ἔξει αἰτίαν.\nΤῴ μὲν Αυκίῳ λαύκῳ χρυσὸν δόντι καὶ λαβόντι\nχαλκόν, καὶ\n(Ζ 236) ἑκατόμβοιʼ ἐννεαβοίων\nἀλλαξαμένῳ ὀνειδίζει μηρὸς· εἰ δὲ παρωσάμενοι τὴν\nτούτων ἀξίαν τῇ γνώμῃ τὰς ἀντιδόσεις διεμετροῦντο,\nἥν ἂν δήπου τὸ χρῆμα ἰσόρροπον.\nΝῦν δὲ καπηλείας\nπάντα μεστά, καὶ ἐμπορίας, καὶ συμβολαίων πικρῶν,\nἀγοραίων τὲ καὶ θαλαττίων καὶ ἠπειρωτικῶν, ξενικῶν\nτε καὶ ἀστικῶν, καὶ ἐπιχωρίων καὶ διαποντίων, ἄνω\nκαὶ κάτω στρεφομένης τῆς γῆς καὶ τῆς θαλάττης, τὰ\nἀθήρατα ἐκθηρωμένων, καὶ τὰ ἀφανῆ μεταλλευόντων,\nκαὶ τὰ πόρρω διωκόντων, καὶ τὰ σπάνια ποριζομένων,\nκαὶ θησαυροὺς κατορυττόντων, καὶ κατώρυχας ἐμπιμπλάντων,\nκαὶ ταμεῖα σωρευόντων.\nΤὸ δὲ τούτων αἴτιον\nἀπιστία φιλίας, καὶ πλεονεξίας ἔρως, καὶ ἀπορίας\n\n\n\n\nδέος, καὶ μοχθηρίας ἔθος, καὶ ἡδονῆς πόθος· ὑφʼ ὧν\nτὸ φιλεῖν ἐλαυνόμενον, καὶ κατορυττόμενον, καὶ βαπτιζόμενον,\nμόγις που σώζει ἀμαυρὰ ἴχνη καὶ ἀσθενῆ·\nκαὶ τὸ κοινότατον καὶ ἀταμίευτον καὶ ἀφοθονώτατον,\nδιὰ τὴν τῶν χρωμένων σπάνιν, εἴ που καὶ γένeιτο τῆς\nἙλλάδος ἢ τῆς βαρβάρου γῆς, ᾄδεται τοῦτο, καὶ μύθου\nσχῆμα ἔχει, καὶ ἀπιστεῖται αὐτοῦ ἡ ἀκρίβεια. Καὶ\nμάλα εἰκότως.\nἯλθεν ἐπὶ τὴν Ἀσίαν Ἡλλη |νικὸς στόλος νεῶν χιλίων,\nπλῆθος ἀνδρῶν τὸ καλλιστεῦον τῆς Ἑλλάδος,\nὁμόσκηνον καὶ ὁμοδίαιτον, δεκαετεῖ χρόνῳ ἀντικαθημένων\nαὐτοῖς ἐχθρῶν βαρβάρων.\nδὲ φήμη τῶν\nἔργων τούτων ἐμπεσοῦσα εἰς τὴν Ὁμηρου ᾠφδήν, οὐκ\nἔσχεν || ἡμῖν ἑταιρείαν εἰπεῖν ἀκριβῆ ἐν τοσούτῳ\nστόλῳ καὶ χρόνῳ, πλὴν μιᾶς, Θετταλικοῦ μειρακίου\nπρὸς Λοκρὸν ἄνδρα· ἧς οὐδὲν Ὅμηρος διηγήσατο οὔτε\nπρὸς ἡδονὴν τερπνότερον, οὔτε πρὸς ἀρετὴν ἀγωγότερον,\nοὔτε πρὸς μνήμην ἐπικυδέστερον.\nΓὰ δὲ ἄλλα\nτοῦ Ὁμήροῦ εἰ σκοποίης, πόλεμοι πάντα, καὶ θυμοί,\nκαὶ ἀπειλαί, καὶ μῆνις· καὶ τὰ τούτων τέλη οἶμωγαί,\n\n\n\n\nκαὶ στόνοι, καὶ θάνατοι καὶ φθοραί, καὶ ὄλεθροι.\nἌι.\nδεταί που καὶ διήγημα Ἀττικὸν ὑπὸ φιλίας σεμνυνόμενον\nἐν πολλοῖς τοῖς Ἀθηναίων λόγοις· ἕν τοῦτο\nἄξιον τῆς Ἀθηνᾶς, ἄξιον τοῦ Θησέως, φιλία καλὴ καὶ\nδικαία ἀγαθῶν ἀνδρῶν, ἥ παρέδωκεν ἀμφοτέροις ἐπὶ\nτυράννῳ κοινὸν ξίφος, καὶ σύνθημα κοινόν, καὶ κοινὸν\nθάνατον·\nμεθʼ ἢν οὐκέτι ὄ〈ναρ μετέχει〉 φιλίας\nἈττικήν, ἀλλὰ πάντα ὕπουλα, καὶ σαθρά, καὶ ἄπιστα,\nκαὶ διαβεβρωμένα, μεστὰ φθόνου, καὶ ὀργῆς, καὶ ἀπειροκαλίας,\nκαὶ φιλοχρηματίας, καὶ φιλοδοξίας.\nΚἂν τὴν λοιπὴν Ἑλάδα ἐπίῃς, ἀφθονίαν ὄψει\nσκυθρωπῶν διηγημάτων, ἄνδρα ἀνδρὶ συμπεπτωκότα,\nκαὶ πόλιν πόλει, καὶ γένος γένει·\nοὐ τὸ Δωρικὸν τῷ\nΙωνικῷ μόνον, οὐδὲ τὸ Βοιώτιον τῷ Ἀττικῷ, ἀλλὰ\nκαὶ ωνας ωσιν, καὶ Δωριέας Δωριεῦσιν, καὶ Βοιωτοὺς\nΒοιωτοῖς συμπίπτοντας, καὶ Ἀθηναίους Ἀθηναίοις,\nκαὶ Θἀηβαίους ἄηβαίοις, καὶ Κορινθίους Κορινθίοις,\nσυγγενεῖς καὶ συνεστίους πολεμίους, πάντας πᾶσιν ἐπιτιθεμένους,\nτοὺς ὑπὸ τὸν αὐτὸν ἤλιον καὶ τὸν αὐτὸν\nαἰθέρα καὶ τὸν αὐτὸν νόμον, καὶ τὴν αὐτὴν φωνὴν\nἱέντας, καὶ |τὴν αὐτὴν γῆν νεμομένους, καὶ καρποὺς\n\n\n\n\nτοὺς αὐτοὺς σιτουμένους, καὶ μιυστήρια τὰ αὐτὰ τελοτμένους·\nοὕς περιβάλλει τεῖχος ἕν καὶ πόλις μία, πολεμοῦντας\nσπενδομένους, ὀμνύντας ἐπιορκοῦντας, συντιθεμιένους\nμετατιθεμένους, καὶ προφάσεις μικρὰς μεγίστων\nκακῶν.\nOἶς γὰρ ἂν τὸ φιλεῖν τῆς γνώμης\nἐκπέσῃ, πάντα ἤδη ἀξιόχρεα κινεῖν ὀργὴν καὶ ταράττειν\nκαθάπερ κοίλην ναῦν ἀφαιρεθεῖσαν τοῦ ἕρματος\nβραχεῖαι ρροπαὶ σαλεύουσίν τε καὶ περιτρέπουσιν.\nΤίς ἄν οὖν παρασκευὴ γένοιτο ἀνδρὶ φιλίας ἐραστῇ\nπρὸς τὸ κτῆμα τοῦτο; Χαλεπὸν μὲν εἰπεῖν, ῥητέον δὲ\nὅμως·\nὡς οὐκ ἔστι λέουσι καὶ ἀνδράσιν ὅρκια πιστά,\nοὐδὲ λύκοι τὲ καὶ ἄρνες ὁμόφρονα θυμὸν\nἔχουσιν·\nοὐκ ἔστιν οὐδὲ ἀνδρὶ πρὸς ἄνδρα φιλίας ὁλκή, μέχρις\nἂν αὐτῷ οἱ ὀφθαλμοὶ φαντάζωνται χρυσὸν καὶ ἄργυρον.\nΚἂν τούτων ἀπαγάγῃς τὴν ὄψιν, οὐκ ἀπόχρη\nπρὸς φιλίαν ἡ καρυερία, ἀλλʼ ἐνοχλεῖ αὐθις ἢ παιδίσκων\nὥρα, ἢ γυναικὸς κάλλος· κἂν καταμύσῃ πρὸς\nταῦτα,\n\n\n\n\n(Plat. Alcib. l 132a) εὐπρόσωπος ὁ τοῦ μεγαλήτορος\nἘρεχθέως δῆμος,\nκαὶ τὰ ἐν ἐκκλησίαις κηρύγματα, καὶ ἡ ἀπʼ αὐτῶν\nδόξα, κοῦφον χρῆμα, καὶ πᾶσαν γῆν ὀξέως ὑπεριπτάμενον.\nΚἂν ὑπερίδῃς ταύτης, οὐχ ὑπερόψει δικαστηρίου·\nκἂν ὑπερίδῃς τούτου, οὐχ ὑπερόψει δεσμωτηρίου·\nκἂν ἐνέγκῃς δεσμά, οὐχ ὑπερόψει προσιόντος τοῦ θανάτου.\nΠολλάς σε δεῖ ἡδονὰς παραδραμεῖν, καὶ πολλοῖς\nπόνοις ἀντιβλέψαι, ἵνα κτήσῃ κτῆμα ἡδοναΙρ\nπάσαις ἰσοστάσιον, καὶ πόνοις πᾶσιν ἀντίρροπον, κτῆμα\nχρυσοῦ τιμιώτερον, κτῆμα ὥρας βεβαιότερον, κτῆμα\nδόξης ἀσφαλέστερον, κτῆμα τιμῆς ἀληθέστερον, κτῆμα\nαὐθαί |ρετον, αὐτεπάγγελτον, κτῆμα ἀδεκάστως ἐπαινούμενον,\nκτῆμα, κἂν λύπην, κἂν πρᾶξιν φέρῃ, εὐφραῖνον\nτὸν δρῶντα κατὰ τὴν μνήμην τῆς αἰτίας.\nΣπάνιον δὲ τὸ κτῆμα τοῦτο· τὸ δὲ εἴδωλον αὐτοῦ\nπρόχειρον καὶ παντοδαπόν, κολάκων ἐσμοὶ καὶ θίασοι,\nσεσηρότων καὶ σαινόντων, καὶ\nἐπʼ ἄκρᾳ τῇ γλώττῃ τὸ φιλεῖν ἔχουσιν·\nοὐχ ὑπʼ εὐνοίας ἀγομένων, ἀλλʼ ὑπὸ τῆς χρείας ήναγκασμένων·\n\n\n\n\nκαὶ μισθοφόρων, ἀλλὰ οὐ φίλων· καὶ οὐκ\nἔστιν ἀπαλλαγὴ τοῦ κακοῦ, μέχρις ἄν ὡ〈φελοῦν〉 τὸ\nφιλεῖν νομίζωσιν·\nτὸ δὲ ἔστιν μέν, ἀλλʼ οὐχ ὁρῶσιν\nοἱ πολλοὶ τὴν ἀντίδοσιν, οὔτε ἰδίᾳ, οὔτε κατὰ πόλιν·\nἡ γὰρ ἂν αὐτοὺς ἐξοπλίσαντες, καὶ χαίρειν φράσαντες\nστρατηγῶν τέχναις, καὶ ὁπλοποιῶν δημιουργίαις, καὶ\nμισθοφόρων ἀθροισμῷ, καὶ συνθημάτων παραδόσει,\nκαὶ φρουρίων ἐπιτειχίσει καὶ στρατοπέδων, πάλιν ἔδε—\nξαντο ἂν τὰς σπονδὰς ἑκόντες παρʼ αὐτοῦ τοῦ Διός,\nοὐκ ἐν λυμπίφ, οὐδὲ ἀπὸ τοῦ σθμοῦ τὴν ἐκεχειρίαν\nκηρύττοντος, ἀλλʼ ἐξ οὐρανοῦ μέγα βοῶντος·\nσχέσθε, φίλοι,καὶμʼ οἶον ἐάσατε, κηδόμενόν περ,\nσώζειν ὑμᾶς, καὶ μὴ περιορᾶν ὑπʼ ἀλλήλων κακουμένους.\nNῦν δὲ ἐφημέρους σπονδὰς σπενδόμενοι, τριακοντούτιδας,\nἀνάπαυλαν κακῶν ἐπορίζοντο ἀμυδρὰν καὶ οὐ\nπάντῃ ἀσφαλῆ, μέχρις ἂν ἄλλη πρόφασις ἐπιπεσοῦσα\nπάντα ἄνω καὶ κάτω ἐπιταράξῃ αὗθις.\nἈλλὰ κἂν τὰ\nὅπλα ἀποδύσωνται, κἂν εἰρήνην ἄγωσιν, ἄλλος αὗ\n\n\n\n\n\nπόλεμος ἐμπεσὼν τῇ ψυχῇ, οὐ δημόσιος, ἀλλʼ Ἰδιωτικός,\nοὐ σιδηροφόρων, οὐδὲ πυρφόρων, οὐδὲ νηίτην ἄγων\nστρατόν, οὐδὲ ἱππικόν, ἀλλὰ γυμνὸς ὅπλων, ἀσίδηρος,\nἄπυρος, λυμανεῖται τῇ ψυχῇ, καὶ πολιορκεῖ οὐ τήν,\nἐμπιμπλὰς φθόνου καὶ ὀργῆς καὶ θυμοῦ καὶ προπηλακισμοῦ\nκαὶ ἄλλων μυρίων κακῶν.\nΠοῖ τὶς τράπηται; τίνα εὕρῃ ἐκεχειρίαν; ποίαν\nὈλυμπίαν; τίνα ἔεμέαν; Καλὰ μὲν τὰ Ἀθήνησιν Διονύσια\nκαὶ Παναθήναια, ἀλλὰ ἑορτάζουσιν μισοῦντες\nκαὶ μισούμενοι· πόλεμόν μοι λέγεις, οὐχ ἑορτήν. Καλαὶ\nκαὶ ἐν Αακεδαίμονι αἱ Ιυμνοπαιδίαι, καὶ τὰ Ὑακίνθια,\nκαὶ οἱ χοροί· ἀλλὰ Ἀγησίλαος Αυσάνδρῳ φθονεῖ, καὶ\nἈγησίπολις Ἄγιν μισεῖ, καὶ Κινάδων τοῖς βασιλεῦσιν\nἐπιβουλεύει, καὶ ψάλανθος τοῖς ἐφόροις, καὶ Παρθενίαι\nΣπταρτιάταις·\nοὐ πιστεύω τῇ ἑορτῇ, πρὶν τοὺς\nἑορταστὰς ἴδω φίλους. Gὐτος ἀληθινῆς ἐκεχειρίας νόμος\nκαὶ τρόπος, ὑπὸ νομοθέτῃ τῷ θεῷ τεταγμένος, ὄν\nοὐκ ἔστιν μὴ κτησάμενον φιλίαν ἰδεῖν, οὐδʼ ἂν πολλάκις\nτὶς σπείσηται, οὐδʼ ἄν πολλάκις ἀναγράψηται τὰ\nυλυμπιάσιν, καὶ Ἰσθμοῖ, καὶ Νέμεα.\nΚισω δεῖ ἐπὶ\nτὴν ψυχὴν τὸ κήρυγμα ἐλθεῖν, εἴσω τὴν ἐκεχειρίαν·\n\n\n\n\nἕως δὲ ἄσπονδος καὶ ἀκήρυκτος ὁ ἐν ψυχῇ πόλεμος,\nἄφιλος ἡ ψυχὴ μένει, ἐχθρά, σκυθρωπῇ. Ταῦτα αἱ\nΠοιναί, ταῦτα αἱ Ἐρινύες, τὰ δράματα, αί τραγῳδίαι.\nΔιώκωμεν τὴν ἐκεχειρίαν, παρακαλῶμεν φιλοσοφίαν·\nἡκέτω, σπενδέσθω, κηρυττέτω.\nBούλομαί σοι κατὰ τὴν τοῦ Δυδοῦ σοφίαν ποιῆσαι\nμῦθον· διαλέξονται δέ μοι ἐν τῷ μύθῳ οὐχ ὁ λέων,\nοὐδὲ ὁ ἀετός, οὐδὲ τὰ τούτων ἔτι ἀφωνότερα, αἱ\nδρύες, ἀλλʼ ὡδί μοι λελέξεται·\nδεὺς ἥν καὶ οὐρανὸς\n\n\n\n\n\n\n\nκαὶ γῆ· οὐρανῷ μὲν πολῖται θεοί· τὰ δὲ γῆς θρέμιματα,\nοἷ ἄνθρωποι, οὔπω ποτὲ ἐν φωτὶ ἡσαν.\nΚαλεῖ\nδὴ Ζεὺς Προμηθέα, καὶ αὐτῷ προστάττει κα τανεῖμαι\nτῇ γῇ ἀποικίαν, ζῷον ἀπλοῦν, κατὰ μὲν τὴν γνώμην\nἐγγύτατα ἡμῖν τοῖς θεοῖς, τὸ δὲ σῶμα αὐτῶν ἔστω\nλεπτόν, καὶ ὄρθιον, καὶ σύμμετρον, καὶ ἰδεῖν ἥμερον,\nκαὶ χειρουργεῖν εὔκολον, καὶ βαδίζειν ἀσφαλέςʹ.\nΠείθεται\nὁ Προμηθεὺς Διί, καὶ ποιεῖ ἀνθρώπους, καὶ\nοἰκίζει τὴν γῆν.\nΟἱ δὲ ἐπεὶ γενέσεως ἐπελάβοντο, οὐ\nχαλεπῶς διέζων· καὶ γὰρ τροφὴν αὐτοῖς ἀποχρῶσαν\nγῆ παρείχετο, λειμῶνας δασεῖς, καὶ ὄρη κομῶντα, καὶ\nκαρπῶν χορηγίαν, ὅσα γῆ φέρειν φιλεῖ μηδὲν ὑπὸ\nγεωργῶν ἐνοχλουμένη·\nπαρείχοντο δὲ καὶ αἱ νύμφαι\nκρήνας καθαρὰς καὶ ποταμοὺς διειδεῖς, καὶ ἄλλων ναμάτων\nεὐπόρους τὲ καὶ δαψιλεῖς πηγάς·\nπρὸς δὲ καὶ\nθάλπος μὲν ἐξ ἡλίου τοῖς σώμασιν περιχεόμενον συμιμέτρως\nαὐτὰ παρεμυθεῖτο, αὖραι δὲ ἐκ ποταμῶν ὥρᾳ\nθέρους ἐπιπνέουσαι ἀνέψυχον αὐτοῖς τὰ σώματα· περιμάχητον\nδʼ ἥν τούτων οὐδὲν ἐν ἀφθόνῳ τῇ τῶν αὐτὸΔοκοῦσιν\n\n\n\n\n\nμάτων χορηγίᾳ διαιτωμένοις.\nδέ μοι καὶ οἱ\nποιηταὶ ἐγγύτατα εἶναι τῷ ἡμετέρῳ τούτῳ μύθῳ, ὑπὸ\nΚρόνῳ θεῶν βασιλεῖ τοιοῦτόν τινα αἰνιττόμενοι βίον,\nἀπόλεμον, ἀσίδηρον, ἀφύλακτον, εἰρηνικόν, ἀπεριμάχητον,\nὑγιεινόν, ἀνενδεᾶ· καὶ τὸ χρυσοῦν γένος τοῦτο,\nὡς ἔοικεν, ὁ Ἡσίοδος καλεῖ, νεανιευόμενὸς πρὸς ἡμιᾶς.\nἘμοί δὲ ὁ μῦθος ἀπελθὼν ἐκποδών, καὶ γενόμενος\nἐκ μύθου αὐτὸ τοῦτο λόγος, προῖὼν παραβαλλέτω\nβίον βίῳ, τῷ προτέρῳ τὸν δεύτερον, εἴτε σιδηροῦν\nτις αὐτόν, εἴτε καὶ ἄλλῃ πη ὀνομάζων χαίρει,\nἡνίκα ἤδη κληρουχήσαντες οἱ ἄνθρωποι τὴν γῆν, ἐπετέμοντο\nαὐτῆς ἄλλος ἄλλην μοῖραν, περιβάλλοντες αὐτοῖς\nἕρκη καὶ τειχία, καὶ τὰ σώματα σπαργάνοις μαλθακοῖς\nκαθειλίξαντες, καὶ τὼ πόδε σκύτεσιν χαρακώσαντες,\nκαὶ χρυσὸν οἷ μὲν τοῖς αὐχέσιν, οἱ δὲ ταῖς\nκεφαλαῖς, οἱ δὲ τοῖς δακτύλοις περιαρτήσαντες, εὔφημόν\nτινα καὶ εὐπρόσωπον δεσμόν, καὶ στέγας οἰκοδομησάμενοι,\nκαὶ κλεῖδας καὶ αὐλίους καὶ προπύλαια\nἄττα ἐπιστήσαντες·\nκαὶ παρέχοντες τῇ γῇ πράγματα.\n\n\n\n\n\n\nμεταλλεύοντες αὐτὴν καὶ σκάπτοντες καὶ ὀρύττοντες·\nκαὶ μηδὲ τὴν θάλατταν κατὰ χώραν ἐῶντες, ἀλλὰ ἐπιτειχίσαντες\nκαὶ ταύτῃ σκάφη πολεμιστήρια καὶ πορευτικὰ\nκαὶ ἐμπορευτικά·\nμηδὲ τοῦ ἀέρος ἀπεχόμενοι,\nἀλλὰ καὶ τοῦτον ληῖζόμενοι, τὰς ὀρνίθων ἀγέλας ἰξῷ\nκαὶ ἕρκεσιν καὶ παντοδαπαῖς μηχαναῖς σαγηνεύοντες·\nἀποσχόμενοι δὲ μήτε τῶν ἡμέρων ζῴων διʼ ἀσθένειαν,\nμήτε τῶν ἀγρίων διὰ δέος, ἀλλὰ αἵματι καὶ φόνῳ καὶ\nλύθρῳ παντοδαπῷ γαστριζόμενοι· καὶ ἀεί τι ταῖς ἡδολυπηροῖς·\nναῖς εὑρίσκοντες νέον, καὶ τῶν ἑώλων ὑπερορῶντες·\nκαὶ διώκοντες μὲν τὰ τερπνά, περιπίπτοντες δὲ τοῖς\nπλούτου μὲν ὀρεγόμενοι, ἀεὶ δὲ τὸ παρὸν\nἐνδεέστερον ἡγούμενοι τοῦ ἀπόντος, καὶ τό τε κτηθὲν\nἔλαττον τοῦ προσδοκωμένου· δεδιότες μὲν ἔνδειαν,\nπληρωθῆναι δὲ μὴ δυνάμενοι·\nφοβούμενοι μὲν θάνα\n\n\n\n\n\n\nτον, μὴ φροντίζοντες δὲ τοῦ ζῆν· εὐλαβούμενοι νόσους,\nτῶν δὲ νοσερῶν οὐκ ἀπεχόμενοι· ὑποπτεύοντες\nμὲν ἄλλους, ἐπιβουλεύοντες δὲ τοῖς πλείστοις· δεινοὶ\nμὲν πρὸς τος ἀνόπλους, δειλοὶ δὲ πρὸς τοὺς ὡπλισμένους·\nμισοῦντες μὲν τυραννίδα, τυραννεῖν δὲ αὐτοὶ\nἐπιθυμοῦντες· ψέγοντες μὲν τὰ αἰσχρά, τῶν δὲ αἰσ.\nχρῶν οὐκ ἀπεχόμενοι·\nτὰς εὐτυχίας θαυμάζοντες, τὰς\nἀρετὰς μὴ θαυμάζοντες· τὰς δυστυχίας ἐλεοῦντες, οὐκ\nἀπεχόμενοι τῶν μοχθηρῶν· ἐν μὲν ταῖς εὐπραγίαις\nτολμηταί, ἐν δὲ ταῖς δυσπραγίαις ἀνάκλητοι·\nμακαρίζοντες\nμὲν τοὺς τεθνηκότας, γλιχόμενοι δὲ τοῦ ζῆν,\nμισοῦντες μὲν τὸ ζῆν, φοβούμενοι δὲ ἀποθανεῖν·\nπροβεβλημένοι\nμὲν τοὺς πολέμους, εἰρήνην δὲ ἄγειν μὴ\nδυνάμενοι· ἐν μὲν δουλείᾳ ταπεινοί, ἐν δὲ ἐλευθερίᾳ\nθρασεῖς· ἐν μὲν δημοκρατίᾳ ἀκατάσχετοι, ἐν δὲ τυῥανίδι\n\n\n\n\nἐπτηχότες·\nπαίδων μὲν ἐπιθυμοῦντες, γενομένων\nδὲ ὀλιγωροῦντες·\nεὐχόμενοι μὲν τοῖς θεοῖς, ὡς\nδυναμένοις ἐπαρκεῖν, καταφρονοῦντες δὲ ὡς οὐ δυναμένων\nτιμωρεῖν· καὶ δεδιότες μὲν ὡς κολάζοντας, ἐπιορκοῦντες\nδὲ ὡς οὐδὲν ὄντας.\nΤοιαύτης τοίνυν στάσεως καὶ διαφωνίας τὸν δεύ.\nτερον τοῦτον κατεχούσης βίον, τίνι δῶμεν τὰ νικητήρια\nφέροντες; τίνα, ποῖον αὐτῶν φῶμεν ἀπλοῦν εἶναι\nβίον, καὶ ἀπερίστατον, καὶ ἐλευθερίας ἐπήβολον; καὶ\nποῖον οὐχ ἀπλοῦν, ἀλλὰ ἀναγκαῖον, καὶ ἐλεεινόν, καὶ\nπεριστάσεων γέμοντα; ἴέρε ἐξ ἑκατέρων ἡκέτω τὶς\nἡμῖν ἀνὴρ ἐπὶ διαιτητὴν τὸν λόγον· ὁ δὲ αὐτῶν ἐρέσθωο\nἐκὄτερον, καὶ πρῶτον γε τὸν πρῶτον, τὸν γυμνὸν\nἐκεῖνον καὶ ἄοικον καὶ ἄτεχνον, τὸν πάσης τῆς γῆς\nπολίτην καὶ ἐφέστιον· ἐρέσθω δὲ ἀντιτιθεὶς αὐτῷ τὸν\nτοῦ δευτέρου βίον καὶ τρόπον, πότερα αἱρεῖται μένειν\nἐν τῇ πρόσθεν τροφῇ καὶ ἐλευθερίᾳ, ἢ τὰς τοῦ δευτέρου\nἡδονὰς λαβὼν σύν ταύταις καὶ | τὰ λυπηρὰ ἔχειν;\nἼω δὴ μετὰ τοῦτον ὁ ἕτερος· ἀντιτιθέτω δὲ αὐτῷ ὁ c\n\n\n\n\nδικαστὴς τὴν τοῦ προτέρου δίαιταν καὶ ἐλευθερίαν·\nκαὶ ἐρέσθω, πότερα αἱρεῖται τὰ αὐτοῦ ἔχειν, ἢ μετατίθεται\nκαὶ μετοικίζεται ἐπὶ τὸν εἴρηναῖον ἐκεῖνον βίον\nκαὶ ἄφετον καὶ ἀδεῆ καὶ ἄλυπον; ις τῶν ἀνδρῶν\nαὐτομολεῖ; τίς μετοικεῖ; τίς ἑκὼν ἀλλάττεται βίον βίου;\nTίς οὕτως ἀνόητος καὶ δύσερως καὶ κακοδαίμων\nἀνήρ, ὥστε διὰ φιλίαν μικρῶν καὶ ἐφημέρων ἡδονῶν,\nκαὶ ἀγαθῶν ἀμφισβητησίμων, καὶ ἀδήλων ἐλπίδων,\nκαὶ ἀμφιβόλων εὐτυχημάτων, μὴ ἀνασκευάσασθαι, μηδὲ\nἀνοικίσαι αὐτὸν εἰς ἀμολογημένην εὐδαιμονίαν; καὶ\nταῦτα, εἰδὼς ὅτι ἀπαλλάξεται πολλαπλασίων κακῶν, ἃ\nτῷ δευτέρῳ τρόπῳ καὶ βίῳ ἀναπεφυρμένα, πῶς οὐ\nπεριστατικὴν ποιεῖ κακοδαίμονά τε τὴν διαγωγὴν τοῦ\nβίου καὶ σφόδρα ἀτυχῆ; Ὥστε εἰκάσαιμιʼ ἄν ἔγωγε\nἑκάτερον τῶν βίων, τὸν μὲν γενναῖον τοῦτον καὶ παντοδαπὸν\nδεσμωτηρίῳ χαλεπῷ κακοδαιμόνων ἀνδρῶν\nκαθειργμένων ἐν ἀφεγγεῖ μυχῷ, πολὑν μὲν τοῖς ποσὶν\nσίδηρον περιβεβλημένων, βαρύν δὲ κλοιὸν περὶ τῷ\nαὐχένι, κὰκ ταῖν χεροῖν ἐξηρτημένων δεσμὰ δυσχερῆ,\nῥυπώντων, καὶ ἀγχομένων, καὶ ρρυττομένων, καὶ στενόντων·\nὑπὸ δὲ χρόνου καὶ ἔθους εὐημερίας τινὰς\nἑαυτοῖς ἔνδον καὶ εὐθυμίας μηχανωμένων, μεθυσκομένων\nἐνίοτε ἐν τῷ δεσμωτηρίῳ, καὶ ᾀδόντων ἀναμίξ,\nκαὶ γαστριζομένων, καὶ ἀφροδισιαζόντων, καὶ μηδὲ\nἡρέμα ἑκάστου ἐμπιμπλαμένων διὰ δέος καὶ ἀπιστίαν\nκαὶ μνήμην τῶν παρόντων κακῶν·\nὥστε ἀκούσαι ἄν\nτις παρʼ ἑκάστῳ δεσμωτηρίῳ οἰμωγῆς ὁμοῦ καὶ ᾠδῆς\nκαὶ στόνου |καὶ παιᾶνος.\nΓὸν δὲ ἕτερον αὖ βίον εἰκάζω\nἀνδρὶ ἐν καθαρῷ φωτὶ διαιτωμένῳ, λελυμένῳ\nτὼ πόδε καὶ τὼ χεῖρε, καὶ τὸν αὐχένα πανταχοῦ περιστρέφοντι,\nκαὶ τὰς ὄψεις πρὸς τὸν ἥλιον ἀνατείλαντ〈α\nἀνατείνοντ〉ι, καὶ τοὺς ἀστέρας ὁρῶντι, καὶ διακρίνοντι\nνύκτα καὶ ἡμέραν, καὶ τὰς ὥρας τοῦ ἔτους ἀναμένοντι,\nκαὶ τῶν ἀνέμων αἰσθανομένῳ, καὶ ἀέρα σπῶντι\nκαθαρὸν καὶ ἐλεύθερον·\nἀπεστερημένῳ δὲ τῶν ἔνδον\nἐκείνων ἡδονῶν ὁμοῦ τοῖς δεσμοῖς, μὴ μεθυσκομένῳ,\nμηδὲ ἀφροδισιάζοντι, μὴ γαστριζομένῳ, μὴ στένοντι,\nμὴ παιωνίζοντι, μὴ ᾄδοντι, μὴ οἰμώζοντι, μὴ ἐμπιμπλαμένῳ,\nἀλλʼ ὅσον ἀποζῆν λεπτῷ καὶ διερρινημένῳ\nτὴν γαστέρα. Τίνα τῶν εἰκόνων μακαρίσωμεν; τίνα\nοἰκτείρωμεν τῶν βίων; τίνα ἑλώμεθα; Τὸν ἐν τῷ δεσμωτηρίῳ,\nτὸν μικτὸν ἐκεῖνον, τὸν ἀσαφῆ, πικραῖς καὶ\nἐλεειναῖς ἡδοναῖς δελεασθέντες,\n\n\n\n\n(Δ 450) ἔνθα δʼ ἄρʼ οἰμωγή τε καὶ εὐχωλὴ πέλεν\nἀνδρῶν,\nἡδομένων ὁμοῦ καὶ στενόντων; Μὴ σύ γε, ὦ δειλαία\nψυχή·||\nἈπολείπουσά μοι ταυτασὶ τὰς εἰκόνας αὐτοῖς μύθοις,\nἴθι ἐπʼ ἄνδρα, οὐ κατὰ τὴν Κρόνου καὶ ἀρχὴν\nβιοτεύσαντα, ἀλλʼ ἐν μέσῳ τῷ σιδηρῷ τούτῳ γένει,\nἐλευθερωθέντα ὑπὸ τοῦ Διὸς καὶ τοῦ Ἀπόλλωνος·\nἮν δὲ οὗτος οὐκ Ἀττικός, οὐδὲ Δωριεύς, οὐδʼ ἐκ τῆς\nΣόλωνος τροφῆς, οὐδʼ ἐκ τῆς Λυκούργου παιδαγωγίας\n(οὐ γὰρ χειροτονοῦσιν τὰς ἀρετὰς οἱ τόποι οὐδὲ οἱ\nνόμοι), ἀλλὰ ἦν μὲν Σινωπεὺς ἐκ τοῦ Πόντου· συμβουλευσάμενος\nδὲ τῷ Ἀπόλλωνι τὰς περιστάσεις πάσας\nἀπεδύσατο, καὶ τῶν δεσμῶν ἐξέλυσεν αὐτόν, καὶ περιῄει\nτὴν γῆν ἄφετος, ὄρνιθος |δίκην νοῦν ἔχοντος, οὐ τύραννον\n\n\n\n\n\nδεδιώς, οὐχ ὑπὸ νόμου κατηναγκασμένος, οὐχ\nὑπὸ πολιτείας ἀσχολούμενος, οὐχ ὑπὸ παιδοτροφίας\nἀγχόμενος, οὐχ ὑπὸ γάμου καθειργμένος, οὐχ ὑπὸ\nγεωργίας κατεχόμενος, οὐχ ὑπὸ στρατείας ἐνοχλού-\nμενος, οὐχ ὑπὸ ἐμπορίας περιφερόμενος·\nἀλλὰ τούτων\nἀπάντων τῶν ἀνδρῶν καὶ τῶν ἐπιτηδευμάτων κατεγέλα,\nὥσπερ ἡμεῖς τῶν σμικρῶν παίδων, ἐπειδὰν ὁρῶμεν\nαὐτούς περὶ ἀστραγάλους σπουδάζοντας, τύπτοντας καὶ\nτυπτομένους, ἀφαιροῦντας καὶ ἀφαιρουμένους· αὐτὸς\nδὲ βασιλέως ἀφόβου καὶ ἐλευθέρου δίαιταν διαιτώμενος,\nοὐκ ἐπιτρίβων ἐν χειμῶνι Βαβυλωνίους, οὐδὲ\nΜήδοις ἐνοχλῶν ὥρᾳ θέρους, ἀλλʼ ἐκ τῆς Ἀττικῆς ἐπὶ\nτὸν Ἰσθμόν, καὶ ἀπὸ τοῦ Ἰσθμοῦ ἐπὶ τὴν Ἀττικὴν\n\n\n\n\n\nαὖθις ὁμοῦ ταῖς ὥραις μετανιστάμενος.\nΒασίλεια δʼ\nἦν αὐτῷ τά τε ἱερὰ καὶ τὰ γυμνάσια καὶ τὰ ἄλση·\nπλοῦτος δὲ ἀφθονώτατος καὶ ἀσφαλέστατος καὶ ἀνεπιβούλευτος,\nγῆ τε πᾶσα, καὶ οἱ ἐν αὐτῇ καρποί, καὶ\nκρῆναι γῆς ἔγγονοι, παντὸς Λεσβίου καὶ Χίου πώματος\nδαψιλέστεραι· καὶ φίλος ἦν καὶ συνήθης τῷ ἀέρι,\nὥσπερ οἱ λέοντες, καὶ οὐκ ἀπεδίδρασκεν τὰς ὥρας τοῦ\nΔιός, οὐδὲ ἀντεμηχανᾶτο αὐτῷ, τοῦ μὲν χειμῶνος τεχνιτεύων\nθάλπος, τοῦ δὲ θέρους ἀναψύχεσθαι ποθῶν·\nἀλλʼ οὕτως ἄρα ἐθὰς ἦν τῇ τοῦ παντὸς φύσει, ὥστε\nἐκ τοιαύτης διαίτης ὑγιεινός τε ἦν καὶ ἰσχυρός, καὶ\nκατεγήρα εἰς τὸ ἀκρότατον·\nμηδὲν φαρμάκων δεηθείς,\n\n\n\n\n\nμὴ σιδήρου, μὴ πυρός, μὴ Χείρωνος, μὴ Ἀσκληπιοῦ,\nμὴ Ἀσκληπιαδῶν, μὴ μάντεων μαντευομένων, μὴ ἱερέων\nκαθαιρόντων, μὴ |γοήτων ἐπᾳδόντων.\nΠολεμουμένης\nδὲ τῆς Ἑλλάδος, καὶ πάντων πᾶσιν ἐπιτιθεμένων,\n(Γ 132) οἵ πρὶν ἐπʼ ἀλλήλοισι φέρον πολύδακρυν Ἄρηα,\nἐκεχειρίαν ἦγεν μόνος, ἐν ὡπλισμένοις ἄοπλος, ἐν μαχομένοις\nἔνσπονδος πᾶσιν· ἀπείχοντο δὲ αὐτοῦ καὶ οἱ\nἄδικοι, καὶ οἱ τύραννοι, καὶ οἱ συκοφάνται.\nἬλεγχε\nμὲν γὰρ τοὺς πονηρούς, ἀλλʼ οὐ λόγων σοφίσμασιν,\nὅσπερ ἐλέγχων ἀνιαρότατος, ἀλλὰ ἔργοις, παρατιθεὶς\nἑκάστοτε, ὅσπερ ἐλέγχων ἀνυσιμώτατος καὶ εἰρηνικώτατος·\nκαὶ διὰ τοῦτο οὔτε Μέλητός τις ἐπὶ Διογένην\nἀνέστη, οὔτε Ἀριστοφάνης, οὐκ Ἄνυτος, οὐ Λύκων.\nΠῶς οὖν οὐ προηγούμενος τῷ Διογένει ὁ βίος\nοὗτος, ὃν ἑκὼν εἵλετο, ὅν Ἀπόλλων ἔδωκεν, ὃν ὁ Ζεὺς\nἐπήνεσεν, ὃν οἱ νοῦν ἔχοντες θαυμάζουσιν; ἢ ἄλλό τι\nἡγού |μεθα εἶναι τὴν περίστασιν, ἢ χρῆσιν πράξεως,\nοὐκ αὐθαίρετον τῷ ἔχοντι; Ἔρου δὴ τὸν γεγαμηκότα·\n῾Τίνος εἵνεκεν γαμεῖςʼ; Παίδων, φησίν· τὸν παιδοτροφοῦντα,\nτίνος εἵνεκα ἐτεκνώσατο; διαδοχῆς ἐρᾷ· τὸν\nστρατευόμενον, πλεονεξίας ἐρᾷ· τὸν γεωργοῦντα, καρπῶν\nἐρᾷ· τὸν χρηματιζόμενον, εὐπορίας ἐρᾷ· τὸν πολιτευόμενον,\nτιμῆς ἐρᾷ.\nΤῶν δὲ ἐρώτων τούτων οἱ\nπολλοὶ ἀμβλισκάνουσιν, καὶ εἰς τοὐναντίον περῖίστανται,\nκαὶ εὐχῆς ἔργον ἡ ἐπιτυχία, οὐ γνώμης οὐδὲ τέχνης.\nἝκαστος δὴ τῶν ταῦτα αἱρουμένων περίστασίν\nτινα διαπεραίνεται τοῦ βίου, καὶ ταλαιπωρίας ἀνέχεται\nοὐχ ἑκουσίου, οὐδὲ διʼ ἄγνοιαν τῶν αὐθαιρέτων ἀγαθῶν.\nΤίνα γὰρ ἄν τις καὶ φαίη τούτων ἐλεύθερον;\nτὸν δημαγωγόν; δοῦλον λέγεις πολλῶν δεσποτῶν· τὸν\nῥήτορα; δοῦλον λέγεις πικρῶν | δικαστῶν· τὸν τύραννον;\nδοῦλον λέγεις ἀκολάστων ἡδονῶν· τὸν στρατηγόν;\nδοῦλον λέγεις ἀδήλου τύχης· τὸν πλέοντα;\nδοῦλον ἀσταθμήτου τέχνης·\nτὸν φιλόσοφον; ποῖον λέγεις;\nἐπαινῶ μὲν γὰρ καὶ Σωκράτην· ἀλλʼ ἀκούω λέγοντος·\n῾Πείθομαι τῷ νόμῳ, καὶ ἑκὼν ἐπὶ τὸ δεσμωτήριον\nἄπειμι, καὶ λαμβάνω τὸ φάρμακον ἑκών᾿ . Ὦ\nΣώκρατες, ὁρᾷς τι φῆς; ἑκών, ἢ πρὸς ἀκουσίους τύχας\n\n\n\n\nεὐπρεπῶς ἵστασαι; ῾ Πειθόμενος νόμῳʼ. Τίνι; εἰ μὲν\nγὰρ τῷ τοῦ Διός, ἐπαινῶ τὸν νομοθέτην· εἰ δὲ τῷ\nΣόλωνος, τί βελτίων ἦν Σόλων Σωκράτους; Ἀποκρινάσθω\nμοι καὶ Πλάτων ὑπὲρ φιλοσοφίας, εἰ μηδεὶς αὐτὴν\nἐπετάραξεν, μὴ Δίων φεύγων, μὴ Διονύσιος ἀπειλῶν,\nμὴ τὰ Σικελικὰ καὶ τὰ Ἰώνια πελάγη, ἄνω καὶ\nκάτω πρὸς ἀνάγκην διαπλεόμενα.\nΚἂν ἐπὶ Ξενοφῶντα\nἔλθω, βίον καὶ τοῦτον ὁρῶ μεστὸν πλάνης, καὶ τύχης\nἀμφιβόλου, καὶ στρατιᾶς κατηναγκασμένης, καὶ στρατηγίας\nἀκουσίου, καὶ φυγῆς εὐπρεποῦς. Ταῦτα τοίνυν i\nφημὶ τὰς περιστάσεις διαφεύγειν ἐκεῖνον τὸν βίον,\nδιʼ ὃν καὶ Διογένης ὑψηλότερος ἦν καὶ Λυκούργου\nκαὶ Σόλωνος καὶ Ἀρταξέρξου καὶ Ἀλεξάνδρου, καὶ\nἐλευθερώτερος αὐτοῦ τοῦ Σωκράτους, οὐ δικαστηρίῳ\nὑπαχθείς, οὐδὲ ἐν δεσμωτηρίῳ κείμενος, οὐδὲ ἐκ τῶν\nσυμφορῶν ἐπαινούμενος.\nΣωκράτης ἐν Πειραεῖ διαλεγόμενος πολιτικοῖς ἀνδράσιν\nἀναπλάττει τῷ λόγῳ, καθάπερ ἐν δράματι, πόλεώς\nτε καὶ πολιτείας ἀγαθῆς εἰκόνα, καὶ τίθεται νόμους,\nκαὶ παῖδας τρέφει καὶ φρουροὺς τῇ πόλει, μουσικῇ\nκαὶ γυμναστικῇ παραδοὺς τὰ τῶν πολιτῶν σώματα\nκαὶ τὰς ψυχάς· παραστήσας ἀμφοῖν τοῖν μαθημάτοιν\nδιδασκάλους ἀγαθούς, ἐκκρίτους, ὥσπερ ἀγέλης ἡγεμόνας,\nφύλακας ὀνομάζων τοὺς ἡγεμόνας· ὄναρ, οὐχ\nὕπαρ, ὡς δόξαι ἄν τινι τῶν ἀγροικοτέρων, ξυνιστὰς\nπόλεις.\nἈλλὰ γὰρ τῆς παλαιᾶς φιλοσοφίας ὁ τρόπος\nοὗτος ἦν ἐοικὼς τοῖς χρησμοῖς.\nΕἰ δὲ βούλει, τὸν\nμὲν Σωκράτην ἐῶ· τὸν δὲ Ἀθηναῖον παρακαλῶμεν\nξένον ἀποκρίνασθαι ἡμῖν· καὶ γὰρ αὖ καὶ τούτου\n\n\n\n\n\nἀκούω ἐν || Κρήτῃ διαλεγομένου ἀγχοῦ τοῦ Διὸς τοῦ\nΔικταίου τῷ ἄντρῳ Μεγίλλῳ τῷ Λακεδαιμονίῳ, καὶ\nΚλεινίᾳ τῷ Κνωσίῳ, πόλει Δωρικῇ οἰκιζομένῃ τιθέντος\nνόμους, ἵνα πείθωνται τὸ Κρητῶν γένος μουσικὴν εἰς\nτὰ τῆς ἀνδρείας ἐπιτηδεύματα εἰσοικίσαι, καὶ ἡμερῶσαι\nτὸν θυμὸν τῷ μέλει, ἵνα μὴ κολοβὸς αὐτοῖς ἡ ἀρετὴ\nμηδὲ ἀτελὴς γίγνηται·\nπρὸς τὸν μὲν ἔξω πόλεμον παρασκευάζουσα\nκαρτερεῖν καλῶς καὶ ἀνέχεσθαι πονουμένους,\nκαὶ ἀποθνήσκειν μένοντας·\nπρὸς δὲ τὸν ἐν τῇ\nψυχῇ τὸν στασιωτικὸν μηδεμίαν παρασκευὴν πορισαμένη\nτοῖς αὑτῆς θρέμμασιν.\nΠῶς τοῦτο λέγοις, ξένε Ἀττικέ; οὕτω τὸ ἀγαθὸν\nἡμῖν στενὸν καὶ γλίσχρον καὶ δύσληπτον, καὶ\nἄδηλον καὶ πραγματείας πολλῆς ἐμπεπλησμένον; |ὥστε\nοὐκ ἂν αὐτοῦ τύχοιμεν, ὅτι μὴ τερετίζοντες καὶ ψάλλοντες,\nκαὶ τὰς ἐν γεωμετρίᾳ γραμμὰς ἄνω καὶ κάτω\nκαταγράφοντες, καὶ τριβόμενοι ἐν τούτοις, ὥσπερ ἄλλο\nτι ἐθέλοντες, ἀλλʼ οὐκ ἄνθρωποι ἀγαθοὶ εἶναι; πρᾶγμα\nκατὰ τὴν χρείαν ὑψηλὸν καὶ μέγα καὶ ἐγγύς που τινὸς\nτῆς χρείας ἀρετῆς, κατὰ δὲ τὴν κτῆσιν οὐ χαλεπὸν τῷ\n\n\n\n\nἅπαξ ἐθελήσαντι τῷ εἶξαι τῷ καλῷ καὶ πρὸς τὰ αἰσχρὰ\nἀντιβλέψαι.\nἈποκρίνεται ὁ Ἀθηναῖος ξένος, ὅτι καὶ\nπόλεως τὸ καλούμενον δὴ τοῦτο νόμος ἄνευ πειθοῦς\nτῶν χρωμένων σύγγραμμά ἐστιν ἄλλως κενόν·\nδεῖ δὴ\nαὐτῷ τοῦ δήμου πειθομένου ἑκόντος· ὁ δὲ ἐν τῇ ψυχῇ\nδῆμος πολὺς καὶ ἔμπληκτος· ἀλλ᾿ ἐπειδὰν ἅπαξ εἴξας\nὁμολογῆσαι τῷ νόμῳ καὶ ἕπηται, αὐτὸς ἐπικελεύῃ,\nτοῦτο ἂν εἴη τὸ χρῆμα πολιτεία ψυχῆς ἡ ἀρίστη, ἣν\nκαλοῦσιν οἱ ἄνθρωποι φιλοσοφίαν.\nΦέρε δή, νομοθέτου δίκην παρίτω φιλοσοφία, ψυχὴν\nἄτακτον καὶ πλανωμένην κοσμήσουσα, καθάπερ\nδῆμον· παρακαλείτω δὲ ξυλλήπτορας ἐσομένας αὐτῇ\nκαὶ ἄλλας τέχνας, οὐ βαναύσους, μὰ Δία, οὐδὲ χειρουργικάς,\nοὐδὲ οἵας συντελεῖν τὰ φαῦλα ἡμῖν·\nἀλλὰ\nτὴν μὲν τὸ σῶμα τῇ ψυχῇ παρασκευάζουσαν ὄχημα\nεὐπειθὲς καὶ ἐρρωμένον τοῖς προστάγμασιν ὑπηρετεῖν,\nγυμναστικὴν ταύτην ὀνομάζουσα·\nτὴν δὲ ἄγγελον τῶν\nτῆς ψυχῆς διανοημάτων, ῥητορικὴν ταύτην ὀνομάζουσα·\nτὴν δὲ\nNauck fr.\nadespota 247 ἀγαθὴν τιθήνην καὶ τροφὸν γνώμης νέας,\n\n\n\n\nποιητικὴν ταύτην ὀνομάζουσα·\nτὴν δὲ ἡγεμόνα τῆς\nἀριθμῶν φύσεως, ἀριθμητικὴν |ταύτην ὀνομάζουσα·\nτὴν δὲ καὶ λογισμῶν διδάσκαλον, λογιστικὴν ταύτην\nὀνομάζουσα·\nγεωμετρίαν δὲ καὶ μουσικήν,\nξυνερίθω τὲ καὶ ξυνίστορε\nφιλοσοφίας, τῶν αὐτῶν νείμασα ἑκάστῃ μέρος τοῦ πόνου.\nΚαὶ περὶ μὲν τῶν πόνων τάχα δὴ ἑξῆς διέξειμι·\nνῦν δὲ δὴ μουσικῆς πέρι, τοῦ πρεσβυτάτου τῶν ἐν\nψυχῇ ἐπιτηδευμάτων, προχειρισάμενοι λέγωμεν τὰ εἰκότα·\nὡς ἔστιν καλὸν μὲν καὶ ἀνδρὶ ἑνὶ μουσική, καλὸν\nδʼ αὖ καὶ πόλει καὶ γένει ξύμπαντι, ᾧ τῶν θεῶν\nμοίρᾳ μουσικὴν συνέβη ἐπιτηδευθῆναι.\nΟὔτι τοι λέγω\nτὴν διʼ αὐλῶν καὶ ᾠδῇς καὶ χορῶν καὶ ψαλμάτων\nἄνευ λόγου || ἐπὶ τῇ ψυχῇ ἰοῦσαν, τῷ τερπνῷ τῆς\nἀκοῆς τιμηθεῖσαν.\nΤαύτην μὲν γὰρ ἔοικεν ἡ ἀνθρωπίνη\nἀγαπήσασα πλημμέλεια, ἑπομένη τῷ ἡδεῖ φαινομένῳ,\nνοθεύσασα διὰ τοῦ ἔρωτος τούτου τὴν ἀκρίβειανμένη\nτῆς μουσικῆς·\nτὸ γὰρ νῦν ἔχον ἐξίτηλος ἡμῖν γενο\n\n\n\n\n\nοἴχεται, ἀποδυσαμένη τὸ αὐτῆς κάλλος, τὸ ὑγιὲς\nἐκεῖνο καὶ ἀρχαῖον, ἐξαπατῶσα ἡμᾶς, καθαπερεὶ ἑταίρας\nἐπίχριστον, οὐκ αὐτοφυὲς ἄνθος·\nκαὶ εἰδώλῳ τινὶ μουσικῆς\nξυνόντες λανθάνομεν, αὐτὴν ἐκείνην ἀληθῆ καὶ\nἐκ τοῦ Ἑλικῶνος μοῦσαν, τὴν Ὁμήρῳ φίλην, τὴν\nἩσιόδου διδάσκαλον, τὴν Ὀρφέως μητέρα, οὔτε ἔχοντες\nοὔτε εἰδότες·\nἡ δὲ παρανομία, κατὰ σμικρὸν συμφορηθεῖσα\nἡμῖν, τὴν ψυχὴν εἰς τὸν ὄλισθον τοῦτον\nκατέσπασεν καὶ ἰδίᾳ καὶ δημοσίᾳ·\nὅτε Δωριεῖς μὲν οἱ\nἐν Σικελίᾳ, τὴν ὄρειον ἐκείνην καὶ ἀφελῆ μουσικὴν\nοἴκοι καταλιπόντες, ἣν ἐπὶ ἀγέλαις καὶ ποίμναις εἶχον,\nΣυβαριτικῶν αὐλημάτων ἐρασταὶ γενόμενοι, καὶ ὄρχησιν\nἐπιτηδεύσαντες, οἵαν ὁ αὐλὸς ἠνάγκαζεν Ἰώνων,\nἀφρονέστεροι μὲν τὸ εὐφημότατον, ἀκολαστότατοι δὲ\nτὸ ἀληθέστατον ἐγένοντο·\nἈθηναίοις δὲ ἡ μὲν παλαιὰ\nμοῦσα χοροὶ παίδων ἦσαν καὶ ἀνδρῶν, γῆς ἐργάται\nκατὰ δήμους ἱστάμενοι, ἄρτι ἀμητοῦ καὶ ἀρότου κεκονιμένοι,\n\n\n\n\n\nᾄσματα ᾄδοντες αὐτοσχέδια·\nμεταπεσοῦσα δὲ ἡ\nψυχὴ ἐπὶ τέχνην ἀκορέστου χάριτος ἐν σκηνῇ καὶ θεάτροις,\nἀρχὴ τῆς περὶ πολιτείαν αὐτοῖς πλημμελείας\nἐγένετο.\nἩ δὲ ἀληθὴς ἁρμονία, ἣν ᾄδει μὲν ὁ μουσῶν\nχορός, ἐξάρχει δὲ αὐτῆς ὁ Ἀπόλλων ὁ μουσηγέτης,\nσώζει μὲν ψυχὴν μίαν, σώζει δὲ οἶκον, σώζει πόλιν,\nσώζει ναῦν, σώζει στρατόπεδον.\nΕἰ δὲ Πυθαγόρ πειθόμεθα, ὥσπερ καὶ ἄξιον, καὶ\nμελῳδεῖ ὁ οὐρανός, οὐ κρουόμενος, ὥσπερ λύρα, οὐδὲ\nἐμπνεόμενος, ὥσπερ αὐλός, ἀλλʼ ἡ περιφορὰ τῶν ἐν\nαὐτῷ δαιμονίων καὶ μουσικῶν σωμάτων, σύμμετρός τε\nοὖσα καὶ ἀντίρροπος, ἦχόν τινα ἀποτελεῖ δαιμόνιον.\nΤῆς ᾠδῆς ταύτης τὸ κάλλος θεοῖς μὲν γνώριμον, ἡμῖν\nδὲ ἀναισθές, διʼ ὑπερβολὴν μὲν αὐτοῦ, ἔνδειαν δὲ\nἡμετέραν.\nΤοῦτό μοι ἀμέλει καὶ Ἡσίοδος αἰνίττεται,\nἙλικῶνά τινα ὀνομάζων τὸν θεόν, καὶ χοροὺς ἠγαθέους\nἐν αὐτῷ, κορυφαῖον δὲ εἴτε Ἥλιον, εἴτε Ἀπόλλωνα,\nεἴτέ τι ἄλλο ὄνομα φανοτάτῳ καὶ μουσικῷ πυρί.\nἩ δέ γε ἀνθρωπίνη, καὶ περὶ τὴν ψυχὴν ἰοῦσα, τί\nἂν εἴη ἄλλο, ἢ παιδαγώγημα τῶν τῆς ψυχῆς παθημάτων,\nτὸ μὲν ἐξᾶττον αὐτῆς καὶ φερόμενον κατεπᾴδουσα,\nτὸ δὲ παρειμένον καὶ ἐκλελυμένον ἔμπαλιν ἐπαίρουσα\nκαὶ παροξύνουσα; Δεινὴ μὲν γὰρ ἐπελαφρῦναι οἶκτον,\nδεινὴ δὲ ἀμβλῦναι ὀργήν, δεινὴ δὲ ἐπισχεῖν θυμόν,\nἀγαθὴ ἐπιθυμίαν σωφρονίσαι, καὶ λύπην ἰάσασθαι,\nκαὶ ἔρωτα παραμυθήσασθαι, καὶ συμφορὰν κουφίσαι·\nἀγαθὴ καὶ ἐν θυσίαις παραστάτις, καὶ ἐν δαιτὶ σύσιτος,\nκαὶ ἐν πολέμῳ στρατηγός· δεινὴ δὲ καὶ ἐν ἑορταῖς\nεὐφρᾶναι, καὶ ἐν Διονυσίοις κωμάσαι, καὶ ἐν τελεταῖς\nἐπιθειάσαι· δεινὴ καὶ πολιτείας ἦθος κεράσαι τῷ μέτρῳ.\nOὕτω Βοιωτοὺς τοὺς ἀγροίκους αὐλὸς ἐπιτηδευόμενος\nἡμέρωσεν, καὶ ποιητὴς Πίνδαρος συνῳδὸς\nτῴ αὐλῷ· καὶ Σπαρτιάτας ἤγειρεν τὰ Τυρταίου ἔπη,\nκαὶ Ἀργείους τὰ Τελε σίλλης μέλη, καὶ Λεσβίους ἡ\nἈλκαίου ᾠδή· οὕτω καὶ Ἀνακρέων Σαμίοις Πολυκράτην\nἡμέρωσεν, κεράσας τῇ τυραννίδι ἔρωτα, Σμερδίου καὶ\nΚλεοβούλου κόμην, καὶ αὐλούς Βαθύλλου, καὶ ᾠδὴν\nἸωνικήν.\nΤύ δὲ τούτων ἀρχαιότερα εἰς τί χρὴ λέγειν; Ὀρφεὺς\nἐκεῖνος ἦν μὲν Οἰάγρου παῖς καὶ Καλλιόπης\n\n\n\n\n\nαὐτῆς, ἐγένετο δὲ ἐν Θρᾴκῃ ἐν τῷ Παγγαίῳ ὄρει·\nνέμονται δὲ τοῦτο Θρᾳκῶν οἱ Ὀδρύσαι, ὄρειον γένος,\nλῃσταὶ καὶ ἄξενοι· ἀλλʼ εἵποντό γε Ὀδρύσαι ἑκόντες\nἡγεμόνι Ὀρφεῖ, καλῇ κηλούμενοι τῇ ᾠδῇ.\nΤοῦτο ἄρα\n῾ δρῦς καὶ μαινὰς ἐγένετοʼ, ἄγειν εἰκαζόντων τὸ ἀγεννὲς\nτοῦ τῶν κηλουμένων τρόπου ἀψύχοις σώμασιν.\nἌλλος\nἦν περὶ Βοιωτίαν κιθαριστὴς γενναῖος, οὐ λίθους,\nοὐδὲ οἷον ὁ μῦθος φησίν, προσαγόμενος τῇ τέχνῃ\n(πῶς γὰρ ἄν γένοιτο ἐξ ᾠδῆς τεῖχος;) ἀλλʼ ὑπὸ μέλει\nἐμβατηρίῳ καὶ τακτικῷ συναγα |γὼν εἰς φάλαγγα τοὺς\nΒοιωτῶν νέους τεῖχος ἄμαχον ταῖς Θήβαις περιέβαλλεν·\nοἷον τεῖχος καὶ Σπταρτιάταις ἐμηχανήσατο Λυκοῦργος,\nἐπιτάξας τοῖς νέοις αὐλὸν ἡγεμόνα ἐν ταῖς μάχαις· οἱ\nδὲ ἐπείθοντο, καὶ ἐπολέμουν χοροῦ νόμῳ.\nΤοῦτον\nἔχων καὶ Θεμιστοκλῆς τὸν αὐλὸν εἰς τὰς ναῦς ἐνεβίβασεν\nτὰς Ἀθήνας, οἱ δὲ ὑπʼ αὐλῷ οἱ μὲν εἴρεσσον,\nοἱ δὲ ἐμάχοντο, ἐνίκων δὲ ἄμφω, ξυνεπήχουν δὲ καὶ\n\n\n\n\n\nαἱ θεαὶ τῷ χορῷ Ἐλευσινόθεν.\nἘκεῖθεν ἐπινίκια ἕστηκεν,\nἐκεῖθεν τρόπαια Λακωνικὰ καὶ Ἀττικά, θαλάττια\nκαὶ ἠπειρωτικά, μετʼ ἐπιγραμμάτων καλῶν· τοῦτον τὸν\nχορὸν ἐτίκων μὲν Λακεδαιμόνιοι, ἐδίδασκεν δὲ Λεωνίδης.\nΚαὶ τί δεῖ πλέω λέγειν, ἢ μουσικῆς πέρι ἀπομηκύνειν;\nἀγαθὴ μὲν γὰρ εἰρήνης ξυνεργός, ἀγαθὴ δὲ\nἐν πολέμῳ παραστάτις, ἀγαθὴ δὲ ἐν πολιτείᾳ ξύνοικος,\nἀγαθὴ δὲ καὶ παίδων τροφός.\nΤαχεῖα γὰρ τῶν αἰσθήσεων\nἡ ἀκοή, καὶ ὀξέως ἐπὶ τὴν ψυχὴν τὰ γνωσθέντα\nἀναπέμπουσα, καὶ προσαναγκάζουσα συμφθέγγεσθαι\nκαὶ συνορμᾶν τοῖς αὐτῆς πάθεσιν.\nὍθεν ἄμουσοι ψυχαὶ\nκαὶ ἐκμελεῖς, παντὶ τῷ ἡδεῖ φαινομένῳ ἐνδιδοῦσαι,\nοὐδαμῶς ἄν ποτε γένοιντο μέτοχοι ὀρθοῦ νόμου· μουσικὴν\nδὲ ὀνομάζουσιν τὴν αὑτῶν ἡδονὴν διʼ ὁμοιότητα\nοὐ τοῦ τέλους, ἀλλὰ τῆς περὶ τὰ μέλη πραγματείας·\nοἷον εἰ τις καὶ ἰατρικὴν καλοῖ τέχνην, ἀπεληλαμένην\nμὲν τοῦ ὑγιεινοῦ, περὶ δὲ τὰ αὐτὰ φάρμακα ἐξεταζομένην.\nΟὕτως ἀμέλει καὶ γεωμετρίαν, τὸ γενναιότατον\nφιλοσοφίας μέρος, οἱ μὲν πολλοὶ φαῦλον, καὶ ἐπὶ\n\n\n\n\n\nτῷ φαύλῳ τέλει, μέχρι τοῦ περὶ | τὴν χρείαν ἀναγκαίου\nδοκοῦντος, προσίενται, διαμετρῆσαι γῆν, καὶ ἀναστῆσαι\nτειχίον, καὶ πᾶν ὅσον εἰς χειρουργίαν αὐτῆς συντελεῖ,\nδοκιμάζοντες, πρόσω δὲ οὐχ ὁρῶντες·\nἡ δὲ οὐχ οὕτως\nἔχει, πολλοῦ γε καὶ δεῖ· οὐ γὰρ ἄν ᾠκεῖτο χεῖρον ἡ\nγῆ, μὴ διαμετρουμένων αὐτὴν ἀκριβῶς πενήτων γεωργῶν·\nἀλλὰ τοῦτο μὲν εἴη ἄν τι τῶν ἐν γεωργίᾳ τὸ\nφαυλότατον·\nτὸ δʼ ἔργον αὐτό, ὥσπέρ τι ὀξυωπὲς τῆς\nδιανοίας φάρμακον, ῥώμην αὕτη οὐκ ἀγεννῆ παρασκευάζει\nπρὸς τὴν θέαν τῶν ὅλων·\nἀθέατοι δὲ οἱ\nπολλοὶ τῆς χρείας ταύτης, καθάπερ εἴ τις ἠπειρώτης\nἀνὴρ ναῦν ἰδὼν ἐν λιμένι, ἀγασθεὶς τοῦ σοφίσματος\nἔνδον τῇ νηῒ || χρῷτο, πάντα κινῶν τὰ ὄργανα, τοῦτο\nοἰόμενος εἶναι τέλος τῆς νεώς.\nΘαίη δʼ ἄν, οἴομαι, πρὸς αὐτὸν ἡ Ἀθηνᾶ, ἡ εὑρέτις\nτοῦ ἔργου τούτου· ῾Ὁρᾷς πέλαγος πλατὺ καὶ\nἄπειρον, κεχυμένον ὑπὲρ τῆς γῆς, συνάπτον αὐτῆς τὰ\nτέρματα, ὧν πρόσθεν οὐδὲ ἀκοὴν εἶχές τε οὐδὲ ἐλπίδα\nτῆς θέας; ἑκάστῳ δὲ εἶς ἦν τόπος γνώριμος, ὥσπερ οἱ\nφωλεοὶ τοῖς ἑρπετοῖς· φιλία δέ, καὶ ἐπιμιξία, καὶ κοι-\n\n\n\n\nνωνία, καὶ ἀμοιβὴ τῆς παρʼ ἑκάστοις εὐπορίας, ἐκποδῶν\nἦν, ἕως ὑμῖν τὸ σόφισμα τοῦτο ἐμηχανευσάμην\nτὴν ναῦν.\nΤοῦτό γε τὸ ὄχημα, ἀράμενον ὄρνιθος δίκην,\nδιαπτήσεται πανταχοῦ· εἰ δὲ ἀπιστεῖς, πείρᾳ μάθεʼ.\nΤοῦτο καὶ περὶ γεωμετρίας λέγει τὶς θεῶν, ἢ ἐκείνη\nἡ θεὸς ἡ Ἀθηνᾶ λέγει· ῾ Ἐκεῖσε βλέψον· ὁρᾷς τουτὶ\nτὸ ὑπὲρ κεφαλῆς θέαμα, τὸ καλόν, τὸ ποικίλον, ἐληλαμένον\nπερὶ γῆν ἐν κύκλῳ καὶ περὶ αὐτὴν ἑλιττόμενον,\nμεστὸν ἄστρων, ἥλιον φέρον, σελήνην ἔχον;\nτοῦτο ὅ, τι μέν ἐστιν |οὐκ οἶσθα, δοκεῖς δὲ ὁρᾶν καὶ\nεἰδέναι. Ἀλλὰ ἐγώ σε, ὦ οὗτος, ἀνάξω κεῖσε ἠπειρώτην\nὄντα, ὄχημά σοι πηξαμένη κοῦφον, παραδοῦσα\nγεωμετρίᾳ·\nἥ σε τὰ μὲν πρῶτα ἔνδον ἐν τῷ λιμένι\nὀχήσει, ἐθίζουσα ἀνέχεσθαι τῆς πορείας, καὶ μὴ ἰλιγγιᾶν\nπρὸς τὸ πέλαγος, μηδὲ ἀποδειλιᾶν πρὸς τὸ πέλαγος·\nἔπειτα ἀγαγοῦσα ἔξω τοῦ λιμένος, εἰς καθαρὸν\nκαὶ εὔδρομον τὸ τῶν ὄντων πέλαγος ἀνάξει, κεῖσʼ,\nὅθι τʼ ἠοῦς ἠριγενείηςοἰκία καὶ χοροί εἰσι, καὶ ἀντολαὶ ἠελίοιο\n\n\n\n\nκαὶ σελήνης αὐγαὶ καὶ τῶν ἄλλων ἀκηράτων σωμάτων.\nἝως δὲ ἀθέατος τούτων εἶ, μένεις εὐδαιμονίας ἀμέτοχος,\nἄμοιρος.ʼ\nὍμηρος μὲν πρὸς τὸν Τηλέμαχον διαλεγόμενος ἐν\nπροσώπῳ Νέστορος, οὑτωσὶ περὶ αὐτοῦ λέγει·\n\nοὐ γὰρ ὁΐω\nοὔ σε θεῶν ἀέκητι γενέσθαι τε τραφέμεν τε·\nὁ δὲ αὐτὸς καὶ τοὺς ἀγαθοὺς ἅπαντας δίους καλεῖ,\nδιότι ἦσαν, οἶμαι, οὐ κατὰ τέχνην ἀγαθοί, ἀλλὰ ἔργον\nΔιός.\nὙποπτεύω δὲ αὐτοῦ κατὰ ταὐτὰ τὰ ἔπη, ἃ περὶ\nτοῦ Δημοδόκου λέγει, ὅτι ἦν αὐτῷ πεποιημένα μὲν εἰς\nτὴν αὐτοῦ τύχην, ἀνακείμενα δὲ τῷ Δημοδόκῳ. Ἔχει\nδὲ τὰ ἔπη ὧδέ πως·\nτὸν περὶ μοῦσα φίλησε, δίδου τʼ ἀγαθόν τεκακόν τε·\nὀφθαλμῶν μὲν ἄμερσε, δίδου δʼ ἡδεῖαν ἀοιδήν.\nἘγὼ δὲ αὐτῷ περὶ μὲν τῆς ᾠδῆς συντίθεμαι, περὶ δὲ\nτῆς συμφορᾶς οὐ συντίθεμαι·\nοὐ γὰρ μουσικὸν τὸ\nδῶρον. Ἀπίθανος δὲ καὶ ὁ Δημόδο|κος, οὑτωσὶ περὶ\nαὑτοῦ λέγων·\n\nαὐτοδίδακτος δ᾿ εἰμί, θεοὶ δέ μοι ὤπασαν ὀμφήν. ||\nΚαὶ\nπῶς ἐσσί, ὦ βέλτιστε, ἀοιδῶν αὐτοδίδακτος;\nπαρὰ θεῶν τὴν ὀμφὴν ἔχων, οἵπερ διδασκάλων ἀπταιστότατοι;\nἈποκρίνεται ὁ Δημόδοκος ὅπερ ἂν τῶν πλουσίων\nοἱ πατρῷον λαβόντες κλῆρον πρὸς τοὺς χρηματιστὰς\nἀποκρίναιντο, ὡς ἔστιν αὐτοῖς αὐτογενὴς ὁ\nπλοῦτος, οὐ παῤ ἄλλων τέχνῃ καὶ πόνῳ\nσυνενηνεγμένος.\nἘπεὶ καὶ τὸν Ἡσίοδον τί οἰόμεθα ποιμαίνοντα\nπερὶ τὸν Ἑλικῶνα ἐν Βοιωτίᾳ, ᾀδούσαις ταῖς μούσαις\nἐντυχόντα, ὀνειδισθέντα τῆς τέχνης τῆς ποιμενικῆς,\nπαῤ αὐτῶν λαβόντα δάφνης κλάδους, εὐθὺς ᾄδειν,\nγενόμενον ποιητὴν ἐκ ποιμένος, ὥσπερ φασὶν τοὺς\nκορυβαντιῶντας, ἐπειδὰν ἀκούσωσιν αὐλοῦ, ἐνθουσιᾶν,\nτῶν προτέρων λογισμῶν ἐξισταμένους; πολλοῦ γε καὶ\nδεῖ.\nἈλλὰ ᾐνίξατο, οἶμαι, ὁ Ἡσίοδος τὸ αὐτοφυὲς\n\n\n\n\nτῆς αὐτοῦ τέχνης, ἀναθέμενος αὐτοῦ τὴν αἰτίαν τῷ\nμουσῶν χορῷ, ὥσπερ ἂν εἰ καὶ χαλκευτικὸς γενόμενός\nτις τέχνης ἄνευ ἀνετίθετο Ἡφαίστῳ φέρων τὸ αὐτόματον\nτῆς δημιουργίας.\nΤί δὲ οἱ Κρῆτες; ἦ σοι οὐ\nδοκοῦσιν ὑπὸ βασιλεῖ τῷ Μίνω κοσμηθέντες καλῶς,\nἀγασθέντες τῆς ἀρετῆς, διδάσκαλον αὐτῷ ἐπιφημίσαι\nτὸν Δία; εἶναι μὲν αὐτόθι ἐν τῇ Ἴδῃ ἄντρον Διός,\nφοιτῶντα δὲ τὸν Μίνω διʼ ἐνάτου ἔτους, συγγιγνόμενον\nτῷ Διί, μανθάνειν παρʼ αὐτοῦ τὰ πολιτικά.\nΟὗιοι Κρητῶν λόγοι.\nἘγένετο καὶ Ἀθήνησιν ἀνήρ Ἐλευσίνιος, ὄνομα\nΜελησαγόρας· οὗτος οὐ τέχνην μαθών, ἀλλʼ ἐκ νυμφῶν\nκάτοχος, θείᾳ μοίρᾳ |σοφὸς ἦν καὶ μαντικός, ὡς Περἰ\nὁ Ἀηναίων λόγος.\nἮλθεν Ἀθήναζε καὶ ἄλλος, Κρὴς\nἀνήρ, ὄνομα Ἐπιμενίδης· οὐδὲ οὗτος ἔσχεν εἰπεῖν αὐτῷ δου\nδιδάσκαλον· ἀλλʼ ἦν μὲν δεινὸς τὰ θεῖα, ὥστε τὴν\nἈθηναίων πόλιν κακουμένην λοιμῷ καὶ στάσει διεσώσατο\nἐκθυσάμενος· δεινὸς δὲ ἦν ταῦτα, οὐ μαθών,\nἀλλʼ ὕπνον αὐτῷ διηγεῖτο μακρὸν καὶ ὄνειρον διδάσκαλον.\nἘγένετο καὶ ἐν Προκοννήσῳ ἀνὴρ φιλόσοφος,\nὄνομα Ἀριστέας· ἠπιστεῖτο δὲ αὐτῷ οὐχὶ σοφία τὰ\n\n\n\n\nπρῶτα, διότι μηδένα αὐτῆς διδάσκαλον προὔφερεν.\nΠρὸς οὖν δὴ τὴν τῶν ἀνθρώπων ἀπιστίαν ἐξεῦρεν\nλόγον·\nἔφασκεν τὴν ψυχὴν αὐτῷ καταλιποῦσαν τὸ\nσῶμα, ἀναπτᾶσαν εὐθὺ τοῦ αἰθέρος, περιπολῆσαι τὴν\nγῆν τὴν Ἑλλάδα καὶ τὴν βάρβαρον, καὶ νήσους πάσας,\nκαὶ ποταμούς, καὶ ὄρη·\nγενέσθαι δὲ τῆς περιπολήσεως\nαὐτῇ τέρμα τὴν ῾ Υπερβορέων γῆν· ἐποπτεῦσαι δὲ πάντα\nἑξῆς νόμαια καὶ ἤθη πολιτικά, καὶ φύσεις χωρίων,\nκαὶ ἀέρων μεταβολάς, καὶ ἀναχύσεις θαλάττης, καὶ\nποταμῶν ἐκβολάς·\nγενέσθαι δὲ αὐτῇ καὶ τὴν τοῦ οὐρανοῦ\nθέαν πολὺ τῆς νέρθεν σαφεστέραν.\nΚαὶ ἦν\nπιθανώτερος λέγων ταῦτα ὁ Ἀριστέας μᾶλλον μὴ ὤνια\nἐξ ἀγορᾶς, ἢ Ξενοφάνης ἐκεῖνος, ἤ τις ἄλλος τῶν ἐξηγησαμένων\nτὰ ὄντα ὡς ἔχει· οὐ γάρ πω σαφῶς ἠπίσταντο\nοἱ ἄνθρωποι τὴν ψυχῆς περιπόλησιν, οὐδὲ\nοἷστισιν ὀφθαλμοῖς ἕκαστα ὁρᾶν, ἀλλὰ ἀτεχνῶς ἀποδημίας\nτινὸς ᾤοντο τῇ ψυχῇ δεῖν, εἰ μέλλει ὑπὲρ\nἑκάστου φράσειν τὰ ἀληθέστατα.\nΒούλει τοίνυν Ἀριστέαν μὲν καὶ Μελησαγόραν καὶ\nἘπιμενίδην καὶ τὰ τῶν |ποιητῶν αἰνίγματα τοῖς μύθοις\nἐῶμεν, ἐπὶ δὲ τοὺς φιλοσόφους τὴν γνώμην τρέ||-\n\n\n\n\n\nψομεν, τουτουσὶ τοὺς ἐκ Λυκίου καὶ Ἀκαδημίας τῆς\nκαλῆς; οὐ γὰρ μυθολόγοι, οὐδʼ αἰνιγματώδεις, οὐδὲ\nτερατείαν ἀσπαζόμενοι, ἀλλʼ ἐν δημοτικῇ λέξει τὲ καὶ\nδιανοίᾳ εἰθισμένα 〈μηνύοντες· προσείπωμεν〉 δὲ αὐτῶν\nτόν γε ἡγεμόνα πρῶτον ὧδέ πως·\n῾ Ὅτι μὲν ἐπιστήμην\nτιμᾷς παντὸς μᾶλλον, ὦ Σώκρατες, ἀκούομέν σου πολλάκις\nδιατεινομένου, προξενοῦντος τοὺς νέους ἄλλον\nἄλλῳ διδασκάλῳ·\nὅς γε καὶ εἰς Ἀσπασίας τῆς Μιλησίας\nπαρακελεύῃ Καλλίᾳ τὸν υἱὸν πέμπειν, εἰς γυναικὸς\nἄνδρα· καὶ αὐτὸς τηλικοῦτος ὢν παρʼ ἐκείνην φοιτᾷς,\nκαὶ οὐδὲ αὕτη σοι ἀρκεῖ διδάσκαλος, ἀλλʼ ἐρανίζῃ\nπαρὰ μὲν Διοτίμας τὰ ἐρωτικά, παρὰ δὲ Κόννου τὰ\nμουσικά, παρὰ δὲ Εὐήνου τὰ ποιητικά, παρὰ δὲ Ἰσκομάχου\nτὰ γεωργικά, παρά τε Θεοδώρου τὰ γεωμετρικά.\nΚαὶ ταῦτα μέν σου τὰ εἴτε αὖ εἰρωνεύματα, εἴτε καὶ\nἀνδρίσματα, ἐπαινῶ, ὅπως ἄν τις αὐτῶν ἀποδέχηται.\nἈλλʼ ἐπειδὰν ἀκούω σου πρὸς 〈Φαῖδρον διαλεγομένου,\nἢ Χαρμίδην, ἢ Θεαίτητον, ἢ Ἀλκιβιάδην, ὑποπτεύω σε\nμὴ πάντα ἐπιστήμῃ νέμειν, ἀλλʼ ἡγεῖσθαι τοῖς ἀνθρώποις\nπρεσβύτερον εἶναι διδάσκαλον τὴν φύσιν·\nκαὶ\nτοῦτο εἶναι, ὅπερ οὑτωσὶ φαύλως ὑπεῖπάς που ἐν τοῖς\nλόγοις,\n(cf. Plat. Alcib. l 105 d) θείᾳ μοίρᾳ δεδόσθαί μοι πρὸς\nἈλκιβιάδην ὁμιλίαν,\nκαὶ πάλιν αὖ Φαῖδρον καλεῖς τὴν\n(Plat. Phaidr. 234 d) θείαν κεφαλήν,\nκαὶ περὶ Ἰσοκράτους που κατεμαντεύσω ἐν τοῖς λόγοις\nνέου ὄντος κομιδῇ.\nΤί ταῦτά σοι ἐθέλει, ὦ Σώκρατες;\nΕἰ βούλει,\nσὲ μὲν ἐῶ, τὸν δὲ ποιητὴν τῶν λόγων\nτουτονὶ τὸν ἐξ Ἀκαδημίας φίλον μέτειμι· ὁ δʼ ἡ|μῖν\nδεομένοις μάλα ἀποκρινέσθω, εἰ καὶ θείᾳ μοίρᾳ γένοιντʼ\nἂν ἀγαθοὶ ἄνδρες, αὐτὸ τοῦτο, ἄνδρες ἀγαθοί·\nοὐ ποιηταὶ λέγω, ἵνα μοι προφέρῃς τὸν Ἡσίοδον, οὐδὲ\nμάντεις, ἵνα μοι τὸν Μελησαγόραν λέγῃς, οὐδὲ καθάρται,\nἵνα μοι διηγήσῃ Ἐπιμενίδην· ἀλλὰ ἀφελὼν\nἑκάστου τὸ τῆς τέχνης ὄνομα, τὴν ἀρετὴν προσθείς,\n\n\n\n\n\nἣν ἂν ἄνθρωποι ἀγαθοὶ τὰ ἀνθρώπων ἔργα, οἶκον τὲ\nοἰκονομεῖν δεξιῶς, καὶ ἐν πόλει πολιτεύεσθαι καλῶς,\nπερὶ ταύτης φαθί, εἰ γένοιτʼ ἄν τινι ἄνευ τέχνης, θεόσδοτος.\nἬ καὶ σὲ κατὰ χώραν ἐάσω·\nἀποκρινεῖται δὲ\nὁ λόγος αὐτὸς αὐτῷ, ὡς ἀνὴρ ἀνδρί, ἀπαυθαδιζόμενος\nὧ δέ πωςʼ;\n῾ Ὦ σχέτλιε, τί ταῦτα ἐρεῖς, ὅς ἡγεῖ τὸ καλλιστεῦον\nτῶν ἀνθρωπίνων ἀγαθῶν παρὰ μὲν ἀνθρώπου τέχνης\nτάχιστα ἥξειν, ἐκ δὲ θείας ἀρετῆς ἀπορώτατα; Καίτοι\nμαντικήν, καὶ τελεστικήν, καὶ ποιητικήν, καὶ καθάρσεις,\nκαὶ χρησμῳδίας, ξυλλήβδην ἅπαντα, οὐκ ἂν εἴποις\nἀντάξια εἶναι τῆς ἀρετῆς·\nεἶτα ἐκεῖνα μὲν ἡγῇ θείᾳ\nτινὶ ἐπιπνοίᾳ ψυχαῖς ἀνθρωπίναις ἀνακίρνασθαι, τὸ\nδὲ τούτων σπανιώτερον, τὴν ἀρετήν, ἔργον εἶναι τέχνης\nθνητῆς; ἢ πολλοῦ ἄξιον νομίζεις τὸ θεῖον, πρὸς\nμὲν τὰ φαῦλα καλῶς καὶ ἀφθόνως παρεσκευασμένον,\nπρὸς δὲ τὰ κρείττω ἄπορον; Οὔπω λέγω, ὡς εἴπερ ἐκείνων\nἕκαστον τελεσιουργεῖσθαι ὁρᾷς, ἀνάγκη, καὶ τὸ\nκρεῖττον· οὐ γάρ, ὡς εἴπερ ὁ χαλκευτικὸς οὐκ ἂν\nτέκτονα ἐκδιδάξαι· οὐδὲ ὥσπερ ὁ γεωργὸς κυβερνητικῆς\nἄπειρος, καὶ ὁ κυβερνήτης ἰατρικῆς, ἄλλος ἄλλης\nὁ μὲν ἔμπειρος γῆς, ὁ δὲ ἄπειρος τῆς αὐτῆς, | οὕτως\nκαὶ || ὁ θεὸς ἐν περιγραφῇ μένει τέχνης μιᾶς· ἀλλ\nεἴπέρ τι παρʼ ἐκείνου ἔλθῃ, πρὸς μὲν ἀνθρωπίνης ψυχῆς\nδύναμιν τέχνης ἂν εἴη μέτρον, πρὸς δὲ θείας\nἐπιστήμης παρασκευὴν μόριον τοῦ ὅλου.\nὍρα δή, μή\nσοι θεός, τὰ τοιαῦτα δύναται κληρουχεῖν καὶ νέμειν,\nπολὺ τούτων πρότερον ἀρετὴν νέμειν καὶ δύναιτο καὶ\nἐθέλει. Οὑτωσὶ δὲ αὐτὸ σκέψαι.\nΤὸ θεῖον πάντως ποι τίθεσαι τελεώτατον καὶ αὐταρκέστατον\nκαὶ ἰσχυρότατον· ὡς, εἴ τι ἀφέλοις, λυμανεῖς\nτῷ ὅλῳ. Εἰ γὰρ μὴ τέλεον, οὐκ αὔταρκες·\nεἰ δὲ οὐκ\nαὔταρκες, οὔπω τέλεον· εἰ δὲ μὴ αὔταρκες μήτε τέλεον,\nπῶς ἰσχυρόν; Αὔταρκες δὲ ὄν καὶ τέλεον καὶ ἰσχυρόν,\nκατὰ μὲν τὴν τελεότητα τὰ ἀγαθὰ βούλεται, κατὰ δὲ\nτὴν αὐτάρκειαν ἔχει, κατὰ δὲ τὴν ἰσχὺν δύναται·\nβουλόμενος\nδὲ δὴ καὶ ἔχων καὶ δυνάμενος, κατὰ τί μὴ\nδῷ; Ὁ μὲν γὰρ ἔχων, οὐ διδούς, οὐ βούλεται· ὁ δὲ\nβουλόμενος, οὐκ ἔχων, οὐ δύναται· ὁ δὲ ἔχων καὶ\nβουλόμενος, πῶς οὐ δύναται; Οὐκοῦν εἴπερ ἔχει τἀγαθά,\nτὰ τελεώτατα ἔχει, τελεώτατον δὲ ἡ ἀρετή·\nδί.\n\n\n\n\n\nδωσιν τοίνυν, ὃ ἔχει· ὥστε οὐ δέος, μὴ ἄλλό τι ἀγαθὸν\nεἰς ἀνθρώπους ἔλθῃ, μὴ παρὰ θεοῦ ὁρμηθέν·\nἀλλὰ μὴν οὐδέν, εἴ τι ἄλλο ἀνθρώποις ἀγαθόν, ὅ μὴ\nπαρὰ θεῶν ἔρχεται.\nΤίνʼ οὖν τρόπον ἀρετὴ παρὰ\nθεοῦ ἔρχεται;\nΠέφυκεν τὸ ἀνθρώπων πᾶν ἐξ ἀρχῆς\nδίχα, τὸ μὲν εἰς ἀρετῆς ἐπιτηδειότητα, τὸ δὲ εἰς μοχθηρίας·\nὧν ἡ μὲν μοχθηρία ἐνδεὴς τοῦ κολάζοντος, ἡ\nδὲ ἀρετὴ τοῦ σώζοντος.\nΜοχθηρὰ μὲν γὰρ φύσις,\nτυχοῦσα ἐπιστάτου χρηστοῦ, νόμου καὶ ἔθους, τὸ ἄλυπον\nτῷ πλησίον περιεβάλ |λετο, καὶ πλεονεκτεῖ οὐκ ἐν\nμοίρᾳ ἀγαθῶν, ἀλλʼ ἐν ἐλαττώσει βλάβης·\nαἰ δὲ ἄρισται\nψυχῆς φύσεις ἀμφισβητήσιμοι, ἐν μεθορίᾳ τῆς ἄκραἀρετῆς\nπρὸς τὴν ἐσχάτην μοχθηρίαν καθωρμισμένοι,\nδέονται ξυναγωνιστοῦ θεοῦ καὶ ξυλλήπτορος τῆς ἐπὶ\n\n\n\n\n\nθάτερα τὰ κρείττω ῥοπῆς καὶ χειραγωγίας.\nὉ μὲν\nγὰρ ἐπὶ τὰ αἰσχρὰ ὄλισθος αὐτοφυοῦς ἀσθενείας ἔργον,\nἣ καὶ τὰς ἐπιεικεῖς ψυχὰς κολακεύουσα διὰ ἡδονῶν καὶ\nἐπιθυμημάτων εἰς τὰς αὐτὰς ὁδοὺς ταῖς μοχθηρίαις\nσυγκαθέλκει.\nἈκούσῃ γοῦν τοῦ Διὸς αὐτοῦ λέγοντος,\nὢ πόποι, οἷον δή νυ θεοὺς βροτοὶ αἰτιόωνται·ἐξ ἡμέων γὰρ φασὶ κακʼ ἔμμεναι, οἱ δὲ καὶ αὐτοὶσφῇσιν ἀτασθαλίῃσιν ὑπὲρ μόρον ἄλγεʼ ἔχουσιν.\nΠερὶ δὲ τῶν ἀγαθῶν ἀνθρώπων οὐκ ἀκούσῃ τοιοῦτον\nοὐδὲν λέγοντος, οὐδὲ ἀπωθουμένου τὴν αἰτίαν, οὐδὲ\nἀποτιθεμένου τὴν φροντίδα, ἀλλʼ αὐτὸ τοὐναντίον·\nπῶς ἂν ἔπειτʼ Ὀδυσῆος ἐγὼ θείοιο λαθοίμην,οὗ περὶ μὲν πρόφρων κραδίη, καὶ θυμὸςἀγήνωρ\nἐν πάντεσσι πόνοισι, φιλεῖ δέ ἑ Πάλλας Ἀθήνη;\nΤίς οὖν οὐκ ἂν εἴποι τὸν Ὀδυσέα ἀγαθὸν εἶναι θείᾳ\nμοίρᾳ, οὗ μέμνηται μὲν ὁ Ζεύς, κήδεται δὲ ἡ Ἀθηνᾶ.\n\n\n\n\nἡγεῖται δὲ ὁ Ἑρμῆς, ἔραται δὲ Καλυψώ, σώζει δὲ ἡ\nΛευκοθέα;\nΕἰ δὲ ἀγαθὸς ἦν, ὥσπερ ἦν, διότι\nπολλῶν δʼ ἀνθρώπων ἴδεν ἄστεα καὶ νόον ἔγνω\nκαὶ\nπολλὰ δʼ ὅγʼ ἐν πόντῳ πάθεν ἄλγεα ὅν κατὰ θυμόν,\nπῶς οὐ θείᾳ μοίρᾳ αὐτῷ συνηνέχθη τὰ γυμνάσια,\nἀφʼ ὧν ἀγαθὸς καὶ ἦν καὶ ἔδοξεν;\nΚαὶ περιστήσαντος\nαὐτῷ τοῦ δαιμονίου ἀνταγωνιστὰς πολλούς, τῶν μὲν\nβαρβάρων τὸ Γρω |ϊκόν, τοῦ δὲ Ἑλληνικοῦ τοὺς ἀρίστους\nΠαλαμήδη καὶ Αἴαντα, τῶν δὲ οἴκοι τοὺς ἰσχυροτάτους\nκαὶ ἀκολαστοτάτους, Κυκλώπων τὸν ἀγριώτατον,\nΘρᾳκῶν τοὺς ἀξενωτάτους, φαρμακίδων τὴν δεινοτάτην,\nθηρίων τὴν πολυκεφαλωτάτην, θάλατταν πολλήν, χειμῶνα\nχαλεπόν, συνεχῆ ναυάγια· προσαναγκάσας ἀλᾶσθαι\nκαὶ πτωχεύειν, ῥάκη ἀμπισχόμενον, καὶ μετὰ ταῦτα\nαἰτοῦντα ἀκόλους, παλαίοντα, λακτιζόμενον, παροινούμενον·\nὧν ἕκαστον αὐτῷ διὰ φιλίαν θεὸς προὔβαλλεν,\nοὐχ ὁ Ποσειδῶν, ὀργιζόμενος,\nὅτι οἷ υἱὸν φίλον ἐξαλάωσεν,\nοὐδὲ ὁ Ἥλιος μηνιῶν τῶν βοῶν (μὴ τοσαύτη μήτε\n\n\n\n\nΠοσειδῶνα ἔχοι φιλία πρὸς ἄνθρωπον ἄγριον καὶ παῖδα\nἄξενον, μήτε τὸν Ἥλιον πτωχεία καὶ φειδὼ βοῶν),\nἀλλὰ γὰρ τοῦ Διὸς ταῦτα ἦν τὰ προστάγματα.\nἮ γὰρ\nοὐχ οὗτός ἐστιν ὁ καὶ τὸν Ἡρακλέα τὸν αὑτοῦ παῖδα\nμὴ ἐάσας ἀργὸν καὶ τρυφῶντα, ἀλλὰ ἐξελκύσας τῶν\nἡδονῶν; καὶ εἰς μὲν ἐκείνας τὸν Εὐρυσθέα ἐμβαλών,\nτῷ δὲ Ἡρακλεῖ ἐπιστήσας κάπρους καὶ λέοντας, καὶ\nδυνάστας, καὶ τυράννους, καὶ λῃστάς, καὶ ὁδοὺς μακράς,\nκαὶ γῆν ἔρημον, καὶ ποταμοὺς ἀπόρους; ἢ νύκτα\nμὲν ἡδύνατο ποιῆσαι ὁ Ζεὺς τριπλῆν ἐκ μιᾶς, ὃν δὲ\nἐν τῇ νυκτὶ ταύτῃ ἐποιήσατο, τῶν δὲ τοῦ βίου πόνων\nοὐκ ἠδύνατο ἐξελέσθαι; Ἀλλ᾿ οὐκ ἤθελεν· οὐ γὰρ θέμις\nΔιὶ βούλεσθαι ἄλλό τι ἢ τὸ κάλλιστον. Οὕτως\nἦν καὶ ὁ Ἡρακλῆς ἀγαθός, καὶ Διόνυσος, καὶ ὁ Ὀδυσσεύς.\nΚαὶ ἵνα μὴ πόρρω σε ἀπάγω τῶν ἐν ποσίν,\nτὸν Σωκράτην αὐτὸν οἴει γενέσθαι τέχνῃ ἀγαθῇ, ἀλλ᾿\nοὐ θείᾳ μοίρᾳ;\n|ἢ κατὰ μὲν τὴν τέχνην ἐγένετο ἂν\nλιθοξόος παῖς ἢ παρὰ πατρὸς λαβὼν τὸν κλῆρον· κατὰ\nδὲ τὴν τοῦ θεοῦ χειροτονίαν τὴν μὲν τέχνην διώσατο,\nτὴν δὲ ἀρετὴν ἐλάμβανεν.\nΟὐδὲ τοῦ Ὁμήρου ἔγωγε ἀποδέχομαι, τῷ Λυκίῳ\nΓλαύκῳ μεμφομένου ἀμείβοντι ὅπλα χρυσᾶ πρὸς τὰ\nτοῦ Διομήδους χαλκᾶ ὄντα καὶ ἐννεαβοίῳ ἑκατομβοίων\nἐλαττουμένῳ.\nΧρηματιστὴς γὰρ ἂν τοῦτό γε αἰτιάσαιτο\nἐν δίκῃ,\nἀρχὸς ναυτάων, οἷοί τε πρηκτῆρες ἔασιν,\nφόρτου τε μνήμων,.\nκερδέων τε ἁρπαλέων,\nμή τι γε ἀνὴρ ποιητικὸς καὶ ἀξιῶν μαθητὴς εἶναι τῆς\nΚαλλιόπης, ᾗ μηδὲν θέμις μήτε ἐπαινεῖν τῶν αἰσχρῶν,\nμήτε ψέγειν τῶν καλῶν.\nΕἰκὸς δέ που τὸν Γ λαῦκον,\nεἴπερ ἦν Ἱππολόχου τοῦ Βελλεροφόντου τοῦ Σκύφου\nτοῦ Αἰόλου, ἀγαθῶν ἁπάντων, ἐντυχόντα ἀνδρὶ ἐχθρῷ\n\n\n\n\n\n\nδο ‖ κοῦντι κατὰ τὴν τοῦ πολέμου τύχην, φίλῳ δὲ\nκατὰ τὴν τῶν πατέρων ξενίαν, ζυμβαλλόμενον φιλίαν\nαὖθις καὶ ἀνακαλούμενον τὴν προγενῆ οἰκειότητα,\nσυμμετρήσασθαι τῷ καιρῷ καὶ μὴ τῇ ἀξίᾳ τῶν ὅπλων\nτὴν ἀπαλλαγήν, μὴ λογισμοὺς συντιθέντα χρυσοῦ καὶ\nχαλκοῦ, καθάπερ οἱ ἐκ Λήμνου οἰνιζόμενοι,\nἄλλοι μὲν χαλκῷ, ἄλλοι δʼ αἴθωνι σιδήρῳ,ἄλλοι δὲ ῥινοῖς, ἄλλοι δʼ αὐτοῖσι βόεσσι.\nΜέχρι μὲν γὰρ τῆς χρείας τῆς ἐν ποσὶν ἔχει λογισμοὺς\nἡ ἀντίδοσις, καὶ τὸ πλέον πρὸς τοὔλαττον τῷ\nἀντι |στασίῳ ἐν τοῖς ἀνομοίοις κατὰ τὴν τιμὴν ἐξετάζεται.\nΚἂν ἐγκεκαλυμμένος γοῦν τις γνοίη, ὅτι τὸ\nτάλαντον τῶν δέκα μνῶν πολλαπλάσιον, καὶ ἡ δραχμὴ\nτοῦ ὀβολοῦ τιμαλφεστέρα·\nκαὶ ἐν κτήσει γῆς καὶ κατὰ\nτὸν Ἡρόδοτον (ΙΙ 6)\nοἱ μὲν γεωργοὶ ὀργύιαις διαμετροῦνται τὴν γῆν,\nοἱ δὲ τούτοις ἀμφιλαφέστεροι σταδίοις, οἱ δὲ τούτων\nπολὺ γεωργικώτεροι σχοινίοις,\n\n\n\n\nκαθάπερ οἱ Αἰγύπτιοι·\nκαὶ ἐν κτήσει θρεμμάτων πολυκτεανώτερος\nτοῦ Πολυφήμου ἦν ὁ Δάρδανος,\nτοῦ τρισχίλιοι ἵπποι ἔλος καταβουκολέοντο.\nἈλλʼ ἐπειδάν τις τὰς χρείας παρωσάμενος ἀντεξετάζῃ\nαὐταῖς τὰ ἀγαθά, εὕροι ἄν, οἶμαι, ταύτας μὲν καιρῷ,\nκαὶ νόμῳ, καὶ ἡδοναῖς, καὶ ἔθεσιν, καὶ τύχαις, ἄνω\nκαὶ κάτω εἰς τιμὴν καὶ ἀτιμίαν μεταβαλλομένας\nτὸ δὲ\nἀγαθὸν ἑδραῖον, βέβαιον, ἀκλινές, ἰσόρροπον, κοινόν,\nἀνέμητον, ἄφθονον, ἀνενδεές, μήτε αὔξησιν χωροῦν,\nμήτε ἐνδείας ἀνεχόμενον·\nτό, τε γὰρ αὐξόμενον προσθήκῃ\nαὔξεται·\nἀλλʼ εἰ μὲν ἀγαθὸν ἀγαθῷ προσελήλυθεν,\nοὐδὲν μᾶλλον ἢ προσθήκῃ νόει ἀγαθὸν τὸ ἀγαθόν,\nἦν γὰρ ἀγαθὸν καὶ πρότερον·\nεἰ δὲ οὐκ ἀγαθὸν\nἦν τὸ προσελθὸν εἰς αὔξησιν, δεινὸν λέγεις, εἰ ἔσταί\nτι ἀγαθὸν μεῖζον προσθήκῃ κακοῦ·\nτό, τε ἐνδεὲς ἐλλείψει\nἐνδεές· ἀλλʼ εἰ μὲν τοῦ ἀγαθοῦ ἀπουσίᾳ ἐνδεῖ\nτὸ ἀγαθόν, οὐκ ἦν ἀγαθόν, ὁπότε ἐνέδει· εἰ δὲ ἑτέρῳ\nἐνδεῖ, καὶ μὴ τῷ ἀγαθῷ, οὐ λυπεῖ τὸ ἀγαθὸν ἡ ἔλλειψις.\nTί δέ, οὐχὶ καὶ ταύτῃ σκοπεῖς τὸ λεγόμενον; Καλεῖς\nτι ὑγείαν σώματος; τί δὲ οὐ μέλλεις; καλεῖν δὲ\nκαὶ νόσον; φέρε οὖν διαλαβὼν ἑκάτερον φαθί. Οὐχ\nἡ μὲν ὑγεία μέτρον τί ἐστιν τῆς τῶν |σωμάτων εὐαρμοστίας,\nἐπειδὰν ὁμολογήσῃ τῇ πρὸς τὸ ἄριστον κράσει\nτἀναντία, πρὸς ὕδωρ πῦρ, καὶ γῆ πρὸς ἀέρα, καὶ ἑκάτερον\nαὖθις αὖ πρὸς ἑκάτερον, καὶ πᾶν τι πᾶσιν;\nἜστιν οὖν ὅπως ποικίλον τι σοὶ ἡ ὑγεία ἔσται καὶ\nπαντοδαπόν, οὐχὶ δὲ ἁπλοῦν καὶ ὡμολογημένον; Ἐπειδὰν\nγὰρ μέτρον εἴπῃς, στάσιν λέγεις· οὐδὲν γὰρ τῶν\nσυμμέτρων μεταχωρεῖν φιλεῖ ἐφʼ ἑκάτερα, ἀλλʼ εἰσὶν\nαὐτῶν ἀκριβεῖς οἱ ὅροι. δʼ αὖ νόσος τί ἄλλό ἐστιν,\nἢ διάλυσις καὶ ταραχὴ τῆς ἐν σώματι ἐκεχειρίας, ἐπειδὰν\nαὖθις συμπεσόντα ἀλλήλοις τά τε ὥσπερ πόλεως μέρη\nἡρμοσμένα πολεμῇ καὶ ταράττῃ, καὶ λυμαίνηται ὑπ᾿\nαὐτῶν τὸ σῶμα κλονούμενόν τε καὶ σπαραττόμενον καὶ\nσειόμενον;\nἜστιν οὖν ὅπως τὸν πόλεμον τοῦτον ἡγήσῃ\n\n\n\n\nἀπλοῦν καὶ ἕνα; || Ὀλίγου μέντʼ ἄν ἧν ἡ ἰατρικὴ ἀξία.\nΝῦν δὲ τὸ πολυμερὲς καὶ πολύφωνον τοῦ τῶν σωμάτων\nπολέμου, ἃς καλοῦμεν νόσους, ἐγέννησεν τέχνην\nπαντοδαπήν, καὶ μεστὴν ὀργάνων ποικίλων, καὶ πολλῶν\nφαρμάκων, καὶ σιτίων, καὶ διαιτημάτων.\nΚἂν ἐπὶ\nμουσικὴν ἔλθῃς, τὸ μὲν ἡρμοσμένον κἀνταῦθα ἕν, οὔτε\nκρεῖττον αὐτὸ αὐτοῦ γιγνόμενον, οὔτε ἔλαττον· τὸ δὲ\nἀνάρμοστον πολύ, καὶ παντοδαπόν, καὶ διῃρημένον.\nΟὕτω καὶ χορὸς 〈ὁ〉 ὁμολογήσας μέν εἰς ὁμοφωνίαν·\nμὴ\nὁμολογῶν δέ, σχίζεται καὶ διαχεῖται καὶ σκεδάννυται καὶ\nπλῆθος γίγνεται.\nΟὕτω καὶ τριήρης, ἐρεσσομένη ὑπʼ\nαὐλῷ, τὴν πολυχειρίαν συνάπτει τῇ ὁμοιότητι τῆς εἰρεσίας·\nἐὰν δὲ ἀπαλλάξῃς τὸν αὐλόν, διέλυσας αὐτῆς\nτὴν χειρουργίαν.\nΟὕτω καὶ ὑφʼ ἡνιόχῳ ἅρμα εὐθύνεται\nκοινῷ δρόμῳ καὶ θυμῷ ἐνί· ἐὰν δὲ ἀφέλῃς τὸν\nἡνίοχον, ἐσκέδασας τὸ ἅρμα.\nΟὕτω καὶ στρατόπεδον\nσυντάττεται ὑπὸ συνθήματι ἐνί· ἐὰν δὲ ἀφέλῃς τὸ\nσύνθημα, διέλυσας τὴν φάλαγγα εἰς πλήθους φυγήν.\nΤί τοίνυν ἀγαθὸν σωμάτων; ὑγίεια. Κακόν; νόσος\nἄν μὲν ἡ ὑγίεια, πολλαὶ δὲ αἱ νόσοι.\nΤί ἐν μουσικῇ\nτὸ ἀγαθόν; ἁρμονία· ἕν μὲν τὸ ἡρμοσμένον, πολλὴ δὲ\n\n\n\n\nἡ ἀναρμοστία.\nΚαὶ ἐν χορῷ ἕν μὲν ἡ ὁμολογία, παντοδαπὸν\nδὲ ἡ διαφωνία·\nκαὶ ἐν τριήρει ὁ μὲν αὐλὸς\nἕν, πολλὴ δὲ ἡ ἀπείθεια·\nκαὶ ἐν ἄρματι, ἡνιόχου τέχνη,\nἓν μὲν τοῦτο, παντοδαπὸν δὲ ἡ ἀτεχνία.\nΤί δὲ ἐν\nφάλαγγι; φυλακὴ συνθήματος· ἓν μὲν τοῦτο, παντοδαπὴ\nδὲ ἡ ἀναρχία.\nἘν μὲν οὖν τῇ τοῦ ἑνὸς φύσει\nὑπερβολὰς καὶ ἐνδείας οὐχ ὁρῶ· στάσιμος γὰρ αὕτη,\nκαὶ μηδένα ἀνεχομένη δρόμον μήτε εἰς φυγὴν μήτε\nεἰς δίωξιν· ὅταν δὲ εἰς πλήθους ἀριθμὸν ἐμπέσω, δύναμαι\nτούτου διαμετρεῖσθαι τὰς φύσεις·\nκαὶ γὰρ ὁδοῦ\nμακρᾶς τὸ μὲν τέρμα ἕν, πολλαὶ δὲ αἱ ἀποστάσεις.\nἘὰν ἐπὶ Βαβυλῶνα ἴῃς, πλησιαίτερος μὲν τοῦ Ἀρμενίου\nὁ Ἀσσύριος· καὶ τοῦ Λυδοῦ ὁ Ἀρμένιος, καὶ τοῦ\nἼωνος ὁ Λυδός, καὶ τοῦ νησιώτου ὁ Ἴων· ἀλλʼ οὐδεὶς\nἐν Βαβυλῶνι οὔπω, οὐχ ὁ Ἀσσύριος, οὐχ ὁ Ἀρμένιος,\nοὐχ ὁ Λυδός.\nοὐχ ὁ Ἴων, οὐχ ὁ νησιώτης. Κἂν ἐπʼ\nἘλευσῖνα ἴῃς, Πελοπόννησος αὕτη, εἶτα Μέγαρα, εἶτα\nἸσθμός· ἀλλὰ ἀμύητος εἰ, κἂν ἐν Μεγάροις ἦς. ὁμοίως\nτῷ Πελοποννησίῳ· μέχρι μήπω τῷ ἀνακτόρῳ προσἐλήλυθας,\nἀμύητος εἰ.\nΝόμιζε δὴ καὶ τὸν βίον ὁδόν\n\n\n\n\n\nτινα εἶναι μακράν, ἐπʼ Ἐλευσῖνα ἢ Βαβυλῶνα ἄγουσαν,\nτέρμα τε δὴ τῆς |ὁδοῦ τὰ βασίλεια αὐτὰ καὶ\nἀνάκτορα, καὶ τὴν τελετήν· ὑπὸ δὲ πλήθους ὁδοιπόρων\nμεστὴν τὴν ὁδὸν θεόντων, ὠθιζομένων, καμνόντων,\nἀναπαυομένων, κειμένων, ἐκτρεπομένων, πλανωμένων·\nπολλαὶ γὰρ αἱ παρατριβαὶ καὶ ἀπατηλαί, ὧν αἱ μὲν\nπολλαὶ ἐπὶ κρημνοὺς καὶ βάραθρα ἄγουσιν, ἐπὶ τὴν\nΣειρήνων, αἱ δὲ ἐπὶ τοὺς Λωτοφάγους, αἱ δὲ ἐπὶ τὸν\nΚιμμερίων δῆμον·\nμία δέ που τὶς στενὴ καὶ ὄρθιος\nκαὶ τραχεῖα, καὶ οὐ πολλοῖς πάνυ ὁδεύσιμος, ἐπʼ αὐτὸ\nἄγει τὸ τῆς ὁδοῦ τέρμα, ἣν μόγις καὶ μετὰ πραγμάτων\n\n\n\n\nσύν πολλῷ πόνῳ καὶ ἱδρῶτι ἀνύουσιν καματηραὶ καὶ\nἐπίπονοι ψυχαί, καὶ ἐπιθυμοῦσαι τοῦ χωρίου, καὶ\nἐρῶσαι τῆς τελετῆς, καταμαντευό || μεναι αὐτῆς τὸ\nκάλλος·\nἐπειδὰν δὲ ἀφίκωνται ἐκεῖ, παυσάμεναι τοῦ\nπονεῖν, παύονται τοῦ πάθους. Τίς γὰρ ἄλλη τελετὴ\nμυστικωτέρα, καὶ τίς ἄλλος τόπος σπουδῆς ἄξιος; Ταύτην\nἔχει τοῖς ἀνθρώποις τὴν χώραν τὸ ἀγαθόν, ἣν\nτοῖς ἀμυήτοις Ἐλευσῖν ἔχει. Μυήθητι, ἐλθέ, ἐπίβηθι\nτοῦ χωρίου, λάμβανε τὰ ἀγαθά, καὶ οὐ ποθήσεις ἄλλο\nμεῖζον.\nἘὰν δὲ τὸ ἀγαθὸν ἐπονομάζῃς τῇ τῶν μὴ ἀγαθῶν\nφύσει, ὑγιείας σωμάτων καὶ εὐμορφίας, καὶ περιβολὴν\nχρυσοῦ καὶ ἀργύρου, καὶ δόξαν προγόνων, καὶ τιμὴν\nπολιτικήν, πράγματα ἡδοναῖς μᾶλλον ἢ ἀγαθοῖς μετρεῖσθαι\nπεφυκότα, ἐξαγορεύεις τὰ μυστήρια, πλημμελεῖς\nπερὶ τὸ θεῖον. Τοιούτων ἀγαθῶν μεταλαβεῖν\nποθεῖς, οἵων καὶ Ἀλκιβιάδης μυστηρίων, μεθύων, δᾳδοῦχος,\nκαὶ ἐκ συμποσίου ἱεροφάντης, καὶ ἐν παιδιᾷ\nτελεστής.\nἈγαθὸν δὲ ἀγαθοῦ ἀπορρητότερον οὐκ ἂν\n\n\n\n\nεὕροις μᾶλλον, ἢ κάλλος κάλλους ὡραιότερον· ἐὰν\nγάρ τι τούτων ἀφέλῃς, οὐκ ἔτι καλὸν οὐδὲ ἀγαθὸν\nτὸ μήπω ἀγαθόν.\nΟὐχ ὁρᾷς τὸν ὑπὲρ κεφαλῆς τοῦτον\nοὐρανόν, καὶ τὰ ἐν αὐτῷ ἄστρα, καὶ τὸν ὑπʼ αὐτῷ\nαἰθέρα καὶ ὑπὸ τούτῳ ἀέρα, καὶ τὴν ὑπʼ αὐτῷ θάλατταν;\nδιαμέτρησον αὐτῶν τὰς φύσεις. Τοῦτο γῆς\nμέρος τοῦ ὅλου πλατὺ καὶ πολυτρόφον καὶ δενδροφόρον\nκαὶ ζῳοτρόφον· ἀλλʼ ἐὰν πρὸς τὴν θάλατταν\nἐξετάζῃς, ἔλαττον θαλάττης· καὶ θάλαττα, ἀέρος ἔλαττον,\nκαὶ αἰθὴρ οὐρανοῦ.\nΜέχρι τούτου τὰ μέρη πρόεισιν,\nὑπερβάλλοντα καὶ ὑπερβαλλόμενα· ἐὰν δὲ ἔλθῃς\nἐκεῖ, στήσεται ὁμοῦ τῷ μεγέθει καὶ τὸ κάλλος.\nΤί\nγὰρ ἄν εἴη οὐρανοῦ ὡραιότερον; τί ἄστρων περιλαμπέστερον;\nτι ἡλίου ἀκμαιότερον; τί σελήνης εὐτροφώτερον;\nτί τῶν ἄλλων χορῶν εὐτακτότερον; τί τῶν θεῶν\nαὐτῶν τιμιώτερον;\nΚινδυνεύουσιν δὲ οἱ ἄνθρωποι, καθάπερ τοῖς ἀγαθοῖς,\nοὕτω καὶ τοῖς θεοῖς ζυγοστατεῖν τὰς τιμάς. Τίς\nοὗτος; Ζεύς· ἀρχέτω. Τίς οὗτος: Κρόνος· δεδέσθω.\nἭφαιστος· χαλκευέτω. Ἑρμῆς· ἀγγελλέτω. Ἀθηνᾶ·\nὑφαινέτω. 〈Διόσκουροι· ἐπὶ νε〉ὼς Πελοποννησίοις\n\n\n\n\n\nἑπέσθωσαν.\nἈγνοοῦσιν γάρ, οἶμαι, ὡς θεοῖς πᾶσιν\nεἷς νόμος καὶ βίος καὶ τρόπος, οὐ διῃρημένος, οὐδὲ\nστασιωτικός· ἄρχοντες πάντες, ἡλικιῶται πάντες, σωτῆρες\nπάντες, ἰσοτιμίᾳ καὶ ἰσηγορίᾳ συνόντες τὸν\nπάντα χρόνον· ὧν μία μὲν ἡ φύσις, πολλὰ δὲ τὰ\nὀνόματα.\nὙπὸ γὰρ ἀμαθίας αὐτῶν τὰς ὡφελείας τὰς\nἑαυτῶν ἕκαστοι ἐπονομάζομεν ἄλλος ἄλλῃ κλήσει θεοῦ.\nΚαθάπερ καὶ τὰ μέρη τῆς θαλάττης, Αἰγαῖον τοῦτο,\nἸώνιον ἐκεῖνο, Μυρτῶον ἄλλο, Κρη |καῖον ἄλλο· ἡ δ᾿\nἐστὶν μία, ὁμογενής, καὶ ὁμοπαθής, καὶ συγκεκραμένη·\nοὕτω καὶ τἀγαθόν, ἓν ὂν καὶ ὅμοιον αὑτῷ καὶ ἴσον\nπάντοθεν, ὑπὸ ἀσθενείας τῆς πρὸς αὐτὸ καὶ ἀγνωσίας\nταῖς δόξαις διαιρούμεθα.\nΠλουτεῖ Καλλίας, μακάριος\nτῶν ἀγαθῶν· ἀλλὰ Ἀλκιβιάδης Καλλίου ὡραιότερος.\nἈντιθῶμεν τἀγαθά, πλοῦτον κάλλει· Ποῖον αὐτῶν\nἑκατόμβοιον; ἐννεάβοιον ποῖον; πότερον ἑλώμεθα; πότερον\nεὐξόμεθα; Οὐκοῦν ὁ μὲν Φοῖνιξ καὶ ὁ Αἰγύπτιος\nτὸ Καλλίου ἀγαθὸν εὔξεται· ὁ δὲ Ἠλεῖος καὶ ὁ\n\n\n\n\n\nΒοιώτιος || τὸ Ἀλκιβιάδου.\nΕὐγενὴς Παυσανίας,\nἀλλʼ ἐνδοξότερος Εὐρυβιάδης. Ἀντιθῶμεν εὐδοξίᾳ γένος\n·τίς κρατεῖ; τίνι δῶμεν τὰ νικητήρια φέροντες;\nΣωκράτης πένης, Σωκράτης αἰσχρός, Σωκράτης ἄδοξος,\nΣωκράτης δυσγενής, Σωκράτης ἄτιμος. Πῶς γὰρ οὐκ\nαἰσχρὸς καὶ ἄτιμος καὶ δυσγενὴς καὶ ἄδοξος καὶ πένης\nὁ τοῦ λιθοξόου, ὁ σιμός, ὁ προγάστωρ, ὁ κωμῳδούμενος,\nὁ εἰς δεσμωτήριον ἐμβαλλόμενος, ἀποθνήσκων\nἐκεῖ, ἔνθα καὶ Τιμαγόρας ἀπέθανεν; Ὤ τῆς ἐρημίας\nτῶν ἀγαθῶν· ὀκνῶ γὰρ εἰπεῖν πλῆθος κακῶν.\nτούτοις ἀντιθῶμεν; τι φῶμεν; Παράβαλλε τοῖς ἀνταγωνισταῖς\nτὸν Σωκράτην ἐν κτήσει ἀγαθῶν· οὐχ ὁρᾷς\nἡττώμενον ἐν πλούτῳ Καλλίου, ἐν σώματι Ἀλκιβιάδου,\nἐν τιμῇ Περικλέους, ἐν δόξῃ Νικίου, ἐν θεάτρῳ Ἀριστοφάνους,\nἐν δικαστηρίῳ Μελήτου; Μάτην ἄρα αὐτῷ\nὁ Ἀπόλλων τὰ νικητήρια ἔδωκεν, μάτην ἐπεψηφίσατο.\nἈλλʼ ἐπεὶ τὸν Ὅμηρον αἰτιᾷ, μεμφόμενον τῷ Γλαύκῳ\nτῆς ἀμοιβῆς, πότερα καὶ σοὶ ὑπὲρ τοῦ Ὁμήρου ἀπολογητέον,\nἢ Ὁμήρῳ ὑπὲρ τοῦ Γλαύκου; Τούτῳ, νὴ Δία·\nτιμητέος γάρ μοι καὶ πρὸ τῶν ἄλλων Ὅμηρος εἴη, 〈μή〉 τι\nγε πρὸ δικαστοῦ σου.\nὯδὲ τοίνυν ὁ Γλαῦκος λέγει·\nἙἰ μέν τι, ὦ Ὅμηρε, ἢ ἔλαττον ἦν ἀγαθὸν ἀγαθοῦ,\nἢ ἔλαττον μείζονος, εἰκότως ἄρα σοι εἶχεν αἰτίαν ὁ\nΖεύς, ὡς τὰς φρένας μοι λυμαινόμενος· ἐν δὲ χρυσοῦ\nκαὶ χαλκοῦ ἀλλαγῇ μήπω πάνυ αἰτιάσῃ μήτε\nτὸν Δία, μήτε ἐμέ· οὐδὲν γὰρ οὔτε τῷ λαβόντι χρυσὸς\nπλέον, οὔτε τῷ ἀλλαξαμένῳ ὁ χαλκὸς ἔλαττον·\nἀλλὰ ἀμφοτέροις καλῶς ἔχει ἑκάτερα, ἐν τῷ ἀνίσῳ\nτῆς ὕλης ἰσοστασίῳ τῇ γνώμῃ δοθέντα.ʼ\n\n\n\n\n\nΚαὶ ὁ μὲν Γλαῦκος ἡμῖν ἀπίτω ἐκποδών·\nἡκέτω δὲ ὁ\nὈδυσσεὺς ὁ τούτου σοφώτερος, ἀποδειξόμενος ἡμῖν\nτὴν αὐτοῦ γνώμην, ἤν περὶ ἀγαθῶν κτήσεως ἔχει.\nἮ\nγὰρ οὐχ οὗτός ἐστιν ὁ μακαρίζων μὲν τὸν Ἀλκίνου\nοἶκον τῆς εὐφροσύνης καὶ τῆς ῲδῆς, συνευχόμενος δὲ\nτῇ Ναυσικᾷ ὁμόφρονα αὐτῇ ξυστῆναι γάμον, εὐδαιμονίζων\nδʼ αὗ τῆς ἀθανασίας τὴν Καλυψώ; Οἶμαι δὲ\nαὐτόν, εἰ καὶ παρʼ ἄλλον τινα ἀφίκετο τῶν οὐ κατʼ\nᾠδὴν καὶ κατὰ δαῖτα εὐδαιμόνων, οὐδὲ τῶν μακαρίων\nκατὰ ἁρμονίαν γάμου, ἀλλὰ τὰ ἔτι τούτων μείζονα\nἀγαθὰ κεκτημένων, εἰπεῖν ἂν καὶ περὶ ἐκείνων τὰ εἰκότα.\nἘπεὶ δὲ καὶ τὸ κάλλος μοι προφέρεις, ὡς ἐν\nμέτρῳ ἑνὶ τὴν χώραν ἔχον, φέρε καὶ περὶ τούτου σοι\nβραχέα ἄττα ἀποκρίνωμαι.\nΔοκεῖς γάρ μοι, γενόμενος\nἐν χῶρᾳ τοῦ Τρωῖκοῦ ποιμένος, ἀφικομένου παρὰ σὲ\nἙρ\\ μοῦ πομπῇ Διός, ἄγοντος θεὰς τρεῖς πρὸς δικαστήν\nγε, προστάττοντος βραβεῦσαι περὶ κάλλους αὐταῖς,\nἡσθεὶς τῇ Ἀφροδίτῃ, καθάπερ ἐκεῖνος, καταδικάσαι ἂν\nαἶσχος τῆς Ἥρας καὶ τῆς Ἀθηνᾶς· εἰ γὰρ ἕν μὲν τὸ\nἐν κάλλει καλόν, κρατῇ δὲ ἐν ἀγῶνι τριῶν μία, ἀνάγκη\nτὰς ἡττωμένας αἰσχρῶς ἔχειν.||\nΜὴ σύ γε, ὦ δικαστῶν εὐδαιμονέστατε, ἀλλὰ\nφειδὼ ἔχε ὀνομάτων αἰσχρῶν, καὶ ἡρέμα κάτιθι ἐκ\nτῶν ἄκρων ἐπὶ τὰ ἔσχατα·\nἵνα μὴ τὸν Ὅμηρον αὖθίς\n\n\n\n\nσοι προφέρω, λευκώλενον τὴν Ἥραν λέγοντα, καὶ ῥοδόπηχυν\nτὴν Ἠώ, καὶ τὴν Ἀθηνᾶν γλαυκῶπιν, καὶ\nἀργυρόπεζαν τὴν Θέτιν, καὶ Ἥβην καλλίσφυρον· ὧν\nοὐδεμιᾶς ἀφαιρήσει τὸ κάλλος, κἂν ἐν μέρει ᾖ, εὔφημός\nγε ἐθέλων εἶναι τὰ θεῖα, καὶ ἥκιστα πλημμελής.\nἈκούεις δʼ αὐτοῦ διηγουμένου χορὸν ἀγρευτικόν, παιζούσας\nἐν ὄρει τὰς νύμφας, ἐξηγουμένης τῆς Ἀρτέμιδος;\nΠασάων δʼ ὕπερ ἥδε κάρη ἔχει ἠδὲ μέτωπα,φησίν· καὶῥεῖα δʼ ἀριγνώτη πέλεται, καλαὶ δέ τε πᾶσαι.\nπου καταγελᾷς τοῦ Ὁμήρου, προτιμῶντος μὲν νυμφῶν\nκατὰ κάλλος Ἄρτεμιν; Ἀκούεις δὲ αὐτοῦ καὶ περὶ\nΜενελάου κάλλους τοιαυτὶ λέγοντος· ὅτε ἔφη τρωθέντος\nῥυῆναι τὸ αἷμα κατὰ τοῦ μηροῦ, ἔπειτα εἰκάζει τὸ τοῦ\nμηροῦ κάλλος γυναικὸς τέχνῃ ἐλέφαντα χραινούσης\nφοίνικι,\nἵπποις εἶναι παρήϊον·τοῖοί τοι, Μενέλαε, μιάνθην αἵματι μηροί·εὐφυεῖςφησὶν καὶ κνῆμαι καὶ σφυρά.\nΤοῦ δὲ Ἀγαμέμνονος αὖθις αὖ ἐπαινῶν τὸ κάλλος,\nοὐκ ἐδεήθη εἰκόνος Λυδίας, ἢ Καρικῆς, οὐδὲ ἐλέφαντος\n\n\n\nὑπὸ γυναικὸς βαρβάρου φοίνικι | ἐξηνθισμένου· ἀλλὰ\nεἰκάζει αὐτοῦ τῷ Διὶ τὴν κεφαλὴν καὶ τὰ ὄμματα, ᾧ\nκαὶ δῆλον, ὡς καλλίων ὁ Ἀγαμέμνων ἦν·\nτῷ μὲν γὰρ\nἦν τὸ κάλλος περὶ τὴν κεφαλὴν καὶ τὰ ὄμματα, τῷ δὲ\nἀμφὶ τοὺς μηροὺς καὶ τὰ σφυρά· ὁ δὲ τὰ κρείττω\nκαλός, καλλίων· ὁ δὲ τὰ ἥττω καλός, οὔπω μὲν αἰσχρός,\nκαλὸς δὲ ἧττον.\nΤί δὲ ἐν τῷ στρατοπέδῳ τῷ Ἑλληνικῷ\nοὐ διέφερεν μὲν ὥρᾳ ὁ Ἀχιλλεύς, εἶχεν δὲ τὰ\nδεύτερα ὁ Νιρεύς; δικαστῇ δέ σοι, ἀπολειπόμενος ὁ\nΝιρεὺς τοῦ Ἀχιλλέως, οὐδὲν ἦν διαφέρων τοῦ Θερσίτου.\nΚαὶ ἵνα μὴ περὶ κάλλους σοι μόνον διαλέγωμαι,\nοὐκ ἀμφισβητεῖ τῷ Ἀχιλλεῖ περὶ ἀνδρείας ὁ Αἴας,\nοὐδὲ τῷ Αἴαντι ὁ Διομήδης, οὐδὲ τῷ Διομήδει ὁ\nΣθένελος, οὐδὲ τῷ Σθενέλῳ ὁ Μενεσθεύς· ἀλλʼ οὐδεὶς\nδιὰ τοῦτο τὴν ἀρετὴν ἀφαιρεῖ τοῦ Μενεσθέως διὰ τὸν\nΣθένελον· οὐδὲ τοῦ Σθενέλου διὰ τὸν Διομήδην, οὔτε\nτοῦ Διομήδους διὰ τὸν Αἴαντα, οὔτε τοῦ Αἴαντος διὰ\nτὸν Ἀχιλλέα·\nἀλλʼ ἔστιν κἀνταῦθα ἡ ὁδὸς τῆς ἀρετῆς\nοὐ διαπηδῶσα τὰς διὰ μέσου φύσεις, ἀλλὰ κατιοῦσα\nἠρέμα ἀπὸ τῶν ἀρίστων ἐπὶ τοὺς καταδεεστέρους.\nΚαὶ ἵνα ποτὲ ἀπαλλαγῶμεν τῶν σωμάτων, οἷς ἀναμέμικται\nἡ ῥώμη καὶ τὸ κάλλος, εἰ τὴν Ἀνδρομάχην\nτῇ Πηνελόπῃ ἀντεξετάζοις, οὐχὶ σώφρων μὲν ἑκατέρα\nκαὶ φίλανδρος; προτιμήσεις δὲ τὴν Πηνελόπην, οὐχ\nὅσα γυναικὸς βαρβαρικῆς Ἑλληνίδα, ἀλλὰ τῷ περιόντι\nκατὰ τὴν ἀρετὴν τὸ πλεῖον νέμων.\nΣυμβουλεύει δὲ\nκαὶ ὁ Νέστωρ τῷ Ἀγαμέμνονι· ἆῤ ἀνοήτῳ φρόνιμος;\nἢ οὐκ ἂν ἐθελήσαις τὸν τῶν Πανελλήνων || βασιλέα,\nτὸν διογενῆ | καὶ λαῶν ποιμένα, καθυβρίσαι δυσφήμῳ\nαἰτίᾳ; ἀλλὰ καὶ ὣς ἐδέησεν αὐτῷ φρονίμῳ ὄντι φρονιμωτέρων\nσυμβούλων, τοῦ Νέστορος.\nΠείθω δέ γε\nοὐδέν τι μᾶλλον περὶ τῶν ἀρετῶν διαλεγόμενος, τὰ\nὅμοια τοῖς ὁμοίοις, τῷ ἀνίσῳ κατὰ τὴν μετουσίαν, εἰς\nὑπεροχῆς καὶ ἐλαττώσεως μοῖραν παραβαλεῖν ἐθέλων·\nὅς γε καὶ τὴν ὑγίειαν ἡγεῖ ἁπλοῦν τι εἶναι. Τί δέ\nἐστιν ἁπλοῦν παντὸς ἧττον; αἱ γὰρ τῶν σωμάτων φύσεις\nπολὺ τῶν τῆς ψυχῆς ἀμφιλαφέστεραι εἰς ὑγείας\nμέτρον\nκαὶ αὐτὸ τοὐναντίον, ὁ μὲν διώκων ἀκρότητα\nἐν ὑγιεινῷ διώκει πρᾶγμα φεῦγον, καὶ οὔτε Ἀσκληπιῷ\nοὔτε Χείρωνι ἐξ ἐπιδρομῆς ἁλώσιμον·\nὁ δὲ ἐν τῷ ἀνίσῳ\nτοῦ ἐφικτοῦ τὸ ληφθὲν ἀγαπῶν, εὐγνωμονέστερος μὲν\nπρὸς τὴν τέχνην, οὐκ ἀνέλπιστος δὲ πρὸς τὴν ἀκρότητα.\n\n\n\n\nΟὕτω τοι καὶ τοῖς ἀγαθοῖς ἔχει.\nΤριῶν γὰρ\nὄντων οἷς ἄν τις διαιτήσαι τὸ παρὸν τουτὶ τὸ σκέμμα,\nἑνὸς μὲν τείνοντος ἐπὶ τὸ ἀληθὲς αὐτό, δευτέρου δὲ\nἐπὶ τὸ δυνατόν, τρίτου δὲ ἐπὶ τὸ ὠφέλιμον, καθʼ ἕκαστον\nτούτων σκεψώμεθα, ἀνατρέψαντες αὐτῶν τὴν\nἀκολουθίαν, ἀπὸ τοῦ ὠφελίμου ἀρξάμενοι·\nμήπω γὰρ\nδυνατὸν ἔσται μηδὲ ἀληθὲς τὸ λεγόμενον, ὡς ἔστιν\nἀγαθὸν ἀγαθοῦ μεῖζον, ἀλλὰ ἴδωμεν αὐτοῦ τὸ ὠφέλιμον·\nπολλὰ γάρ που καὶ τῶν οὔτε ἀληθῶν οὔτε δυνατῶν\nὠφέλησεν πιστευθέντα.\nΟὐχ ὁ μὲν ἰσοκρατὲς τὰ πρῶτα ἄγων τὸ ἀγαθὸν\nκαὶ περιγράφων αὐτοῦ τὴν οὐσίαν ἐν τῷ ἀρίστῳ μόνῳ,\nδιέσκαψεν καὶ διετείχισεν τὴν ἐλπίδα τῶν πολλῶν τῆς\nἐπʼ αὐτὸ ὁδοῦ; ὁ δὲ ὑποβάθρας διδούς, καὶ ἀναπαύλας\nδιὰ μέσου καὶ ἀναγωγὰς πολλάς, προὔπεμψεν πόρρω\nπάνυ ὡς τευξόμενον τοῦ | μετρίου, παρεμυθήσατο δὲ\nτῇ ἐπιτυχίᾳ τὸν προσελθόντα ἤδη, ὡς προεληλυθότα\n\n\n\n\n\n\nτῷ ἀρίστῳ· ἀνεκήρυξεν δὲ τὸν ἀφικόμενον εἰς τὸ ἄκρον,\nὡς ἐν ἀγαθοῖς ἄριστον·\nὁ δὲ ἕτερος τῶν λόγων οὐχὶ\nτὸν μὲν ἀριστέα ἐν δειλοῖς στεφανοῖ, τὸν δὲ ἰσχυρὸν\nἐν ἀσθενεστάτοις; καὶ τὸ ὅλον ἀνταγωνιστὰς τοῖς ἀρίστοις\nοὐ δίδωσιν, οὐδὲ ἐλέγχει τὰς ἀρετὰς ἐν τοῖς\nὁμοίοις.\nΚαὶ τοῦ μὲν ὠφελίμου παύομαι, τὸ δὲ δυνατὸν\nἤδη σκοπῶ.\nΧρυσὸν μὲν τὸν διαφέροντα ἐλέγχει\nχρυσὸς ἥττων, οὐ μόλιβδος, καὶ ἄργυρον ἄργυρος,\nκαὶ χαλκὸν χαλκός. Καὶ πάντως ἁπλῶς γίγνονται αἱ\nἐξετάσεις ἐν τῇ παραβολῇ τοῦ ὁμοίου μὲν κατὰ τὴν\nοὐσίαν, ἀνομοίου δὲ κατὰ τὴν ὑπεροχήν.\nΤὸ δὲ ἀγαθὸν\nεἰς τὰ κακὰ αὐτὰ ἐμβαλὼν οὕτως ἐξετάζεις· καὶ\nπῶς οὐ φανεῖταί σοι τὸ σμικρότατον τῶν ἀγαθῶν ἐν\nχώρᾳ τοῦ ἀρίστου; Ὡς γὰρ ἐν νυκτὶ φῶς ἐκ πυρὸς\nτοῦ διʼ ἡμέρας φανέντος ἀκμαιότερον ὑπὸ πολλοῦ τοῦ\nπερικεχυμένου σκότους ἐλεγχόμενον, ἐν δὲ ἡλίῳ τὸ\nαὐτὸ ἀμυδρὸν καὶ ἀσθενὲς καὶ ἀνταγωνιστὴν ἰσχυρότερον\n〈οὐ φέρον〉·\nοὕτως ἀμέλει καὶ τὸ ἀγαθὸν τοῖς\nμὲν κακοῖς συνεξεταζόμενον, καὶ τὸ τυχόν, ἄριστον\nκαὶ μέγιστον καὶ ἐξοχώτατον, ὡς ἐν πολλῷ ζόφῳ μικρὸν\nζώπυρον, ἐν πολλῇ νυκτὶ ὀλίγον φῶς· ἐὰν δὲ\n\n\n\n\n\nπαράσχῃς αὐτῷ πρὸς τὰ ὅμοια δρόμον καὶ ἅμιλλαν,\nτότε ὄψει τὸ ἄριστον ὄντως· νῦν δὲ συγχεῖς τὴν κρίσιν\nκαὶ ταράττεις.\nΟὐχ || ὁρᾷς καὶ τὴν σελήνην,\nἄστρον ἀμφίβιον πρὸς νύκτα καὶ ἡμέραν, ἐν μὲν νυκτὶ\nλαμπράν, μετὰ δὲ ἡλίου ἀμαυράν; Οὐκοῦν ἐν ἡμέρᾳ\nἥλιος κρατεῖ, τὸ ἄριστον καὶ ἀκμαιότατον τῶν ἐν οὐρανῷ\nσωμά|των·\nἐν δὲ νυκτὶ σελήνη κρατεῖ, τὸ ἀσθενέστατον.\nΚαὶ τοίνυν καὶ τὸ ἀγαθόν, ἐὰν μὲν εἰς\nνύκτα καὶ ζόφον καὶ ἀφέγγειαν κακῶν ἐμβάλῃς, κρατεῖ\nτὸ ἀμαυρότατον· ἐὰν δὲ παραθῇς ἀγαθὰ ἀγαθοῖς, ἀνάγκη\nκρατεῖν τὰ περιλαμπέστερα.\nΠαύομαι τοῦ δυνατοῦ, καὶ ἐπὶ τὸ ἀληθὲς μέτειμι.\nΤὸν γὰρ τοῦ ἀνθρώπου βίον ἆρα ἄλλο τι ἡγητέον ἢ\nδιαγωγὴν ζωῆς συγκεκραμένην ἐκ ψυχῆς καὶ σώματος\nκαὶ τύχης; Ἐκ δὲ τῆς τούτων ἁρμονίας κραθέντων\nκαλῶς, ἑκάστου εἰς τὸ ἀκρότατον τῆς ἑαυτοῦ ῥώμης\nἀφιγμένου, τὸ ἄθροισμα τοῦτο εὐδαιμονίαν κλητέον·\nἀρχούσης μὲν τῆς ψυχῆς, στρατηγοῦ δίκην, ὑπηρετοῦντος\nδὲ τοῦ σώματος, στρατιώτου δίκην, συνεργούσης\nδὲ τῆς τύχης, ὅπλων δίκην· ἐξ ὧν ἁπάντων τὸ\n\n\n\n\n\nνικᾶν ἔρχεται.\nἘὰν δὲ ἀφέλῃς τὴν τύχην, τὸν στρατιώτην\nἐξοπλίζεις· κἂν τὸν στρατιώτην ἀφέλῃς, ἀποχειροτονεῖς\nτὸν στρατηγόν·\nτιμιώτερον δὲ καὶ στρατιώτης\nὅπλων, καὶ στρατιώτου στρατηγός. Ἐὰν δὲ\nδυοῖν θάτερον, ἢ τὸν στρατηγὸν τιμῶν τὰ λοιπὰ ἀτιμάσῃς,\nτί χρήσεται ὁ στρατηγὸς τῇ τέχνῃ; ἢ καὶ ταῦτα\nεἰσάγων ἰσοτιμίαν νέμῃς, τί χρήσεται τέχνη τῷ στρατηγῷ;\nἈρχέτω ψυχή, στρατευέτω τὸ σῶμα, συναγωνιζέσθω\nἡ τύχη· πάντα ἐπαινῶ, πάντα δέχομαι· ἀλλὰ\nτὴν ἰσοτιμίαν αὐτῶν ἀφαιρῶ.\nΟὐχ ὁρᾷς καὶ τὸν ἐν\nθαλάττῃ πλοῦν, ἔνθα ὁ μὲν κυβερνήτης ἄρχει, ὡς ψυχὴ\nσώματος· ἡ δὲ ναῦς ἄρχεται, ὡς ὑπὸ ψυχῆς σῶμα·\nτὰ δὲ πνεύματα ἐπιρρεῖ, ὡς ταῖς ἀρεταῖς ἡ τύχη; Ἐὰν\nδὲ χειμὼν ἐπιγένηται, καὶ μένῃ μὲν ἡ ναῦς, μένῃ δὲ\nὁ κυβερνήτης, ἐλπὶς σωτηρίας, κἂν οἴχηται ἡ ναῦς\nὀρθά, | ἢ κατακλύζεται, διὰ τῆς τέχνης·\nἐὰν δὲ ἀπὸ τοῦ\nκυβερνήτου ἄρξῃ, καὶ ἐκεῖνον ἀφέλῃς, ἀχρεῖος μὲν ἡ\nναῦς κειμένη· ἀχρεῖος δὲ ἡ ἐπιρροὴ τῶν πνευμάτων,\nκἂν φέρῃ.\nΚαὶ διὰ τοῦτο ἐν μὲν θαλάττῃ καὶ νηῒ\nκαὶ πλῷ τιμιώτατον ὁ κυβερνήτης, καὶ μετὰ τοῦτον ἡ\n\n\n\n\n\nναῦς, καὶ μετὰ ταύτην ἡ ἔξωθεν ἐπικουρία·\nἐν δὲ τῷ\nτοῦ βίου τούτῳ δρόμῳ τιμιώτατον μὲν ἡ ψυχή, μετὰ\nδὲ ταύτην τὸ σῶμα, καὶ τρίτον ἡ τύχη· τὰ δὲ τοῦ\nτιμιωτέρου ἀγαθὰ τῶν ἧττον τιμίων τιμιώτερα.\nἘγὼ καὶ τῶν αἰσθήσεων τὴν ἰσοτιμίαν ἀφαιρῶ.\nΤυφλὸς ἦν Ὅμηρος, ἀλλʼ ἤκουεν τῆς Καλλιόπης· κωφὸς\nἦν Ἄτυς, ἀλλʼ ἑώρα τὸν ἥλιον. Μετάθες τὰς\nσυμφοράς· ἀκουέτω Ἄτυς μὴ ὁρῶν, βλεπέτω Ὅμηρος\nμὴ ἀκούων· Ἄτυῖ μὲν οὐκ ᾄσεται ἡ Καλλιόπη, Ὁμιήρου\nδὲ οὐκ ἀφαιρήσεις τὴν διδάσκαλον.\nἘγὼ καὶ τῶν\nθεῶν τὴν ἰσοτιμίαν ἀφαιρῶ· πείθομαι γὰρ Ὁμήρῳ\nλέγοντι·\nτριχθὰ δὲ πάντα δέδασται, ἕκαστος δʼ ἔμμορετιμῆς·\nτιμῆς οὐκ ἴσης, οὐδὲ γὰρ ἀρχῆς ἴσης· οὐ γὰρ ἴση ἡ\nνομὴ οὐρανοῦ πρὸς θάλατταν, καὶ θαλάττης πρὸς\nἍιδην θεὸς δὲ ὅμοιος καὶ Κρόνου παῖς, καὶ Ἅιδης,\nκαὶ Ποσειδῶν, καὶ Ζεύς· καὶ γὰρ Λύσανδρος Σπταρτιάτης,\nἀλλὰ Ἀγησίλαος Ἡρακλείδης·\nλέγω δὲ κατὰ\n\n\n\n\n\n\nτὰς ἀρετάς, καὶ τὰ γένη προστιμῶ (οὐ γὰρ ὁ μὲν πωλοδάμνης\nεὐγενείας ἱππικῆς ἐρᾷ,\nἧς Τρωΐ περ εὐρύοπα Ζεὺςδῶχʼ υἷος ποινὴν Γανυμήδεος, οὕνεκ’ ἄρισταιἵπποι ἔσαν,\nὁ δὲ θηρευτὴς εὐγενείας σκυλάκων ἐρᾷ· φιλάνθρωπος\nδὲ καὶ φιλοθρέμμων τοῦ ζῴου τούτου, οὐκ ἐξετάσει\nτὰ γένη)· λέγων οὐκ Ἀρτοξέρξην τὸν Ξέρξου (δειλόν\nμοι γένος λέγεις), οὐδὲ Ἱππίαν τὸν Πεισιστράτου\n(πονηρόν μοι γένος λέγεις), οὐδὲ Κροῖσον τὸν Ἀλυάττου\n(ἀσθενὲς λέγεις)·\nἐὰν δὲ Λεωνίδαν λέγῃς καὶ Ἀγησίλαον,\nγνωρίζω τὴν ἀρετήν, καὶ μέμνημαι τοῦ Ἡρακλέους,\nκαὶ ἐπαινῶ τὴν εὐγένειαν. Εἴθε μοι καὶ τὸ\nἈριστείδου γένος ἦν Ἀθήνησιν, εἴθε τὸ Σωκράτους·\nἐτίμησα ἂν τούτους ὡς ρακλείδας, ὡς Περσείδας, ὡς\nεὐπατρίδας.\nἬ ποταμῶν μὲν ῥεύματα ἐπαινεῖς, ἐὰν\nκαθαρὰ ἐκ πηγῶν ἔλθῃ, καὶ φυτὰ ἐπαινεῖς, κἄν γηράσκῃ\n\n\n\n\n\nμὲν αὐτῶν τὰ σώματα, μένῃ δὲ τὰ σπέρματα· εὐγένειαν\nδὲ ἀνθρωπίνην οὐκ ἐπαινέσεις, ἐὰν ἀρξαμένη ἀπὸ τῆς\nἀρετῆς, ὡς ἐκ πηγῆς καθαρᾶς, γνήσιος μένῃ, ἀνεπίμικτος\nμένῃ; Καὶ μέχρι μὲν ταύτης ἀνδρίζῃ, καὶ ἀξιό πιστος\nεἶ λέγων·\nἐὰν δέ σου καὶ περὶ πλούτου πυνθάνομαι,\nτί φῆς; ποῖ τὸ πρᾶγμα τάττεις; ἐν ποίῳ\nχορῷ; Λέγε γυμνῇ τῇ κεφαλῇ, τὰς τῆς ψυχῆς φωνὰς\nλέγε· τί φῆς τὸν πλοῦτον; Κακόν; τί οὖν ἐρᾷς; Ἀγαθόν;\nτί οὖν φεύγεις;\n(Eurip. Hipp.612) Ἡ γλῶττα ἐπώμοσεν, ἡ δὲ φρὴν\nἀνώμοτος.\nἈλλʼ οὐδέτερον ἡγεῖ, οὐκ ἀγαθόν, οὐ κακόν·\nἀλλʼ ἐν\nμεθορίᾳ καὶ χώρῳ μέσῃ. Τήρησον αὐτὸ ἀδιάφορον,\nμὴ προσέλθῃς περαιτέρω, μὴ ὑπερβῇς τοὺς ὅρους.\nἌν\nδὲ ὑπαλλάξας τὸ ὄνομα ἀγαθὸν μὲν μὴ καλῇς, προηγμένον\nδὲ καλῇς, τὴν μὲν φωνὴν μετέβαλες, τὴν δὲ\nτιμὴν δίδως.\nΦασὶ τὸν Μακεδόνα Ἀλέξανδρον, ἀφικόμενον εἰς\nἌμμωνος, προσειπόντος αὐτὸν τοῦ Ἄμμωνος παῖδα,\nπιστεῦσαι τῷ θεῷ κατὰ τὴν Ὁμήρου φήμην, πατέρα\nαὐτὸν θεῶν καὶ ἀνθρώπων ὀνομάζοντος·\nἀποδεξάμενος\nδὲ τοῦ μαντείου, ἄλλο μὲν ήξίωσεν οὐθὲν τὸν\nπατέρα μετὰ τοῦτο ἐρέσθαι, οὐ περὶ τῆς Δαρείου φυγῆς,\nοὐ περὶ τῆς μελλούσης μάχης, οὐ περὶ τῆς Ἑλλάθος\nκακουμένης, οὐ περὶ τῆς Ἀσίας κυκωμένης· ἀλλʼ,\nὥσπερ αὐτῷ τῶν ἄλλων καλῶς ἐχόντων, ἠρώτα τὸν\nθεὸν περὶ τοῦ Νείλου, ὁπόθεν ὁρμηθεὶς ἐπὶ Αἰγύπτου\nκάτεισιν.\nΠάνυ γοῦν αὐτῷ τοῦτο ἕν ἤδει πρὸς εὐδαιμονίαν,\nκαὶ μαθόντι εἶχεν ἂν καλῶς· οὐδʼ εἰ, μὰ\nΔία, πρὸς τῷ || Νείλῳ τὸν Ἴστρον ἔγνω, ἢ τὸν\nὠκεανὸν αὐτόν, εἴ τέ τις ἐστὶν ποταμοῦ φύσις περὶ\nπᾶσαν γῆν εἱλουμένου, εἴτε ἀρχαὶ τῆς δεῦρο καὶ πηγαὶ\n\n\n\n\n\n\nθαλάττης, εἴτε λίμνη ὑποδεχομένη τὰς ἡλίου καταδύσεις\nκαὶ σελήνης, εἴτε ἄλλο τι, οἷον οἱ ποιηταὶ καταμαντεύονται·\nἐξὸν τοὺς μὲν ποταμοὺς ἐᾶν ῥεῖν, ὁπόθεν\n〈ὁ θεὸς〉 αὐτοὺς ἀφῆκεν· αὐτὸν δὲ ἐπὶ Ἄμμωνα ἀφικόμενον,\nἢ ἐπὶ τὴν Θεσπρωτῶν γῆν καὶ τὴν ἐκεῖ δρῦν, ἢ\nἐπὶ τὸν Παρνασσὸν καὶ τὴν Πυθοῖ χρησμῳδίαν, ἢ ἐπὶ\nτὸν Ἰσμηνὸν καὶ τὴν ἐκεῖ φωνήν, ἢ ἐπὶ Δῆλον καὶ τοὺς\nἐκεῖ χορούς, ἢ εἴ που ἄλλό τι μαντεῖον ἦν φθεγματικὸν\nτῆς Ἑλλάδος ἢ τῆς βαρβάρου γῆς, δεῖσθαι τοῦ Διὸς\nκαὶ τοῦ Ἀπόλλωνος ἐπιδοῦναι χρησμὸν ἕνα κοινὸν καὶ\nδημόσιον τῷ πάντων ἀνθρώπων γένει.\nἮ γὰρ ἂν\nκοινωφελεστέραν θεωρίαν ἐστείλαντο οἱ ἄνθρωποι τήνδε\nμᾶλλον, ἢ Δωριεῖς περὶ Πελοποννήσου μαντευόμενοι,\nἢ Ἀθηναῖοι περὶ Ἰωνίας πυνθανό μενοι, ἢ Κορίνθιοι\nπερὶ Σικελίας ἀνερωτῶντες.\nΦέρε μιμησάμενοι τοὺς θεωροὺς ἐκείνους τοὺς\nκοινοὺς Ἰωνικούς, τοὺς ὑπὲρ τοῦ γένους ἐπὶ τὰ μαντεῖα\nσταλέντας, ἐρώμεθα τὸν Δία, τίς τῶν ἀνθρωπίνων\nἀγαθῶν πατὴρ καὶ χορηγός, τίνες ἀρχαί, τίνες\nπηγαί, πόθεν ὁρμηθέντα ῥεῖ; τούτων μὲν πέρι οὐθὲν\nδεῖ τὸν θεὸν ἐνοχλεῖν, αἰσθανομένους τῆς χορηγίας,\nκαὶ ὁρῶντας τὴν αἰτίαν, καὶ συνιέντας τὴν πηγήν,\nκαὶ τὸν πατέρα καὶ ποιητὴν εἰδότας, τὸν οὐρανοῦ ἁρμοστήν,\nτὸν ἡλίου καὶ σελήνης ἀγωγέα, τὸν κορυφαῖον\nτῆς τῶν ἄστρων περιφορᾶς καὶ δινήσεως καὶ χορείας\nκαὶ δρόμου, τὸν ὡρῶν ταμίαν, τὸν πνευμάτων οἰκονόμον,\nτὸν ποιητὴν θαλάττης, τὸν δημιουργὸν γῆς,\nτὸν ποταμῶν χορηγόν, τὸν καρπῶν τροφέα, τὸν ζῴων\nγεννητήν, τὸν γενέθλιον, τὸν ὑέτιον, τὸν ἐπικάρπιον,\nτὸν πατρῷον, τὸν φυτάλμιον·\nοὗ ὁ νοῦς ἀρραγὴς ὤν\n\n\n\n\n\n\nκαὶ ἄτρυτος καὶ ἐπὶ πάσας ἐξικνούμενος φύσεις ἀμηχάνῳ\nτάχει, ὡς προσβολὴ ὄψεως, πᾶν κοσμεῖ ὅτου ἂν\nἐπαφήσηται· καθάπερ καὶ αἱ παρʼ ἡλίου ἀκτῖνες προσπεσοῦσαι\nτῇ γῇ λαμπρύνουσιν αὐτῆς τὸ καταληφθὲν\nπᾶν.\nΤίς δέ ἐστιν ὁ τῆς ἐπαφῆς ταύτης τρόπος, ἐγὼ\nμὲν εἰπεῖν οὐκ ἔχω· ᾐνίξατο δὲ αὐτὴν ἠρέμα Ὅμηρος,\n(Α 528) ἦ καὶ κυανέῃσιν ἐπʼ ὀφρύσι νεῦσε Κρονίων.\nμοῦ δὲ τῷ Διὸς νεύματι γῆ ξυνέστη, καὶ ὅσα γῆς\nθρέμματα, καὶ θάλασσα ξυνέστη, καὶ ὅσα θαλάττης\nγεννήματα, καὶ ἀὴρ ξυνέστη, καὶ ὅσα ἀέρος φορήματα,\nκαὶ οὐρανὸς ξυνέστη, καὶ ὅσα ἐν οὐρανῷ κινήματα.\nΤαῦτα ἔργα τῶν Διὸς νευμάτων· μέχρι τούτων ἀδεὴς\nεἰμὶ χρησμῳδίας, καὶ Ὁ|μήρῳ πείθομαι, καὶ πιστεύω\nΠλάτωνι, καὶ οἰκτείρω τὸν Ἐπίκουρον.\nἘὰν δὲ εἰς τὰς τῶν κακῶν ἐννοίας παρέλθω, πό\nθεν ταῦτα παρέδυ δεῦρο; τίνες αἱ τῶν κακῶν πηγαὶ\nἢ γενέσεις; πόθεν ἀρξάμενα ἔρχεται; ἐξ Αἰθιόπων, ὡς\nὁ λοιμός; ἐκ Βαβυλῶνος, ὡς ὁ Ξέρξης; ἐκ Μακεδονίας,\nὡς ίλιππος; οὐ γὰρ ἐξ οὐρανοῦ, μὰ Δία, οὐκ ἐξ\nοὐρανοῦ·\n\n\n\n\n\n\n(Plat. Phaedr. 247 a) φθόνος γὰρ ἔξωθεν τοῦ χοροῦ\nἵσταται.\nἘμταῦθα τοίνυν, ἐνταῦθά μοι δεῖ χρησμῳδίας,\nἐρώμεθα τοὺς θεούς·\nΖεῦ καὶ Ἄπολλον, καὶ ὅστις\nἄλλος θεὸς μαντικὸς καὶ κηδεμὼν τῆς τῶν ἀνθρώπων\nἀγέλης, δεομένοις εἴπατε, τίς κακῶν ἀρχή; τίς αἰτία;\nπῶς φυλαξώμεθα; πῶς λάθωμεν;\n(Ξ80) Οὐ γάρ τις νέμεσις φυγέειν νκακόν, οὐδʼὑπαλύξαι.\nοὐχ ὁρᾶτε, ὅσα τὰ δεινὰ εἰς τὰς ἀνθρωπίνας κῆρας\nἐμπεπτωκότα περὶ γῆν στρέφεται, παντοίων στόνων\nκαὶ ὀδυρμῶν ἐμπιμπλάντα τὴν γῆν; Στένει μὲν τὸ\nἀνθρώπου σῶμα τὰς ἐπιτετειχισμένας αὐτῷ νόσους\nὀδυρόμενον, καὶ τὸ ἀκροσφαλὲς τῆς σωτηρίας, καὶ τὸ\nἄδηλον τοῦ βίου.\nΤίς γὰρ ἡλικίας καιρὸς ἀνυπεύθυνος\nἀνθρωπίνῳ σώματι; οὐ γενόμενον μὲν εὐθύς καὶ\n\n\n\n\n\n\nἀποσπασθὲν ἐκ μητέρων, ὑγρὸν καὶ ἰλυῶδες καὶ διαρρέον,\nὀδυρμῶν καὶ κνυζημάτων ἀνάπλεων; προῖὸν δὲ\nκαὶ εἰς ὥραν ἀναφυόμενον, ἔμπληκτον καὶ ἀκρατές;\nκἂν εἰς ἥβην προέλθῃ, ὑπὸ φλεγμονῆς ἀκατάσχετον·\nκἂν εἰς γῆρας ἔλθῃ, κατὰ βραχὺ νεκρούμενον καὶ ἀποσβεννύμενον·\nἐνδιαίτημα τῇ ψυχῇ ἀχρειότερον, δυσάρεστον,\nδύστηνον, δύσεργον, οὐκ ὄμβρων ἀνεχόμενον,\nοὐ πνευμάτων, οὐχ ἡλίου, μεμ φόμενον| ταῖς ὥραις τοῦ\nοὐρανοῦ, καὶ ἀντιστρατηγοῦν τῷ Διί.\nΧειμὼν οὗτος·\nἀντέχεται· θέρος τοῦτο· ἀναψύχει· πληρωθὲν μὲν κενώσεως,\nκενωθὲν δὲ πλησμονῆς ὀρεγόμενον· Εὐρίπου\nκαὶ ἀμπώτεως δίκην, μηδέποτε ἑστός, μηδέποτε ἀτρεμοῦν,\nἀκόρεστον, ἀκατάσχετον, ἀδηφάγον, ἐνδεὲς ἀμπεχόνης,\nδεόμενον ὑποδημάτων, ἀλειμμάτων, φαρμάκκων,\nλουτρῶν.\nἛν σῶμα θεραπεύουσιν χεῖρες πολλαὶ,\nκαὶ τέχναι πολλαί· χιλίας δὲ ἵππους ἱπποφορβὸς εἶς,\nκαὶ τοσαῦτα μῆλα ποιμὴν εἰς, καὶ τοσούτους βοῦς\nβουφορβὸς εἶς. Καὶ οὐδὲ τὰ τοσαῦτα ἱκανά·\nτίς γὰρ\n\n\n\n\n\n\nἀνθρωπίνη μηχανὴ λοιμοῦ προσβολὰς ἀλέξασθαι, ἢ\nἀνασχεῖν ὄμβρους ἐξ οὐρανοῦ καταφερομένους, ἢ στῆσαι\nγῆν σειομένην, ἢ σβέσαι πῦρ ἐκ γῆς ἀνιστάμενον;\nὉρᾷς τὸν δρόμον, καὶ τὴν διαδοχὴν τῶν κακῶν, καὶ\nτὴν συνέχειαν τῶν κινδύνων·\n(σ 130) οὐδὲν ἀκιδνότερον γαῖα τρέφει ἀνθρώποιο.\nΚἂν ἐπὶ τὴν ψυχὴν ἔλθῃς, κἀκεῖ ὄψει ὄχλον νοσημάτων\nτῇ ψυχῇ ἐπιχεόμενον· ἐὰν λύπην ἀπώσῃ, φόβος\nὑπορρεῖ· ἂν ἀπέλθῃ φόβος, ὀργὴ ἀνίσταται· ἂν παύσεται\nὀργή, φθόνος ἔπεισιν· παρὰ πόδας τὰ δυσχερῆ,\nἐν γειτόνων τὰ κακά· ἀνοχὴ δὲ ἀκριβὴς οὐδεμία.\nΤί ἄν οὖν πρὸς ταῦτα ἀποκρίναιτο ὁ Ζεύς, ἢ ὁ\nἈπόλλων, ἤ τις ἄλλος μαντικὸς θεός; Ἀκούσομεν τοῦ\nὑποφήτου λέγοντος\n(α 33/4) ἐξ ἡμέων γὰρ φασὶ κακʼἔμμεναι· οἱ δὲ καὶ αὐτοὶ\nσφῇσιν ἀτασθαλίῃσιν ὑπὲρ μόρον ἄλγεʼἔχουσιν·\n\n\n\n\n\n\nΤίς οὖν ἡ τῆς ἀτασθαλίης αἰτία;\nΟὐρανοῦ καὶ γῆς\nδυοῖν ἑστίαιν τὴν μὲν ἄμοιρον ἡγητέον κακῶν, τὴν δὲ\nἐξ ἀμφοῖν ἐπιμεμιγμένην· |ἡ τὰ μὲν ἀγαθὰ ἐπίρρυτα\nἐκ τῆς ἑτέρας, τὰ δὲ κακὰ ἐξ αὐτοφυοῦς μοχθηρίας\nἀνίσταται.\nΔιττὴ δὲ αὕτη, ἡ μὲν ὕλης πάθος, ἡ δὲ\nψυχῆς ἐξου||σία. Ῥητέον δὲ δὴ τά πρῶτα ὑπὲρ τῆς\nπροτέρας.\nὝλην ὁρᾷς ὑποβεβλημένην δημιουργῷ ἀγαθῷ·\nἧς τὸ μὲν κοσμηθὲν ἥκει παρὰ τῆς τέχνης· εἰ δέ τι\nἀκρατῶς ἑαυτῶν τὰ ἐν γῇ ἔχοντα πάσχει πλημμελές,\nἀναίτιόν μοι τὴν τέχνην τίθει· βούλησις γὰρ οὐδεμία\nτεχνίτου ἄτεχνος, οὐδὲ γὰρ νομοθέτου ἄδικος· ὁ δὲ\nθεῖος νοῦς ἀνθρωπίνης τέχνης εὐστοχώτερος.\nΚαθάπερ\nοὖν ἐν ταῖς τῶν τεχνῶν χειρουργίαις τὰ μὲν ἡ τέχνη\nπροηγουμένως δρᾶ, στοχαζομένη τοῦ τέλους, τὰ δὲ\nἕπεται τῇ χειρουργίᾳ, οὐ τέχνης ἔργα, ἀλλʼ ὕλης πάθη,\nσπινθῆρές τε ἐξ ἄκμονος, καὶ ἐκ βούνου αἰθαλώσεις,\nκαὶ ἄλλο ἐξ ἄλλης πάθος, ἀναγκαῖον μὲν τῇ ἐργασίᾳ,\nοὐ προηγούμενον δὲ τῷ τεχνίτῃ·\nοὕτως ἀμέλει καὶ\n\n\n\n\nὅσα περὶ γῆν πάθη γίνεται, ἃς καλοῦμεν κακῶν ἀνθρωπίνων\nἐμβολάς, ἐνταῦθα ἡγητέον ἀναίτιον καὶ τὴν\nτέχνην·\nεἶναι δὲ ταῦτα τῆς τοῦ ὅλου δημιουργίας ὥσπέρ\nτινας ἀναγκαίας καὶ ἑπομένας φύσεις· ἃ δὲ ἡμεῖς καλοῦμεν\nκακὰ καὶ φθοράς, καὶ ἐφʼ οἷς ὀδυρόμεθα, ταῦτα\nὁ τεχνίτης καλεῖ σωτηρίαν τοῦ ὅλου· μέλει γὰρ αὐτῷ\nτοῦ ὅλου, τὸ δὲ μέρος ἀνάγκη κακοῦσθαι ὑπὲρ τοῦ\nὅλου.\nΛοιμώττουσιν Ἀθηναῖοι, σείονται Λακεδαιμιόνιοι,\nἡ Θετταλία ἐπικλύζεται, ἡ Αἴτνη φλέγεται. Καὶ πότε\nἈθηναίοις ἀθανασίαν ὁ Ζεὺς ὑπέσχετο; ἐὰν γὰρ ἀπέλθῃ\nὁ λοιμός, Ἀλκιβιάδης ἐπὶ Σικελίαν οὐκ ἄγει; Πότε\n\n\n\n\n\nΛακεδαιμονίοις ὑπέσχετο γῆν ἄσειστον; πότε Θετταλοῖς\nγῆν ἄκλυστον; πότε |Σικελιώταις γῆν ἄπυρον; Μόρια\nταῦτα σωμάτων.\nὉλρᾷς οὖν τὰ πάθη, ἃ σύ μὲν καλεῖς\nφθοράν, τεκμαιρόμενος τῇ τῶν ἀπιόντων ὁδῷ· ἐγὼ δὲ\nσωτηρίαν, τεκμαιρόμενος τῇ διαδοχῇ τῶν μελλόντων.\nΜεταβολὴν ὁρᾶς σωμάτων καὶ γενέσεως,\n(fragm. 69 Byw.) ἀλλαγὴν ὁδῶν ἄνω καὶ κάτω,\nκατὰ τὸν Ἡράκλειτον· καὶ αὖθις αὖ\n(fragm. 67 By w.) ζῶντας μὲν τὸν ἐκείνων βίον, ἀποθνήσκοντας\nδὲ τὴν ἐκείνων ζωήν.\n(fragm. 25 Hyw.) Ζῇ πῦρ τὸν γῆς θάνατον, καὶ ἀὴρ\nζῇ τὸν πυρὸς θάνατον· ὕδωρ ζῇ τὸν ἀέρος θάνατον,\nγῆ τὸν ὕδατος.\nΔιαδοχὴν ὀρᾷς βίου καὶ μεταβολὴν σωμάτων, καινουργίαν\nτοῦ ὅλου.\nἽθι δὴ καὶ ἐπὶ τὴν τῶν ἄλλων ἀρχήν, τὴν αὐτοφυῆ,\nἢν ἡ ψυχῆς ἐξουσία κυΐσκει τὲ καὶ τελεσφορεῖ,\nὄνομα μοχθηρία. Αὐτοῦ τοῦτο\n\n\n\n\n\n(Plat. respubl. X 617 e) ἑλομένου αἰτία, θεὸς ἀναίτιος\nἐπεὶ γὰρ ἔδει γῆν γενέσθαι μὲν ἔγκαρπον, καὶ ζῳοτρόφον,\nκαὶ πολυθρέμμονα, ἔχειν δὲ ἐν ἑαυτῇ κακὰ\nἔνδον καθειργμένα ἐξεληλαμένα τοῦ οὐρανοῦ, εἰς τὸν\nδεύτερον τόπον ἐμίγη.\nΘεὸς δὲ πολλὰς καὶ παντοδαπὰς\nζῴων κληρουχίας, δίχα αὐτῶν τὴν πρώτην φύσιν\nδιελόμενος, τὴν μὲν εἶναι παντοδαπὴν ἐν τοῖς\nβίοις, καὶ ποικίλην τοῖς σώμασιν, ἄλογον, ἄφρονα,\nἀλληλοφθόρον, ἀνόητον θεοῦ, ἀρετῆς ἄμοιρον, ὑπʼ\nαἰσθήσεως ἐφημέρου βοσκομένην καὶ δημαγωγουμένην,\nἰσχυρὰν μὲν τῷ σώματι, ἀμήχανον δὲ τῷ λογισμῷ·\nτὴν δὲ ἑτέραν αὗ τὴν ἀνθρωπίνην ἔμπαλιν ὁμογενῆ\nκαὶ ξύννομον καὶ μίαν, ἀσθενῆ μὲν τῷ σώματι, ἄρρηκτον\nδὲ τῷ λόγῳ, συνετὴν θεοῦ, πολιτείας μέτοχον,\nκοινωνίας ἐρῶσαν, δίκης καὶ νόμου καὶ φιλίας γεγευμένην.\nἜδει δὲ ἄρα τὸ γένος τοῦτο κρεῖτ τον μὲν\nεἶναι τῆς ἐν γῇ πάσης ἀγέλης, ἔλαττον δέ, οἶμαι,\nθεοῦ.\nΤὴν δὲ ἐλάττωσιν αὐτοῦ οὐδὲ θάνατος ἄρα\nπαρέξεσθαι ἔμελλεν· ὄν γὰρ καλοῦσιν ο πολλοὶ θάνατον,\nαὐτὸ τοῦτο ἦν ἀθανασίας ἀρχή, καὶ γένεσις\n\n\n\n\n\nμέλλοντος βίου, τῶν μὲν σωμάτων τῷ αὑτῶν νόμῳ\nκαὶ χρόνῳ φθειρομένων, τῆς δὲ ψυχῆς ἐπὶ τὸν αὐτῆς\nτόπον καὶ βίον ἀνακαλουμένης.\nΤοῦτον δὴ τῆς ἀνθρωπίνης\nἐνδείας πρὸς τὸ θεῖον ἐξεῦρεν θεὸς τρόπον.\nἐπιθεὶς τὴν ψυχὴν γηΐνῳ σώματι, ὡς ἡνίοχον ἅρματι,\nπαραδοὺς τὰς ἡνίας τῷ ἡνιόχῳ, ἀφῆκεν θεῖν, ἔχουσαν\nμὲν παρʼ αὐτοῦ ῥώμην τέχνης, ἔχουσαν δὲ καὶ ἀτεχνίας\nἐξουσίαν.\nἩ δὲ ἐπειδὰν ἐπιβῇ ἀρμάτων καὶ λάβηται\nτῶν ἡνιῶν, ἡ μὲν εὐδαίμων καὶ μακαρία ψυχὴ\nκαὶ μεμνημένη τοῦ ἐπὶ τὸ ὄχημα ταύτην ἐμβιβασαμένου\nθεοῦ καὶ ἡνιοχεῖν προστάξαντος, ἔχεται τῶν\nἡνιῶν, καὶ ἄρχει τοῦ ἄρματος, καὶ κολάζει τὰς τῶν\nἵππων ὁρμάς·\nοἱ δέ εἰσιν ἀτεχνῶς παντοδαποί, ἄλλος\nἀλλαχοῦ θεῖν διωρμημένοι, ὁ μὲν αὐτῶν ἀκόλαστος\nκαὶ ἀδηφάγος καὶ ὑβριστής, ὁ δὲ θυμώδης καὶ ἰτητικὸς\nκαὶ ἔμπληκτος, ὁ δὲ νωθὴς καὶ ἐκλελυμένος, ὁ δὲ\nἀνελεύθερος καὶ σμικρόφρων καὶ ταπεινός.\nΑὐτὸν δὴ\nἅρμα ἐστασιασμένον ταράττει τὸν ἡνίοχον·\nκἆτα ἢ\nμὲν κρατήσῃ αὐτοῦ, κατὰ τὴν τοῦ δυναστεύοντος ἵππου\nῥύμην ἄξαν φέρεται· νῦν μὲν τῷ ἀκολάστῳ ἵππῳ πᾶν\n\n\n\n\nτὸ ἅρμα ξυμφερόμενον αὐτῷ ἡνιόχῳ ἐπὶ ὕβρεις καὶ\nπαροινίας καὶ λαγνείας, καὶ ἄλλας οὔτε εὐσχήμονας\nοὔτε εἰλικρινεῖς ἡδονάς· νῦν δὲ τῷ θυμικῷ ἐπὶ κα-\nκώσεις παντοδαπάς.\nΜαξίμου * Τυρίου\nφιλοσοφούμενα\nτέλος.\n"};
