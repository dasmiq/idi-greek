var sequence = {"name":"Hermogenes. Περὶ στάσεων","data":"Πολλῶν ὄντων καὶ μεγάλων, ἃ τὴν ῥητορικὴν συνίστησι\nκαὶ τέχνην ποιεῖ, καταληφθέντα τε ἐξ ἀρχῆς δηλαδὴ\nκαὶ συγγυμνασθέντα τῷ χρόνῳ σαφῆ τε τὴν ὠφέλειαν\nπαρεχόμενα τῷ βίῳ κἀν ταῖς βουλαῖς κἀν τοῖς\nδικαστηρίοις καὶ πανταχοῦ, μέγιστον εἶναί μοι δοκεῖ τὸ\nπερὶ διαιρέσεως αὐτῶν καὶ ἀποδείξεως, λέγω δὲ οὐ τῆς\nἀπὸ τῶν γενῶν εἰς εἴδη καὶ ἀπὸ τῶν ὅλων εἰς μέρη·\nμικρὸν μὲν γὰρ οὐδὲ τοῦτο μέρος ῥητορικῆς· ἀλλʼ οὐ\nπερὶ τούτων νυνί, περὶ δὲ τῆς τῶν πολιτικῶν ζητημάτων\nδιαιρέσεως εἰς τὰ λεγόμενα κεφάλαια ὁ λόγος γινέσθω·\nἔστι δὲ σχεδὸν ὁ αὐτὸς τῷ περὶ εὑρέσεως, πλὴν\nὅσον οὐ πάντα ἔχει τὰ περὶ εὑρέσεως.\nΚαὶ πρῶτόν γε, ὅ τι ἔστι πολιτικὸν ζήτημα, ῥητέον·\n\n\n\n\n\n\nἔστι τοίνυν ἀμφισβήτησις λογικὴ ἐπὶ μέρους ἐκ τῶν\nπαρʼ ἑκάστοις κειμένων νόμων ἢ ἐθῶν περὶ τοῦ νομισθέντος\nδικαίου ἢ τοῦ καλοῦ ἢ τοῦ συμφέροντος ἢ\nκαὶ πάντων ἅμα ἢ τινῶν· τὸ γὰρ ὡς ἀληθῶς τε καὶ\nκαθόλου καλὸν ἢ συμφέρον ἢ τὰ τοιαῦτα ζητεῖν οὐ\nῥητορικῆς.\nΤὴν δὲ ἀμφισβήτησιν ταύτην ἀνάγκη περί τε πρόσωπα\nγίνεσθαι καὶ πράγματα· ὧν πλείστη δήπου διαφορά,\nἣν τοῖς ἐπιγνοῦσι ῥᾴδιον ἤδη τὰς διαιρέσεις\nσυνιδεῖν τὰς εἰς τὰ κεφάλαια τῶν ζητημάτων καὶ ὅσα\nὅλως διαιρεῖσθαι δύναται.\nΤῶν οὖν προσώπων τὰ μέν ἐστιν οἷα καὶ δύνασθαι\nἐξετάζεσθαι, τὰ δὲ οὔ, τόπον δὲ ἄλλως ἐπέχει προσώπου.\nτῶν δʼ αὖ ἐξεταζομένων ἰσχυροτάτην μὲν ἔχει δύναμιν\nτὰ ὡρισμένα καὶ κύρια, οἷον ὁ Περικλῆς, ὁ Δημοσθένης\nκαὶ τὰ τοιαῦτα· δευτέραν δὲ τὰ πρός τι, οἷον πατήρ,\nυἱός, δοῦλος, δεσπότης· τρίτην τὰ διαβεβλημένα, οἷον\nἄσωτοι, μοιχοί, κόλακες· τετάρτην τὰ ἠθικά, οἷον γεωργοί,\nλίχνοι καὶ τὰ ὅμοια· πέμπτην τὰ κατὰ συμπλοκὴν\nδύο προσηγοριῶν, οἷον νέος πλούσιος, τούτων γὰρ ἑκάτερον\nἰδίᾳ μὲν σμικρὸν ἢ οὐδὲν ἰσχύει, συμπλακέντα\nδὲ εἰς ἓν ἄμφω δύναται κρίσιν ἀναδέξασθαι· ἕκτην τὰ\n\n\n\nκατὰ συμπλοκὴν προσώπου καὶ πράγματος, οἷον μειράκιον\nκαλλωπιζόμενον φεύγει πορνείας· ἑβδόμην τὰ\nἁπλᾶ προσηγορικά, οἷον στρατηγός, ῥήτωρ. ταυτὶ δὲ\nδῆλον μὲν ὡς καὶ καθʼ ἓν ἐμπίπτει τοῖς ζητήμασι καὶ\nκατὰ πλείονα. αὐτίκα ὁ Δημοσθένης καὶ πατὴρ ἦν δήπου\nκαὶ ῥήτωρ καὶ πρεσβευτής, ἤδη δὲ καὶ στρατιώτης·\nὅθεν καὶ μείζονα ἔχει δύναμιν τὰ ὡρισμένα καὶ\nκύρια· ἀλλὰ δεῖ περὶ ἑκάστου τῆς δυνάμεως ἰδίᾳ γνόντα\nχρῆσθαι, ὡς ἂν ὁ καιρὸς διδῷ.\nΤὰ μὲν οὖν ἐξεταζόμενα τῶν προσώπων ταῦτα, καὶ\nδεῖ τοῖς ἐγκωμιαστικοῖς ἀκολουθοῦντα τόποις χρῆσθαι\nτοῖς ἐμπίπτουσιν. οὐκ ἐπιδέχεται δὲ ἐξέτασιν τά τε\nἀόριστα, οἷον τὸ τίς, καὶ τὰ ἱσάζοντα διόλου, οἷον δύο\nνέοι πλούσιοι εἰ ἐπί τῳ κρίνοιεν ἀλλήλους· ὃ γὰρ ἄν\nτις εἴπῃ κατὰ τοῦ ἑτέρου, ἔσται τοῦτο καὶ κατὰ τοῦ\nἑτέρου.\nὭσπερ δὲ τῶν προσώπων, οὕτω καὶ τῶν πραγμιάτων\nἔστι διαφορά. καὶ ἰσχυροτάτην μὲν ἐξέτασιν ἐπιδέχεται\nταῦτα, ἐφʼ οἷς τις αὐτὸς ὡς ποιήσας κρίνεται, ὡς ὁ θάπτων\nτὸ νεοσφαγὲς σῶμα ἐπʼ ἐρημίας καὶ φωραθεὶς καὶ\nφόνου φεύγων· δευτέραν δέ, ὅταν ἑτέρου πράξαντος\nἄντικρυς εἰς αὐτὸν ἀναφέρηται τὸ κρινόμενον, οἷον\nτρισαριστέως εἰκόνα ἔστησαν οἱ πολέμιοι καὶ κρίνεται\n\n\n\nπροδοσίας· τρίτην, ἃ μεταξὺ τούτων ἐστίν, οἷον ἔγραψεν\nὁ Περικλῆς εἰς δέον ἀνηλωκέναι πεντήκοντα τάλαντα,\nκαὶ Ἀρχίδαμος δώρων φεύγει· τὸ γὰρ τῶν πεντήκοντα\nταλάντων ἀναφέρεται μὲν ἄντικρυς εἰς αὐτὸν οὐδαμῶς,\nδιὰ δὲ τὰ ἄλλα καὶ τοῦτο ἐνδέχεται ἐξετασθῆναι ὡς ἀναφερόμενον.\nἀπέοικε δὲ οὐδὲν τοῦ ζητήματος τούτου καὶ\nὁ ἄσωτος ὁ ἐπὶ τῷ πατρὶ ἀφανεῖ γενομένῳ φόνου φεύγων·\nκαὶ οὐκ ἀγνοῶ γε, ὡς ῷήθησαν τινὲς μὴ εἶναι τὸ\nπρᾶγμα ἐνταῦθα κρινόμενον, θαυμάζω δέ, εἰ μὴ κρινομένου\nπράγματος αἰτίαν τις ἀποδώσει καὶ τὸ λεγόμενον\nχρῶμα, ἀπολογήσεται δὲ οἶμαι ὁ ἄσωτος καὶ ἐρεῖ τι.\nΠρᾶγμα δὲ οὐ κρίνεται κατά γε ἐμὲ τὸ ἐξισάζον μόνον,\nοἷον πένης καὶ πλούσιος ἑκάτεροι ὡραίας ἔχοντες\nγυναῖκας κατὰ ταὐτὸν ἄμφω πεφωράκασιν ἀλλήλους\nἐξιόντας ἐκ τῶν ἀλλήλων οἰκιῶν καὶ μοιχείας ἀλλήλοις\nἀντεγκαλοῦσιν· ἐνταῦθα γὰρ αὖ πάλιν τὰ μὲν πρόσωπα\nδιαλλάττοντα ἐπιδέχεται ἐξέτασιν, τὰ πράγματα δὲ οὐ\nδιὰ τὸ ἰσάζειν.\nΜετὰ ταῦτα τοίνυν ἔστιν ἐξ αὐτῶν ἐπιγνῶναι τά τε\n\n\n\nσυνεστῶτα καὶ διαιρεῖσθαι δυνάμενα τῶν ζητημάτων\nκαὶ ὅσα μὴ συνέστηκε. τὰ μὲν γὰρ ἤτοι ἄμφω καὶ πρόσωπον\nἔχοντα καὶ πρᾶγμα κρινόμενον ἢ τὸ ἕτερόν γε\nπάντως καὶ τοὺς ἐξ ἑκατέρου μέρους λόγους σὺν τῷ\nπιθανῷ διαφόρους τε καὶ ταῖς πίστεσιν ἰσχυρούς, ἔτι\nτε — ὅπερ ἐστὶ παρὰ τοῖς δικασταῖς — τὸ τῆς κρίσεως\nἀφανὲς καὶ μὴ προειλημμένον δυνάμενόν τε πέρας λαβεῖν\nσυνέστηκε· τὰ δʼ οὑτινοσοῦν τούτων ἐνδεᾶ ταῦτα\nἀσύστατά ἐστιν. εἰρήσεται δὲ καὶ κατʼ εἶδος.\nΚαὶ πρῶτόν γε ἀσυστάτων εἶδος τὸ μονομερές, ᾧ τὰ\nτῶν λόγων μὴ ἑκατέρωθεν ἰσχυρά, οἷον πορνοβοσκὸς\nδέκα νέους κωμάζοντας ἐπὶ τὴν οἰκίαν αὐτοῦ ὄρυγμα\nποιήσας ὑποδεξάμενος ἀπέκτεινε καὶ φεύγει φόνου. —\nΔεύτερον τὸ ἰσάζον διόλου, οἷον δύο νέοι πλούσιοι\nὡραίας ἔχοντες γυναῖκας κατὰ ταὐτὸν ἄμφω πεφωράκασιν\nἀλλήλους ἐξιόντας ἀπὸ τῶν ἀλλήλων οἰκιῶν καὶ\nμοιχείας ἀλλήλοις ἀντεγκαλοῦσι. — Τρίτον κατὰ τὸ\nἀντιστρέφον, οἷον ἀπῄτει τις δάνειον καὶ τόκους, ὃ δὲ\nπαρακαταθήκην φάσκων ἔχειν οὐκ ὀφείλειν ἔλεγε τόκους·\nμεταξὺ πεποίηται χρεῶν ἀποκοπὰς ὁ δῆμος, καὶ\nὃ μὲν ὡς παρακαταθήκην ἀπαιτεῖ, ὃ δὲ ὡς χρέος οὐκ\n\n\n\nὀφείλειν ἔτι φησίν. ἐνταῦθα γὰρ οὔτε διάφορα οὔτε\nἰσχυρὰ τὰ τῶν πίστεων αὐτοῖς· περιπετεῖς γὰρ τοῖς\nἑαυτῶν ἄμφω γίνονται λόγοις. — Τέταρτον κατὰ τὸ\nἄπορον, οὗ μὴ ἔστι λύσιν λαβεῖν μηδὲ πέρας, οἷον Ἀλέξανδρος\nὄναρ εἶδεν ὀνείροις μὴ πιστεύειν καὶ βουλεύεται·\nὅ τι γὰρ ἂν συμβουλεύῃ τις ἐνταῦθα, τὸ ἐναντίον\nαὐτοῦ περανεῖ. — Πέμπτον κατὰ τὸ ἀπίθανον, οἷον\nεἰ Σωκράτην τις πλάττει πορνοβοσκοῦντα ἢ Ἀριστείδην\nἀδικοῦντα. — Ἕκτον κατὰ τὸ ἀδύνατον, οἷον εἰ\nΣιφνίους ἢ Μαρωνείτας λέγει τις περὶ ἀρχῆς τῶν Ἑλλήνων\nβουλεύεσθαι ἢ τὸν Πύθιον ψεύδεσθαι. — Ἕβδο.\nμον κατὰ τὸ ἄδοξον, οἷον ἐκμισθώσας τις τὴν ἑαυτοῦ\nγυναῖκα τὸν μισθὸν οὐκ ἀπολαμβάνων δικάζεται τῷ\nμισθωσαμένῳ. — Ὄγδοον κατὰ τὸ ἀπερίστατον, οἷον\nἀποκηρύσσει τις τὸν υἱὸν ἐπʼ οὐδεμιᾷ αἰτίᾳ. Τʹαῦτα\nγὰρ οὐκ ἂν εἴη ζητήματα.\nΠαρὰ δὲ ταῦτα εἴδη ἔστιν ἕτερα ἐγγὺς μὲν ἀσυστάτων,\nμελετώμενα δὲ ὅμως. πρῶτον μὲν τὸ ἑτερορρεπές,\nοἷον καταφυγόντος Κριτίου ἐπὶ τὰς Ἁρμοδίου καὶ\nἈριστογείτονος εἰκόνας βουλεύονται Ἀθηναῖοι, εἰ δεῖ\n\n\n\nἀποσπᾶν· τουτὶ γὰρ μονομερὲς μὲν οὐκ ἔστιν, ἑτερορρεπὲς\nδὲ. — Εἶτα τὸ κακόπλαστον, οἷον μετὰ τὴν Νικίου\nἐπιστολὴν γράφει τις Κλέωνα στρατηγεῖν, ἢ πάλιν\nπρόκειται Μαρδονίῳ ἀναχωρήσαντι μετὰ τὴν ἧτταν\nἀπολογία παρὰ βασιλεῖ· ἡ πλάσις γὰρ ἡμάρτηται παραπλησίως\nἐπʼ ἀμφοῖν, ἐπεὶ τεθνᾶσί γε δήπου Κλέων\nτε πρὸ τῶν Σκελικῶν καὶ Μαρδόνιος πρὶν ἢ ἐπανελθεῖν\nτοὺς διαφυγόντας τῶν Περσῶν.— Ἔστιν ἐν τούτοις\nκαὶ τὸ προειλημμένον τῇ κρίσει, οἷον μηδενὸς ἐπιγνῶναι\nδυναμένου τὴν ἄνοδον τὴν ἐπὶ τὸν τύραννον ἔδειξε\nγυνή τις τῷ ἑαυτῆς ἀνδρί, ὃ δὲ ἀνελθὼν ἀπέκτεινεν\nἐκεῖνον καὶ μοιχείας αὐτῇ ἐγκαλεῖ· θαυμάζω γάρ, εἴ\nτις αὐτῆς καταψηφιεῖται, κἂν ἐλεγχθῇ μεμοιχευμένη,\nδιʼ ἣν ὁ τύραννος ἀνῄρηται. — Τάχα δʼ ἂν καὶ παρὰ\nταῦτα εἴδη τινὰ εὑρεθείη ἄλλα τοιαῦτα.\nἈλλὰ περί γε τῆς τῶν συνεστώτων διαιρέσεως ἤδη\nλεκτέον. εἴδους γὰρ ἕνεκα προβλημάτων καὶ τρόπου\nπερίεργον ἂν εἴη λέγειν ἐν τῷ παρόντι· τὰ μὲν γὰρ\nεἴδη καὶ τοὺς τρόπους διὰ τοῦτο μανθάνομεν δήπου,\nἵνα ταῖς οἰκείαις ἰδέαις τῶν λόγων χρώμενοι τὰ προβλήματα\nμελετῶμεν, οἷον δικανικῶς τὸ δικανικὸν καὶ\nσυμβουλευτικῶς τὸ συμβουλευτικὸν καὶ ἐπιδεικτικῶς\n\n\n\nτὸ ἐπιδεικτικὸν καὶ ἕκαστον ὡς προσήκει προσφόρως\nτοῖς ὑποκειμένοις· τοὺς δὲ μήπω περὶ ψιλῆς διαιρέσεως\nτῆς εἰς τὰ λεγόμενα κεφάλαια τῶν ζητημάτων ἐπεσκεμμένους\nμηδʼ αὐτὸ τοῦτο δὴ τὰς λεγομένας στάσεις\nτῶν προβλημάτων εἰδότας ἀμήχανον δήπου τῶν προειρημένων\nτι καλῶς γινώσκειν. διδάσκειν οὖν πρό γε\nἐκείνων τὸν περὶ ἰδεῶν λόγον καὶ πάντῃ ἀνόητον, ἄλλως\nτε κἂν ἐπιχειρήσωμέν τι λέγειν περὶ αὐτῶν νυνί, πλείων\nἂν ἡμῖν ὁ τοῦ παρέργου λόγος ἢ ὁ τοῦ ἔργου γένοιτο·\nπραγματείας γὰρ ἰδίας καὶ οὐ σμικρᾶς, εἰ μὴ καὶ τῆς\nμεγίστης καὶ τελεωτάτης, ἐστὶν ὁ περί τε τῶν ἰδεῶν\nτοῦ λόγου καὶ τῆς χρήσεως αὐτῶν ἑκάστης λόγος. νῦν\nοὖν περὶ ἐκείνης τῆς διαιρέσεως λεκτέον τῆς εἰς τὰ\nκεφάλαια.\nΔιαιρήσει τοίνυν ὀρθῶς ὁ τήν τε διαφορὰν καὶ τὴν\nδύναμιν τῶν τε προσώπων καὶ τῶν πραγμάτων καὶ ἔτι\nτὴν λεγομένην στάσιν ἐπιγνοὺς τοῦ ζητήματος ὅθεν\nμὲν γὰρ εἴρηται στάσις, εἴτε ἀπὸ τοῦ στασιάζειν τοὺς\nἀγωνιζομένους εἴτε ὁθενοῦν, ἑτέροις ἐξετάζειν παρίημι·\nὄνομα δὲ ἀφεὶς εἶναι τοῦτο κοινὸν ἢ καὶ συμβεβηκὸς\n\n\n\n\nτῶν ζητημάτων ἁπάντων, ὅπως τοῦτο ἐπιγνωσόμεθα\nτὴν μέθοδον ἐνταυθοῖ προθεὶς ποιήσομαι τὴν ἀρχὴν\nτῆς διαιρέσεως τῶν κεφαλαίων ἀπὸ στοχασμοῦ, ἀναγκαίως,\nὡς αὐτὸ δηλώσει· ἐφεξῆς δὲ καὶ περὶ τῶν ἄλλων\nλελέξεται. Ἡ δʼ οὖν μέθοδός ἐστιν ἥδε.\nΠαντὸς οὑτινοσοῦν προτεθέντος ζητήματος, εἰ συνεστήκοι,\nἐπισκοπεῖν δεῖ τὸ κρινόμενον, εἰ ἀφανές ἐστιν\nἢ φανερόν. κἂν μὲν ἀφανὲς ᾖ, στοχασμὸς ἔσται· ἔστι\nγὰρ στοχασμὸς ἀδήλου πράγματος ἔλεγχος οὐσιώδης\nἀπό τινος φανεροῦ σημείου ἢ ἀπὸ τῆς περὶ τὸ πρόσωπον\nὑποψίας, οἷον πεφώραται τις θάπτων νεοσφαγὲς\nσῶμα ἐπʼ ἐρημίας καὶ φόνου φεύγει· ἀπὸ γὰρ τοῦ\nθάπτειν φανεροῦ ὄντος ἀφανές τι πρᾶγμα ζητοῦμεν\nοὐσιωδῶς τὸ τίς ὁ φονεύσας.\nἊν δὲ φανερὸν τὸ κρινόμενον, πάλιν ἐπισκεπτέον,\nεἰ τέλειόν ἔστιν ἢ ἀτελές· λέγω δὲ ἀτελές, ᾧ προστεθέντος\nτινὸς ὡς λείποντος ὄνομά τε εὐθύς γίνεται καὶ\nοὐκέτι ἔχει ζήτησιν οὐδεμίαν τὸ πρᾶγμα· ἂν γὰρ ᾖ\nτοιοῦτον, ὁρικὴν ποιήσει τὴν στάσιν· ἔστι γὰρ στάσις\nὁρικὴ ὀνόματος ζήτησις περὶ πράγματος, οὗ τὸ μὲν πέπρακται,\nτὸ δὲ λείπει πρὸς αὐτοτέλειαν τοῦ ὀνόματος·\nοἷον ἐξ ἱεροῦ ἰδιωτικά τις ὑφείλετο χρήματα, νόμου\nκελεύοντος τὸν μὲν ἱερόσυλον τεθνάναι, τὸν δὲ κλέπτην\nδιπλᾶ διδόναι, ὡς ἱερόσυλος ὑπάγεται, ὃ δὲ κλέπτης\nεἶναι λέγει· ἐὰν γὰρ προστεθῇ τὸ καὶ ἱερὰ εἶναι τὰ\nχρήματα, σαφής γε οὗτος ἱερόσυλος καὶ οὐκέτι ἔχει τὸ\nπρᾶγμα ζήτησιν.\nἊν μέντοι φανερὸν καὶ τέλειον τὸ κρινόμενον, ἡ\nζήτησις περὶ τὴν ποιότητα τοῦ πράγματος ἵσταται, οἷον\nεἰ δίκαιον, εἰ νόμιμον, εἰ συμφέρον ἤ τι τῶν τούτοις\nἐναντίων. καὶ ὄνομα μὲν γενικὸν τούτῳ ποιότης, ἤτοι\nδὲ περί τι πρᾶγμα ἔχει τὴν ζήτησιν ἢ περὶ ῥητόν· κἂν\nμὲν περὶ ῥητόν, νομικὴν ποιεῖ τὴν στάσιν, περὶ ὧν\nὕστερον ἐροῦμεν, ἂν δὲ περὶ πρᾶγμα, λογικήν. —\n\n\n\nΔιαιρήσεις δὲ καὶ τοῦτο δίχα· ἢ γὰρ περὶ μέλλοντος\nπράγματος ἔχει τὴν ζήτησιν ἢ περί τινος ἤδη γεγονότος·\nκἂν μὲν περὶ μέλλοντος, ἔσται πραγματική·\nπραγματικὴ γάρ ἐστιν ἀμφισβήτησις περὶ πράγματος\nμέλλοντος, εἰ δεῖ γενέσθαι τόδε τι ἢ μὴ γενέσθαι,\nδοῦναι ἢ μὴ δοῦναι, οἷον βουλεύονται Ἀθηναῖοι, εἰ\nχρὴ θάπτειν τοὺς ἐν Μαραθῶνι πεσόντας τῶν βαρβάρων.\n— Ἂν μέντοι πεπραγμένον ᾖ περὶ οὗ ἡ κρίσις\nἤδη, κοινὸν μὲν ὄνομα τούτῳ δικαιολογία, ὥσπερ\nἐκείνῳ ποιότης. πάλιν δʼ αὖ καὶ τοῦτο διαιρήσεις δίχα·\nἢ γὰρ ἐρεῖ τι πεποιηκέναι ὡς ἀδίκημα ὁ φεύγων καὶ\nκατά τι κεκωλυμένον ἢ οὔ· κἂν μὲν μηδαμῶς φάσκῃ\nκεκωλῦσθαι τὸ πεπραγμένον, ἀντίληψιν ποιεῖ· ἔστι\nγὰρ ἀντίλχψις ἀνευθύνου πράγματος εἶναι δοκοῦντος\nὡς ὑπευθύνου κατηγορία, οἷον γεωργὸς φιλοσοφοῦντα\nτὸν υἱὸν ἀποκηρύσσει. — Ἐὰν δὲ ὁμολογῇ τι πεποιηκέναι\nὡς ἀδίκημα, ὄνομα μὲν πάλιν γενικὸν τούτῳ ἀντίθε\nσις, διαιρήσομεν δὲ οὕτω καὶ τοῦτο· ἤτοι γὰρ εἰς\nἑαυτὸν ἀναδέχεται πᾶν ὁ φεύγων τὸ γεγονὸς ἢ εἴς τι\nτῶν ἔξωθεν αὐτὸ μεθίστησι· κἂν μὲν εἰς ἑαυτὸν ἀναδέχηται,\nποιεῖ ἀντίστασιν· γίνεται γὰρ ἀντίστασις,\nὅταν ὁμολογῶν ὁ φεύγων πεποιηκέναι τι ὡς ἀδίκημα\nἀνθιστᾷ ἕτερόν τι εὐεργέτημα διʼ αὐτοῦ τοῦ ἀδικήματος\n\n\n\nπεπραγμένον. ἂν δὲ εἴς τι τῶν ἔξωθεν, ἤτοι εἰς\nαὐτὸν τὸν παθόντα ἢ εἰς ἄλλο τι· κἂν μὲν εἰς τὸν\nπαθόντα, ποιεῖ ἀντέγκλημα· γίνεται γὰρ ἀντέγκλημα,\nὅταν ὁμολογῶν ὁ φεύγων πεποιηκέναι τι ὡς ἀδίκημα\nἀντεγκαλῇ τῷ πεπονθότι ὡς ἀξίῳ παθεῖν, ἃ πέπονθεν.\nἂν δὲ εἰς ἕτερόν τι μεθιστᾷ, πάλιν διαιρετέον· ἢ γὰρ\nεἰς ὑπεύθυνόν τι δυνάμενον γενέσθαι πρᾶγμα ἢ πρόσωπον\nμεθίστησι τὸ ἔγκλημα ὁμολογῶν τι πεποιηκέναι\nὡς ἀδίκημα καὶ ποιεῖ μετάστασιν, ἢ εἰς οὐ δυνάμενον\nὑπεύθυνον γενέσθαι, ἀνεύθυνον δὲ πάντῃ, καὶ πεποίηκε\nσυγγνώμη ν. μεταστάσεως μὲν παράδειγμα ὁ\nπρεσβευτής, ὃν εἴσω τριάκοντα ἡμερῶν δέον ἐξιέναι\nλαβόντα παρὰ τοῦ ταμίου χιλίας δραχμὰς εἰς ἐφόδιον,\nμὴ λαβὼν καὶ διὰ τοῦτο μὴ ἐξελθών, εἶτα κρινόμενος·\nσυγγνώμης δὲ παράδειγμα οἱ δέκα στρατηγοὶ οἱ διὰ\nτὸν χειμῶνα μὴ ἀνελόμενοι τὰ σώματα καὶ κρινόμενοι.\nεἰ δέ τις ἡμῖν τι περὶ τούτων ἀμφισβητεῖ, συγγνώμης\nλέγω καί μεταστάσεως, ἀκριβέστερον ἐν τῷ περὶ ἀντιθέσεως\nλελέξεται.\nΤὰς μὲν οὖν λογικὰς τῶν στάσεων ἐκ τούτων ἐπιγνωσόμεθα·\nτὰς δʼ αὖ νομικὰς οὕτω. πρῶτον μὲν περὶ\nῥητὰ ἀνάγκη τὴν ζήτησιν ἐνταῦθα γίνεσθαι· ῥητὰ δὲ\nλέγω οἷον νόμους, διαθήκας, ψηφίσματα, ἐπιστολάς,\n\n\n\nκηρύγματα ὡρισμένα, πάντα ἁπλῶς τὰ ἐν ῥητοῖς. ταύτην\nδὲ τὴν ζήτησιν ἤτοι περὶ ἓν ἢ καὶ πλείονα γίγνεσθαι\nσυμβαίνει ῥητά· λέγω δὲ πλείονα, κἂν ἕν τι ῥητὸν\nεἰς δύο μέρη διαιρῆται καὶ μέρει μὲν ὁ ἕτερος,\nμέρει δὲ ὁ ἕτερος τῶν δικαζομένων χρώμενοι φαίνωνται.\nἂν μὲν οὖν ᾖ περὶ ἓν ῥητὸν ἡ ζήτησις, ἤτοι περὶ\nτὰς τούτου διανοίας καὶ μόνας ἢ καθʼ αὑτὸ θάτερον\nτῶν μερῶν, ῥητὸν καὶ διάνοια γίνεται· γίγνεται γὰρ\nῥητὸν καὶ διάνοια, ὅταν, τοῦ ἑτέρου τὸ ῥητὸν προβαλλομένου\nκαὶ ὡς ἐπὶ τὸ πλεῖστόν γε τοῦ διώκοντος,\nθάτερον μέρος χρῆται ταῖς διανοίαις· οἷον ξένος ἐπὶ\nτὸ τεῖχος εἰ ἀνέλθοι, τεθνάτω, πολιορκίας οὔσης ἀνελθών\nτις ἡρίστευσε καὶ ὑπάγεται τῷ νόμῳ. ἢ τοῦτο\nμὲν οὐχί, τῷ ῥητῷ δὲ παρατίθησί τι πρᾶγμα εἰς ταὐτὸν\nἄγων τὸ ἄγραφον τῷ ἐγγράφῳ καὶ ποιεῖ συλλογισμόν·\nἔστι γὰρ συλλογισμὸς ἀγράφου πράγματος πρὸς ἔγγραφον\nπαράθεσις εἰς ταὐτὸν συνάγοντός τινος τὸ ἄγραφον\nτῷ ἐγγράφῳ· οἷον τὸν ἐξ ἑταίρας μὴ λέγειν, ἐκ\nπόρνου τινὰ γεγονότα λέγειν κωλύει τις.\nΕἰ μέντοι περὶ δύο ῥητὰ ἢ καὶ πλείονα ἢ καὶ ἓν εἰς\n\n\n\nδύο διαιρούμενον ἡ ζήτησις εἴη, ἀντινομία γίνεται·\nἔστι γὰρ ἀντινομία δύο ἢ καὶ πλειόνων ῥητῶν ἢ καὶ\nἑνὸς διαιρουμένου μὴ φύσει ἐναντίων κατὰ περίστασιν\nδὲ μάχη· καὶ ὅλως διπλῆ τίς ἐστι ζήτησις ῥητοῦ καὶ\nδιανοίας· οἶον ὁ ἀποκήρυκτος μὴ μετεχέτω τῶν πατρῴων\nκαὶ ὁ ἐπιμείνας χειμαζομένῃ νηὶ δεσπότης ἔστω\nτῆς νεώς, ἀποκήρυκτος ἐπέμεινε χειμαζομένῃ νηὶ καὶ\nεἴργεται αὐτῆς ὡς πατρῴας. τοῦ δὲ κατὰ διαίρεσιν\nῥητοῦ ποιοῦντος ἀντινομίαν παράδειγμα τόδε· ἡ βιασθεῖσα\nἢ γάμον ἢ θάνατον αἱρείσθω τοῦ βιασαμένου,\nδύο τις κατὰ ταὐτὸν ἐβιάσατο κόρας, καὶ ἣ μὲν γάμον\nαὐτοῦ, ἣ δὲ θάνατον αἱρεῖται.\nἩ μέντοι ἀμιφιβολία καὶ ἀπʼ αὐτοῦ τοῦ ὀνόματός\nἐστι φανερά· ἔστι γὰρ ἀμφιβολία ἀμφισβήτησις περὶ\nῥητὸν ἐκ προσῳδίας ἢ διαστάσεως συλλαβῶν γινομένη·\nἐκ μὲν προσῳδίας, οἷον ἑταίρα χρυσία εἰ φοροίη, δημοσια\nἔστω, πεφώραταί τις φοροῦσα, καὶ ἣ μὲν τὰ\nχρυσία φησὶν εἶναι δημόσια, προπαροξυτόνως ἀναγινώσκουσα\nτὸν νόμον, οἳ δὲ οὐ τὰ χρυσία ἀλλʼ αὐτὴν\nδημοσίαν εἶναι, παροξυτόνως ἀναγινώσκοντες περὶ δὲ\nδιάστασιν συλλαβῶν, οἷον δύο ἦσάν τῳ παῖδες, Λέων\n\n\n\n\nκαὶ Πανταλέων· διέθετο οὕτως ῾ ἐχέτω τὰ ἐμὰ πανταλεων’,\nκαὶ ἑκάτερος ἀντιποιεῖται πάντων, ὃ μὲν ὑφʼ\nἓν ἀναγινώσκων Πανταλέων, ὃ δὲ διιστὰς πάντα, εἶτα\nΛέων.\nΤαύτας μὲν οὖν οὕτως ἐπιγνωσόμεθα, τὴν δὲ μετάληψιν\nοὐκέθʼ ὁμοίως, ἀλλʼ ὅταν ἡ ζήτησις ᾖ περὶ τοῦ\nεἰ δεῖ τὸν ἀγῶνα εἰσελθεῖν· ἐν γὰρ μεταλήψει οὔτε εἰ\nἔστι τι προηγουμένως ζητήσεις, καθάπερ ἐν στοχασμῷ,\nοὔτε τί ἐστι, καθάπερ ἐν ὅρῳ, οὔτε ὁποῖόν τί ἐστιν,\nὡς ἐν τοῖς λοιποῖς, ἀλλʼ αὐτὸ τοῦτο, εἰ δεῖ ζητῆσαί τι\nτούτων· παραγραφὴ γάρ ἐστι. δύο δὲ αὐτῆς εἴδη· ἣ\nμὲν γάρ ἐστιν ἔγγραφος. ἀπὸ ῥητοῦ τινος λαμβάνουσα\nτὴν ζήτησιν, ἣ δὲ ἄγραφος. καὶ ἡ μὲν ἔγγραφός ἔστιν\nἀπαγωγὴ τῆς εὐθυδικίας κατὰ παραγραφὴν ἀπὸ ῥητοῦ\nτινος, περὶ οὗ ἡ ζήτησις· οἷον δὶς περὶ τῶν αὐτῶν δίκας\nμὴ εἶναι, φόνου κρινόμενός τις ἀπέφυγεν, ὕστερον\nαὐτῷ χρωμένῳ ἀνεῖλεν ὁ θεὸς ῾ ἀνδροφόνοις οὐ χρῶʼ\nκαὶ πάλιν φεύγει· κατὰ ῥητὸν καὶ διάνοιαν ἡ πρώτη\nἐξέτασις, εἶθʼ ἕπεται τὸ στοχαστικόν, εἰ ἐφόνευσέ πουἡ\nδὲ ἄγραφος ἔστι μὲν ἀπαγωγὴ τῆς εὐθυδικίας καὶ\nαὐτὴ κατὰ παραγραφὴν ἀπὸ ῥητοῦ, τὴν ζήτησιν δὲ οὐ\nπερὶ τὸ ῥητὸν ἔχει, ἀλλὰ περί τι τῶν περὶ τὸ πρᾶγμα,\n\n\n\nτόπον ἢ χρόνον ἢ πρόσωπον ἢ αἰτίαν ἢ τρόπον, ὅταν\nτὸ μὲν πρᾶγμα συγχωρῶμεν, ἓν δέ τι τούτων αἰτιώμεθα\nμεταλαμβάνοντες· οἷον ἐξῆν ἀποκτιννύναι καὶ τὸν\nμοιχὸν καὶ τὴν μοιχευομένην, τὸν μοιχὸν ἀποκτείνας\nτις μόνον χρόνῳ ὕστερον ἐπὶ τῷ τάφῳ τοῦ μοιχοῦ\nδακρύουσαν εὑρὼν ἀπέκτεινε τὴν γυναῖκα καὶ φόνου\nφεύγει· τὸν γὰρ τόπον ἐνταῦθα καὶ τὸν χρόνον αἰτιώμεθα\nδήπουθεν.\nΤὰς μὲν οὖν λεγομένας στάσεις οὕτως ἐπιγνωσόμεθα·\nπερὶ δὲ τῆς καθʼ ἑκάστην διαιρέσεως ἤδη λεκτέον.\nεἰδέναι μέντοι χρή, ὡς τὰ περὶ στοχασμοῦ λεχθησόμενα,\nπερὶ οὗ δὴ πρῶτον ἀναγκαίως λελέξεται,\nσχεδὸν εἰς ἅπόντα συντελεῖ τὰ μετὰ ταῦτα· διὸ καὶ\nεἰκότως μακρότερα ἔσται.\nὉ στοχασμὸς τοίνυν διαιρεῖται, ὅτε καὶ πρόσωπα\nἔχοι καὶ πράγματα κρινόμενα, παραγραφικῷ ἔστιν ὅτε,\nἐλέγχων ἀπαιτήσει, βουλήσει, δυνάμει, τοῖς ἀπʼ ἀρχῆς\nἄχρι τέλους, ἀντιλήψει, μεταλήψει, μεταθέσει αἰτίας,\nπιθανῇ ἀπολογίᾳ, ποιότητι κοινῇ.\nΤὸ παραγραφικὸν γίνεται κατὰ τρόπους τέσσαρας·\nἤτοι ἀπὸ τοῦ λείποντος, οἷον ἀσώτου πατὴρ ἀφανὴς\nγέγονε, καὶ φόνου φεύγει· ἀξιώσει γὰρ δεικνύναι πρῶτον,\nεἰ ἀνῄρηται. ἢ ἀπὸ τοῦ ὑπερβάλλοντος, οἷον δέκα\nνέοι συνώμοσαν μὴ γῆμαι καὶ φεύγουσι κακοῦ βίου·\nἕκαστος γὰρ αὐτῶν ἀξιώσει κρίνεσθαι ἰδίᾳ. ἢ ὅτι, ἀφʼ\nὧν ἕτεροι πεποιήκασιν, οὐ δεῖ κρίνεσθαι, ὡς ὁ τρισαριστεύς,\nοὗ εἰκόνα ἔστησαν οἱ πολέμιοι, προδοσίας φεύγων.\nἢ κατὰ χρόνον, οἷον δειλοῦ παῖς ἠρίστευσε, καὶ\nμοιχείας κρίνει τὴν γυναῖκα· τοσούτοις γάρ φησιν ὕστερον\nχρόνοις μὴ δεῖν κρίνεσθαι. — Τοῦτο δὲ ἀπὸ μὲν\nῥητοῦ τινος εἰ γίγνοιτο, ἰσχυρόν ἐστι καὶ τελεία γίνεται\nπαραγραφή· ἄλλως δὲ ἀσθενὲς μέν ἐστι, συλλαμβάνει\nδʼ οὖν τι σμικρὸν τῷ χρωμένῳ. τοῦ δὲ ἀπὸ ῥητοῦ\nπαράδειγμα, ὃ δή φαμεν τελείαν εἶναι μετάληψιν\nκαὶ παραγραφήν· κριθείς τις φόνου ἀπέφυγεν, ὕστερον\nχρωμένῳ αὐτῷ ὁ θεὸς ἀνεῖλεν ῾ ἀνδροφόνοις οὐ χρῶʼ,\nκαὶ πάλιν φεύγει· ῾ δὶς γὰρ περὶ τῶν αὐτῶν, κωλύουσιν\nοἱ νόμοι κρίνεσθαιʼ, παραγράφεται οὖν καὶ γίνεται τὸ\nπρῶτον ζήτημα νομικὸν ἐκ παραγραφῆς.\nἩ τῶν ἐλέγχων ἀπαίτησις διπλῆ ἐστιν· ἢ γὰρ εἰσὶν\nοἱ μάρτυρες ἢ οὔ· οἷον μνωμένῳ τινὶ κόρην ἡ μήτηρ\nἔφη τῆς κόρης θᾶττον τεθνήξεσθαι αὐτὴν ἢ ἐκείνῳ\nδοθήσεσθαι, ἀπέθανεν ἐπὶ σημείοις φαρμάκων ἡ παῖς,\nεἶτα βασανίζων ὁ πατὴρ τὰς θεραπαινίδας περὶ μὲν\nτῆς φαρμακείας ἀκήκοε πλέον οὐδέν, μοιχείαν δὲ τῆς\nγυναικὸς πρὸς τὸν μνηστῆρα, καὶ φαρμακείας κρίνει τὴν\nγυναῖκα. ἐνταῦθα γὰρ εἰσὶν οἱ μάρτυρες, αἱ θεραπαινίδες\nδηλονότι· οὔκουν ἀπαιτήσει τούς μάρτυρας, ἀλλὰ\nδιαβαλεῖ, ὅτι μὴ δεῖ πιστεύειν ῾ φύσει γὰρ ἐχθρὸν τὸ\nδοῦλον τοῖς δεσπόταιςʼ, καὶ ὅτι ῾ οὐδὲ τοὺς ἐλευθέρους\nπάντας ἀξιοπίστους ὑπολαμβάνοντες σχολῇ γʼ ἂν τοῖς\nδούλοις πιστεύσαιμενʼ, καὶ πλείονα δʼ ἂν εὕροις. δεῖ\nδὲ καὶ ἀντιτιθέναι τοῖς μάρτυσι τοὺς μάρτυρας, πότεροι\nμᾶλλον ἀξιοπιστότεροι, καὶ ἀντεξετάζειν, ὡς ἐν τῷ Κατὰ\nΚόνωνος ὁ Δημοσθένης. τουτὶ γάρ σοι καθόλου περὶ\nμαρτύρων ἔστω τεχνικὸν θεώρημα, ἢ διαβάλλειν αὐτούς,\nὅτι πρὸς χάριν ἢ διʼ ἔχθραν ἢ διά τινα οἰκειότητα αὐτοῦ\nμαρτυροῦσιν ἢ διὰ κέρδος τι οἰκεῖον, ἢ διὰ τὸ μὴ\nεἶναι διʼ ἡλικίαν ἀξιοπίστους. — Εἰ δὲ μὴ εἶεν μάρτυρες,\nὁ μὲν φεύγων χρήσεται ἀπαιτῶν αὐτοὺς τοῖσδε·\nπροσώπῳ οἷον ῾τίς ὁ δούςʼ, πράγματι οἷον ῾ τί δούςʹ,\n\n\n\nτόπῳ οἷον ῾ ποῦʼ, τρόπῳ οἷον ῾ πῶςʼ, χρόνῳ οἷον ῾ πότε᾿ .\nαἰτίᾳ οἷον ῾ διὰ τί ᾿ , καὶ τούτοις χρήσεται πᾶσιν ἢ τοῖς\nἐμπίπτουσιν· ὁ δὲ κατηγορῶν ἀποφανεῖ τὸν διὰ τῶν\nπραγμάτων ἔλεγχον ἀξιοπιστότερον τοῦ διὰ τῶν μαρτύρων\n῾οὔτε γὰρ πεπεισμένα τὰ πράγματα οὔτε χαριζόμενά\nτῳ λέξει, ὥσπερ οἱ μάρτυρες πολλάκις, ἀλλʼ\nοἷα ἔστι φύσει, τοιαῦτα καὶ ἐξεταζόμενα φαίνεταιʼ.\nἩ βούλησις καὶ ἡ δύναμις ἀπὸ τῶν παρακολουθούντων\nτῷ προσώπῳ γίνεται, δηλονότι τῶν ἐγκωμιαστικῶν·\nκαὶ ὅτε μὲν εἴη τὸ πρόσωπον ὡρισμένον, πάντα\nσχεδὸν ἐμπεσεῖται, εἰ δέ τι τῶν ἄλλων, κατὰ τὰ εὑρισκόμενα\nχρησόμεθα, οἷον νέος πλούσιος· ἔχεις γὰρ\nἐνταῦθα ἡλικίαν καὶ τύχην ἐξετάσαι καὶ τὰ παρακολουθοῦντα\nτούτοις. τὰ δὲ ἐγκωμιαστικὰ δηλονότι ἐστὶ\nτάδε· γένος, ἀγωγή, παίδευσις, ἡλικία, φύσις ψυχῆς\nκαὶ σώματος, ἐπιτηδεύματα, πράξεις, ὃ καὶ ἰσχυρότατον\nκεφάλαιον, τύχη οἷον πλούσιος ἢ πένης καὶ τὰ τοιαῦτα.\nταῦτα δὲ ἐπʼ ἀμφοῖν μὲν ἰσχύει ἀφʼ ἑκατέρου\nμέρους ἐξεταζόμενα, καὶ ἐπὶ τῆς βουλήσεως καὶ ἐπὶ\nτῆς δυνάμεως, μιᾶλλον δὲ τινὰ ἐν τῷ ἑτέρῳ· ὥσπερ\nγὰρ τὰ τῆς τύχης οἰκειότερά ἐστι τῆς δυνάμεως, οὕτω\nκαὶ τὰ τῆς ἡλικίας τῆς βουλήσεως. ὁρῶντα οὖν ταῦτα\nδεῖ πλεονάζειν, ἔνθα ἂν μᾶλλον οἰκειούμενόν τι αὐτῶν\nφαίνηται. — Βούλησιν δὲ καὶ δύναμιν ἐξετάζειν οὐχὶ\n\n\n\nτῶν κρινομένων μόνον προσώπων δεῖ, ἀλλʼ ὅσαπερ ἂν\nἔχῃ τὸ πρόβλημα· αὐτίκα τὸν τοὺς ἀποκηρύκτους τρέφοντα\nνέον πλούσιον καὶ φεύγοντα τυραννίδος ἐπιθέσεως\nὁ κρίνων μάλιστα ἰσχύει τῆς ποιότητος τῶν\nἀποκηρύκτων ἐξεταζομένης. διὸ δεῖ σκοπεῖν ἐν ἅπασι\nτοῖς στοχασμοῖς περὶ πάντων τῶν προσώπων, ἃ ἐπιδέχεται\nκρίσιν.\nΤὰ ἀπʼ ἀρχῆς ἄχρι τέλους ἔστι μὲν ὡς ἐπὶ τὸ πλεῖστον\nτοῦ κατηγόρου, γίνεται δὲ καὶ αὔξεται, ἀφʼ ὧνπερ καὶ\nἡ τῶν ἐλέγχων ἀπαίτησις· ἔστι δὲ τάδε· τίς, τί, ποῦ,\nπῶς, πότε, διὰ τί. — Κἂν μὲν ᾖ τοῦ κατηγόρου μόνου\nταῦτα, τὰ ἑξῆς ἔσται κεφάλαια πάντα πλὴν τῆς μεταλήψεως\nτοῦ φεύγοντος, εἰ ἐγχωροίη πᾶσι χρῆσθαι. —\nἘὰν δὲ κοινὰ ᾖ τὰ ἀπʼ ἀρχῆς ἄχρι τέλους — εὑρίσκεται\nγάρ ποτε καὶ οὕτως ἔχων στοχασμός —, ἔσται\nκαὶ τὰ λοιπὰ κεφάλαια κοινὰ ἀμφοῖν. παράδειγμα τοῦ\nκοινὰ ἔχοντος τὰ ἀπʼ ἀρχῆς ἄχρι τέλους· ἀπέκειτο κατά\nτινος γραφὴ τυραννίδος ἐπιθέσεως, ὁ ἀδελφὸς αὐτοῦ\nἀριστεύσας ᾔτησεν εἰς τὸ γέρας ἀναίρεσιν τῆς γραφῆς\nκαὶ ἔλαβεν, ἐτυράννησεν ἐκεῖνος, καὶ καθελὼν αὐτὸν\nοὗτος συνειδότος φεύγει· τῇ μὲν γὰρ ἀναιρέσει τῆς\nγραφῆς καὶ τοῖς περὶ ταῦτα ὁ κατήγορος χρήσεται,\nτῷ δὲ ἀπεκτονέναι καὶ τοῖς περὶ τοῦτο ὁ φεύγων, καὶ\n\n\n\nδεῖ ἀμφοτέρους λῦσαι τὰ ἀλλήλων. — Μόνου δὲ τοῦ\nφεύγοντος γενέσθαι τὰ ἀπʼ ἀρχῆς ἄχρι τέλους ἀδύνατον.\nἩ ἀντίληψις οὐκ ἀεὶ ἐμπίπτει, ἀλλʼ ἐὰν μὲν ἀφʼ ὧν\nαὐτὸς πεποίηκε κρίνηταί τις, πάντως ἐμπεσεῖται καὶ ἡ\nἀντίληψις, ἐὰν δὲ ἀφʼ ὧν ἄλλοι, οὐκέτι. ἔστι δὲ τοιοῦτον,\nοἷον ὅτι ῾ ἔξεστι καὶ οὐ κεκώλυταιʼ. παράδειγμα\nαὐτοῦ· νέος πλούσιος πάντας τοὺς ἀποκηρύκτους τρέφει\nκαὶ τυραννίδος ἐπιθέσεως φεύγει· ἐρεῖ γὰρ ὅτι\n῾ἔξεστι τρέφειν, οὓς βούλεταί τιςʼ.\nἩ μετάληψις ἀεὶ ἐναντία ἐστὶ τῇ ἀντιλήψει, οὐκ\nστοχασμῷ μόνον, ἀλλʼ ὅλως ἔνθα ἂν εὑρίσκηται· καὶ\nἐὰν τὸ ἕτερον μέρος τῶν ἀντιδίκων ὁποτερῳοῦν τούτων\nχρήσηται, τῇ ἀντιλήψει λέγω ἢ τῇ μεταλήψει, τῷ\nἑτέρῳ πάντως τὸ ἕτερον χρήσεται. — Γίγνεται δὲ ἡ\nμετάληψις κατά τε ἔνστασιν καὶ ἀντιπαράστασιν. καὶ ἡ\nμὲν ἔνστασις βίαιόν τί ἐστι — φήσει γὰρ μηδὲ ἐξεῖναι\n—· ἡ δὲ ἀντιπαράστασις κατασκευάζει, ὅτι, εἰ καὶ\nἔξεστιν, ἀλλʼ οὐχ οὕτως οὐδὲ ἐπὶ τούτοις, οἷον μειράκιον\nκαλλωπιζόμενον φεύγει πορνείας· βιάσεται ὁ διώκων\nμὴ ἐξεῖναι καλλωπίζεσθαι ἀνδράσιν, εἶτα ὅτι, εἰ\nκαὶ ἔξεστιν, οὐχ οὕτως οὐδὲ ἐπὶ τούτοις. ποτέρῳ δὲ\n\n\n\nπρότερον χρηστέον, τῇ ἐνστάσει ἢ τῇ ἀντιπαραστάσει,\nοὐ ῥᾴδιον εἰπεῖν· ἄλλοτε γὰρ ἄλλην διὰ τὰς φύσεις\nτῶν πραγμάτων λαμβάνει τάξιν. δεῖ δὲ ὁρᾶν, μὴ σφόδρα\nἀναιδὲς ἔν τισιν ᾖ τὸ ἐξ ἀρχῆς φάσκειν μὴ ἐξεῖναι,\nδεύτερον δὲ τιθέμενον μᾶλλον ἰσχύειν δύναται,\nκαὶ ὡς ἂν ἡ χρεία μᾶλλον ἀπαιτῇ μεθοδεύειν.\nἩ μετάθεσις τῆς αἰτίας πρὸς τὰ ἀπʼ ἀρχῆς ἄχρι τέλους\nγίγνεται· ἐκεῖνα δὲ ἤτοι ἐν λόγοις ἐστὶν ἢ ἐν\nἔργοις ἢ ἐν πάθεσι. κἂν μὲν ἐν λόγοις ᾖ, κατὰ ῥητὸν\nκαὶ διάνοιαν ἡ μετάθεσις τῆς αἰτίας εἰσάγεται, οἷον\nνέος πλούσιος νύκτωρ κωμάσας ἐπὶ τὸ δεσμωτήριον\nἐβόησε ῾ θαρρεῖτε, ὦ δεσμῶται· οὐκ εἰς μακρὰν λυθήσεσθεʼ\nκαὶ φεύγει τυραννίδος ἐπιθέσεως· ἐνταῦθα γάρ,\nὁμολογῶν εἰρηκέναι, τίνι διανοίᾳ εἶπε, σκοπεῖν ἀξιοῖ.\n─ Ἐὰν δὲ ἐν ἔργοις ᾖ τὰ ἀπʼ ἀρχῆς ἄχρι τέλους, ἡ\nμετάθεσις τῆς αἰτίας θετικῶς ἐξετάζεται, οἷον πεφώραταί\nτις ἐπʼ ἐρημίας θάπτων νεοσφαγὲς σῶμα καὶ\nφεύγει φόνου· θέσιν γὰρ περανεῖ, ἐρεῖ γὰρ ὅτι ῾ καλὸν\nτὸ τοὺς ἀτάφους θάπτεινʼ. ─ Ἐὰν δὲ ἐν πάθεσι,\nσυγγνωμονικῶς ἡ μετάθεσις τῆς αἰτίας γίνεται, οἷον\nσυνεχῶς εἰς τὴν ἀκρόπολιν νέος πλούσιος ἀφορῶν δακρύει\nκαὶ φεύγει τυραννίδος ἐπιθέσεως· ῾ ἐλεήσαςʼ γάρ\nφησι ῾ τούς τυραννουμένους οὕτω διετέθην᾿ . Εἰδέναι\n\n\n\nδὲ δεῖ, ὅτι ταῦτα μὲν πάντα ἐν πᾶσι στοχασμοῖς εὑρίσκεται,\nπλεονάζει δὲ ἕκαστον ἐν τῷ οἰκείῳ. ─ Ἔτι\nἡ μετάθεσις τῆς αἰτίας, ἂν μὲν ἀφʼ ὧν ἕτεροι πεποιήκασιν\nἡ κρίσις γίνηται, ἔσται καὶ πεπλανημένη καὶ\nἐναντία πως ἑαυτῇ, οἷον τρισαριστέως εἰκόνα ἔστησαν\nοἱ πολέμιοι, καὶ φεύγει προδοσίας· ἐρεῖ γὰρ θαυμάζοντας\nαὐτὸν ἐκείνους στῆσαι ἢ προτρέποντας τοὺς\nπαρʼ αὐτοῖς ἢ ἐξιλεουμένους αὐτὸν ἢ ἄλλως φθόνον\nκινῆσαι βουλομένους· ταῦτα γὰρ πάντα εἶναι ἀληθῆ\nοὐ δύναται· διό φαμεν καὶ πεπλανημένα δεῖν χρώματα\nἐν τῷ τοιούτῳ στοχασμῷ εὑρίσκεσθαι. ἐὰν δὲ ἀφʼ ὧν\nαὐτὸς πεποίηκε κρίνηται τις, ἢ ἕν τι ἐρεῖ ἢ καὶ πλείονα,\nἀλλʼ ἀκόλουθά γε ἀλλήλοις, οἷον νύκτωρ τις μεταιτῶν\nλῃστείας φεύγει· ἐρεῖ γὰρ διὰ τοῦτο νύκτωρ,\nὅτι αἰσχύνεται, καὶ ὅτι οὐ βούλεται δυσοιώνιστος εἶναι\nμεθʼ ἡμέραν προσαιτῶν τοῖς ἐντυγχάνουσι, καὶ ὅτι\nμᾶλλον τηνικαῦτα διδόασιν οἱ ἄνθρωποι ἀνειμένοι ἤδη\nτῇ γνώμῃ, καὶ εἴ τι τοιοῦτον· ταῦτα γὰρ πολλὰ ὄντα\nοὐκ ἐναντιοῦνται ἀλλήλοις.\nἩ πιθανὴ ἀπολογία ἀναστρέφουσά ἐστι πρὸς τὰ ἀπʼ\nἀρχῆς ἄχρι τέλους· οἷς γὰρ ὁ ἕτερος χρήσεται ὡς σημείοις\nτοῦ εἶναί τι, τούτοις ὁ ἕτερος ὡς σημείοις χρήσεται\n\n\n\nτοῦ μὴ εἶναί τι, οἷον ῾ ὅπου ἀφορᾷς καὶ δακρύεις,\nτυραννήσειςʼ· ῾ καὶ μὴν εἰ ἔμελλον τυραννεῖν, οὐκ\nἂν ἀφεώρων, ὥστε εἶναι καταφανήςʼ. ─ Τὸ δὲ κεφάλαιον\nτοῦτο ἔστιν ὅτε ἐκλείπει· καὶ ἐκλείπει γε, ὅταν\nτὰ σημεῖα, ἀφʼ ὧν ἡ κρίσις, ἀναγκαίως ἑπόμενα ᾖ τῷ\nπράγματι, ἐφʼ ᾧ ἡ κρίσις, οἷον τῷ ἐπιτιθεμένῳ τυραννίδι\nἀναγκαῖον ὅπλα παρασκευάσασθαι. σκέψαι τοίνυν·\nσκηπτοῦ κατενεχθέντος εἰς τὴν Περικλέους οἰκίαν\nεὕρηνται χίλιαι πανοπλίαι, καὶ φεύγει τυραννίδος ἐπιθέσεως·\nοὐ δύναται εἰπεῖν ἐνταῦθα τὸ ῾ εἰ ἔμελλον\nτυραννεῖν, οὐκ ἂν ὅπλα παρεσκευασάμηνʼ. ἐν τοῖς τοιούτοις\nτὰ ἀπʼ ἀρχῆς ἄχρι τέλους ὁ κατήγορος καὶ\nὁριστικῶς ἐξετάσει ἔστιν ὅτε, ὡς ἐπὶ τοῦ καλλωπιζομένου\nμειρακίου καὶ πορνείας φεύγοντος· αὐτὸ γὰρ τὸ\nκαλλωπίζεσθαι καθʼ ἑαυτὸ πορνείαν ἐρεῖ ὁ κατήγορος\nβιαίως. ἡ μέντοι πιθανὴ ἀπολογία κἀνταῦθα ἐκλέλοιπεν,\nἀντεισενεκτέον δὲ εἰς τὸ κατʼ αὐτὴν κεφάλαιον\nτὸ ῾ μὴ ἀντιστρέφειν τὸ πρᾶγμαʼ· τούτῳ γὰρ ἔστι καὶ\nμόνῳ ἴσχυρίζεσθαι ἐνταῦθα οἷον ῾ οἱ μὲν μέλλοντες\nτυραννεῖν ὅπλα παρασκευάζονται, οὐ μὴν οἵ γε παρασκευαζόμενοι\nκαὶ τυραννίδι ἐπιτίθενται· ἔστι γὰρ καὶ\n\n\n\nἄλλου τινὸς ἕνεκα παρασκευάσασθαι ὅπλαʼ, καὶ πάλιν\n῾ οἱ μὲν πορνεύοντες καλλωπίζονται, οὐ μὴν οἵ γε καλλωπιζόμενοι\nπάντως καὶ πορνεύουσιν· ἔστι γὰρ καὶ διʼ\nἄλλο τι καλλωπίζεσθαιʼ, καὶ ἐρεῖ δηλαδή, ὅσα κἀν τῇ\nμεταθέσει τῆς αἰτίας.\nἩ κοινὴ ποιότης οἱ ἐπίλογοί εἰσι καὶ αἱ δευτερολογίαι.\nγίνονται δὲ ἐν παντὶ ζητήματι, οὐκ ἐν στοχασμῷ\nμόνον, ὑπὸ μὲν τῶν κατηγόρων τοπικῶς μετὰ\nτὰς ἀποδείξεις κατατρεχόντων τοῦ ἐγκλήματος, οἷον\nκατὰ τυράννου ἢ πόρνου ἢ ὅ τι ἂν τὸ ἔγκλημα, καὶ\nἐπανακεφαλαιουμένων γε ἕκαστα τῶν ἐπικαίρων, ὡς ὁ\nΔημοσθένης, οἶον «συλλογίσασθαι δὴ βούλομαι τὰ\nκατηγορημένα· ἀπέδειξα μηδὲν ἀληθὲς ἀπηγγελκότα α»\nκαὶ τὰ ἑξῆς· ὑπὸ δὲ τῶν φευγόντων ἀνακεφαλαιουμένων\nμὲν καὶ αὐτῶν ὁμοίως τοῖς ἄλλοις, οὐχ ὁμοίως\nδὲ χρωμένων, ἀλλʼ ἐλεεινολογουμένων τε καὶ πάθη\nκινούντων. ἐνταῦθα καὶ παραγωγαὶ χρήσιμοι τῶν παίδων\nκαὶ γυναικῶν καὶ φίλων καὶ ὅσα τοιαῦτα· ἃ ὁ\nκατήγορος ἀναιρήσει δηλαδὴ τῷ συμφέροντι. κοινὰ δὲ\nἀμφοῖν τὰ τελικὰ λεγόμενα κεφάλαια ἐνταῦθα, τὸ νόμιμον,\nτὸ δίκαιον, τὸ συμφέρον, τὸ δυνατὸν καὶ ἔνδοξον.\n\n\n\n— Ὅλῶς τε οἱ ἐπίλογοι λαμβάνονται μέν, ἀφʼ\nὧνπερ καὶ τὰ προοίμια, καὶ ἰσχύουσί γε τὰ αὐτά·\nπάθους γὰρ ψυχῆς ἕνεκα εἰσάγεται ἄμφω, οἷον φόβου\nἢ ὀργῆς ἢ ἐλέου ἢ φθόνου ἤ τινος τοιούτου. διαφέρει\nδὲ ἀλλήλων τῷ τὰ μὲν προοίμια παρασκευάζειν πρὸς\nτὸ δέξασθαι ἢ ἀποθέσθαι τόδε τι πάθος τῆς ψυχῆς,\nτοὺς δὲ ἐπιλόγους ἢ αὔξειν ἢ μειοῦν διὰ τῶν κεφαλαίων\nτό τε ἤδη τέλεον ἐξαίρειν. καὶ ἔτι ἐν τούτῳ διαφέρουσιν\nοἱ ἐπίλογοι καὶ τὰ προοίμια τῷ τοὺς ἐπιλόγους\nλελύσθαι τε ἤδη κατὰ τὸν ῥυθμὸν καὶ ἐπὶ πλεῖον\nἕκαστον προάγεσθαι τῶν εὑρισκομένων, ἀλλὰ μὴ διὰ\nβραχέων ὥσπερ ἐν τοῖς προοιμίοις· ἀκριβέστερον δὲ\nἐν τῷ περὶ προοιμίου λελέξεται ταῦτα.\nἩ μὲν δὴ τοῦ τελείου τε καὶ ἁπλοῦ στοχασμοῦ διαίρεσις\nαὕτη. εἰσὶ δὲ καὶ ἀτελεῖς τινὲς τῶν στοχασμῶν,\n\n\n\nκαὶ αὖ διπλοῖ τέλειοί τε καὶ ἀτελεῖς, ἐν οἷς διπλῇ καὶ\nτῇ διαιρέσει χρώμεθα· περὶ ὧν λεκτέον.\nἈτελὴς ἐκ μόνων πραγμάτων συνεστώς ἐστιν, ὅταν\nτὸ πρόσωπον μὴ κρινόμενον ἑνὸς ὄντος τοῦ πράγματος,\nοἷον θάπτων τις νεοσφαγὲς σῶμα ἐπʼ ἐρημίας\nπεφώραται καὶ φόνου φεύγει. οὗτος βούλησιν μὲν καὶ\nδύναμιν οὐκ ἔχει, τοῖς δὲ ἄλλοις διαιρεῖται πᾶσιν\nὁμοίως τῷ τελείῳ.\nἈτελὴς δὲ ἐκ μόνων προσώπων ἁπλοῦς οὐ γίνεται\nκατά γε ἐμὲ στοχασμός, καὶ τοῖς γε ἐπεσκεμμένοις τὰ\nεἰρημένα ὀλίγῳ πρότερον περὶ τῶν κρινομένων πραγμάτων\nσαφέστατον εἶναι τοῦτο νομίζω. τεθείκασι δʼ οὖν\nτινὲς ὡς ἀτελοῦς ἁπλοῦ παράδειγμα, λέγοντες μόνον\nτὸ πρόσωπον κρίνεσθαι ἐνταῦθα· ἀσώτου πατὴρ ἀφανὴς\nγέγονε, καὶ φεύγει φόνου. πρῶτον οὖν ἐρήσομαι\nαὐτούς, εἰ οὐκ ἔστιν ἐνταῦθα τὰ ἀπʼ ἀρχῆς ἄχρι τέλους.\nκαὶ μὴν ἔστι, τὸ ἐκποδὼν εἶναι τὸν πατέρα· τοῦτο\nδὲ οὐ τοῦ προσώπου ἀλλὰ τοῦ πράγματός ἐστιν.\nἀλλὰ μετάθεσιν αὐτὸν τῆς αἰτίας οὐκ ἀπαιτήσομεν;\nἀλλὰ καὶ τοῦτο· εἰ δὲ μή, τίς ἔσται ἀπολογία; πῶς\nοὖν ἀγωνιεῖται μὴ ἔχων πρᾶγμα; τί δαί; τῇ πιθανῇ\nἀπολογίᾳ οὐ χρήσεται; οἶμαι καὶ τοῦτο. πῶς οὖν ἀτελὴς\n\n\n\nὁ τοιοῦτος; ἀλλʼ ἧττον ἰσχύει τὰ πράγματα ἐνταῦθα\nἢ ἐν τῷ θάπτοντι τὸ νεοσφαγὲς σῶμα· καὶ γὰρ\nἐν πᾶσι στοχασμοῖς ἧττον ἰσχύει τὰ ἀπʼ ἀρχῆς ἄχρι\nτέλους, ὅταν ἀφʼ ὧν ἄλλοι πεποιήκασι κρίνηταί τις,\nἄλλως τε καὶ ὅταν μὴ εἰς αὐτὸν ἄντικρυς ἀναφέρηται,\nὡς ἐπὶ τοῦ Ἀρχιδάμου τοῦ κρινομένου δώρων, ἐπειδὴ\nἔγραψεν ὁ Περικλῆς ἐν τοῖς λογισμοῖς εἰς δέον ἀνηλωκέναι\nπεντήκοντα τάλαντα.\nἉπλοῦς μὲν οὖν στοχασμὸς ἐκ μόνων προσώπων\nοὐκ ἔστι κατά γε ἐμέ, διπλοῦς δὲ ἔστι. πρῶτον δὲ περὶ\nτοῦ τελείου διπλοῦ λεκτέον.\nΔιπλοῦς τέλειος γίνεται, ὅταν δύο πρόσωπα καὶ δύο\nπράγματα κρινόμενα ἔχῃ, οἷον Αἰσχίνης καὶ Δημοσθένης\nἀπὸ τῆς παρὰ Φίλιππον ἥκοντες πρεσβείας ἀντεγκαλοῦσι\nδώρων ἀλλήλοις, ἐπειδὴ ὃ μὲν χρυσίον εὕρηται\nκατορύττων, ὁ Δημοσθένης, ὃ δὲ ἀπολογίαν παραπρεσβείας\nγεγραφώς, ὁ Αἰσχίνης. ἐνταῦθα ἡ μὲν τῶν\nἐλέγχων ἀπαίτησις, ἐπειδὴ ἰσάζει, ἐκλέλοιπε, τοῖς δὲ\nλοιποῖς κεφαλαίοις ἐπʼ ἀμφοτέρων χρηστέον διττῶς,\nοἷον ῾ ἐγὼ μὲν οὐκ ἂν ἠβουλήθην παραπρεσβεῦσαι διὰ\nτόδε, σὺ μέντοι ἐβουλήθης ἂν διὰ τόδε᾿, καὶ ἐπὶ τῶν\nἄλλων ὁμοίως ἓν πρὸς ἓν ἀντιτιθέντες ἐξετάσομεν· τὸ\nγὰρ διελεῖν καὶ χωρὶς μὲν ἀπολογήσασθαι δι᾿ ὅλων\n\n\n\nτῶν κεφαλαίων, χωρὶς δὲ κατηγορῆσαι πάλιν τοῖς αὐτοῖς\nκεφαλαίοις οὐκ ἀγωνιστικὸν ἀλλὰ σφόδρα ὕπτιον·\nσυμπλέκειν οὖν δεῖ.\nΔιπλοῦς δὲ ἀτελὴς ἐκ μὲν τῶν πραγμάτων, ὅταν\nτὰ πράγματα κρίνηται, οἷον δύο ῥήτορες πρεσβεύμόνα\nσαντες παρὰ τύραννον καὶ ἐπανήκοντες ἀλλήλοις ἀντεγκαλοῦσι\nδώρων, ἐπειδὴ ὃ μὲν χρυσίον εὕρηται κατορύττων,\nὃ δὲ ἀπολογίαν παραπρεσβείας γεγραφώς·\nἐνταῦθα γὰρ τὰ μὲν πρόσωπα ἰσάζοντα οὐκ ἐπιδέχεται\nἐξέτασιν, τὰ δὲ πράγματα διαφέροντα ἐξετασθήσεται.\nπάλιν οὖν ἡ μὲν βούλησις καὶ ἡ δύναμις ἐκλέλοιπε,\nτοῖς δὲ ἄλλοις ὁμοίως διαιρεθήσεται κεφαλαίοις, οἷσπερ\nκαὶ ὁ τέλειος διπλοῦς, κατὰ ἀντεξέτασιν.\nἘκ δʼ αὖ μόνων προσώπων διπλοῦς γίνεται στοχασμός,\nὅταν μόνα τὰ πρόσωπα κρίνηται, οἷον ἐπὶ\nμείοις φαρμάκων ἀριστεὺς ἐτελεύτα μητρυιὰν ἔχων καὶ\nαἰχμάλωτον παλλακίδα, καὶ ἀντεγκαλοῦσιν ἀλλήλαις·\nἐνταῦθα μόνη ἡ βούλησις καὶ ἡ δύναμις ἐξετάζεται, ἃ\nδὴ καὶ φύσει τοῦ προσώπου ἐστὶν ἴδια, τὰ δὲ ἄλλα\nπάντα ἰσάζει.\nἜστι παρὰ ταῦτα ἕτερα εἴδη στοχασμῶν διπλῶν\nτρία, οὓς καλοῦμεν συνεζευγμένους, ὅ τε ἐμπίπτων\nκαὶ ὁ προκατασκευαζόμενος καὶ ὁ συγκατασκευαζόμενος.\nκαὶ ὁ μὲν ἐμπίπτων γίνεται, ὅταν ἐν τῇ μεταθέσει τῆς\nαἰτίας ὁλόκληρόν τι ζήτημα ἐμπέσῃ καὶ ἀναγκαῖον γένηται\nκαὶ αὐτὸ διελεῖν τελείως, οἷον ἔδει τὸν ἁλόντα\n\n\n\nπροδοσίας δεδέσθαι παρὰ τῷ στρατηγῷ, μέχρις ἂν εἴπῃ\nτοὺς συνειδότας· ἁλούς τις προδοσίας στρατηγὸς\nἐδέδετο παρὰ τῷ συστρατήγῳ, ὃ δὲ ἀπέκτεινεν αὐτὸν\nὡς ἐπὶ τῇ γυναικὶ εὑρὼν καὶ συνειδότος φεύγει· ἐνταῦθα\nγὰρ μετὰ τὰ ἀπʼ ἀρχῆς ἄχρι τέλους χρωμένου\nτῇ μεταθέσει τῆς αἰτίας τῇ ὅτι ῾ μοιχὸν ἀπέκτεινα᾿ τοῦ\nφεύγοντος, εὕρηται ζήτημα ἕτερον τὸ εἰ ἐκεῖνον εἰκὸς\nδεσμώτην ὄντα μοιχεῦσαι καὶ εἰ τὴν γυναῖκα εἰκὸς τῷ\nτοιούτῳ ἑαυτὴν ἐπιδοῦναι, καὶ μετὰ τὴν τούτου διαίρεσιν\nπάλιν ἐπὶ τὴν τοῦ προτέρου στοχασμοῦ πιθανὴν\nἀπολογίαν ὁ φεύγων ἥξει. — Προκατασκευαζόμενος δὲ\nγίνεται, ὅταν πρὸ τοῦ ζητήματος ἕτερον ἀναγκαῖον ᾖ\nπροκατασκευασθῆναί τι πρᾶγμα στοχαστικῶς ὡς ἂν ἢ\nοὐκ ὄν, οἷον πλούσιος στρατηγὸς πένητος ἐχθροῦ παῖδας\nτρεῖς ὡς προδιδόντας συνέλαβε καὶ τοὺς μὲν\nδύο μηδὲν ὁμολογήσαντας ἐν ταῖς βασάνοις ἀπέκτεινε,\nτὸν δὲ τρίτον πρὸ τῶν βασάνων ὁμολογήσαντα προδιδόναι,\nκαὶ μὴ ἐπεξιόντα τὸν πατέρα κρίνει συνειδότος·\nὑφʼ ἑκατέρου γὰρ δεῖ πρότερον συσταθῆναι τοῦ μὲν\nπλουσίου τὸ εἶναι ἐκείνους προδότας, τοῦ δὲ πένητος\nτὸ μὴ εἶναι, μεθʼ ὃ κατὰ συγχώρησιν δοὺς τὸ καὶ\n\n\n\nπροδεδωκέναι ἐκείνους ὁ πένης τὸ καθʼ ἑαυτὸν ἀπολογήσεται.\n— Συγκατασκευαζόμενος δὲ γίνεται, ὅταν\nτὰ σημεῖα τοῦ πράγματος διʼ ἀλλήλων κατασκευάζηται,\nοἷον ἔδει τοὺς δεσμώτας λελύσθαι τοῖς Θεσμοφορίοις·\nμοιχείαν ὑπονοήσας τις πρὸς τὸν οἰκέτην τῆς γυναικὸς\nδήσας ἐκεῖνον ἀπεδήμησε, λυθεὶς τοῖς Θεσμοφορίοις\nὑπὸ τῆς γυναικὸς ἀπέδρα ὁ οἰκέτης, μετὰ ταῦτα εὕρηται\nὁ ἀνὴρ πεφονευμένος, καὶ συνειδότος ἡ γυνὴ φεύγει·\nτό τε γὰρ ὑπὸ τοῦ οἰκέτου αὐτὸν πεφονεῦσθαι\nδιὰ τῆς μοιχείας κατασκευάζεται τό τε εἶναι τὴν μοιχείαν\nδιὰ τοῦ ὑπʼ ἐκείνου αὐτὸν ἀνῃρῆσθαι καὶ ὅλως\nδιʼ ἀλλήλων, δῆλον δὲ ὅτι καὶ μετὰ τῶν ἄλλων, τῆς\nτε ὑπονοίας τοῦ ἀνδρὸς καὶ τοῦ λῦσαι αὐτὸν τὴν γυναῖκα\nκαὶ εἴ τι εἴη ἕτερον. διαφέρει δὲ τοῦ προκατασκευαζομένου,\nὅτι ἐκεῖ μὲν κεχώρισται ἀλλήλων τὰ ζητήματα,\nἐνταῦθα δὲ διʼ ἀλλήλων κατασκευάζεται πάντα.\nὉ ἀπὸ γνώμης παρὰ τούτους ἐστὶ στοχασμός, ὃς\nψιλῇ τῇ γνώμῃ ἐξετάζεται, φανεροῦ ὄντος καὶ τοῦ\nπράγματος καὶ τοῦ πράξαντος, οἷον ἐν δόξῃ μανίας\nμητρυιὰ τὸν μὲν υἱὸν ἔτρωσε, τὸν δὲ πρόγονον ἀπέκτεινε,\nκαὶ ἀνενεγκοῦσα φεύγει φόνου. διαφέρει δὲ\n\n\n\nσυγγνώμης ὁ τοιοῦτος στοχασμός, ὅτι ἐκεῖ μὲν ἔφʼ ὃ\nμεθίστησιν ὡμολόγηται, οἷον ἔλεος ἢ βάσανοι καὶ τὰ\nτοιαῦτα, ἐνταῦθα δὲ εἰ μέμηνε ζητεῖται δήπου ἢ οὔ.\nΤάχα δʼ ἂν παρὰ ταῦτα καὶ ἄλλα εἴδη στοχασμῶν\nεὑρεθείη, περιττὸν δὲ εἰς ἄπειρον περιεργάζεσθαι· νομίζω\nγάρ, ὁποῖον ἂν γένηται ἄλλο, διὰ τούτων πως\nσυμπλεκόμενον εὑρίσκεσθαι, καὶ δῆλον, ὡς τοῖς τὰ\nτοιαῦτα ἐπεσκεμμένοις οὐ χαλεπὴ γενήσεται καὶ ἡ ἐν\nἐκείνοις διαίρεσις.\nὍ ὅρος διαιρεῖται προβολῇ, ὅρῳ, ἀνθορισμῷ, συλλογισμῷ,\nγνώμῃ νομοθέτου, πηλικότητι, πρός τι, μιᾷ\nτῶν ἀντιθετικῶν ἔστιν ὅτε, ἥτις εἰ ἐμπέσοι, εὑρεθήσεται\nκαὶ μετάληψις καὶ ἀντίληψις εὐθὺς ἑπόμεναι, εἶτα\nποιότητι καὶ γνώμῃ.\nἩ προβολή ἐστιν αὐτὰ τὰ ἀπʼ ἀρχῆς ἄχρι τέλους·\nὁ ὅρος χωρίζει τὸ πρᾶγμα καὶ γίνεται ἐκ τῶν παρειμένων\nτοῖς ἀπʼ ἀρχῆς ἄχρι τέλους· οἷον τύραννον\nἔπεισε φιλόσοφος ἀποθέσθαι τὴν τυραννίδα καὶ αἰτεῖ\n\n\n\nτὸ γέρας. ἡ προβολὴ ῾ ἔπαυσα τὴν τυραννίδα καὶ δεῖ\nλαμβάνειν με τὴν δωρεάνʼ· τοῦτο δὲ δηλονότι αὔξων\nἀπὸ τῶν παρακολουθούντων τοῖς ἀπʼ ἀρχῆς ἄχρι τέλους\nθήσει. — Ὁ ὅρος ἐκ τῶν παρειμένων ῾ οὐκ ἔστι\nτοῦτο τυραννοκτονῆσαιʼ, ἀλλὰ ὁριεῖται τοῦτο εἶναι, ὃ\nπαρεῖται, τὸ ἀποκτεῖναι αὐτόν. — Ὁ ἀνθορισμὸς πάλιν\nἐκ τῶν πεπραγμένων, οἷον ῾ οὐχί, ἀλλὰ τὸ παῦσαι τὴν\nτυραννίδα᾿ . — Ὁ συλλογισμὸς συνάγει ἄμφω· μηδὲν\nγὰρ ἀλλήλων διαφέρειν ταῦτα ἀγωνιεῖται ὁ τὴν δωρεὰν\nδηλαδὴ αἰτῶν. καὶ καθόλου, ὃν τρόπον ἔφαμεν\nτὴν ἀντίληψιν τῇ μεταλήψει μάχεσθαι, τὸν αὐτὸν καὶ\nὁ συλλογισμὸς τῷ ὅρῳ πανταχοῦ, καὶ ἔνθα ἂν ὁποτέρῳ\nγοῦν αὐτῶν ὁπότερον μέρος χρήσηται, τῷ λοιπῷ τὸ\nἕτερον χρήσεται πάντως. — Ἡ γνώμη τοῦ νομοθέτου ὑπʼ\nἀμφοῖν πρὸς τὸ οἰκεῖον συμφέρον ἐξετασθήσεται. — Ἡ\nπηλικότης ὅτι μέγα τὸ γεγονὸς ἀποδείξει. — Τὸ δʼ αὖ\nπρός τι, ὅτι καὶ μεῖζον τὸ ἄνευ σφαγῶν καὶ θορύβου\nκαὶ ταραχῆς παῦσαι τὴν τυραννίδα τοῦ μετὰ τούτων.\n― Ἡ δὲ ἀντίθεσις ἐνταῦθα μὲν οὐκ ἐμπέπτωκεν, ἐπὶ δὲ\nἄλλων εὑρίσκεται ζητημάτων πολλάκις, οἷον εὐνοῦχόν\nτις εὑρὼν ἐπὶ τῇ γυναικὶ ὡς μοιχὸν ἀπέκτεινε καὶ φόνου\n\n\n\nφεύγει· μετὰ γὰρ τὸ τίς ὁ μοιχὸς ζήτημα διὰ τῶν\nπροειρημένων περανθὲν ἀντεγκαλέσει ὡς ἀξίῳ παθεῖν,\nἃ πέπονθε. — Τούτῳ δὲ ἕπεται ἀναγκαίως ἡ μετάληώψις,\nἥτις ἐστίν, ὅτι κρίνειν ἔδει καὶ κατηγορεῖν. —\nΜεταλήψεως δὲ εὑρεθείσης πάντως τις ἔσται καὶ ἀντίληψις,\nὅτι ἐξῆν. — Ἡ ποιότης δὲ ἀπὸ τῶν παρακολουθούντων\nτῷ προσώπῳ λαμβάνεται· κἂν μὲν ᾖ ὡρισμένον\nτὸ πρόσωπον, ἀπὸ πάντων δηλαδὴ τῶν ἐγκωμιαστικῶν,\nεἰ δὲ ἄλλως ἀόριστον, εἰ μὲν τῶν κρινομένων\nεἴη οἷον πατὴρ ἤ τι τῶν προειρημένων ἐν τοῖς περὶ\nπροσώπων, τὰ παρακολουθοῦντα σκεψάμενοι λέξομεν,\nεἰ δὲ ἀόριστον πάντῃ, ἀπὸ τοῦ νῦν πεπραγμένου στοχαστικῶς\nἐξετάσομεν, τίς ἦν τὸν παρελθόντα χρόνον\nκαὶ τίς ἔσται μετὰ ταῦτα, εἰ ἀφεθείη εἴθʼ ἁλοίη· ἐπʼ\nἀμφοῖν γὰρ τὴν ποιότητα ἐξετάζομεν. — Ἡ γνώμη ὡσαύτως\nὑπʼ ἀμφοῖν ἐξετασθήσεται, ποίᾳ γνώμῃ τόδε τι\nἔπραξε, καὶ ποίᾳ γνώμῃ κατηγορεῖ ἢ ἀντιλέγει καὶ τὰ\nὅμοια. ἡ μέντοι κοινὴ ποιότης συμπεπλεγμένως ἐνταῦθα\nτῇ ποιότητι τοῦ προσώπου καὶ τῇ γνώμῃ\nἐξετασθήσεται.\nὭσπερ δὲ στοχασμῶν εἴδη πλείονα ἔστιν, οὕτω καὶ\nὅρων· καὶ ἁπλοῦς μὲν ὁ προειρημένος, οἱ δὲ ἄλλοι\n\n\n\nδιπλοῖ εἰσι. καὶ πρῶτός γέ ἐστιν ὁ ἀντονομάζων καλούμενος,\nὅταν ὄνομα ὀνόματι ὁ φεύγων ἀντιτιθῇ,\nοἷον ὑφείλετό τις ἐξ ἱεροῦ Ἰδιωτικὰ χρήματα καὶ ὡς\nἱερόσυλος ὑπάγεται, ὃ δὲ κλέπτης εἶναι φάσκων διπλᾶ\nκαταθέσθαι ἀξιοῖ. τοῦτον ὁμοίως τοῖς διπλοῖς στοχασμοῖς\nδιαιρήσεις διπλοῖς τοῖς κεφαλαίοις, ἀντιτιθεὶς κεφάλαιον\nκεφαλαίῳ, οἷον ῾ ἱερόσυλος εἶ ἀλλʼ οὐ κλέπτης\nκλέπτης μὲν γὰρ τόδε τί ἐστιν, ἱερόσυλος δὲ τόδε᾿,\nκαὶ τοῖς ἑξῆς ὁμοίως. καὶ ὁ φεύγων δὲ παραπλησίως\nἀναστρέψας χρήσεται τῷ λόγῳ.\nΔεύτερος ὁ κατὰ σύλληψιν ὀνομαζόμενος, ὅταν τοῦ\nφεύγοντος ἀντονομάζοντος ὁ διώκων καὶ τούτῳ κἀκείνῳ\nὑπεύθυνον αὐτὸν εἶναι λέγῃ τῷ ὀνόματι. πάνυ δὲ\nοὗτος ἔοικε τῷ ἀντονομάζοντι· ὅπῃ δὲ διαφέρει, θέντες\nτὸ παράδειγμα ὡς δεῖ λέξομεν. πρεσβεύων τις\nπαρέθετο τῷ στρατηγῷ τὴν θυγατέρα, ἐβιάσατο αὐτὴν\nἐκεῖνος, καὶ δημοσίων μὲν ἀδικημάτων ὁ πατὴρ αὐτὸν\nἐπανελθὼν κρίνει, ὃ δὲ τὰς μυρίας κατατίθεσθαι ἀξιοῖ·\nτοῦτο γὰρ ὥριστο τῷ βιαίῳ. ἐνταῦθα λέγοντος τοῦ\nφεύγοντος ὅτι ῾ βίαιός εἰμι, ἀλλʼ οὐ δημοσίᾳ ἠδικηκώςʼ,\nἀμφοτέροις ὑπεύθυνον αὐτὸν εἶναί φησιν ὁ διώκων,\n\n\n\nκαὶ τῇ βίᾳ καὶ τῷ δημοσίῳ ἀδικήματι. ἂν γὰρ μὴ\nφάσκῃ αὐτὸν βεβιάσθαι, δηλαδὴ ἀφίησι καὶ τοῦ δημοσίου\nἀδικήματος· εἰ γὰρ μὴ εἴη βία, δηλαδὴ οὐδὲ\nδημόσιον ἀδίκημα. διὰ τοῦτο οὖν συμπλέκεται ἑκάτερον·\nἄλλως γὰρ οὐ δύναται δημοσίων ἀδικημάτων\nκατηγορεῖν, ἢν τῆς βίας αὐτὸν ἀνίῃ. τοῦτο καὶ Δημοσθένης\nἐν τῷ Κατὰ Μειδίου πεποίηκε· φάσκοντος γὰρ\nτοῦ Μειδίου ὕβριν εἶναι καὶ ἰδιωτικόν, ἀλλʼ οὐ δημόσιον\nἀδίκημα περὶ τὴν ἑορτήν, συνάγει ἑκάτερα, καὶ\nτὸ τῆς ὕβρεως καὶ τὸ περὶ τὴν ἑορτὴν ἀδικεῖν, ἵνα μὴ\nτὸ τῆς ὕβρεως ἀφεὶς ἀπολύσῃ καὶ τοῦ περὶ τὴν ἑορτὴν\nἀδικεῖν· μὴ γὰρ προϋφεστώσης τῆς ὕβρεως οὐδὲ\nτὸ περὶ τὴν ἑορτὴν ἀδικεῖν συνίσταται. — Ἐν δὲ τῷ\nἀντονομάζοντι ἀναιρεῖ τὸ ἕτερον, οἷον ῾ οὐκ εἶ κλέπτης,\nἀλλʼ ἱερόσυλοςʼ. καὶ ἡ διαφορά, ὅτι ἐκεῖ μὲν ἀκολουθεῖ\nφύσει τὸ πρᾶγμα τῷ ἐγκλήματι, οἷον τῷ ἱεροσύλῳ\nκλέπτῃ εἶναι ἀναγκαῖον, ὁ γὰρ ἱερόσυλος κλέπτης ἱερῶν\nἐστι δήπου χρημάτων· τῷ μέντοι δημοσίᾳ ἠδικηκότι\nοὐχ ἕπεται τὸ βίαιον εἶναι, ἔστι γὰρ καὶ ἄλλως ἀδικῆσαι\nδημοσίᾳ. διόπερ ἐνταῦθα μὲν ὁ διώκων ἀμφότερα\nσυλλαμβάνων ἐρεῖ, ἐκεῖ δὲ τὸ ἕτερον χωρίζει.\n\n\n\nτοῦτο οὖν πλέον ἔχει κεφάλαιον οὗτος ἐν τῇ διαιρέσει\nτοῦ ἀντονομάζοντος, καὶ διαφέρουσα δηλαδὴ καὶ ἡ\nδιαίρεσις γίνεται διὰ τοῦτο πρὸς τὸν ἀντονομάζοντα.\nΤρίτος ὁ κατὰ πρόσωπα διπλοῦς· γίνεται δέ, ὅταν\nπρᾶγμα ὁλόκληρον ὑπὸ δυοῖν ᾖ πεπραγμένον ἢ ἄλλως\nδύο προσώποις τισὶν ὑπάρχον, οἷον τὰς ἱερωσύνας\nτοὺς παῖδας διαδέχεσθαι· παῖδα ἔχων ἠρίστευσέ τις καὶ\nᾔτησεν ἱερωσύνην τινὸς ἀφελέσθαι καὶ αὐτοῦ παῖδα\nἔχοντος, ἔλαβε, τεθνᾶσιν ἀμφότεροι, καὶ ἀμφισβητοῦσιν\nοἱ παῖδες τῆς ἱερωσύνης· τίς γὰρ ὁ τοῦ ἱερέως παῖς\nοὔσης τῆς ζητήσεως, τῷ μὲν ἡ ἀρχὴ ὑπάρχει, τὸ γεγενῆσθαι\nἐν τῇ ἱερωσύνῃ, τῷ δὲ τὸ τέλος, τὸ ἱερέα ἔτι\nὄντα τεθνάναι αὐτῷ τὸν πατέρα. καὶ τοῦτον δὲ παραπλησίως\nδιαιρήσεις, κεφάλαιον ἀντιτιθεὶς κεφαλαίῳ.\nΤέταρτος ὁ ἐμπίπτων, ὅταν ὥσπερ ἐν στοχασμῷ μεταξὺ\nτῶν κεφαλαίων ἄλλο ἐμπέσῃ ζήτημα ὁλόκληρον,\nοἷον ἀμύητος ὄναρ ἰδὼν τὰ μυστήρια ἤρετό τινα, εἰπὼν\nἃ εἶδεν, εἰ οὕτως ἔχοι· συγκατέθετο ὁ ἐρωτηθεὶς\nκαὶ ὡς ἐξειπὼν ὑπάγεται· τι γὰρ τὸ ἐξειπεῖν οὔσης\nτῆς ζητήσεως καὶ ταύτης μέχρι τοῦ πρός τι προϊούσης,\nἐμπεσεῖται καὶ τίς ὁ ἀμύητος ἄλλο ζήτημα. καὶ διαιρήσεις\nγε καὶ τοῦτο πᾶσι τοῖς ἑξῆς μέχρι τοῦ πρός τι,\nεἶτα κοινὰ ποιήσεις τὰ λοιπὰ κεφάλαια.\nΠέμπτον εἶδος οἱ δύο καλούμενοι ὅροι, ὃ γίνεται,\nὅταν περὶ δύο ὀνομάτων ἐφʼ ἑνὸς προσώπου ἡ ζήτησις\nοὐκ ἀντονομαζομένων, οἷον τὸν καθαρὸν καὶ ἐκ\nκαθαροῦ ἱερᾶσθαι· πατέρα τις μοιχὸν ἀποκτείνας εἴργεται\nἱερᾶσθαι· ἡ γὰρ ζήτησις, τίς ὁ καθαρὸς καὶ τί\nὁ ἔκ καθαροῦ, καὶ χρὴ τὸ ἕτερον πρότερον τελείως ἐπελθόντα\nτοῖς κεφαλαίοις αὖθις ἐπὶ τὸ ἕτερον ἐξ ἀρχῆς\nἰέναι. Ταῦτα περὶ ὅρου.\nἩ δὲ ἀντίληψις διαιρεῖται προβολῇ, μορίοις δικαίου,\nπροσώπῳ, ὅρῳ καὶ τοῖς ἑπομένοις τῷ ὅρῳ μέχρι\nτοῦ πρός τι, αὐτῇ τῇ ἀντιλήψει, μεταλήψει, ἀντιθέσει,\nἑτέρᾳ μεταλήψει, θέσει, ποιότητι καὶ γνώμῃ.\nἩ προβολὴ γίνεται, ὡς καὶ ἐν τῷ ὅρῳ. — Τὸ δὲ\nμόριον τοῦ δικαίου ταὐτὸν μέν ἐστι τῇ ἀντιλήψει, διαφέρει\nδέ, ὅτι ἐνταῦθα μὲν ἄνευ τε κατασκευῆς ἁπλῶς\nκατʼ ἀρχὰς τίθεται καὶ ἐν παραγραφικοῦ μοίρᾳ, ἐκεῖ\nδὲ ὡς ἑτέρως· οἷον ζωγράφος ναυάγια γράψας πρὸ τῶν\nλιμένων ἀνέθηκε καὶ μηδενὸς καταίροντος δημοσίων\nἀδικημάτων φεύγει· ἡ μὲν προβολὴ φανερά, τὸ δὲ μόριον\nτοῦ δικαίου, εἰ μὴ δεῖ ἐπὶ τούτοις κρίνεσθαι, ἃ\nμηδεὶς κεκώλυκε νόμος. — Τὸ πρόσωπον ῾ εἰ καὶ δεῖ,\n\n\n\nἀλλὰ δημοσίων γε οὐ τοὺς ἰδιώτας, τοὺς δὲ ῥήτορας\nἢ τοὺς πρεσβευτὰς ἢ τοὺς στρατηγοὺς ἢ τὰ ὅμοια·\nοὗτοι γὰρ καὶ δύναιντʼ ἂν ἀδικεῖν δημοσίᾳ, ὅτι καὶ\nδημόσια πράττουσιν, οἱ δὲ ἰδιῶται οὐδένʼ. — Ὁ ὅρος\nὅτι ῾ ἐπʼ ἄλλοις αἱ τῶν δημοσίων ἀδικημάτων γραφαί,\nοἷον ναῦς προδοῦναι, τείχη, συμμάχους καὶ τὰ ὅμοιαʼ.\n— Ἕπεται οὖν ἀναγκαίως ὁ συλλογισμὸς ῾ καὶ ταῦτα\nκἀκεῖνα δημόσιον ἀδίκημα καὶ οὐδὲν διαφέρει· πλειόνων\nγὰρ ὄντων τρόπων, καθʼ οὓς ἄν τις ἀδικήσειεν,\nοὐκ, εἰ μὴ κατὰ πάντας τις ἀδικεῖ, διὰ τοῦτο ἀθῷος\nἔσται, ἀλλʼ εἰ καὶ καθʼ ἕνα, δώσει δίκην᾿ , καὶ ἐπιχειρήσει\nδηλαδή. — Γνώμῃ νομοθέτου, εἰ ἐμπίπτοι, χρήσεται\nἑκάτερος πρὸς τὸ λυσιτελοῦν. — Ἡ πηλικότης, ὅτι\nμέγα τὸ γεγονός. — Τὸ πρός τι, ὅτι μεῖζον ἢ ἃ προβάλλεται,\nοἷον τοῦ τὰς ναῦς ἢ τὰ τείχη προδοῦναι τὸ\nἐν σπάνει πάντων καταστῆσαι τῶν ἀναγκαίων μηδενὸς\nκαταίροντος τῶν ἐμπόρων. — Ἐν δὲ τούτοις, λέγω τῇ\nπηλικότητι καὶ τῷ πρός τι, τὰ ἀπʼ ἀρχῆς ἄχρι τέλους\n\n\n\nἐμπίπτει ἀναγκαίως. — Πρὸς ἃ ἡ ἀντίληψις, ὡς ἐμάθομεν\nἐν στοχασμῷ, ὅτι ‘ἔξεστι καὶ οὐδεὶς κεκώλυκε νόμος’.\n— Εἶθ᾿ ἡ μετάληψις, ἐνστάσει μέν, εἰ ἐγχωροίη,\nὅτι ‘οὐδὲ ἐξεστιν’ , ἀντιπαραστάσει δὲ ὅτι ‘εἰ καὶ ἔξεστιν,\nἀλλ᾿ οὐκ ἐπὶ τούτοις οὐδὲ τοιαῦτα’ . — Ἡἀντίθεσις\nἐπὶ τούτου ἀντιστατικὴ γίνεται, οἷον ‘ὑπὲρ τῶν πλεόντων\nπεποίηκα, ἵνα εἰδότες, οἵοις εἰκὸς αὐτοὺς περιπίπτειν\nκακοῖς, εἰ παρὰ καιρὸν πλέοιεν, φυλάττοιντο’ .\n— Ἑτέρα μετάληψις ‘ἄλλως ἔδει συμβουλεύειν’ . —\nΚαὶ τοίνυν εἰ ὁ διώκων κέχρηται μεταλήψει, χρήσεται\nκαὶ ὁ φεύγων πάλιν ἀντιλήψει, οἷον ‘ἕκαστος, ὡς δύναται,\nσυμβουλεύει καὶ οὐ κεκώλυται, ὁ ῥήτωρ τοῖς\nλόγοις, τῇ τέχνῃ ὁ ζωγράφος’ . — Καὶ γίνεται ἡ θέσις\nἀκόλουθος· ἡ γὰρ θέσις ἔστι νῦν ὅτι ‘ἕκαστον δεῖ, ὡς\nδύναται, χρήσιμον γίνεσθαι τῇ πόλει’ . καὶ ὁ κατήγορος\nδὲ αὐτῇ χρήσεται ἔστιν ὅτε ἀναστρέψας, οἷον εἰ μὴ\nδεῖ ταῖς τέχναις ἁπλῶς καταχρῆσθαι ἐπὶ λύμῃ τῶν\nκοινῶν. — Ἡ ποιότης καὶ ἡ γνώμη ὡς ἐξετάζεται, ἐν ὅρῳ\nμεμαθήκαμεν. Ταυτὶ δὲ οὐχ ὡς διαιροῦντες εἴπομεν\n— πολλὰ γὰρ παρεῖται —, ἀλλʼ ὅσον ἐνδείξασθαι τὴν\nφύσιν τῶν κεφαλαίων.\nἜστι καὶ ἀντιλήψεων εἴδη πλείονα· καὶ ἁπλαῖ μὲν\nαὐτῶν δύο, διπλαῖ δʼ αὖ προηγουμένως μὲν δύο, γίνονται\n\n\n\nδʼ αὖ καὶ ἐπιπλοκαί τινες, ὡς καὶ πλείους εὑρίσκεσθαι.\nἀλλὰ τὰ προειρημένα γε εἴδη μόνα μαθοῦσιν\nὑπάρχει μὴ σφάλλεσθαι τῆς ὀρθῆς διαιρέσεως μηδὲ\nἐν ἐκείνοις. διὸ καὶ περὶ τούτων λέξομεν.\nΤῶν οὖν ἁπλῶν ἣ μὲν ἀπ᾿ αὐτοῦ τοῦ πεπραγμένου\nτὴν κρίσιν ἔχει, οἷον Ἀλκιβιάδης μετὰ τὰ κατὰ Κύζικον\nκατελθών, εἶτα ἔχων ἐν ἐκπώμασι τὰ περὶ Σικελίαν\nφεύγει δημοσίων ἀδικημάτων· αὕτη τοῖς προειρημένοις\nμόνοις κεφαλαίοις τέμνεται κατὰ τὰ ἐμπίπτοντα.\n— Ἣ δὲ ἀπʼ αὐτοῦ τε τοῦ πεπραγμένου καί τινος\nἐπισυμβεβηκότος ἑτέρου τὴν κρίσιν ἔχει, ὡς ἐπὶ τοῦ\nζωγράφου τοῦ τὰ ναυάγια γράψαντος καί, ἐπεὶ μὴ\nκαταίρουσί τινες, κρινομένου· καὶ αὖ ἐπὶ τοῦδε· μετὰ\nΧαιρώνειαν ἔπεμψε Φίλιππος διδοὺς αἵρεσιν ἢ τοὺς\nδισχιλίους αἰχμαλώτους λαμβάνειν ἢ τοὺς χιλίους νεκρούς,\nἔπεισε Δημοσθένης τοὺς χιλίους ἑλέσθαι νεκροὺς\nκαὶ ἀποκτείναντος Φιλίππου τοὺς αἰχμαλώτους\nδημοσίων ἀδικημάτων φεύγει. — Ἐν τοίνυν ταῖς τοιαύταις\nἀντιλήψεσιν ἴδιον κεφάλαιον παρὰ τὰ προειρημένα\nἐστὶ τὸ παραγραφικόν, δυνάμενον καὶ πρὸ τῶν\nἄλλων κεφαλαίων τίθεσθαι καὶ μεταξὺ δὲ αὐτῶν καὶ\nὅλως ὃν ἂν τρόπον λυσιτελῇ· ἔστι δὲ τόδε ῾ ἐπὶ τίσι\nμε κρίνεις; εἰ μὲν ἐπὶ τοῖς ὕστερον πραχθεῖσιν, οὐ\n\n\n\nδεῖ, ἐφʼ οἷς ἄλλοι ποιοῦσιν, ἕτερον εὐθύνεσθαι, οὐδ᾿\nεἰ προσήκοντες εἶεν γένει, μήτι γε δὴ πολέμιοι καὶ\nμηδὲν προσήκοντες· εἰ δέ, ἐφʼ οἷς ἐξ ἀρχῆς συνεβούλευσα\nἢ ἔπραξα, τότε ἔδει ἀντιλέγειν ἢ εἴργειν. καὶ εἰ\nμὲν ἀντειπὼν ἡττήθης, βιάζῃ νῦν καὶ οὐκ ἐμοῦ μόνον\nἀλλὰ καὶ τῶν ψηφισαμένων ἢ καὶ μὴ κωλυσάντων\nκατηγορεῖς· εἰ δὲ οὐκ ἀντεῖπες ἢ οὐκ ἐκώλυσας, ἤτοι\nἔχων τι βέλτιον εἰπεῖν ἢ πρᾶξαι παρῆκας τοῦτο τότε\nκαὶ δύσνους ὢν ἐξελέγχῃ τοῖς κοινοῖς, ἢ οὐδὲν εἶχες\nἀντιλέγειν καὶ τῆς αὐτῆς ἀγνοίας ὑπεύθυνος εἶ ὁμοίως\nἐμοὶ τῶν ὕστερον ἀποβεβηκότων καὶ ἃ μηδενὸς προσδοκήσαντος\nγέγονε, καὶ ἄξιος εἶ δίκην ὑπέχειν, εἰ δὴ\nκἀμὲ ἀξιοῖς᾿ . — Ἔτι ἐν ταῖς τοιαύταις ἀντιλήψεσι πρὸ\nτοῦ ἀντιθετικοῦ τοῦ ἐμπίπτοντος συγγνωμονικῷ πάντως\nχρηστέον κεφαλαίῳ, οἷον ‘οὐδεὶς οἶδε τὸ μέλλον·\nοὐκοῦν οὐδὲ ἐγὼ ἀγνοήσας ὑπεύθυνός εἰμι’ . μεταχειριεῖται\nδὲ αὐτό, ὡς προσήκει, ὁ καὶ τῆς ὅλης τέχνης\nτῆς ῥητορικῆς ἐπιστήμων· οὐ γὰρ ἱκανὸν τὸ διελεῖν\nμόνον εἰδέναι, ὅπερ καὶ μόνον τουτὶ τὸ βιβλίον ἐπαγγέλλεται,\nἀλλὰ καὶ τὸ εἰδέναι μεταχειρίζεσθαι. Καὶ\nπερὶ μὲν ἁπλῶν ἀντιλήψεων ταῦτα.\nΤῶν δʼ αὖ διπλῶν ἣ μέν ἐστι κατὰ συμπλοκήν, ἣ\nδὲ κατὰ διαίρεσιν. καὶ κατὰ συμπλοκὴν μέν, ὅταν δυοῖν\nὄντοιν τοῖν ἐγκλημάτοιν μὴ δύνηται χωρὶς ἑκάτερον\nαὐτῶν εἶναι ἔγκλημα, μετὰ δὲ τῆς τοῦ ἑτέρου συμπλοκῆς,\nοἷον ταῖς πάντων γνώμαις ἀντιλέγων τις αὐτὸς\nοὐδὲν ἀποφαίνεται καὶ δημοσίων φεύγει ἐνταῦθα ὅτι\nμὲν δύο ἀντιλήψεις, δῆλον — καὶ γὰρ λέγειν καὶ μὴ λέγειν\nἔξεστι —, καὶ αὖ ὅτι δύο ἀντιθέσεις ὁμοίως, οἷον\n‘ἀντιλέγω· δεῖ γάρ, ἐφʼ οἷς ἁμαρτάνουσιν οἱ λέγοντες,\nἀντιλέγειν’ , πάλιν ‘οὐ λέγω· οὐδὲν γὰρ δεῖ περὶ τῶν\nμὴ κατεπειγόντων λέγειν’ . ἀλλʼ ἴδιον τοῦ εἴδους τούτου\nτὸ δεῖν ἀπολογουμένους μὲν διαιρεῖν καὶ χωρὶς\nπερὶ ἑκατέρου ποιεῖσθαι τὸν λόγον, κατηγοροῦντας δὲ\nσυμπλέκειν. — Κατὰ διαίρεσιν δὲ διπλῆ ἀντίληψις\nγίνεται, ὅταν δύο ἐγκλήματα ᾖ δυνάμενα καὶ χωρὶς\nἀλλήλων κρίσιν ἐπιδέχεσθαι, οἷον πολλάς τις ἀμείβων\nγυναῖκας καὶ πολλούς τιθέμενος παῖδας κακοῦ βίου\nφεύγει. ἐνταῦθα ὁμοίως μὲν ὁ κατήγορος συμπλέξει, ὁ\nδὲ φεύγων διαιρήσει, δῆλον μέντοι, ὡς καὶ καθʼ ἑαυτὸ\nἑκάτερον ἐπιδεχόμενον κρίσιν αὐξήσεως μὲν ἕνεκα\nσυμπλέκεται ὑπὸ τοῦ κατηγόρου, μειώσεως δʼ αὖ χάριν\nδιαιρεῖται ὑπὸ τοῦ φεύγοντος· ἐν δὲ τῷ προτέρῳ\nοὐκ αὐτὸ τοῦτο τῆς αὐξήσεως ἢ τῆς μειώσεως ἕνεκα\nοὕτω γίνεται, ἀλλʼ ὅτι μηδὲ ἄλλως κρίσιν δύναται\n\n\n\nἐπιδέξασθαι τὸ πρᾶγμα ἢ τοῦτον εἰσαγόμενον τὸν\nτρόπον.\nἜφην δύνασθαι εἶναι καὶ πλείονα εἴδη ἀντιλήψεων.\nαὐτίκα τόδε τῶν προειρημένων διαφέρει, οἷον γραψάμενοί\nτινες μοιχείας ἀλλήλους, καθυφέντες τὰς γραφὰς\nἤμειψαν τὰς γυναῖκας καὶ φεύγουσι κακοῦ βίου. πρῶτον\nμὲν γὰρ δύο πρόσωπά ἐστι τὰ κρινόμενα, ἔπειτα\nτέσσαρες ἀντιλήψεις καὶ αὗται παῤ ἀμφοῖν, οἷον γράφεσθαί\nτινα ἔξεστι καὶ πάλιν ἀναιρεῖσθαι τὰς γραφάς,\nἔξεστι γαμεῖν, ὅθεν βούλεταί τις, καὶ ἀποβάλλεσθαι\nτὴν οὖσαν γυναῖκα· ταῦτα πάντα οὐ κεκώλυται, καὶ\nτούτων γε ἑκάστην ἀνάγκη λύειν τῷ κατηγόρῳ. φανερὰ\nδὲ ἡ μέθοδος ἐπ᾿ ἀμφοῖν, ἐπί τε τοῦ κατηγόρου καὶ\nἐπὶ τοῦ φεύγοντος, ἀπὸ τῶν προειρημένων.\nἜστι δὲ καὶ ἄλλα εἴδη ἀντιλήψεων, ἃ περιττὸν ἂν\nεἴη λέγειν νῦν· πᾶσαν γὰρ ἀντίληψιν τοῖς προειρημένοις\nἄν τις ὀρθῶς ἑπόμενος διαιροίη.\nΑἱ ἀντιθετικαὶ πᾶσαι διαιροῦνται προβολῇ, ὅρῳ\nἔστιν ὅτε καὶ τοῖς ἑπομένοις τῷ ὅρῳ μέχρι τοῦ πρός\nτι, διανοίᾳ, αὐτῇ τῇ ἀντιθέσει, ἥ ἐστιν ὁμώνυμος τῇ\nστάσει αὐτῇ τοῦ ζητήματος, ἀντιστατικῇ ἢ ἀντεγκληματικῇ\nἢ μεταστατικῇ ἢ συγγνωμονικῇ, ἑτέρᾳ διανοίᾳ,\nμεταλήψει, πρός τι, ὅρῳ βιαίῳ, θέσει, ἑτέρᾳ μεταλήψει,\nἀντιλήψει, ποιότητι καὶ γνώμῃ.\nἩ προβολὴ φανερὰ ἀπὸ τῶν συμβεβηκότων. τῷ δὲ\nὁρικῷ ὅτε ἐμπίπτοι ὁμοίως χρησόμεθα, καθάπερ καὶ\nἐν τῇ ἀντιλήψει προείρηται. καὶ μετὰ τὴν αὔξησιν δηλαδὴ\nτὰ ἀπ᾿ ἀρχῆς ἄχρι τέλους ἐστί, πρὸς ἃ τῇ διανοίᾳ\nὁ φεύγων χρήσεται. — Παράδειγμα δὲ ἔστω τόδε·\nἀριστεὺς πορνεύοντα τὸν υἱὸν ἀπέκτεινε καὶ φεύγει\nφόνου. τὸ μὲν οὖν ὁρικὸν οὐκ ἐμπέπτωκε. μετὰ δὲ\nτὴν προβολὴν θήσει ὁ κατήγορος τὰ ἀπʼ ἀρχῆς ἄχρι\nτέλους, ἐπειδὴ μὴ ἐμπέπτωκε τὸ ὁρικόν. — Πρὸς ἃ ὁ\nφεύγων τῇ διανοίᾳ χρήσεται ἀξιῶν μὴ τὸ γεγονὸς μόνον\nἐξετάζειν, ἀλλὰ καὶ μεθʼ ἧς γνώμης, πρῶτον μὲν\n\n\n\nὅτι οὐ δύσνους ὢν οὐδὲ ἐπιβουλεύων τῷ παιδί, ἔπειτα\nὅτι ἄκων μὲν ἀναγκαίως δέ. — Εἶτα ἡ ἀντίθεσις,\nἐνταῦθα ἀντεγκλημιατικὴ ἐμπέπτωκεν, ὅτι ἄξιος ἦν, καὶ\nτόπον ἐρεῖ κατὰ πόρνου· ἐν πάσῃ γὰρ ἀντεγκληματικῇ\nἀντίθεσις τοπικὴ γίνεται. ἐρεῖ δέ τι καὶ ἀντιστατικόν,\nὡς καὶ ὑπὲρ αὐτοῦ πεποίηκε τοῦτο τοῦ παθόντος.\nὅλως τε πᾶσαι αἱ ἀντιθετικαὶ ἀλλήλαις ὡς ἐπὶ τὸ\nπλεῖστον συμπλέκονται, καὶ οὐ μόνον ἀλλήλαις ἀλλὰ\nκαὶ ταῖς ἄλλαις στάσεσιν. — Ἡ ἑτέρα διάνοια τοῦ διώκοντός\nἐστιν, ὅτι οὐ διὰ τοῦτο ἀλλὰ διʼ ἄλλο τι. χρὴ\nδὲ γινώσκειν, ὅτι, εἰ καὶ μὴ ἐνταῦθα πάνυ οἰκεῖον τὸ\nκεφάλαιον, ἀλλʼ ἐν ἑτέροις οἰκειότατόν τε ὁμοῦ καὶ\nχρησιμώτατον εὑρίσκεται. — Ἡ μετάληψις, ὅτι ἄλλως, οὐχ\nοὕτως ἐχρῆν. — Τὸ πρός τι ἀμφοῖν ἐστι πότερον μεῖζον\nἀνταποδεικνύντων τὸ εὐεργέτημα ἢ τὸ ἀδίκημα.\n— Ὁ βίαιος ὅρος ὁμοίως ἀμφοτέρων ἐστί. γνωριμιώτερον\nδὲ ἔσται τὸ κεφάλαιον ἐπὶ τοῦδε τοῦ ζητήματος·\nἐν λιμῷ καὶ πολιορκίᾳ συμβουλεύων ὁ στρατηγὸς ἐξιέναι\nκαὶ μάχεσθαι οὐκ ἔπεισε, διέκοψε λαθὼν μέρος τι\nτοῦ τείχους, καὶ νενικήκασι μὲν ἐξελθόντες, δημοσίων\n\n\n\nδὲ ὕστερον φεύγει. ὁ οὖν βίαιος ὅρος, εἰ μηδὲ νίκη\nτοῦτο, ἀλλʼ ἅλωσις πόλεως καὶ κατασκαφή· καὶ πάλιν\nὑπὸ τοῦ φεύγοντος ὡς ἑτέρως, εἰ μηδὲ διακόψαι τεῖχος\nτοῦτό ἐστιν, ἀλλὰ στῆσαι πεπτωκός.— Ἡ θέσις οὖν ἕπεται\nἀκολούθως ὅτι ‘δεῖ τὸν στρατηγόν, καθ’ ὃν ἂν\nἐγχωρῇ τρόπον, εὖ ποιεῖν τὴν πόλιν καὶ ἀκόντων ἐνίοτε\nτῶν πολιτῶν διʼ ἄγνοιαν τοῦ βελτίστου καὶ βλάπτειν\nμικρὰ ἀντὶ μεγάλωνʼ· κοινὸν γὰρ τοῦτο ἐν πάσῃ\nἀντιθέσει. — Ἡ ἑτέρα μετάληψις πάλιν τοῦ διώκοντός\nἐστιν ‘ἐχρῆν αὐτὸ τοῦτο ἀνακοινοῦν τῷ δήμῳ, τοῖς\nταξιάρχοις, τοῖς λοχαγοῖς’. ― Ἡ ἀντίληψις ‘στρατηγὸς\nἦν, καὶ ἐξῆν δήπου’ ἢ ὅτι ‘πατρί γε ὄντι ἐξὸν ἦν μοι\nβουλεύσασθαι περὶ τοῦ παιδός’. καὶ ὅλως τοῖς ἐμπίπτουσι\nχρησόμεθα, ὡς ἂν ὁ καιρὸς διδῷ. — Ἡ ποιότης\nκαὶ ἡ γνώμη ὡς γίνεται, ἐν ὅρῳ μεμαθήκαμεν.\nἘπειράθησαν δὲ τινὲς τῶν ἐπιγραψαμένων Τέχνην\nῥητορικὴν τὸ περὶ διαιρέσεως μέρος αὐτῆς εἴδη τινὰ\nεἰπεῖν ἀντιστάσεων καὶ νὴ Δία γε τῶν ἄλλων ἀντιθετικῶν\nστάσεων, οὐχ ἵνα διάφορόν τινα οὖσαν τὴν διαίρεσιν\nἐν αὐταῖς διδάξωσιν ἡμᾶς, καθάπερ ἡμεῖς ἔν\n\n\n\nτε ἀντιλήψει καὶ ἄλλοις πεποιήκαμεν — ἡ γὰρ ἂν ἴσως\nτινὸς ἦν ἄξιον —, ἀλλʼ ὅτι, φασίν, ἣ μὲν ἰδιωτική, ἣ\nδὲ δημοσία, ἣ δὲ μικτή ἐστι, καὶ τοιαῦτά τινα. τὸ δὲ\nαὐτὸ ἁμάρτημα κἀνταῦθα τῷ ἐν τοῖς περὶ ἰδεῶν καὶ\nτρόπων· τουτὶ γὰρ πάλιν τοῖς μὲν περὶ ἰδιωτικοῦ καὶ\nδημοσίου λόγου ἐπεσκεμμένοις χρήσιμον, θαυμάζω δέ,\nεἰ ἐγχωρεῖ τὸν περὶ διαιρέσεως ἔτι τοιαύτης ἀγνοοῦντα\nἐκεῖνα εἰδέναι· μὴ γινώσκοντι δὲ τί ἂν ὄφελος γένοιτο\nτῆς διαφορᾶς τῶν ζητημάτων, ὅ τι ἰδιωτικὸν ἢ ὅ τι\nδημόσιόν ἐστιν;\nἜτι τὴν συγγνώμην ἀπὸ τῆς μεταστάσεως οὐ τῷ\nἀνευθύνῳ καὶ ὑπευθύνῳ ἐχώρισαν τινές, ἀλλὰ ἀπλῶς\nτὰ μὲν εἴς τι τῶν ἔξωθεν μεθιστάντα τὸ ἀδίκημα\nπάντα μεταστατικὰ εἰρήκασιν εἶναι, ἐάν τε χειμὼν ἐάν\nτε βάσανοι ἐάν τε ἄλλο τι τοιουτότροπον ᾖ, τὰ δὲ εἰς\nἴδιόν τι πάθος ψυχῆς μόνα συγγνώμης εἶναι ὡρίσαντο,\nοἷον ἔλεον ἢ ὕπνον ἢ εἴ τι τοιοῦτον. καὶ ἴσως ταῦτα\nοὐ κακῶς· διαφέρει δὲ οὐδὲν πλὴν τοῦ ὀνόματος τῆς\nσυγγνώμης, ᾧ κἀν ταῖς μεταστάσεσι πολλάκις ἄν τις\nχρήσαιτο καλῶς, κἀν ταῖς ὁμολογουμέναις συγγνώμαις\nπάλιν αὖ τῇ μεταστάσει τοὐναντίον χρήσεται. τουτὶ\n\n\n\nδὲ οὐ τοῦ διαιρετικοῦ εἴδους οἶμαι, τοῦ δὲ τοῖς καιροῖς\nεἰδέναι χρῆσθαι καὶ μεθοδεύειν ὀρθῶς τὰ νοήματα.\nἩ πραγματικὴ διαιρεῖται νομίμῳ, δικαίῳ, συμφέροντι,\nδυνατῷ, ἐνδόξῳ, τῷ ἐκβησομένῳ.\nἜστι δὲ ἣ μὲν ἔγγραφος, ἣ δὲ ἄγραφος· ἔγγραφος\nμὲν ἡ ἀπὸ ῥητοῦ τὸ ζήτημα ἔχουσα, οἷον ἐν τρισὶν\nἡμέραις περὶ πολέμου βουλεύεσθαι νόμος ἐκέλευεν,\n·Ἐλάτειαν ἔχοντος Φιλίππου γράφει Δημοσθένης αὐθημερὸν\nἐξιέναι· ἄγραφος δὲ ἡ μὴ ἀπὸ ῥητοῦ, οἷον ἀξιοῖ\nμετὰ τὰ κατὰ Πύλον Κλέων Πύθιος καλεῖσθαι.\nΤὸ τοίνυν νόμιμον ἐν μὲν τῇ ἐγγράφῳ μιᾷ τῶν νομικῶν\nὑποπίπτει στάσεων καὶ κατʼ αὐτήν γε διαιρεθήσεται·\nαὐτίκα δὲ περὶ τῶν νομικῶν στάσεων λέξομεν.\n— Ἐν δὲ τῇ ἀγράφῳ τὸ ἔθος ὡς νόμιμον ἐξεταστέον,\nοἷον ὅτι ῾ καινὰ ἀξιοῖς καὶ οἷα καὶ ὅσα οὐδείς πω πρότερονʼ.\nταῦτα δὲ πάλιν· ἐνστάσει καὶ ἀντιπαραστάσει\nμεθοδεύσομεν, ἀντιπαραστάσει μέν, οἷον Κλέων ἀξιοῖ\nμετὰ τὰ ἐν Πύλῳ Πύθιος καλεῖσθαι· καινὰ ἀξιοῖςʼ·\nκαινὰ ἀξιῶ· καινὰ γὰρ καὶ τὰ πεπραγμένα᾿ . ἐνστάσει\nδὲ εἶτα μέντοι οὐδὲ καινά· καὶ γὰρ καὶ Περικλῆς\nὈλύμπιος ἐκλήθη᾿ . ποτέρῳ δὲ πρότερον χρηστέον, τῇ\n\n\n\n\nἐνστάσει ἢ τῇ ἀντιπαραστάσει, οἱ καιροὶ διδάσκουσιν,\nὡς καὶ ἐν στοχασμῷ διωρισάμεθα.\nΤὸ δίκαιον μιᾷ τῶν δικαιολογικῶν ὑποπίπτει καὶ\nκατʼ ἐκείνην γε διαιρεθήσεται, ὡς ἂν ἐγχωρῇ, τοῖς\nκεφαλαίοις.\nΤὸ συμφέρον διττόν ἐστιν, ὅτι χρήσιμον καὶ ὅτι\nἀναγκαῖον, οἷον χρήσιμον προσλαβεῖν Ὀλυνθίους, μᾶλλον\nδὲ ἀναγκαῖον, ἵνα μὴ μέγας ὁ Φίλιππος ἑλὼν\nἐκείνους γένηται καθʼ ἡμῶν᾿ . τοῦτο δὲ διχῶς ἐξετάσεις,\nτί ποιοῦσιν ἡμῖν τόδε τι πρᾶγμα, περὶ οὗ ἡ βουλή,\nσυμβήσεται καὶ τί μὴ ποιοῦσιν, ἑκάτερον δὲ αὐτῶν\nπάλιν τετραχῶς, οἷον εἰ μὲν ἑλοίμεθα αὐτό, τὰ μὲν\nὑπάρχοντα ἡμῖν ἀγαθὰ παραμενεῖ καὶ τὰ οὐκ ὄντα\nπροσέσται, τὰ δʼ αὖ ὑπάρχοντα φαῦλα ἀποτριψόμεθα\nκαὶ τὰ οὐκ ὄντα οὐ προσληψόμεθα· εἰ δὲ μὴ ἑλοίμεθα,\nτὰ μὲν ὑπάρχοντα ἀγαθὰ ἀπολεῖται, τὰ δʼ οὐκ ὄντα\nμὲν προσγενησόμενα δʼ ἂν οὐ προσέσται, καὶ πάλιν τὰ\nμὲν ὑπάρχοντα φαῦλα παραμενεῖ, τὰ δὲ οὐκ ὄντα\nπροσέσταιʼ.\nΤὸ δʼ αὖ δυνατὸν ὑποδιαιρήσεις, πρῶτον μὲν ὅτι\nοὐ χαλεπὸν δεικνύς, ἐνστάσει χρώμενος· εἶτα ἀντιπαραστάσει,\n\n\n\nὅτι, εἰ καὶ χαλεπόν, ἀλλʼ ἀναγκαῖον, καὶ\nὅτι δεῖ ὑπὲρ τῶν χρηστῶν καὶ πόνους καὶ κινδύνους\nὑφίστασθαι, καὶ ὅτι ὑπὲρ τοῦ μὴ χαλεπωτέροις περιπεσεῖν·\nεἶθʼ ὅτι καὶ ῥᾴδιον. ἐὰν δὲ περὶ πολέμου ἤ\nτινος τοιούτου ᾖ, τὸ δυνατὸν ἀπὸ τῶν παρακολουθούντων\nτοῖς προσώποις σκόπει, ὡς ἐν Ὀλυνθιακῶν δευτέρῳ\nὁ Δημοσθένης, πῶς ἔχει Φίλιππος, ὅτι ἀθυμεῖ,\nπῶς τὰ ἔξωθεν, οἷον Θετταλοί, Ἰλλυριοί, τὰ χρήματα,\nτοὶ περὶ αὐτὸν ξένοι καὶ πεζέταιροι» καὶ τὰ ἑξῆς.\nτούτῳ δὲ ἀντέκειτο μὲν ἡ περὶ τῆς Ἀθηναίων δυνάμεως\nἐξέτασις, διότι δὲ παρῆκεν αὐτὴν ὁ ῥήτωρ, ὁ τὸν\nλόγον ἐξετάζων κατὰ θεωρίαν δείξει δηλαδή· ἀλλʼ ἥ\nγε διαίρεσις ἀπαιτεῖ, θαυμαστὸν δὲ οὐδέν, εἰ παρεῖται,\nἐπεὶ καὶ τῶν ἄλλων κεφαλαίων τινὰ ἐκεῖ τε παραλέλειπται\nκατὰ φύσιν καὶ ἡμεῖς πολλάκις παρελίπομεν\nοὐκ ἐν πραγματικῇ μόνον ἀλλὰ καὶ πανταχοῦ. τὴν μὲν\nγὰρ ὁδὸν ἡ τέχνη δείκνυσι τῆς διαιρέσεως, τῇ δὲ φύσει\nτοῦ πράγματος τὴν τέχνην προσακτέον κατὰ τὸ\nἐγχωροῦν· τὸ μὲν γὰρ τῆς εὑρέσεώς ἐστι, τὸ δὲ τῆς\nκρίσεως· ἄλλως τε οὐχ ὅσα δἂν εὕρωμεν, ἐροῦμεν, ἀλλʼ\nὅσα δἂν κρίνωμεν εἶναι ῥητέα.\nΤὸ ἔνδοξον ὁμοίως τῷ συμφέροντι, οἷον ῾ τίς δόξα\nὑπάρχουσα ἡμῖν παραμενεῖ καὶ τίς οὐκ οὖσα περιέσται,\nεἰ ποιοῖμεν ταῦτα, περὶ ὧν ἡ βουλή; καὶ τίνα ἀπωσόμεθα\n\n\n\nἀδοξίαν οὖσαν καὶ τίνα οὐ προσληψόμεθα μὴ\nοὖσαν, προσδοκωμένην δέ; καὶ πάλιν εἰ μὴ ποιοῖμεν,\nτίνα αἰσχύνην οὖσαν οὐκ ἀπωσόμεθα καὶ τίς οὐκ οὖσα\nκαταλήψεται ἡμᾶς; καὶ τίς ὑπάρχουσά τε ἡμῖν δόξα\nδιαφεύξεται καὶ μὴ ὑπάρχουσα προσγενομένη δʼ ἂν οὐ\nπροσέσται;ʼ\nΤὸ δὲ ἐκβησόμενον καθʼ ὑπόθεσιν λαμβάνεται ἐφʼ\nἑκάτερα τῶν ἀποβαινόντων, οἷον ὅτι, ἐάν τε κρατήσωμεν\nἐάν τε μή, λυσιτελεῖ τὸ βοηθῆσαι, ἤδη δὲ καὶ τὸ\nψηφίσασθαι μόνον· ὡς ἐν Φιλιππικοῖς οἷον «οὔτοι\nπαντελῶς, οὐδʼεἰ μὴ ποιήσετε, νὴ Δία, ὡς ἔγωγε κρίνω,\nεὐκαταφρόνητον ἔσται, ἵνʼ ἢ διὰ τὸν φόβον εἰδὼς\nεὐτρεπεῖς ὑμιᾶς ἀπόσχηται ἢ παριδὼν ταῦτα ἀφύλακτος\nληφθῇ», καὶ πάλιν ὅτι χωρὶς ἡμῶν ἐάν τε ἡττηθῶσιν\nοἱ δεόμενοι ἡμῶν σύμμαχοι ἐάν τε κρατήσωσι, βλαβεροὶ\nἐφʼ ἑκάτερα, ὡς ἐν τῷ Ὑπὲρ Μεγαλοπολιτῶν.\nἩ μετάληψις πάλιν ἣ μὲν ἔγγραφός ἐστιν, ἣ δὲ\nἄγραφος. καὶ ἡ μὲν ἔγγραφος τελεία τέ ἐστι παραγραφὴ\nκαὶ τὸ πρότερον ζήτημα περὶ μίαν εὑρίσκεται στάσιν\nτῶν νομικῶν, περὶ ὧν αὐτίκα λέξομεν, ὡς εἴρηται·\n\n\n\nἔστι δὲ ὅτε ὁρικῶς τέμνεται τὸ πρότερον ζήτημα· τὸ\nδὲ μετὰ τὴν παραγραφὴν καθʼ ἑτέραν τινὰ διαιρεθήσεται\nτῶν λογικῶν στάσεων. οἷον τὸν ἀντιλέγοντα\nνόμῳ εἴσω τῶν τριάκοντα τοῦ κυρωθῆναι ἡμερῶν\nἀντιλέγειν, μετὰ ταῦτα δὲ μὴ ἐξέστω· πρεσβεύοντος\nτοῦ πένητος ὁ πλούσιος ἐχθρὸς ὢν εἰσήνεγκε νόμον\nτὸν εἴσω πέντε ταλάντων οὐσίαν κεκτημένον μὴ πολιτεύεσθαι\nμηδὲ λέγειν, ἐπανῆκε μετὰ τὰς τριάκοντα ὁ\nπένης καὶ ἀντιλέγειν βούλεται τῷ νόμῳ. ἡ προτέρα\nζήτησις κατὰ ῥητὸν καὶ διάνοιαν γίνεται, πότε καὶ τίσιν\nεἴσω τῶν τριάκοντα ἡμερῶν προστάττει ἀντιλέγειν\nὁ νόμος, καὶ ὅτι οὐ τοῖς πρεσβεύουσιν οὐδὲ τοῖς ἀποῦσι\nκαὶ ὅσα ἄλλα τοιαῦτα· ἡ δευτέρα δὲ κατὰ τὴν\nπραγματικήν, εἰ νόμιμον τὸ εἰσενεχθὲν γράμμα, εἰ δίκαιον\nκαὶ τὰ ἑξῆς. ἐμπέπτωκε δὲ ἐνταῦθα καὶ δεύτερόν\nτι ὡς παραγραφικόν, οἷον οὐκ ἔχων τὰ πέντε τάλαντα\nοὐ δύνασαι λέγεινʼ· δῆλον δέ, ὡς καὶ πρὸς τοῦτο\nἀπαντήσεται τῇ φύσει τοῦ πράγματος· ἔτι γὰρ τῆς\nζητήσεως οὔσης περὶ τοῦ εἰ χρὴ δοκιμασθῆναι αὐτόν,\nοὐχ οἷόν τε ἤδη ὡς κυρίῳ χρῆσθαι.\nἩ δὲ ἄγραφος διαιρεῖται προβολῇ, παραγραφικῷ τῷ\nἀπὸ τοῦ ῥητοῦ, μεταλήψει, συλλογισμῷ, ὅρῳ, ἀντιθέσει,\nἑτέρᾳ μεταλήψει, ἀντιλήψει, θέσει, ποιότητι καὶ\nγνώμῃ. οἷον ἀριστεύσας τις ᾔτησε πολίτου φόνον καὶ\nἔλαβεν, εὕρηται προαπεκτονὼς αὐτὸν καὶ φεύγει φόνου.\nἡ προβολὴ ἀνδροφόνος εἶ᾿ . — Τὸ παραγραφικὸν\nοὐ δώσω λόγον ὑπὲρ τοῦ παραδοθέντος μοι πρὸς ἀναίρεσιν\nὑπὸ τοῦ δήμουʼ. — μετάληψις ῾ οὐκ ἦν, ὅτε ἀνῃρεῖτο,\nοὔπω παραδεδομένοςʼ· τὸ γὰρ κατὰ τὸν χρόνον\nμεταλαμβάνει δηλαδή, καὶ τὸ μὲν πρᾶγμα συγχωρεῖ,\nτὸ δὲ περὶ τὸ πρᾶγμα κρίνει· ἐν ᾧ, ὅτι οὐδʼ ἂν ἔδωκεν\nὁ δῆμος, εἰ παρῆν καὶ ἀντέλεγεν. — Ὁ συλλογισμὸς\nὅτι οὐδὲν διαφέρει ἢ νῦν ἢ τότεʼ· λέγομεν δὲ\nοὐχ ὡς διαιροῦντες, ἀλλʼ ὡς πρὸς ἔνδειξιν τῆς φύσεως\nτῶν κεφαλαίων, ἐπεὶ πολλὰ ἔστι τοῖς διαιροῦσιν ἐνταῦθα\nεἰπεῖν. — Ὁ ὅρος ὅτι πάμπολυ διαφέρειʼ. —\nἀντίθεσις ῾ ὅπου καὶ ὁ δῆμος αὐτοῦ κατεψηφίσατο, ἄξιος\nἦν᾿ . — Ἑτέρα μετάληψις ὅτι ἐχρῆν αὐτὸ τοῦτο εἰπόντα\nσε, ὡς ἀπέκτεινας καὶ ὅτι ἄξιος ἦν ἀποσφαγῆναι,\nκαὶ αἰτεῖν ἄφεσιν. — Οἷς ἀκόλουθος ἡ ἀντίληψις\nὅτι ῾ ἐξῆν ὅπερ ἐβουλόμην αἰτεῖν, καὶ οὐχ ὑμιᾶς\nὁριστὰς δεῖ μοι εἶναι τοῦ τρόπου, καθʼ ὃν ἐχρῆν αἰτεῖνʼ.\n\n\n\n— Ἡ θέσις, εἰ δεῖ ταῦτα ἐπιτρέπειν ἢ οὐ δεῖ τοὺς\nἀρίστους ἐπὶ τοῖς συκοφάνταις ποιεῖνʼ. — Ἡ ποιότης\nκαὶ ἡ γνώμη, ὡς ἐν τοῖς ἔμπροσθεν.\nἩ κατὰ ῥητὸν καὶ διάνοιαν ζήτησις διαιρεῖται προβολῇ\nῥητοῦ, τῇ διανοίᾳ, τῷ μὴ προσδιωρίσθαι, πάλιν\nδιανοίᾳ τοῦ νομοθέτου, συλλογισμῷ, ὅρῳ, ἀντιθέσει,\nμεταλήψει, πρός τι, ὅρῳ βιαίῳ, θέσει, ἑτέρᾳ μεταλήψει,\nἀντιλήψει, ποιότητι καὶ γνώμῃ.\nἩ προβολή ἐστιν αὐτὸ τὸ παρὰ τὸ ἔγγραφον\nνός, οἷον ξένος εἰ ἀνέλθοι ἐπὶ τὸ τεῖχος, τεθνάτω,\nπολέμου ὄντος ἀνελθών τις ἠρίστευσε καὶ ὑπάγεται\nτῷ νόμῳ. ἡ τοίνυν προβολὴ ὅτι ῾ ἀνῆλθες᾿ . — Ἡ διάνοια\nδιττῶς ἐξετάζεται, τοῦ τε νομοθέτου καὶ τοῦ ὑπευθύνου·\nτοῦ μὲν νομοθέτου, οἷον πότε λέγει τοὺς\nτας καὶ ἐπὶ τίνι καὶ διὰ τί, τοῦ δὲ ὑποκειμένου προσώπου\nτῷ ῥητῷ, οἷον οὐκ εἰ ἀνῆλθον δεῖ σκοπεῖν\nμόνον, ἀλλὰ καὶ μεθʼ ἧς γνώμης, καὶ ὅτι μὴ δυσνοίᾳʼ.\n— Τὸ μὴ προσδιωρίσθαι τοῦ χρωμένου τῷ ῥητῷ ἔστιν,\n\n\n\nοἷον οὐδὲν τούτων προσδιώρισεν ὁ νομιοθέτης, ἀλλʼ\nἀπλῶς εἶπε τὸν ξένον μὴ ἀνιέναι᾿ . — δὲ ἑτέρα διάνοια\nκοινή ἐστιν ἀμφοῖν· ὁ μὲν γὰρ φεύγων πρὸς τὸ\nμὴ προσδιωρίσθαι ἀπαντῶν χρήσεται αὐτῇ, οἷον ῾ οὐδὲν\nιᾤετο δεῖν περὶ τῶν φανερῶν ὁ νομοθέτης διορίζειν\nκελεύων τούς ἐπʼ εὐνοίᾳ μὴ κεκωλῦσθαιʼ· ὁ δʼ αὖ\nδιώκων ἐρεῖ ὅτι ῾ ἄτοπον ἡγήσατο ἀπλῶς ἐπιτρέπειν\nἀνιέναι τοὺς ξένουςʼ. — συλλογισμός, εἰ μηδὲν διαφέρει\nτὸ προσδιωρίσθαι ἢ μὴ τῷ ἐγγράφῳ, ὃ καὶ ἄνευ\nἐκείνου ἐστὶ φανερόν. — ὅρος, ὅτι πλεῖστον διαφέρει\nκαὶ πάντῃ. — Ἡ ἀντίθεσις αὐτό ἐστι τὸ γεγονός,\nκαὶ πλέον ἕξει γε ὁ φεύγων ἐν αὐτῇ. — Ἡ μετάληψις,\nοἷον ὅτι ῾ ἑτέρως ἔδει᾿ , καὶ ὡς ἐξῆν σοι ποιεῖν\nεὖ τὴν πόλιν, εἰ προῃροῦ, καὶ μὴ παρανομεῖνʼ. —\nΤὸ πρός τι, ὡς ἐν ταῖς ἀντιθετικαῖς, πότερον μεῖζον\nτὸ εὐεργέτημα ἢ τὸ ἀδίκημα· καὶ ἔστι κοινὸν ἀμφοῖν.\nΚαὶ τὰ λοιπὰ δὲ κεφάλαια οὕτως ὡς ἐν ταῖς ἀντιθετικαῖς\nἐξετασθήσεται.\nἩ ἀντινομία ἔστι μὲν οἷον διπλοῦν τι ῥητὸν καὶ\nδιάνοια. ὡς κἀν τῇ μεθόδῳ, καθʼ ἣν ἐπέγνωμεν τὰς\n\n\n\nστάσεις, ὡρισάμην· καὶ τοῖς γε πλείστοις κεφαλαίοις\nκοινωνεῖ τῇ στάσει ταύτῃ διπλοῖς δηλαδὴ γινομένοις,\nἔχει δέ τι καὶ ἴδιον, ὡς φανεῖται.\nΟὑτωσὶ δὲ διαιρήσεις· προβολῇ ῥητοῦ, διανοίᾳ, ἑτέρᾳ\nπροβολῇ ῥητοῦ καὶ πάλιν ἑτέρᾳ διανοίᾳ. — Τῶν\nδὲ ἐφεξῆς κεφαλαίων τινὰ ὡς ἐπὶ τὸ πλεῖστον ἐκλείπει\nδιὰ τὸ ἰσάζειν, οἷον ἕπεται μὲν τούτοις ὥσπερ ἐν\nτῷ ῥητῷ καὶ τῇ διανοίᾳ τὸ μὴ προσδιωρίσθαι καὶ ἡ\nἑτέρα διάνοια τοῦ νομοθέτου καὶ ὁ συλλογισμὸς καὶ\nὁ πρὸς αὐτὸν ὅρος· ἰσάζειν δέ πως δοκεῖ ταῦτα ἐπʼ\nἀμφοῖν τοῖν μεροῖν παραπλησίως λέγεσθαι δυνάμενα,\nκαὶ χαλεπὸν αὐτοῖς χρῆσθαι δυνηθῆναι. — Τὰ μέντοι\nμετὰ ταῦτα κεφάλαια δῆλά ἐστιν, οἷον ἀννίθεσις,\nμετάληψις, πρός τι, ὁ βίαιος ὅρος, ἡ θέσις, ἑτέρα μετάληψις,\nἀντίληψις, εἶτα ποιότης καὶ γνώμη. — Ἴδιον\nδὲ ἀντινομίας κεφάλαιον παρὰ τὴν ἐν τῷ ῥητῷ καὶ τῇ\nδιανοίᾳ διαίρεσιν ἡ περὶ τοῦ πότερον περιέχει καὶ\nπότερον περιέχεται τῶν ῥητῶν ζήτησις, οἷον ποτέρου\nγενομένου μηδέτερον ἀναιρεθήσεται τῶν ῥητῶν· ὅπερ\nκεφάλαιον μετὰ τὸ πρός τι τεθήσεται.\nἈπὸ δὲ τοῦ παραδείγματος ἔσται φανερὰ πάντα,\n\n\n\nοἷον ὁ ἀποκήρυκτος μὴ μετεχέτω τῶν πατρῴων καὶ ὁ\nἐπιμείνας χειμαζομένῃ νηὶ δεσπότης ἔστω τῆς νεώς,\nἀποκήρυκτος ἐπιμείνας πατρῴᾳ νηὶ χειμαζομένῃ κωλύεται\nδεσπόζειν αὐτῆς. ἡ προβολὴ τοῦ ῥητοῦ ῾ ἀποκηρύκτῳ\nὄντι σοι οὐ μέτεστι τῶν πατρῴωνʼ. — Ἡ διάνοια\n῾τότε λέγει δήπουθεν, ὅταν ὡς κληρονομήσων,\nὅταν ὡς διαδεξόμενός τι τῶν τοῦ πατρὸς κατὰ τοὺς\nπερὶ τῶν παίδων νόμους ἀντιποιῆταί τις, οὐχ ὅταν ὡς\nἀλλότριος καὶ μηδὲν προσήκωνʼ. — Εἶτα ἕπεται ἡ\nἑτέρα προβολὴ τοῦ νόμου, οἷον ῾ ἄλλως τε καὶ ὅταν\nνόμος τοῦτο σαφῶς διδῷ τὸ κύριον εἶναι τὸν ἐπιμείναντα\nτῆς νεώς᾿ . — Πρὸς ἣν ἡ ἑτέρα διάνοια ῾ ἀλλὰ\nτηνικαῦτα δίδωσιν, ὅταν μὴ πατρῷον τὸ κτῆμια,\nὅταν ἀλλότριον, ὅταν μὴ ἀποκήρυκτός τις ᾖ, ὅταν μὴ\nνόμῳ εἰργόμενοςʼ.\nΕἶτά ἐστι τὸ μὴ προσδιωρίσθαι· ᾧ ὁπότερος ἂν χρήσηται,\nκαὶ τῷ ἑτέρῳ ἔστι χρήσασθαι, καὶ ἰσάζει. τάχα\nδʼ ἄν τις αὐτὸ καὶ μεθοδεύσειε διαιρῶν· νῦν δὲ ἡμεῖς\n\n\n\nοὐ διαιροῦμεν, ἀλλὰ τὰ κεφάλαια δείκνυμεν, καὶ ἔστι\nφανερά. ἀκολούθως δὲ τούτῳ τῷ κεφαλαίῳ καὶ ὁ ὅρος\nκαὶ ὁ συλλογισμὸς ἰσάζει. — Ἡ μέντοι ἑτέρα διάνοια,\nἐστι γνώμη τοῦ νομοθέτου, διαφόρως ὑφʼ ἑκατέρου\nμέρους ἐξετάζεται ἐπʼ ἀμφοῖν τοῖν νόμοιν, οἷον ῾ διὰ\nτί τὸν ἀποκήρυκτον εἴργει ὁ νομοθέτης τῶν πατρῴων;ʼ\nὁ μὲν διώκων ἐρεῖ ὅτι νομίσας οὐκ ἄξιον εἶναι τὸν\nἀπηχθημένον τῷ πατρὶ τῶν ἐκείνου τινὸς μετέχεινʼ, ὁ\nδὲ φεύγων ῾ οὐχί, ἀλλʼ ἵνα καὶ καθʼ ἑαυτοὺς πονοῦντες\nκαὶ παραβαλλόμενοι τοῖς κινδύνοις κτᾶσθαι ἀναγκάζωνται\nκαὶ τὴν βλακείαν, διʼ ἣν ἀπεκηρύχθησαν, καὶ\nτὴν τρυφὴν ἀποθῶνται· ὃ νῦν ἐγὼ πεποίηκα ἐπιμείνας\nτῇ νηί᾿ . πάλιν ῾ διὰ τί δίδωσι τῷ ἐπιμείναντι τὴν\nναῦν;ʼ ῾ ἵνα δὴ καρτεροῖεν τοῖς κινδύνοις οἱ ἐμπλέοντεςʼ\nἢ ὅ τι ἂν εὑρίσκωσιν ἀμφότεροι. Πολλάκις δὲ διεμαρτυράμην,\nὡς οὐ διαιρῶν λέγω νῦν, ὅσον δὲ πρὸς ἔνδειξιν\nτῶν κεφαλαίων ταῦτα ἐκτίθεμαι.\nἩ δὲ ἀντίθεσις διπλῆ παρʼ ἀμφοῖν, οἷον ῾ ἀλλὰ ἀποκήρυκτος\nεἶʼ, καὶ καταδρομὴ ἐνταῦθα τοπική· ὃ δὲ\n῾ἀλλʼ ἐπέμεινα τῇ νηίʼ, καὶ ἔστιν οἷον ἀντιστατικόν τι\nἐνταῦθα καὶ ἔκφρασις τῶν περὶ τὸν χειμῶνα. — Ἡ\nμετάληψις πάλιν διπλῆ· ὁ μὲν γὰρ ἀποκήρυκτος ἐρεῖ\nὅτι ῾ οὐ δικαίως ἂν εἰργοίμην τῆς νεώς, εἰ καὶ τοιοῦτος\n\n\n\nεἴην· οὐ γὰρ νῦν καιρὸς ταῦτα κατηγορεῖνʼ, ὃ δὲ ῾ ἐφʼ\nἑτέροις ἔδει ἀνδρίζεσθαι καὶ μὴ ἐπὶ τούτοιςʹ. — Τὸ\nπρός τι, πότερον φυλάξαι βέλτιον τῶν νόμων, εἰ ἐγχωροίη\nλέγειν, ὅτι ὃ μὲν παλαιός, ὃ δὲ νέος, καὶ ὃ μὲν\nὑπὸ Σόλωνος τεθείς, ἂν οὕτω τύχῃ, δὲ ὑπὸ τοῦδε,\nκαὶ ὃ μὲν κοινός, ὃ δὲ ἴδιος, καὶ ὃ μὲν περὶ τὰ μέγιστα\nἔχων, ὃ δὲ περὶ τὰ μικρά, καὶ ὅτι τούτου μὲν\nλυθέντος μεγάλα ἡ πόλις βλαβήσεται, θάτερος δʼ εἰ\nλυθείη, βραχέα ἢ οὐδέν. — Ἐπὶ τούτοις ἐστὶ καὶ τὸ\nἴδιον μᾶλλον ἀντινομίας κεφάλαιον, πότερον τὸ περιέχον\nαὶ πότερον τὸ περιεχόμενον, οἷον ποτέρου γενομένου\nοὐδέτερος ἀναιρεθήσεται τῶν νόμων. κἀνταῦθα\nμὲν χαλεπῶς φανεῖται ἡ φύσις τοῦ κεφαλαίου, ἐπὶ δὲ\nτοῦ ζητήματος τοῦδε σαφέστερον ἔσται· δύο τις κατὰ\nταὐτὸν ἐβιάσατο κόρας, καὶ ἣ μὲν γάμον, ἣ δὲ θάνατον\nαἱρεῖται τοῦ βιασαμένου· ἡ γὰρ ἀξιοῦσα αὐτὸν\nτεθνάναι ἐρεῖ, ὅτι ἀμφοτέραις δώσει δίκην, εἰ τεθναίη,\nεἰ δὲ δὴ γήμῃ τὴν ἑτέραν, θάτερον μέρος ἄκυρον ἔσται\nτοῦ νόμου. — Ὁ βίαιος ὅρος ῾ εἰ μηδὲ τοῦ πατρός\nἐστιν ἡ ναῦς, τοῦ δὲ κλύδωνοςʼ ἢ ῾ εἰ μηδὲ τοῦ πατρός,\n\n\n\nἀλλʼ οὐδʼ ἑτέρου τινός᾿ . — θέσις δὲ καὶ τὰ ἑξῆς,\nεἰ ἐμπίπτοι, ἐξετασθήσεται ὡς ἐν ταῖς ἀντιθετικαῖς.\nὉ συλλογισμὸς διαιρεῖται προβολῇ πράγματος, τῷ\nῥητῷ, τῷ συλλογισμιῷ, ὅρῳ, γνώμῃ νομοθέτου, πηλικότητι,\nεἶτα ὅρῳ βιαίῳ, τῷ πρός τι, ἀντιθέσει ἔστιν ὅτε,\nἥτις εἰ ἐμπέσοι, εὑρεθήσεται καὶ μετάληψις, ᾗ ἕπεται\nπάντως ἡ ἀντίληψις, εἶτα ποιότητι καὶ γνώμῃ· καὶ\nὅλως πλὴν τῆς ἐναλλαγῆς τῶν πρώτων κεφαλαίων ὁ\nσυλλογισμὸς κατὰ τὸν ὅρον διαιρεῖται.\nἘπὶ δὲ τοῦ παραδείγματος ἔσται φανερώτερον, οἷον\nὀνομαστὶ κωμῳδεῖν ὁ νόμος ἐκώλυσεν, αὐτοπροσώπους\nεἰσάγων τις τοὺς κωμῳδουμένους ὑπάγεται τῷ νόμῳ\nὡς ὀνομαστὶ κωμῳδῶν. — προβολὴ τοῦ πράγματος\n῾παρὰ τὸν νόμον κωμῳδεῖς τοὺς πολίταςʼ. — Τὸ ῥητὸν\n῾ καὶ μὴν οὐκ ὠνόμασα οὐδένα· τοῦτο γάρ ἐστι τὸ κωλυόμενονʼ.\n— συλλογισμός, εἰ μηδὲν διαφέρει τοῦτο\nἐκείνου. — Ὁ ὅρος, ὅτι πλεῖστον διαφέρει. — Ἡ\nγνώμη τοῦ νομοθέτου κοινή, τί βουλόμενος ἐκώλυσε\nτοῦτο ὁ νομοθέτης· ὁ μὲν διώκων ἐρεῖ ὅτι ῾ ἀνελεῖν\nβουλόμενος τὸ ἁπλῶς καὶ ἀνευθύνως διαβάλλειν ὁντινασῦν\n\n\n\nτῶν πολιτῶν, ἐφʼ ὅτῳ ἂν οὗτοι ἐθέλωσιν ἐγκλήματιʼ,\nὁ δʼ αὖ φεύγων ῾ οὐ διὰ τοῦτοʼ ἔρεῖ, ῾ ἀλλʼ ἐπιστρέφεσθαι\nμὲν αὐτοὺς διὰ τῆς κωμῳδίας ἐβούλετο,\nοὔκουν ἀνεῖλε παντάπασι τὴν κωμῳδίαν· ὑπομνήματα\nδὲ τοῖς μετὰ ταῦτα γενησομένοις ἢ τοῖς τότε οὖσιν\nἀνθρώποις λοιδορίαν περιέχοντα τῶν πολιτῶν τινος οὐκ\nἐβούλετο εἶναι. μὴ ὄντων δὲ τῶν ὀνομάτων ἡ μὲν ἐπιστροφὴ\nγίνεται διὰ τῶν προσώπων, ἡ δὲ εἰς τὸν μετὰ\nταῦτα χρόνον μνήμη περιῄρηται καὶ ἡ πρὸς τοὺς ἄλλους\nἀνθρώπους διαβολή᾿ . — Ἡ πηλικότης ὡς ἐν τῷ ὅρῳ,\nὅτι μέγα τὸ γινόμενον. — Ὁ δὲ βίαιος ὅρος, εἰ καὶ\nὀνομαστὶ κωμιῳδεῖν τοῦτό ἐστι. — Τὸ πρός τι καὶ τὰ\nἐξῆς πάντα καθάπερ καὶ ἐν τῷ ὅρῳ ἐξετασθήσεται.\nΠλείονα δὲ εἴδη ἔστι συλλογισμῶν, ἃ δὴ πάντα ὁμοίως\nδιαιρήσεις· ὅμωωος μέντοι ἐκκείσθω αὐτῶν παραδείγματα.\nγίνονται γὰρ ἤτοι ἀπὸ τοῦ ἴσου ὡς ὁ προειρημένος,\nἢ ἀπὸ τοῦ μείζονος, οἷον ἐξῆν ἀποκτιννύναι\nτοὺς κατιόντας φυγάδας, μαστίξας τινὰ κατιόντα\nτις φεύγει παρανόμου τιμωρίας· ὁ γὰρ τὸ μεῖζον’,\nφησί, δοὺς καὶ τὸ ἔλαττον ἔδωκεν᾿ . ἢ ἀπὸ τοῦ ἐναντίου,\nοἷον τῷ ἀριστεῖ γέρας εἶναι, λιπόντα τινὰ τὴν\nτάξιν ἀπέκτεινεν ὁ στρατηγὸς καὶ φεύγει φόνου· οὐ\nγὰρ ἀπλῶς τῷ ἀντεγκλήματι ἀλλὰ μετὰ τῶν προειρημένων\n\n\n\nχρήσεται. ἢ ἀπὸ τοῦ ἐλάττονος κατὰ τὸ ἐξ αὐτοῦ\nἀποβαῖνον, οἷον ἔξεστι στίζειν τοὺς μοιχούς, στίζων\nτις ἀπέκτεινε καὶ φόνου φεύγει· ῾ ὁ γὰρ τὸ πρότερονʼ,\nφησί, δοὺς καὶ τὸ ἐξ αὐτοῦ ἀποβαῖνον ἔδωκεν᾿ .\nἩ ἀμφιβολία διαιρεῖται προβολῇ ῥητοῦ, ἑτέρᾳ τοῦ\nαὐτοῦ ῥητοῦ προβολῇ κατὰ τὸ ἀμφίβολον, διανοίᾳ τοῦ\nνομοθέτου, τῷ περιέχοντι καὶ περιεχομένῳ, ἀντιθέσει,\nμεταλήψει, θέσει, ποιότητι καὶ γνώμῃ. — Εἰδέναι δὲ\nχρή, ὅτι, εἰ μὲν αὐτοτελὲς ζήτημα ἡ ἀμφιβολία εἴη,\nγλίσχρον αὐτὸ ἀνάγκη εἶναι καὶ κατὰ τὴν διαίρεσιν\nὡσαύτως ὑπόψυχρον· μέρος δὲ εἰ γένοιτο ζητήματος,\nχρήσιμον τὸ περὶ τὴν διαίρεσιν αὐτῆς γίγνεται. ἐν δὲ\nτοῖς ἀπὸ χρησμῶν καὶ λογίων πλαττομένοις ζητήμασι\nπᾶσι τοῦθʼ ὅπερ ἐστὶν εὑρίσκεται.\nΠρὸς οὖν ἐπίσκεψιν τῶν κεφαλαίων ἔστω ζήτημα\nτόδε· ἑταίρα χρυσία εἰ φοροίη, δημοσια ἔστω, πεφώραται\nφοροῦσά τις ἑταίρα χρυσία καὶ δημοσίαν τίς φησιν\nαὐτὴν εἶναι, ἣ δὲ οὐκ αὐτὴν εἶναι δημοσίαν φησί, τὰ\nχρυσία δέ. ἡ προβολὴ τοῦ ῥητοῦ ῾ δημοσίαν σε εἶναι\nκελεύει ὁ νόμοςʼ. — Ἡ ἑτέρα προβολὴ κατὰ τὸ ἀμφίβολον\nοὐκ ἐμὲ ἀλλὰ τὰ χρυσία᾿ . — Ἡ γνώμη τοῦ νομοθέτου\nὑπʼ ἀμφοῖν πρὸς τὸ λυσιτελοῦν ἐξετάζεται, οἷον\nτιμωρίας ἄξιον τοῦτο ὑπέλαβεν ὁ νομοθέτηςʼ, καὶ ὃ\nμὲν ἐρεῖ ὅτι ῾ τῆς μεγίστηςʼ, ἣ δὲ ὅτι ῾ τιμωρίας μὲν\nἀλλὰ μετρίας, ὥσπερ καὶ ἐπὶ τῶν ἄλλων ἀδικημάτων\nκατὰ λόγον τὰς τιμωρίας ἔταξε᾿ . — Τὸ περιέχον καὶ\nπεριεχόμενον, ὅτι τῆς μὲν ἑταίρας δημοσίας γενομένης\nκαὶ τὰ χρυσία ἔσται δημόσια, τῶν δὲ χρυσίων μόνων\nγενομένων δημοσίων ἡ ἑταίρα ἀφεῖται. — Ἡ ἀντίθεσις\n\n\n\n\nεὐθύς ἕπεται· ἔστι γὰρ οἷον ἀντεγκληματική, κατὰ ἑταίρας\nλόγον περαίνοντος τοπικῶς τοῦ κατηγόρου. — Ἧι\nπάλιν ἕπεται ἡ μετάληψις, οἷον ῾ εἰ καὶ ἑταίρα, ἀλλʼ\nἰδίαν ἔχουσά γε τῆς προαιρέσεως ταύτης ἐπιτιμίαν τὸ\nμὴ ὁμοίαν εἶναι ταῖς ἐλευθέραις μηδὲ τῶν αὐτῶν ἀξιοῦσθαιʼ,\nκαὶ ἅμα ἐλεεινολογήσεται δηλαδὴ πενίαν προβαλλόμενος\nἤ τι τοιοῦτον ὁ λέγων ὑπὲρ αὐτῆς. — Ἡ\nποιότης καὶ ἡ γνώμη ὡς ἐν τοῖς ἔμπροσθεν. συμβέβηκε\nδὲ ἐν τούτῳ τῷ ζητήματι καὶ πλείονά γε τὴν ἐξέτασιν\nτῆς γνώμης εἶναι, εἰ καταφρονήσασα ἢ ἄλλως ἀγνοήσασα\nτὸν νόμον ἐφόρεσε τὰ χρυσία.\n"};
