var sequence = {"name":"Hermogenes. Περὶ ἰδεῶν λόγου","data":"Εἴπερ ἄλλο τι τῷ ῥήτορι τὰς ἰδέας οἶμαι τοῦ λόγου 1\nτῶν ἀναγκαιοτάτων εἶναι γινώσκειν, ὅπῃ ποτὲ ἔχουσι\nκαὶ ὅπως γίνονται. καὶ γὰρ τὸ τὰ τῶν ἄλλων εἰδέναι\nκρίνειν, καθʼ ὅ τι τε καλῶς ἂν ἔχοι καὶ ἀκριβῶς καὶ\nκαθʼ ὅ τι μή, εἴτ’ οὖν τῶν ἀρχαίων εἴη τινὸς εἴτε καὶ\nτῶν νεωτέρων, οὐκ ἄνευ τῆς περὶ ταῦτα ἐπιστήμης\nγένοιτ’ ἄν· εἴτε καὶ αὐτός τις γενέσθαι βούλοιτο λόγων\nἐργάτης καλῶν τε καὶ γενναίων καὶ παραπλησίων τοῖς\nτῶν ἀρχαίων, τό γε τῆς ἐπιστήμης ταύτης ἀναγκαιότατον,\nεἰ μέλλοι μὴ σφόδρα πόρρω τἀκριβοῦς τις ἀπενεχθήσεσθαι.\nἡ γάρτοι μίμησις καὶ ὁ ζῆλος ὁ πρὸς ἐκείνους\nμετὰ μὲν ἐμπειρίας ψιλῆς καί τινος ἀλόγου τριβῆς γινόμενος\nοὐκ ἂν οἶμαι δύναιτο τυγχάνειν τοῦ ὀρθοῦ, κἂν\n\n\n\n\n\nπάνυ τις ἔχῃ φύσεως εὖ· τοὐναντίον γὰρ ἴσως ἂν αὐτὸν\nκαὶ σφάλλοι μᾶλλον τὰ τῆς φύσεως πλεονεκτήματα χωρὶς\nτέχνης τινὸς ἀλόγως ᾄττοντα, πρὸς ὅ τι καὶ τύχοι·\nμετὰ μέντοι τῆς περὶ ταῦτα ἐπιστήμης καὶ γνώσεως ὅτε\nτις τοὺς ἀρχαίους ἐθέλοι ζηλοῦν, κἂν μετρίως ἔχῃ φύσεως,\nοὐκ ἂν ἁμαρτάνοι τοῦ σκοποῦ. κράτιστον μὲν γάρ,\nεἰ καὶ τὰ τῆς φύσεως συλλαμβάνοιτο· πλείονι γὰρ ἂν\nοὕτως ἀγαθόν τις ἐργάσαιτο· εἰ δὲ μή, ἀλλ᾿ ὅ γε μαθητόν\nἐστι καὶ διδακτόν, οὐκ ἐν ἄλλοις ἐφʼ ἡμῖν δὲ ὄν, πειρατέον\nκτᾶσθαι· τάχα γὰρ ἂν οὕτω καὶ τοὺς εὖ πεφυκότας\nοἱ μὴ τοιοῦτοι μελέτῃ καὶ τῇ κατʼ ὀρθὸν ἀσκήσει\nπαρέλθοιεν. οὕτω δὲ ὄντος μεγάλου τε καὶ ἀναγκαίου\nτοῦ περὶ τῶν ἰδεῶν λόγου καὶ τοῖς ἐργάζεσθαι ταῦτα\nκαὶ τοῖς εἰδέναι κρίνειν βουλομένοις, τοῖς δὲ ἄμφω καὶ\nπολὺ μᾶλλον, οὐ χρὴ θαυμάζειν, εἰ μὴ ῥᾴδιον αὐτὸν\nμηδʼ οἷον ἁπλῆς τινος δεῖσθαι πραγματείας ὄντα εὑρίσκοιμεν·\nἐπεὶ μηδὲ ἄλλο τι τῶν χρηστῶν ἐκ τοῦ ῥᾴστου\nπεριγίνεσθαι πέφυκε, λόγων δὲ καλῶν τε καὶ γενναίων\nκαὶ πάσης ἀπλῶς ἰδέας αὐτῶν εἰ μέλλοι τι χρηστότερον\nἀνθρώποις οὖσι καὶ ζῴοις λογικοῖς γενήσεσθαι, θαυμάζοιμιʼ\nἄν.\nΜέλλων δὲ ἐπʼ αὐτὸ χωρεῖν ἤδη τὸ διδάσκειν περὶ\nἑκάστου τούτων, τοσοῦτον προδιορισάμενος αὐτὸ ποιήσω,\nὅτι νῦν ἐστιν ἡμῖν οὐ περὶ τῆς Πλάτωνος ἢ Δημοσθένους\n\n\n\nἢ τοῦ δεῖνος ἰδέας ὁ λόγος· λελέξεται μὲν γὰρ\nἐν ὑστέρῳ καὶ περὶ τούτων, τὸ δὲ νῦν οὐ περὶ τούτων,\nἀλλʼ αὐτὸ ἕκαστον καθʼ αὐτὸ πρόκειται, ὁποῖόν τί ἐστι\nσεμνότης δεῖξαι καὶ ὅπως γίνεται, ὁποῖόν τί ἐστι τραχύτης\nἢ ἀφέλεια καὶ τὰ λοιπὰ τῶν λόγων εἴδη. ἐπειδὴ\nδὲ ἐκείνων δήπουθεν ἕνεκα — λέγω τῶν κατʼ ἄνδρα εὐδοκιμούντων\n— καὶ ταύτης δεόμεθα τῆς πραγματείας,\nἀνάγκη προχειρισαμένους ἡμᾶς τὸν μάλιστα τῶν ἄλλων\nποικίλως χρησάμενον τῷ λόγῳ καὶ σχεδὸν ἐξ ἀπάσης\nἰδέας συμμιγεῖ διὰ τούτου περὶ ἀπασῶν εἰπεῖν τῶν\nἰδεῶν· ἀνάγκη γὰρ τά τε μέρη καθʼ ἕκαστον καὶ τὸ ὅλον\nεἶδος τοῦ τοιούτου δεικνύντας, ὅθεν τε καὶ ἐξ ὧν συνἐστηκεν,\nὁποῖόν τέ ἐστι καὶ διʼ οὗ τοιοῦτον, περὶ πάσης\nτε ἰδέας λόγων ἀκριβῶς εἰπεῖν καὶ τίς ἡ μῖξις αὐτῶν\nκαὶ πῶς μιγνυμένων τῶν αὐτῶν τοτὲ μὲν ποιητικός,\nτοτὲ δὲ οὐ ποιητικός, καὶ τοτὲ μὲν πανηγυρικός, τοτὲ δὲ\nσυμβουλευτικὸς ἢ δικανικὸς ἢ ὅλως τοιόσδε ἢ τοιόσδε ὁ\nλόγος γίνεται.\nἘστιν οὖν ὁ μάλιστα παρὰ τοὺς ἄλλους τοῦτον μεταχειρισάμενος\nτὸν τρόπον τὰ περὶ τοὺς λόγους καὶ καταποικίλας\nτὸν αὐτοῦ διηνεκῶς οὐκ ἄλλος τις κατʼ ἐμὴν\nδόξαν ἢ Δημοσθένης· διὰ τοίνυν τούτου καὶ τῶν παρὰ\nτούτῳ λεκτέον ἂν εἴη δήπουθεν καὶ περὶ τῶν ἄλλων\nἰδεῶν ἀπασῶν τοῦ λόγου. ἐπιτιμήσῃ δὲ μηδεὶς μήτε τῇ\n\n\n\nμεθόδῳ ταύτῃ μήτε τῇ κρίσει, πρὶν ἅποσιν ὁμιλῆσαι τοῖς\nῥηθησομένοις· οἶμαι γὰρ θαυμάσεσθαι ἂν εἰκότως μᾶλλόν\nτινας ἡμᾶς διὰ ταῦτα καὶ τὸ μέγιστον ἐπʼ εὐκρινείᾳ\nἤ τινος ἐπιτιμήσεως ἕνεκα τούτων ἀξίους νομιεῖν,\nμόνον εἰ προσέχειν τοῖς ἐφεξῆς ἐθελήσαιεν. ὁ τοίνυν\nΔημοσθένης ὅτιπερ κεφάλαιον ἦν τὸν πολιτικὸν\nἠκριβωκὼς τὸ μὲν ὡς διὰ πάντων ἥκει πανταχοῦ ταῖς\nμίξεσι μήθʼ, ὅτε συμβουλεύοι, πάντῃ χωρίζων τοῦ δικανικοῦ\nτε καὶ πανηγυρικοῦ τὸν λόγον αὐτοῦ μήθʼ, ὅτε\nτι τῶν ἄλλων ποιεῖ, τὰ λοιπὰ ἀφιείς, τάχʼ ἂν οὐ τῶν\nσφόδρα γένοιτο χαλεπῶν εὑρεῖν τοῖς οὐχ ἀπλῶς αὐτὸν\nμετιοῦσιν· οἶς μέντοι καθαπερεὶ στοιχείοις τισὶ χρησάμενος\nεἴδεσι λόγου τοιοῦτον εἴργασται τὸν ἑαυτοῦ, ἂδὴ καὶ\nτὸν πανηγυρικὸν αὐτὸν καὶ τἆλλα πάντα τῶν λόγων εἴδη\nποιεῖ συνιστάμενα πρὸς ἄλληλα, τοῦτο δὴ παγχάλεπον\nεὑρεῖν ἔμοιγε εἶναι δοκεῖ. χαλεπὸν δὲ οὐδὲν ἧττον καὶ\nτὸ εὑρόντα εἰπεῖν καὶ δεῖξαί τι σαφὲς περὶ αὐτῶν· οὐδὲ\nγὰρ ἔστιν, ὅστις πρὸ ἡμῶν ὅσα ἐμὲ γινώσκειν εἰς τήνδε\nτὴν ἡμέραν ἀκριβές τι περὶ τούτων πραγματευσάμενος\nφαίνεται, ὅσοι δὲ καὶ ἥψαντο, τεταραγμένως καὶ λίαν ἀπιστοῦντες\nσφίσιν αὐτοῖς περὶ ὧν εἶπον εἰρηκόσιν, ὥστε\nαὐτοῖς συγκεχύσθαι τὰ πάντα. πρὸς γὰρ αὖ τοῖς ἄλλοις\nκαὶ οἱ δόξαντές τι λέγειν περὶ τἀνδρὸς τὸ κατὰ μέρος θεωρήσαντες\n\n\n\nκαὶ τοῦτο ὅπως ἐδύναντο, τῶν δʼ ἐν τῷ καθόλου\nβραχέα ἢ οὐδὲν φροντίσαντες, λέγω περὶ αὐτῆς\nσεμνότητος, περὶ αὐτῆς ἀφελείας, τῶν ἄλλων ἰδεῶν,\nτάχα ἄν περὶ Δημοσθένους τι διδάσκοιεν ἡμᾶς καὶ τούτου\nνὴ Δία τῶν μερῶν, ὧν τὰς θεωρίας συγγράψαι\nφασί, περὶ μέντοι παντὸς τοῦ λόγου καὶ πάσης ἰδέας, εἴτε\nἐν μέτροις εἴτε ἐν ποιήσει εἴτε ἐν τῷ καταλογάδην εἴδει,\nπαντάπασιν ἡμᾶς ἀδιδάκτους εἴασαν τὸ ὅσον ἐπʼ\nαὐτοῖς. χαλεπὸν μὲν οὖν ὅπερ ἔφην ταῦτα καὶ εὑρεῖν\nκαὶ εὑρόντα διδάξαι σαφῶς μετʼ εὐκρινείας, ἀλλὰ μιὴ\nκατʼ ἐκείνους· πειρατέον δὲ ὅμως, καθʼ ἣν προὐθέμεθα\nὁδόν. τὰ γάρτοι τοῦ Δημοσθενικοῦ λόγου καθαπερεὶ\nστοιχεῖα καὶ ἀρχὰς εἰ δυνηθείημεν ἀκριβῶς αὐτὰ ἕκαστα\nἐφʼ ἑαυτῶν πόσα τέ ἐστι δεῖξαι καὶ ὁποῖα καὶ ὅπως\nγίνεται τίς τε ἡ πρὸς ἄλληλα μῖξις αὐτῶν καὶ τί δύνανται\nτόνδε ἢ τόνδε μιγνύμενα τὸν τρόπον, τάχα ἂν\nπερὶ ἀπάντων τῶν λόγων εἰρηκότες εἴημεν. ‘ἡ μὲν οὖν\nὑπόσχεσιςʼ κατʼ αὐτὸν φάναι τὸν ῥήτορα ‘οὕτω μεγάλη,\nτὸ δὲ πρᾶγμα ἤδη τὸν ἔλεγχον κἀνταῦθα δώσει, κριτὴς\nδὲ ἡμῖν ὁ βουλόμενος ἔστωʼ.\nΦημὶ τοίνυν, ὅτι τὸν Δημοσθενικὸν λόγον τὰ ποιοῦντά\nἐστιν, εἰ μέλλοι τις ὡς ἕν ἅπαντα ἀκούσεσθαι,\nτάδε· σαφήνεια, μέγεθος, κάλλος, γοργότης, ἦθος, ἀλήθεία,\n\n\n\nδεινότης· λέγω δὲ ὡς ἕν ταῦτα πάντα οἱονεὶ συμπεπλεγμένα\nκαὶ διʼ ἀλλήλων ἥκοντα· τοιοῦτος γὰρ ὁ λόγος\nὁ Δημοσθενικός. τούτων δὲ τῶν Ἰδεῶν αἳ μὲν ἐφʼ\nἑαυτῶν εἰσι καὶ καθʼ ἑαυτὰς συνιστάμεναι, αἳ δὲ ἔχουσιν\nὑφʼ ἑαυτάς τινας ἄλλας ἰδέας ὑποβεβηκυίας, διʼ ὧν\nδὴ γίνονται, αἳ δὲ κοινωνοῦσιν ἀλλήλαις μέρει τινὶ ἢ\nκαὶ μέρεσιν· ὅλως τε αὃ μὲν γένη εἰσὶν εἰδῶν, αἳ δὲ\nὥσπερ κατὰ διαφοράν τινα κοινωνοῦσιν ἑτέραις ἰδέαις\nτοῖς ἄλλοις κεχωρισμέναι πᾶσιν, αἳ δὲ ὅπερ ἔφην μένουσιν\nἐφʼ ἑαυτῶν οὐδενὸς ἄλλου προσδεόμεναι. προϊοῦσι\nδʼ ἔσται φανερώτερον, ὃ λέγω, ὅτε καὶ καθʼ ἐκάστην\nαὐτῶν προχειριζόμεθα.\nΠρῶτον δʼ, ἐξ ὧν ἅπας λόγος πέφυκε γίνεσθαι καὶ ὧν\nἄνευ οὐκ ἄν ποτε συσταίη τι λόγων εἶδος, ῥητέον, ἵνʼ ἐκ\nτούτων εὐμαθέστερον ἔχοντες μᾶλλον παρακολουθοίημεν,\nὅτε καὶ τὰς ὑποβεβηκυίας τινὰς τῶν προειρημένων\nῖδεῶν προτιθέντες, ἐξ ὧν πεφύκασι γίνεσθαι, λέγομεν.\nἍπας τοίνυν λόγος ἔννοιάν τε ἔχει πάντως τινὰ ἢ\nἐννοίας καὶ μέθοδον περὶ τὴν ἔννοιαν καὶ λέξιν, ἣ τούτοις\nἐφήρμοσται. τῆς δʼ αὖ λέξεως ἐχούσης πάντως τινὰ\nκαὶ αὐτῆς ἰδιότητα πάλιν αὗ σχήματά τέ ἐστί τινα καὶ\nκῶλα συνθέσεις τε καὶ ἀναπαύσεις καὶ τὸ ἐξ ἀμφοῖν\nτούτοιν συνιστάμενον ὁ ῥυθμός· ἡ γὰρ ποιὰ σύνθεσις\nτῶν τοῦ λόγου μερῶν καὶ τὸ ὡδί πως ἀναπεπαῦσθαι\nτὸν λόγον ἀλλὰ μὴ ὡδὶ ποιεῖ τὸ τοιόνδε ἀλλὰ μὴ τοιόνδε\nεἶναι τὸν ῥυθμόν.\nἘπεὶ δὲ ἴσως ἐστὶν ἀσαφὲς τὸ προειρημένον, παραδείγματι\nαὐτὸ σαφηνιοῦμεν. ἔστω γὰρ βούλεσθαι ἡμᾶς\nποιῆσαι γλυκύτητα. οὐκοῦν ἔννοιαι μὲν γλυκύτητος αἵ\nτε μυθικαὶ καὶ αἰ ταύταις ὅμοιαι καί τινες ἕτεραι,\nπερὶ ὧν ὕστερον λέξομεν ἐν τῷ περὶ αὐτῆς τῆς\nγλυκύτητος λόγῳ. ἀλλʼ ἔννοιαι μὲν αὗται, μέθοδοι\nδὲ τὸ προηγουμένως καὶ σὺν ἀφηγήσει αὐτὰς διεξιέναι,\nἀλλὰ μὴ ἐξ ὑποβολῆς ἢ πως ἑτέρως. λέξις δὲ ἡ διὰ\nἐπιθέτων καὶ ὅση δριμεῖα καὶ τῆς ποιητικῆς ἡ μὴ\nδιηρμένη μηδὲ πλατεῖα φύσει αἵ τε τῆς καθαρότητος\nἅπασαι. τῆς δʼ αὖ λέξεως σχήματα μὲν τὰ κατʼ ὀρθότητα\nὡς ἐπὶ τὸ πολὺ καὶ τὰ χωρὶς ἐπεμβολῆς, κῶλα δὲ\nτὰ ὀλίγῳ τῶν κομματικῶν μείζονα ἢ καὶ τὰ κομματικὰ\nαὐτά, συνθήκη δὲ κατὰ μὲν τὰ τοῦ λόγου μέρη μᾶλλον\nἡ ἀνειμένη διὰ τὴν τοιαύτην λέξιν, οὐ μὴν ἥ γε διεστηκυῖα\nπάντ — δεῖ γάρ τι καὶ κατὰ τὸν ῥυθμὸν ἔχειν τὴν\nγλυκύτητα ἡδονῆς —, κατὰ δὲ τὰς βάσεις ὅση δακτυλική\nτε καὶ ἀναπαιστική. τὸν δὲ περὶ ῥυθμοῦ τι λέγοντα\nκαὶ συνθήκης ἀνάγκη καὶ περὶ συλλαβῶν καὶ στοιχείων\nδιαλαβεῖν· ἐκ γὰρ τούτων καὶ τῆς ἀναπαύσεως ὁ ῥυθμός·\nδῆλον δὲ ἔσται μᾶλλον ἐκ τῶν μετὰ ταῦτα ῥηθησομένων\nτοῦτο. ἀλλὰ συνθήκη μὲν αὕτη γλυκύτητος,\nἀνάπαυσις δὲ ἡ βεβηκυῖα μᾶλλον. ὁ δὲ ῥυθμὸς ὥσπερ\nεἶδός τι ἐπακολουθεῖ τῇ τε συνθήκῃ τῇ ποιᾷ καὶ τῇ\nἀναπαύσει ἄλλο τι ὄν παρὰ ταῦτα, καθάπερ οἰκίας ἢ\n\n\n\nπλοίου τῶν τοιῶνδε λίθων ἢ ξύλων τόνδε πως ἢ τόνδε\nτὸν τρόπον συντεθέντων καὶ μέχρι τοῦδε παυσαμένων\nτοιόνδε τὸ εἶδος ἢ τοιόνδε γίνεται, ἄλλο τι παρὰ τὴν\nσυνθήκην καὶ τὴν ἀνάπαυσιν ὄν.\nΠάντα μὲν οὖν εἴδη λόγων ἐν τούτοις τεθεώρηται\nκαὶ διὰ τούτων γίνεται, ἐννοίας, μεθόδου, λέξεως, σχήματος,\nκώλου, συνθήκης, ἀναπαύσεως, ῥυθμοῦ. ἔγὼ\nδʼ, ὅτι μὲν καὶ τούτοις ἐπὶ τοῖς προειρημένοις δεῖ σαφηνείας\nτινός, οὐκ ἀγνοῶ, οὐδʼ ὡς οἴονται τινὲς γενέσθαι\nἂν ἴσως ταῦτα σαφῆ διὰ τῶν παραδειγμιάτων, εἰ προτεθείη·\nοὐ μὴν ἀλλὰ τὸ μὲν δεῖν παραδειγμάτων αὐτοῖς\nὁμολογῶ, τὸ δέ, εἰ τεθεῖεν νυνὶ παραδείγματα, γενέσθαι\nἂν σαφές, περὶ οὗ ὁ λόγος, οὐκέτʼ ἂν συγχωρήσαιμι·\nἐπεὶ τοὐναντίον, εἰ νῦν καὶ ἐνταῦθα καὶ καθʼ ἕκαστον\nτῶν προειρημένων τεθείη τὰ παραδείγματα, μηκύνοιτό\nτε ἂν διʼ αὐτὸ μᾶλλον ὁ λόγος καὶ ταραχή τις ἂν πλείων\nεἰκότως γίνοιτο· ἔπειτα μέντοι καὶ τὸ παρὸν οὐ περὶ\nγλυκύτητος προὔκειτο λέγειν — ὕστερον γὰρ ἀκριβέστερον\nκαὶ περὶ ταύτης ἐροῦμεν —, ἀλλʼ ὅσον ἐμφῆναι, διὰ\nτίνων γένοιτʼ ἄν ἀκριβὲς ἕν αὐτὸ ἕκαστον λόγων εἶδος,\nἵν’ ἀπὸ τούτων, ὅπερ ἔφην, εὐμαθέστερον ἔχοντες ῥᾳδίως\nἑποίμεθα τοῖς ἐφεξῆς. οὐκοῦν ἐκεῖσε ἐπάνειμι.\nἘχόντων γὰρ τούτων ταύτῃ καὶ πάσης ἰδέας λόγων\nσυνισταμένης διὰ τῶν προειρημένων, ἀκριβῶς μὲν διὰ\n\n\n\nπάντων ἑνὸς εἴδους οἰκεῖον εἰργασμένον λόγον, οἷον\nἐννοίας, μεθόδου, λέξεως καὶ τῶν λοιπῶν, σφόδρα χαλεπὸν\nμᾶλλον δὲ ἀδύνατον εὑρεῖν παρά τινι τῶν ἀρχαίων,\nτῷ δὲ πλεονάζειν τοῖς οἰκείοις ἑκάστης ἰδέας τὸ τοιόνδε\nἢ τοιόνδε ἕκαστον αὐτῶν εἶναι συμβέβηκεν. ἐξαιρῶ\nμέντοι τοῦ λόγου τὸν ῥήτορα· οὐ γὰρ κατὰ ταὐτὰ ἐκείνοις\nμιᾷ τινι τῶν προειρημένων πλεονάσας ἰδέᾳ καὶ αὐτός,\nἀλλὰ μέρει μέν τινι μᾶλλον δὲ εἴδει μιᾶς πλείονι χρησάμενος\nτῶν λοιπῶν, λέγω τῇ περιβολῇ (διότι δὲ τοῦτο\nπεποίηκεν, ἐν τῷ περὶ μεγέθους ἡμῖν καὶ τῆς περιβολῆς\nαὐτῆς ἀκριβῶς λελέξεται), ἀλλʼ ὅπερ ἔλεγον, τούτῳ\nγάρ, ὃ δὴ πολλοστόν ἐστι μέρος ἢ εἶδος ἰδέας μιᾶς, πλείονι\nχρησάμενος τῶν λοιπῶν, τοῖς δὲ ἄλλοις ἅποσιν ἑκάστῳ\nτὸ κατʼ ἀξίαν νείμας καὶ τὰ μὲν ὑψηλὰ σφόδρα\nκαὶ λαμπρὰ τῶν νοημάτων μεθόδοις τισὶν ἢ σχήμασιν\nἤ τινι τῶν ἄλλων καθαιρῶν, τὰ δʼ αὖ λεπτὰ καὶ μικρὰ\nδιὰ τῶν αὐτῶν τούτων ἐγείρων τε καὶ ὀρθῶν καὶ ἕκαστα\nτῶν ἄλλων κατὰ ταὐτὰ μιγνὺς τοῖς οὐκ οἰκείοις οὐδὲ\nἰδίοις αὐτῶν μέρεσι καὶ καταποικίλλων, οὕτω τὸν λόγον\nαὐτοῦ πάντα πεποίηκεν ἁρμόττειν αὐτοῖς καὶ τὸ ὅλον\nἓν εἶναι πασῶν αὐτῷ διʼ ἀλλήλων ἡκουσῶν τῶν ἰδεῶν,\nὥστʼ ἐξ ἀπάντων τῶν καλῶν ἕν τοῦτο κάλλιστον εἶδος\nἀπειργάσθαι λόγων τὸ Δημοσθενικόν.\nἈκριβῶς μὲν οὖν, ὅπερ εἶπον, οὐκ ἦν εὑρεῖν παρʼ\nοὐδενὶ τῶν ἀρχαίων τὸ τοιοῦτον, ὅτι καὶ φύσει δήπουθεν\nἁμάρτημά ἐστι τὸ μονοειδῆ καὶ μὴ ποικίλον ἐργάζεσθαι\nλόγον· πλεονάζειν δʼ ἔφην ἄλλον κατ’ ἄλλο τι\nκαὶ ταύτῃ συμβαίνειν τὸ τοιόνδε ἢ τοιόνδε αὐτῶν\nἑκάστῳ τὸν λόγον γίνεσθαι. τό γε μὴν πλεονάζειν λέγω\nοὐ τὸ τοῖς πλείοσι χρῆσθαι τῶν εὖ ποιούντων ἰδέαν\nἑκάστην, οἷον μεθόδῳ, σχήματι, συνθήκῃ, ἀναπαύσει\nκαὶ τοῖς τοιούτοις· τάχα μὲν γὰρ καὶ τοῦτο ἂν εἴη τι, ἀλλʼ\nὅ γε λέγω, τοιοῦτόν ἐστιν τὸ τοῖς κυριωτάτοις ἰδέας ἑκάαστη\nμάλιστα χρῆσθαι· τοῦτο γὰρ καὶ τὴν ἰδέαν ὡς ἐπὶ\nτὸ πλεῖστον ποιεῖ καὶ τὸ πλεονάζειν τοῦτ’ ἦν τὸ τοῖς\nκρατίστοις χρῆσθαι τοῦ εἴδους. ἔστι δʼ ὅτε, εἰ ταῦτα\nπαραλείπει τις τοῖς ἄλλοις χρώμενος ἅποσιν, εἰ καὶ\nπλεονάζει κατ’ ἐκεῖνα, ἀλλὰ γοῦν ἧττον ἂν τυγχάνοι\nτοῦ εἴδους ὁ λόγος ἐκείνου, οὗπερ ἦν οἰκεῖα, οἷς ἐχρήσατο.\nπερὶ τοίνυν τῆς δυνάμεως λεκτέον ἂν εἴη τῶν\nποιούντων ὡς ἔφαμεν τὰ εἴδη τοῦ λόγου.\nἜστιν οὖν πρῶτον μὲν καὶ ἰσχυρότατον ἁπανταχοῦ\nἡ ἔννοια, μετὰ δὲ ταύτην ἡ λέξις, τὸ σχῆμα δὲ τρίτον,\nλέγω τὸ τῆς λέξεως, ἐπεὶ τό γε τῆς ἐννοίας, ὅπερ ἦν\nμέθοδος, τέταρτον λέγω — οὐ κατὰ δύναμιν τῶν ἐν δεινότητι·\n\n\n\n\nἐκεῖ γὰρ κινδυνεύει τὰ πρῶτα ἀποφέρεσθαι,\nὡς ἐν τῷ περὶ δεινότητος ἔσται φανερώτερον U+00AF· συνθήκη\nδὲ καὶ ἀνάπαυσις ἔστω τελευταῖα, γένοιτο δʼ ἂν ἴσως\nποτὲ καὶ οὐ τελευταῖα καὶ μάλιστα ἐν τῇ ποιήσει· χωρὶς\nμὲν γὰρ θατέρου θάτερον μικρὰ ἂν ἢ οὐδὲν πρὸς\nεἶδος λόγου συμβάλλοιτο, μετʼ ἀλλήλων μέντοι καὶ τοῦ\nῥυθμοῦ πολλὰ καὶ οὐ μικρά. καὶ τάχα ἂν ἡμῖν παῖδες\nμουσικῶν ἀμφισβητήσειαν, εἰ καὶ πρὸ τῆς ἐννοίας\nθετέον αὐτά· δύνασθαι γὰρ φήσουσι τὸν ῥυθμὸν καὶ\nκαθʼ ἑαυτὸν χωρὶς ὅλως ἐνάρθρου φωνῆς, ἡλίκα οὐδεμία\nλόγων ἰδέα· καὶ γὰρ ἡδίους ποιῆσαι τὰς ψυχὰς ὑπὲρ\nἄπαντα πανηγυρικὸν λόγον εἶναί φασι τοὺς ῥυθμοὺς\nἐπιτηδείους καὶ τοὐναντίον αὗ λυπηράς, ὡς οὐδεμία\nἐλεεινολογία, δύνασθαι δὲ καὶ θυμὸν κινῆσαι μειζόνως\nἢ πάντα σφοδρὸν καὶ καταφορικὸν λόγον· ὅλως δὲ περὶ\nπάντων ἐφεξῆς οὕτως ἡμῖν ἴσως ἂν ἐρεσχελήσωσιν.\nἡμεῖς δὲ οὐ διοισόμεθα πρὸς αὐτούς, ἀλλʼ ἔστω μέν, εἰ\nβούλοιτό τις, πρῶτον, εἰ δὲ βούλοιτο, τελευταῖον ἢ μέσον\nτῇ δυνάμει τῶν προειρημένων ὁ ῥυθμός. ἐγὼ δέ, ὁποῖοί\nτινές εἰσιν ἑκάστης ἰδέας οἰκεῖοι, καθʼ ὅσον ἐγχωρεῖ λέξει\nπεζῇ χωρὶς τοῦ περιᾴδειν προσαρμόσαι τινὰ ῥυθμόν,\nτοῦτο δείξειν φημί· καὶ εἴ γε δύναιντο κἀνταῦθα οἱ\nῥυθμοί, ὅσα κἀν τῇ ἄλλῃ μουσικῇ, κείσθωσαν πρῶτοι,\nεἰ δὲ μὴ τοσοῦτον δύναιντο, τετάξονται ἡμῖν, ὅπως ἂν\nοἶμαι καὶ δυνάμεως ἔχωσι. φημὶ γάρ· ἔστι μὲν οὗ καὶ ὁ\nῥυθμὸς πολὺ συνεισήνεγκε τῷ τοιόνδε γίνεσθαι τὸν\n\n\n\nλόγον, ἀλλὰ μὴ τοιόνδε, οὐ μὴν τοσοῦτόν γε, ὁπόσον\nἐκεῖνοί φασι.\nΜικρὰ δὲ ἀναλαβόντες περὶ ἀπάντων τῶν προειρημένων\nὡς ἐν κεφαλαίῳ, ἐπʼ αὐτὸν ἤδή τὸν περὶ τῶν\nἰδεῶν λόγον χωρήσομεν. τίνα μὲν γάρ ἐστι τὰ τὰς\nἰδέας ποιοῦντα τοῦ λόγου, καὶ ποία τις ἡ τούτων δύναμις,\nκἀκ τίνων ὁ Δημοσθενικὸς λόγος συνέστηκε, καὶ\nδιʼ ἣν αἰτίαν τοῦτον προχειρίσασθαι δεῖν τὸν ἄνδρα\nκρίνομεν, εἴρηται. ἐπεὶ δὲ χωρὶς μὲν αὐτὴν καθʼ αὐτὴν\nοὐκ ἔστιν εὑρεῖν οὐδεμίαν ἐξειργασμένην ἰδέαν\nδιαρκῶς U+00AF πλὴν εἰ τὸ ἑκάστου ἔργον ἰδέαν λέγοι τις\nοἷον Πλατωνικὴν ἢ Δημοσθενικήν U+00AF, ἀλλʼ ἐπειδὴ αὐτὴν\nμὲν καθʼ ἑαυτὴν ὅπερ ἔφην σεμνότητα ἢ τι τῶν ἄλλων\nἀδύνατον παρά τινι τῶν ἀρχαίων εὑρεῖν ἦν διηνεκῶς,\nμῖξιν δὲ οὔτε λόγου οὔτε ἄλλου τινὸς τῶν πάντων οἷόν\nτέ ἐστι γνῶναι καλῶς ἤτοι ποιήσασθαι μὴ πρότερον\nαὐτὰ ἕκαστα, ἐξ ὧν ἡ κρᾶσις γέγονεν ἢ γένοιτο ἄν,\nἐπιγνόντα U+00AF οἷον λευκοῦ καὶ μέλανος φύσιν, ἐξ ὧν τὸ\nφαιόν, εἰ κραθείη, γίνεσθαι πέφυκεν U+00AF· ἐπειδὴ οὖν τοῦθʼ\nοὕτως ἔχει, ἀνάγκη πάντων τούτων ἀπαλλαγέντας U+00AFτῶν\nκατʼ ἄνδρα λέγω, Πλάτωνος, Δημοσθένους, Ξενοφῶντος,\nτῶν ἄλλων ἀπάντων U+00AF ἐπὶ τὰ ἐξ ἀρχῆς ἰέναι οἱονεὶ\nστοιχεῖα λόγου καὶ περὶ ἑκάστου χωορὶς διαλαβεῖν. ῥᾴδιον\n\n\n\nγὰρ τοῖς γε ἐντεῦθεν ὁρμωμένοις καὶ περὶ τῶν\nκαθʼ ἕνα καὶ γνῶναι καὶ εἰπεῖν, τὰς ἀκριβεστάτας μίξεις\nαὐτῶν καταθεωμένοις, ἐάν τέ τις τοὺς ἀρχαίους ἐάν τε\nκαὶ τῶν νεωτέρων τινὰς ἐξετάζειν καὶ ζηλοῦν βούληται.\nΟὐκοῦν ἐφʼ ἃ προὐθέμεθα ἐξ ἀρχῆς ἐλθόντες λέγωμεν\nτὰς ἰδέας, ἐξ ὧν ἔφην τὸν Δημοσθενικὸν συγκεῖσθαι\nλόγον· τὰς δὲ ὑποβεβηκυίας αὐταῖς ἢ καὶ συμπληρούσας\nαὐτὰς ἰδέας ἰδόντες εὐκρινές τι ἂν περὶ ἑκάστης λέγοιμεν.\nἦσαν δὲ δήπουθεν αἵδε· σαφήνεια, μέγεθος,\nκάλλος, γοργότης, ἦθος, ἀλήθεια, δεινότης. περὶ τοίνυν\nτούτων λεκτέον καὶ πρῶτόν γε περὶ σαφηνείας καὶ τῶν\nἰδεῶν, αἵ ποιοῦσιν αὐτήν. θαυμάζειν δὲ οὐ χρή, ἐάν\nτινες ἰδέαι κοινωνοῦσαι κατά τι ἑτέραις εὑρίσκωνται,\nοἷον ἢ κατʼ ἔννοιαν ἢ κατὰ λέξιν ἢ τι ἕτερον, ὥσπερ ἡ\nκαθαρότης τῇ ἀφελείᾳ κατά τε ἄλλα τινὰ καὶ κατὰ τὸ\nτῆς ὀρθότητος σχῆμα κεκοινώνηκεν, οἷον «Σαννίων ἔστι\nδήπου τις ὁ τοὺς τραγικοὺς χοροὺς διδάσκων»· καὶ γὰρ\nκαθαρὸν τοῦτο καὶ ἀφελές. καὶ πάλιν ἡ τραχύτης καὶ\nἡ ἀκμὴ κοινὰς ἔχουσι τὰς ἐννοίας· αἰ γὰρ ἐπιτιμήσεις\nοὖσαι τραχύτητος ἴδιαι ποιοῦσι τὴν ἀκμήν, ὅτε κώλῳ\nκαὶ σχήματι μακρῷ ἐξαγγελθεῖεν. οὕτω δὲ δήπουθεν\nκαὶ λαμπρότητι ἡ ἀκμὴ κοινωνοῦσα εὑρίσκεται. ἀλλʼ\nοὐ χρὴ τοῦτο θαυμάζειν· τῷ μὲν γὰρ ὅλῳ ἑκάστη\nἰδέα ἑτέρα τῶν ἄλλων εὑρίσκεται, μέρη δέ τινα οἷον\n\n\n\nδιαφορὰς οὐσίας τινὰς ἔχειν ἑτέραις τὰ αὐτὰ ἰδέαν\nἡντιναοῦν οὐ κεκώλυται, ὥσπερ ὁ ἄνθρωπος τῷ μὲν\nὅλῳ ἕτερόν ἐστι τῶν ἄλλων ζῴων, τῷ δʼ εἷναι θνητὸν\nπολλοῖς κοινωνεῖ, καὶ τῇ τοῦ λογικοῦ δὲ διαφορᾷ\nκοινωνεῖ δήπου τοῖς θεοῖς. καὶ τοῦτο κατʼ ἀρχὰς εὐθὺς\nδιωρίσαμεν, ὡς εἰσὶ τῶν ἰδεῶν τινες, αἳ κατά τι κεκοινωνήκασιν\nἑτέραις.\nἈλλὰ περὶ μὲν τούτων ἅλις, ἐπὶ δὲ τὸν περὶ σαφηνείας\nἤδη λόγον ἰτέον, ἣν δὴ καὶ πρώτην ἐθέμεθα,\nδιότι καὶ παντὶ λόγῳ τούτου δεῖ μάλιστα, τῆςνείας,\nᾗπερ ἐναντίον ἐστὶ δήπουθεν ἡ ἀσάφεια, ᾖ\nὑποβέβηκε τὸ καθαρὸν καὶ εὐκρινές.\n2 Σαφήνειαν τοίνυν λόγου ποιεῖ εὐκρίνεια καὶ καθαρότης.\nγίνεται δὲ καθαρὸς μὲν λόγος ἅπασι σχεδὸν τοῖς\nπροειρημένοις, ἐννοίᾳ, μεθόδῳ, λέξει καὶ τοῖς λοιποῖς·\nεὐκρίνεια δὲ τὸ μὲν πλεῖστον ἔχει περὶ τὴν μέθοδον,\nτάχα δʼ ἄν τι καὶ τῶν ἄλλων εὐκρίνειαν ποιοίη.\nἈλλὰ πρῶτόν γε περὶ καθαρότητος λεκτέον, ᾗ πάλιν\nἐναντίον ἐστὶν ἡ περιβολὴ κατά τι — οὐ γὰρ κατὰ\nπάντα —, περὶ ἧς ἐν τῷ περὶ μεγέθους καὶ ἀξιώματος\nλόγῳ λέξομεν.\nἜννοιαι τοίνυν εἰσὶ καθαραὶ αἱ κοιναὶ πάντων καὶ 3\nεἰς ἅπαντας ἀνελθοῦσαι ἢ δόξασαι ἀνελθεῖν, σαφεῖς ἀφʼ\nἑαυτῶν οὖσαι καὶ γνώριμοι καὶ μηδὲν ἔχουσαι βαθὺ\nμηδὲ περινενοημένον, ὁποία ἦν καὶ ἡ προειρημένη, οἷον\n«Σαννίων ἔστι δήπου τις ὁ τοὺς τραγικοὺς χοροὺς\nδιδάσκωνν» καὶ πάλιν «τλέγονται οἱ τριάκοντα χρήματα\nδανείσασθαι παρὰ Λακεδαιμονίων ἐπὶ τοὺς ἐν Πειραιεῖ»\nκαὶ ὅσαι τοιαῦται. χρὴ δὲ αὐτὰς καθʼ ἑαυτὰς ὁρᾶν\nτὰς ἐννοίας ταύτας, ἀλλὰ μὴ ὧν ἕνεκα παρελήφθησαν,\nἐπεὶ ἄλλο τι ὑπονοήσομεν εἶναι αὐτὰς καὶ οὐ καθαράς,\nκαίτοι ὅτι μάλιστα καθαρωτάτας οὔσας, εἰ καθʼ ἑαυτὰς\nθεωροῖντο. αὗταί γε μὴν σχεδὸν καὶ πάντῃ εἰσὶν\nἔνεκά γε τῆς ἐπιβολῆς καθαραί, οἷον «ἀδελφὰς ἔχομεν\nγυναῖκας ἐγώ τε καὶ Σπουδίας οὗτοσίx» καὶ πάλιν\n«κοινωνός εἰμι τοῦ δανείσματος τούτου, ὦ Ἀθηναῖοιx.\nκαὶ ὅλως πολλὰ ἐν ἰδιωτικοῖς καθαρῶν ἐννοιῶν ἔστι\nπαραδείγματα, οὐκ ὀλίγα δὲ καὶ ἐν τοῖς δημοσίοις.\nΜέθοδος δὲ καθαρότητος σχεδὸν μία. γίνεται γὰρ\nμάλιστα καθαρὸς ὁ λόγος, ὅταν ψιλὸν τὸ πρᾶγμά τις ἀφηγῆται\nἢ ἄρχηταί γε ἀπʼ αὐτοῦ ψιλοῦ τοῦ πράγματος καὶ\nμηδὲν ἔξωθεν συνεφέλκηται, οἷον ἢ γένος εἴδει προσλαβὼν\nἢ ὅλον μέρει ἢ ἀόριστον ὡρισμένῳ ἢ κρίσιν δικαστῶν\nἢ ποιότητα πράγματος ἢ τὴν πρὸς ἕτερον διαφορὰν\nἤ τι τοιοῦτον· περιβάλλει γὰρ ἅπαντα ταῦτα\nκαί εἰσιν ἔννοιαι περιβολῆς αὗται, ἥ ἐστιν ἐναντία καθαρότητι.\n\n\n\nπεριβάλλει δὲ καί, ὅσα φύσει παρακολουθεῖ\nτοῖς πράγμασιν, εἰ προσλαμβάνοιντο, οἷον τόπος ἤ χρόνος\nἢ πρόσωπον ἢ τρόπος ἢ αἰτία ἤ τι τοιοῦτον. ἀπηλλάχθαι\nοὖν δεῖ τούτων ἀπάντων τὸν καθαρὸν λόγον\nκατὰ τὴν μέθοδον ἤτοι παντάπασί γε ἢ οὕτως ὥστε\nμηδὲν τούτων πρὸ αὐτοῦ τοῦ πράγματος τετάχθαι· ἐπεὶ\nκαὶ ταῦτά τις προσλαμβάνων ἢ τινὰ τούτων ὅμως δύναται\nποιεῖν φαίνεσθαι καθαρὸν τὸν λόγον διὰ τῶν ἄλλων,\nἃ δὴ τὴν καθαρότητα ποιεῖ, οἷον σχημάτων, λέξεων καὶ\nτῶν λοιπῶν, καί τις τοιαύτη ἐστὶ μέθοδος καθαρότητος·\nδόξει μὲν γὰρ λέγειν καθαρῶς, οὐ μὴν ὡς ἀληθῶς γε\nἐρεῖ, περιβάλλει δὲ οὐδὲν ἧττον. καὶ τοῦτο ἰδεῖν ἔστι\nπαρὰ τῷ ῥήτορι μάλιστα, ἐπεὶ καὶ τὸ «ὐβρισθείς, ὦ\nἈθηναῖοι, καὶ παθὼν ὑπὸ Κόνωνος τουτουὶ τοιαῦτα»\nκαὶ τὰ ἐφεξῆς τά τε προειρημένα παραδείγματα σχεδὸν\nπάντα ἕνεκα μὲν τῆς ἐπιβολῆς καθαρῶς εἰσῆκται· ἀπὸ\nγὰρ αὐτῶν ἦρκται ψιλῶν τῶν πραγμάτων καὶ φαντασίαν\nἔχει καθαρότητος καὶ ἰδιωτισμοῦ· τὰ δὲ μετὰ ταῦτα\nἐφʼ ἑκάστῳ ῥηθέντα περιβολὴν ἐποίησε λεληθυῖαν. δῆλον\nοὖν ἐκ τούτων, ὅτι καὶ φαινόμενός τις ἔστι λόγος\nκαθαρός, οὐ μὴν ὡς ὄντως γε τοιοῦτος. — Μεθόδου\nκαθαρᾶς καὶ τὸ ἀφηγηματικῶς, ἀλλὰ μὴ ἄλλως πως\nεἰσάγειν τὰ πράγματα· μέθοδος γάρ τις οἶμαι καὶ\nἡ ἀφήγησις, ἀλλʼ οὐ σχῆμα, ὡς οἴονται τινές· ἐπεὶ\nκαὶ ἐν πολλοῖς σχήμασιν ἀφηγήσαιο ἄν, καὶ γὰρ ὁρθώσας\n\n\n\nκαὶ πλαγιάσας καὶ μερίσας καὶ συμπλέξας, καὶ ὅλως\nπολλοῖς σχήμασιν ἀφήγησις γίνεται, οὐ μὴν ἅ γε ὄντως\nἐστὶ σχήματα, σχήμασιν ἄλλοις τισὶ γίνεσθαι πέφυκεν.\nεἴη ἂν οὖν μέθοδός τις καὶ ἡ ἀφήγησις. εἴτε δὲ\nμέθοδος εἴτε σχῆμα, εἰδέναι δεῖ, ὡς χρήσιμον τοῦτο τῇ\nκαθαρότητι. Ἀλλʼ ἐννοίας μὲν καὶ μεθόδους καθαρότητος\nταύτας εὑρίσκομιεν.\nΔέξις δὲ καθαρὰ ἡ κοινὴ καὶ εἰς ἅπαντας ἤκουσα\nκαὶ μὴ τετραμμένη μηδʼ ἀφʼ ἑαυτῆς οὖσα σκληρά, ὡς\nτὸ ἀταρπός, οἶον «προσέβη τρηχεῖαν ἀταρπόν» καὶ τὸ\n«τκατεσθίων κατέφαγε καὶ τὸ ‘ἐκνενευρισμένοιʼ καὶ τὸ\n«πεπρακὼς ἐαυτόν» καὶ τὸ «περικόπτων καὶ λωποδυτῶν\nτὴν Ἑλλάδα καὶ ἁρπάζων», ταῦτα γὰρ καὶ τὰ τοιαῦτα\nἐναργῆ μέν ἐστι καὶ μέγεθος ἔχοντά πως, οὐ μὴν\nκαθαρά· διὸ τοῖς πολλοῖς αὐτῶν καὶ σαφηνισμοῦ τινος\nδεῖ, ὡς τῷ ‘ἐκνενευρισμένοιʼ ἐδέησε τοῦ «περιῃρημένοι\nχρήματα, συμμάχους» εἰς σαφήνειαν. πολὑ δὲ τὸ καθαρὸν\nτῆς λέξεως παρʼ Ἰσοκράτει.\nΣχῆμα δὲ καθαρότητος ἡ ὀρθότης· «έγὼ γάρ, ὦ\nἈθηναῖοι, προσέκρουσα ἀνθρώπῳ πονηρῷ καὶ φιλαπεχθήμονι».\nδεῖ δέ, ὅπερ ἔφην καὶ μικρῷ πρότερον, αὐτὰ\nἕκαστα ἐφʼ ἑαυτῶν ὁρᾶν, περὶ ὧν ὁ λόγος, ὥσπερ\nκἀνταῦθα ὁρᾶν τὸ σχῆμα δεῖ μόνον εἰ καθαρόν, ἀλλὰ\n\n\n\nμὴ τὰ ἐφεξῆς εἰρημένα· οὐ γὰρ εἴασεν ἐκεῖνα μεῖναι\nτὸν λόγον ἐφʼ ἑαυτοῦ καθαρόν. τοιαῦτα δʼ ἐστὶ καὶ\nτὰ προειρημένα, τὸ Σαννίων ἔστι» καὶ τὸ «ἀδελφὰς\nἔχομεν γυναῖκας καὶ τὰ λοιπά. ἡ οὖν ὀρθότης τὸ\nσχῆμα, ὅσον ἐφʼ ἑαυτῷ, καθαρόν, τεκμήριον δέ· εἰ\nγὰρ πλαγιάσαις, κἂν ἀφηγῇ, πάντως περιβαλεῖς· ἐννοίας\nγὰρ ἄλλας ἐφέλκονται οἱ πλαγιασμοί. ὥσπερ δὲ ὁ\nπλαγιασμὸς τῇ ὀρθότητι σχῆμα ἐναντίον, οὕτως ἡ\nπεριβολὴ τῇ καθαρότητι εἶδος ὅλον εἴδει ὅλῳ ἐναντίον.\nἐκεῖθεν δὲ ἔσται δῆλον, ὃ λέγω. τὸ γὰρ «ἦν Καννδαύλης »\nκαὶ τὸ Κροῖσος ἦν» καὶ τὰ τοιαῦτα οὕτω\nμὲν εἰσφερόμενα κατʼ ὀρθότητα καὶ καθαρὸν ποιεῖ\nτὸν λόγον καὶ σαφῆ, εἰ δὲ πλαγιάσαις, οὐ τοιαῦτα ἔσται,\nοἷον ‘Κροίσου ὄντοςʼ καὶ Κανδαύλου ὄντοςʼ εἰ λέγοις·\nταραχὴ γάρ τις εὐθὺς ἐγγίνεται διὰ τὸ δεῖν πάντως\nἐπακολουθῆσαί τι ἕτερον νόημα καὶ ἡ περιγραφὴ τῆς\nὅλης ἐννοίας μακρὰ καὶ οὐ πάνυ σαφής, οἷον ‘Κροίσου\nὄντος Λυδοῦ μὲν γένος, παιδὸς δὲ Ἀλυάττεω, τυράννου\nδὲ ἐθνῶν τῶν ἐντὸς Ἅλυος ποταμοῦʼ· ὁρᾷς, πῶς ἔτι\nκρέμαται ἡ διάνοια; καὶ μᾶλλόν γε οἶμαι τοῦτο γενήσεσθαι,\nεἰ καὶ τὰ ἐφεξῆς τις τῷ αὐτῷ σχήματι\nἐξαγγείλειεν. οὐ μὴν ἔν γε τῇ ὀρθότητι τοῦτο ἦν,\nἀλλὰ κατὰ βραχὺ αἱ ἔννοιαι διανεπαύοντο ἐφʼ ἑαυτῶν\nπεριγραφόμεναι, οἷον Κροῖσος ἦν Λυδὸς μὲν γένος,\nπαῖς δὲ Ἀλυάττεω, τύραννος δὲ ἐθνέων». ὅλως οὖν\n\n\n\nπᾶν ὅπερ ἀπήλλακται περιβολῆς σχῆμα καθαρὸν ποιεῖ\nτὸν λόγον. αὐτίκα τὸ «έπειδὴ γὰρ οὐ καθεστηκότος\nχορηγοῦ καὶ τῇ ἐννοίᾳ καὶ τῷ σχήματι περιβεβλημένον\nἐὰν θελήσῃς τοῖς σχήμασι τῆς καθαρότητος μεταβαλεῖν,\nτὸ μὲν κατʼ ἔννοιαν αὐτοῦ περιβεβλημένον οὐκ ἀφαιρήσῃ,\nτὸ μέντοι κατὰ τὰ ἑπόμενα καὶ πάνυ, οἷον\n‘τρίτον ἔτος τουτὶ ἡ Πανδιονὶς φυλὴ χορηγὸν οὐκ\nεἶχε, παρῆν δὲ ἡ ἐκκλησία, ὁ δὲ ἄρχων ἐπεκλήρου τοὺς\nαὐλητάς. λόγοι οὖν ἐγίνοντο καὶ λοιδορίαι. καὶ ὅλως\nπάντα ὁμοίως περιγράφων εἰ λέγοι τις τὰ ἐννοήματα,\nσαφέστερόν τε καὶ οὐ περιβεβλημένον οὐδὲ ἔχοντά τι\nμέγεθος καὶ τόνον ὅσον ἐπὶ τῇ λέξει καὶ τοῖς περὶ ταύτην\nποιήσει τὸν λόγον. — Θαυμάζειν δὲ οὐ χρὴ τὸν τρόπον\nτῆς διδασκαλίας τοῦτον, εἰ πρὶν διδάξαι τι περὶ\nτῆς περιβολῆς ὡς πρὸς εἰδότας περὶ αὐτῆς διαλέγομαι·\nοὐ γὰρ ἔστιν ἑτέρως διδάξαι τι περὶ τούτων, οὐδὲ εἰ\nἑτέρωθέν ποθεν ἠρξάμεθα, ἀλλὰ μὴ καθάπερ νῦν ἀπὸ\nτῆς σαφηνείας. σχεδὸν γὰρ ἅπασαι αἱ ἰδέαι τῶν λόγων\nδιʼ ἀλλήλων εὑρίσκονταί τε καὶ γίνονται καταφανεῖς\nἤτοι κατὰ ἀφαίρεσιν καὶ χωρισμόν, ὥσπερ ἐνταῦθα πεποιήκαμεν,\nοἷον ὅτε ἐλέγομεν, ὅτι σχήματά ἐστι καθαρὰ\nὅσα τῶν τῆς περιβολῆς ἐστιν ἀπηλλαγμένα, ἢ κατὰ\nπρόσθεσιν, ὥσπερ ὅτε ἔφαμεν σαφήνειαν ὑπʼ εὐκρινείας\nγίνεσθαι καὶ καθαρότητος, καίτοι μηδὲν εἰρηκότες πω\nπερὶ τούτων· λελέξεται δὲ ἡμῖν δηλαδὴ ἐν τῷ δέοντι\nκαὶ περὶ τῆς περιβολῆς. Ἀλλὰ νῦν ἐκεῖσε ἐπανιτέον.\n\n\n\nἐναντίον γὰρ καθαρότητι καὶ τὸ ὑπερβατόν, φεύγειν\nὖν ἐν αὐτῇ καὶ τοῦτο δεῖ.\nΜετὰ δὲ τὸν περὶ σχημάτων λόγον τῆς καθαρότητος\nὁ περὶ τῶν κώλων εἴη ἄν. δῆλον δὲ ἀπὸ τῶν προειρημένων,\nὁποῖα εἶναι καὶ ταῦτα δεῖ, ὅτι μικρὰ καὶ κομματικὰ\nκαὶ καθʼ ἑαυτὰ ἀπαρτίζοντα τὰς ἐννοίας· τὰ γὰρ\nμακρὰ τῶν κώλων καὶ αἰ περίοδοι οὐ καθαροῦ λόγου.\nΣυνθήκη δὲ καθαρὰ πρῶτον μὲν ἡ ἁπλῆ καὶ μηδὲν\nπερὶ συγκρούσεως τῶν φωνηέντων μικρολογουμένη·\nἐπιμελὲς γὰρ ἤδη τοῦτό γε καὶ λόγου κεκαλλωπισμένου\nμᾶλλον ἢ ἁπλοῦ τε καὶ καθαροῦ. ἔπειτα ἡ λογοειδεστέρα,\nοἷον ἰαμβική τις ἢ τροχαῖκή· ἧττον γὰρ ἡ τοιαύτη\nδιῆρται, ὥσπερ τὸ «έγὼ γάρ, ὦ Ἀθηναῖοι, προσἐκρουσα\nἀνθρώπῳ πονηρῷ». οὐ δεῖ δὲ τὸ ἀκριβὲς\nἀπαιτεῖν ἐνταῦθα, οὐδὲ γὰρ οἷόν τε· ἀλλʼ ἐξαρκεῖ τὸ\nτέως μάλιστα καὶ κατʼ ἀρχὰς τῶν κώλων τοιούτους\nεἶναι τοὺς πόδας καὶ τὸ πλείους κατὰ τὴν ὅλην\nσυνθήκην τοῦ λόγου τοὺς τροχαίους καὶ ἰάμβους τῶν\nδακτύλων τε καὶ ἀναπαίστων ἢ τῶν τοιούτων ἥττους\nεὑρίσκεσθαι. καὶ γὰρ ὅλως δεῖ μεμῖχθαι τινὰς αὐτοῖς\n\n###############################################################################################################################################################################################\n\nκαὶ ἑτέρους πόδας, ἵνα μὴ τελέως ἔμμετρος ὁ λόγος γένηται,\nἀλλʼ ἔχῃ μέν τι καὶ μέτρου, λέγω δὴ τοῦ φυσικοῦ,\nμὴ μέντοι παντάπασι μέτρον ᾖ. τὸν γάρτοι\nῥυθμὸν τὸν ἐν τῷ λόγῳ τῷ πεζῷ, ὃν ἡ ποιὰ συνθήκη\nποιεῖ μετὰ τῆς ἀναπαύσεως, οὐδὲν ἄλλʼ ἢ μέτρον τε καὶ\nμὴ μέτρον εἶναι δεῖ, καὶ μέτρον δηλαδὴ τοιόνδε μὲν\nκατὰ τόδε τὸ εἶδος τοῦ λόγου, τοιόνδε δὲ κατὰ τόδε,\nὥσπερ ἐνθάδε ἰαμβικὸν ἢ τροχαϊκὸν εἶναι δεῖ. τὸ γοῦν\n«οὗτος ἀστρατείας ἑάλω καὶ κέχρηται συμφορᾷ» βραχεῖαν\nμὲν ἔχει σύγχυσιν τοῦ μέτρου ἐν τῷ ‘ἀστρατείαςʼ\nτῆς ας συλλαβῆς μακρᾶς οὔσης, τοῦτο δὲ εἴ τις παρεμυθήσατο,\nκαθαρὸν εὑρίσκει τὸ μέτρον τροχαῖκὸν\nτετράμετρον καταληκτικόν. Ἀλλὰ περὶ μὲν συνθήκης\nταῦτα τῆς ἐν καθαρότητι.\nἩδὲ ἀνάπαυσις δῆλον κἀκ τῶν προειρημένων ὡς οἰκεία\nτις εἶναι τῇ συνθήκῃ κατὰ ἀνάγκην ὀφείλει, ἱστᾶσα τὸν\nλόγον ἐν ἰαμβικῷ τινι ἢ τροχαϊκῷ μέρει λόγου καὶ καταλήξει\nτινὶ ἢ τροχαϊκῇ ἢ ἰαμβικῇ, ὅσαι εἰσὶ καταλήξεις\nτροχαϊκῶν τε μέτρων καὶ ἰαμβικῶν, ἵνα δὴ καὶ ὁ ῥυθμὸς\nτοιοῦτος γένηται· μεταξὑ γὰρ ὅπερ ἔφην εἶναι δεῖ τὸν\nἐν πεζῷ λόγῳ ῥυθμὸν μέτρου τε τοῦ φύσει καὶ μὴ μέτρου.\nἀλλʼ ἀκριβεῖ μὲν ὅπερ ἔφην λόγῳ τοιαύτην εἶναι\n\n\n\nδεῖ τὴν ἀνάπαυσιν τῆς καθαρότητος. — Εἰδέναι μέντοι\nχρή, ὅτι πάντα ταῦτα, ἡ συνθήκη ἡ κατὰ τοὺς πόδας —\nοὐ γὰρ ἥ γε ἑτέρα — καὶ ἔτι ἡ ἀνάπαυσις τό τε ἐξ ἀμφοῖν\nτούτοιν ἐκτελούμενον ὁ ῥυθμιός, καίπερ οὕτως\nὄντα δυσχερῆ καὶ εἰς τοσοῦτον ἀκριβολογηθέντα ἡμῖν,\nὅμως βραχέα σφόδρα συλλαμβάνει πρὸς καθαρότητα,\nσυλλαμβάνει γε μήν τι, εἰ καὶ βραχύ. ταὐτὸν δὲ σχεδὸν\nσυμβαίνει καὶ ἐπὶ τῶν ἄλλων ἰδεῶν, λέγω τῶν πλείστων,\nεἰ καὶ μὴ πασῶν, ὅ καὶ κατʼ ἀρχὰς εὐθύς, ὅπου καὶ\nτῶν μουσικῶν ἐμνήσθην, διεμαρτυράμην, ὅτι ἔλαττον\nτῶν ἄλλων, ἃ δὴ ποιεῖ τὰ τῶν λόγων εἴδη, ἰσχύουσιν\nἐν αὐτοῖς αἵ τε ἀναπαύσεις καὶ οἱ ῥυθμοὶ καὶ νὴ Δία γε\nκαὶ αἱ κατὰ τοὺς πόδας συνθῆκαι. τὴν γὰρ ὅλην δύναμιν\nτῶν ἰδεῶν αἵ τε ἔννοιαι ἔχουσι καὶ αἱ λέξεις μέθοδοί\nτε καὶ κῶλα καὶ σχήματα. δύναται μέντοι τι ποιῆσαι\nκαὶ ῥυθμὸς καὶ ἀνάπαυσις καὶ συνθήκη· ἐν δὲ ἐνίαις\nτῶν ἱδεῶν καὶ ποὺ δύναται ταῦτα, ὥσπερ ἀμέλει ἐν\nτῷ κάλλει καὶ τῷ κεκαλλωπισμένῳ λόγῳ· δῆλον δὲ ἔσται\nτοῦτο ἀκριβῶς, ὅτε περὶ κάλλους λέγοιμεν. ἐν μέντοι\nποιήσει καὶ πάνυ πολὑ ἰσχύει ταῦτα, συνθήκη καὶ\nῥυθμὸς καὶ ἀνάπαυσις, καὶ περὶ τούτου γε οὐδὲν ἡμιᾶς\nπλέον δεῖ ζητεῖν· δῆλον γὰρ αὐτὸ νομίζω πᾶσιν εἶναι.\nΠερὶ μὲν οὖν καθαρότητος ἀρκεῖ τοσαῦτα.\nἩ δὲ εὐκρίνεια ἔχει μέν τινα καὶ φύσει σαφηνείας 4\nἐργαστικά, τό γε μὴν πλεῖστον σχεδὸν ἐπίκουρός ἐστι\nτῆς καθαρότητος πρὸς ὅπερ ἐκείνη ποιεῖν βούλεται· ἣ\nμὲν γὰρ βούλεται σαφῆ ποιεῖν τὸν λόγον, ἡ καθαρότης,\nἢ δέ, εἰ τι πάσχοι ὑπεναντίον αὐτῇ κατʼ ἀνάγκην τινά,\nαἳ δὴπολλαὶ περὶ τοὺς λόγουςεἰσὶ διαμαρτίαι, διορθοῦται,\nἡ εὐκρίνεια. καὶ τὸ πλεῖστόν γε ὅπερ ἔφην ἔχει περὶ\nτὴν μέθοδον· τό τε γὰρ τάξαι, τι πρῶτον καὶ τί δεύτερον\nἀπαιτεῖν χρὴ τοὺς δικάζοντας, εὐκρινείας ὂν μέθοδος\nοἶμαί τίς ἐστιν. οὐ γὰρ εἰ καὶ δεινῶς τι ποιεῖ, ὅταν\nλέγῃ «τίνων προσήκει τῇ πόλει λόγον παρὰ πρεσβευτοῦ\nλαβεῖν» καὶ ὅτι «πρῶτον μὲν ὧν ἀπήγγειλεν, εἶτα ὧν\nἑπεισε καὶ τῶν ἐξῆς, οὐ τοῦτο νυνὶ σκεπτέον, ἀλλʼ\nὅτι διὰ δεινότητα συγχεῖν μέλλων τὰ πράγματα καὶ\nἀναστρέφειν τὴν τάξιν τὴν ἐν αὐτοῖς ὅμως τῷ γε ὡς\nαὐτὸς εἰπεῖν ἐβούλετο προσήγαγε σαφήνειαν διὰ τῆς\nμεθόδου. τὸ δὲ μὴ τόδε τοῦδε πρῶτον εἰπεῖν, εἰ καὶ\nτῇ τάξει πρῶτον ἦν, ἀλλὰ τόδε, πολλάκις καὶ σαφέστερον\nὁμοῦ καὶ δεινότερον ἐποίησε τὸν λόγον,\nὥσπερ τὸ «δεῖ δὲ ὑμᾶς πρῶτον ἀπάντων ἀκοῦσαι καὶ\nμαθεῖν, τί ποτʼ ἔστι τὸ Χερρόνησον ὑμᾶς ἀσφαλῶς\n\n\n\nἔχειν πεποιηκός» καὶ ὅτι ἡ πρὸς ἀλλήλους τῶν Θρᾳκῶν\nδιαφορά. ἦ γὰρ ἂν ἀσαφὲς αὐτῷ τὸ κατασκευαζόμενον\nἔμεινεν, εἰ Χαρίδημον πρῶτον διέβαλεν, ὅτι κατασκευάζει\nΚερσοβλέπτῃ τὴν ἀρχήν, εἶθʼ οὕτως ἐπήγαγε\nτὸ «τί ποτʼ ἔστι τὸ τὴν Χερρόνησον ἀσφαλῶς ἔχειν\nπεποιηκός». νῦν δὲ τοῦτο ἐκείνου προθεὶς εὐθύς καὶ\nἐν προοιμίοις, ὅτι ἐστὶν αὐτῷ ἡ σπουδὴ ὑπὲρ τοῦ\nΧερρόνησον ἔχειν αὐτοὺς ἀσφαλῶς καὶ μὴ παρακρουσθέντας\nἀποστερηθῆναι πάλιν αὐτῆς, καὶ μετὰ\nταῦτα εὐθὺς κατʼ ἀρχὰς τοῦτο σαφηνίσας διὰ τοῦ\nκατασκευάσαι τὴν ἀσφάλειαν εἶναι τῆς κτήσεως ἐν τῇ\nτῶν Θρᾳκῶν διαφορᾷ εὐκρινῆ τε καὶ σαφῆ πεποίηκε\nτὸν λόγον· εἰ δʼ ὅτι καὶ δεινόν, ἑτέρου λόγου.\nὍπερ μὲν οὖν ἔφην, εὐκρίνεια τὸ πλεῖστον ἐν τούτοις\nἐστίν, οὐ μὴν ἀλλὰ καὶ διὰ τῶν ἄλλων γίνεται\nλόγος εὐκρινής. καὶ εἰσὶν ἔννοιαι μὲν εὐκρινεῖς αἱ καταστατικαὶ\nπᾶσαι καὶ εἰς ἀρχὴν ἀνάγουσαι τὸν λόγον, οἶον\n«ἔστι δʼ ἀναγκαῖον, ὦ Ἀθηναῖοι, καὶ προσῆκον ἴσως,\nὡς κατʼ ἐκείνους τοὺς χρόνους εἶχε τὰ πράγματα\nὑμᾶς ὑπομνῆσαι, ἵνα πρὸς τὸν ὑπάρχοντα καιρὸν\nἕκαστα θεωρῆτε», καὶ αἱ διατυποῦσαι τὰ μέλλοντα\nῥηθήσεσθαι καὶ τὴν ἐν αὐτοῖς τάξιν, οἷον «δίκαιον δέ\nἐστιν ἴσως ἐμὲ τρία ὑπεσχημένον ὑμῖν ἐπιδείξειν, ἓν\nμὲν ὡς παρὰ τοὺς νόμους τὸ ψήφισμα εἴρηται, δεύτερον\nδὲ ὡς ἀσύμφορόν ἐστι τῇ πόλει, τρίτον δὲ ὡς\n\n\n\nἀνάξιός ἐστι Χαρίδημος τούτου τυχεῖν, ὅ τι βούλεσθε,\nτοῦτο πρῶτον διδάσκειν ὑμᾶς, εἶτʼ ἐπήγαγεν ὅτι\n«περὶ τοῦ παρανόμου βούλεσθε πρῶτον; τοῦτο τοίνυν\nἐροῦμεν. πολλάκις δὲ διεμαρτυράμην τοῦτο, ὡς οὐδὲν\nδεῖ κατηγορεῖν τῶν λεγομένων, εἰ καὶ ἄλλο τί ἐστιν\nἄμα τῇ εὐκρινείᾳ· καὶ γὰρ ἐνταῦθα πολὺ τὸ τῆς\nδεινότητος, ἀλλʼ οὐ περὶ ταύτης νῦν. — Καὶ μὴν καὶ\nαἱ συμπληρώσεις ταῖς ἐννοίαις καὶ ταῖς μεθόδοις\nεὐκρινῆ ποιοῦσι τὸν λόγον, τὰ μὲν ἀναπαύουσαι τὰ\nπαρελθόντα, τῶν δὲ ῥηθησομένων πάντως ἔχουσαι\nκατασκευάς τινας, ἀφʼ ὧν εἰς ἀρχὴν ὁ λόγος ἀνάγεται.\nοἷον «ἓν μὲν τοίνυν πολίτευμα τοῦτο τοιοῦτο τοῦ\nνεανίου τούτου· ἕτερον δὲ ἀναμιμνῄσκεσθε», εἶτʼ ἀρχὴν\nἔλαβεν ὁ λόγος, οἷον ὅτε γὰρ Πύθωνα Φίλιππος\nἔπεμψε τὸν Βυζάντιον καὶ τὰ ἑξῆς· καὶ πάλιν «οὐ\nτοίνυν μόνον μὴ Λεύκων ἀδικηθῇ δεῖ σκοπεῖν, ἀλλὰ\nκαὶ εἴ τις ἄλλος εὖ μὲν ἐποίησεν ὑμᾶς καὶ τὰ ἐξῆς·\nκαὶ πολλὰ τούτου παραδείγματα. Ἔννοιαι μὲν οὖν εἰσιν\nεὐκρινείας αὗται.\nΜέθοδοι δὲ αἴ τε προειρημέναι καὶ ἔτι τὸ κατὰ φύσιν\nτὴν τῶν πραγμάτων χρῆσθαι τῷ λόγῳ τὰ πρῶτα τιθέντας\nπρῶτα καὶ τὰ δεύτερα δεύτερα καὶ τὰ ἄλλα\nὁμοίως, ὅπερ ἐστὶ πολὺ παρὰ τῷ Ἰσοκράτει· οὐ μὴν\nδεινοῦ γε τύπου ταῦτα οὐδὲ Δημοσθενικοῦ· διόπερ ὡς\n\n\n\nἑτέρως ὁ ῥήτωρ ποιῶν τά γε εὐκρινοῦντα τὴν σύγχυσιν\nαὐτῶν παραλαμβάνει, καθάπερ ὀλίγῳ πρότερον ἐδείξαμεν.\nσυμβαίη δʼ ἄν ἴσως ποτὲ καὶ τὸ τὴν οὖσαν τάξιν\nτοῖς πράγμασι φυλάττειν δεινότητος εἶναι· φανερὸν δὲ\nποιήσομεν ἀκριβῶς τοῦτο ἐν τῷ περὶ μεθόδου δεινότητος.\n— Ἔτι κατὰ φύσιν τὴν τῶν πραγμάτων ἐστὶν εὐκρινὲς\nτὸ τὰς ἀντιθέσεις πρώτας τῶν λύσεων τιθέναι. καὶ\nτοῦτο ὁ μὲν Ἰσοκράτης σχεδὸν ἀεὶ ποιεῖ, οὐ μὴν ὅ γε\nῥήτωρ ἀεί, ἀλλʼ ὥσπερ καὶ τῶν ἄλλων ἕκαστον τῇ τάξει\nτίθησιν, ὅπως ἂν αὐτῷ λυσιτελῇ, πρῶτον ἢ τελευταῖον\nἢ μέσον, οὕτω καὶ τὰς ἀντιθέσεις λύει τοτὲ μὲν προτιθεὶς\nτὰς λύσεις αὐτῶν, τοτὲ δὲ ἐπάγων, ἔστι δʼ ὅτε μέσας\nτῶν λύσεων ἐκείνας τιθείς. ὁ δὲ περὶ ἀντιθέσεων\nεἰσαγωγῆς λόγος ἐν τῷ περὶ μεθόδου δεινότητος ἡμῖν\nἀκριβῶς ῥηθήσεται. Ἀλλὰ μέθοδοι μὲν εὐκρινείας αὗται.\nΛέξις δὲ εὐκρινής, ἥπερ καὶ καθαρά.\nΣχήματα μὴν εὐκρινείας τὸ κατʼ ἄθροισιν ὡρισμιένον,\nοἷον ‘ἐνταυθοῖ δύο εἴρηκε, τόδε καὶ τόδεʼ· οὔτε\nγὰρ ἀπῄτησεν ὁ ἀκούων πλείονα τῶν δύο καὶ τὸ δεύτερον\nπρόοιδε ῥηθησόμενον· ὥστε, ἀφʼ οὗπερ κατʼ\nἄθροισιν ἔλεγε, προδιηυκρίνει. — Τοιαῦτα δὲ σχήματα\nκαὶ ὁ μερισμὸς καὶ ἡ ἀπαρίθμησις· τὸ μὲν γὰρ ἐφέλκεσθαι\nἄλλα νοήματα περιβάλλει τὸν λόγον, τῷ δʼ εὐθὺς\n\n\n\nἀρχομένου τοῦ λέγοντος ἐμφαίνεσθαι τοῖς ἀκούουσιν,\nὅτι ἕπεται καὶ ἄλλο τι νόημα, προδιηυκρίνηται τὸ πᾶν·\nἄν τε γὰρ εἴπῃ ‘πρῶτον μὲν τόδεʼ, ὅτι καὶ δεύτερόν\nτι ἐρεῖ προεπίστανται, ἐάν τε τὸ «ἔδει μέν, ὦ Ἀθηναῖοι,\nτοὺς λέγοντας καὶ τὰ ἑξῆς, ἀναμένουσιν ὁμοίως, ἕως\nἂν ἀνταποδῷ τὸν σύνδεσμον. εὐκρινείας οὖν καὶ ταῦτα.\n―Ἔτι καὶκατὰ τὸ σχῆμα εὐκρινὴς γίνεται ὁ λόγος, ὅταν\nὁ λέγων οἷον ἑαυτὸν ἐρωτῶν εἶτα ἀποκρίνηται κατὰ\nδιάστασίν τινα, ὥσπερ ἐν τοῖς τοιοῖσδε «τίνος οὖν ἕνεκα\nταῦτα λέγω;» καὶ πάλιν «πῶς οὖν;» καὶ πάλιν «διὰ\nτί;» καὶ τὰ τοιαῦτα. πολλοῖς τοιούτοις ἐν τῷ Κατὰ\nἈριστοκράτους τὸ παράνομον ἐξετάζων κέχρηται ἀναγκαίως·\nσαφηνείας γὰρ μάλιστα κατʼ ἐκεῖνο τὸ χωρίον\nδεῖ τῷ λόγῳ. — Καὶ μὴν καὶ αἱ ἐπαναλήψεις μάλα χρήσιμοι\nπρὸς εὐκρίνειαν καὶ σαφήνειαν. ἐπειδὰν γάρ τι\nπροθῇς σχῆμα τῶν ἐφελκομένων ἕτερον νόημα, εἴτʼ\nἀναγκασθῇς ἐπεμβαλεῖν ἄλλα τινὰ νοήματα πρὶν ἀποδοῦναι\nτὸ ἀκόλουθον, ἀνάγκη ἐπαναλαβεῖν καὶ διευκρινῆσαι,\nἵνα μή σοι ἀσαφὴς καὶ συγκεχυμένος γένηται\nὁ λόγος, ὥσπερ εἴωθε ποιεῖν καὶ ὁ Δημοσθένης, οἷον\n«τὸ μὲν οὖν τὴν Φιλίππου ῥώμην διεξιέναι καὶ διὰ\nτούτων τῶν λόγων προτρέπειν τὰ δέοντα ποιεῖν ὑμᾶς\nοὐχὶ καλῶς ἔχειν ἡγοῦμαι· διὰ τί;» φησίν, ‘ὅτι τὸ καὶ\nτόʼ · πολλὰ εἰπὼν κατασκευαστικὰ τῆς προτάσεως οὐκ\n\n\n\nἐπήγαγεν εὐθὺς τὸ ἑξῆς νόημα τὸ «ἃ δὲ καὶ χωρὶς\nτούτων ἔνι», ἀσαφὴς γὰρ ἂν οὕτως ὁ λόγος τῆς ἀκολουθίας\nμὴ φαινομένης ἐγένετο· ἐπαναλαβὼν οὖν καὶ\nπρῶτον εἰπὼν τὸ «ταῦτα μὲν οὖν παραλείψω,» εἶθʼ\nοὕτως ἐπαγαγὼν τὸ «ἃ δὲ καὶ χωρὶς τούτων ἔνι»,\nεὐκρινῆ καὶ σαφῆ πεποίηκε τὸν λόγον. πάλιν ἐν τῷ\nΚατʼ Αἰσχίνου «τίνος οὖν», φησίν, «ἕνεκα ταῦτα λέγω;\nἑνὸς μέν, ὦ Ἀθηναῖοι, μάλιστα καὶ πρώτου, ἵνα μηδεὶς\nὑμιῶν, ἐπειδάν τι λέγοντος ἀκούῃ μου, θαυμάζῃ», εἶτα\nπολλὰ ἐπεμβαλὼν καὶ μεστώσας τὸν λόγον ἀναγκαίως\nτῇ ἐπαναλήψει κέχρηται, ἵνα διευκρινήσῃ «πρώτου μὲν\nοὖν τούτου καὶ μάλιστα, οὗπερ εἶπον, ἕνεκα ταῦτα\nδιεξῆλθον· δευτέρου δὲ τίνος καὶ οὐδὲν ἐλάττονος ἢ\nτούτου; πολλὰ τούτου παραδείγματα ἔχεις παρὰ τἀνδρί.\nΤαῦτα καὶ περὶ σχημάτων εὐκρινείας.\nΚῶλα μέντοι καὶ συνθῆκαι ἀναπαύσεις τε καὶ ῥυθμοὶ\nεὐκρινείας οἱ αὐτοί εἰσι καὶ καθαρότητος.\nΚαὶ περὶ μὲν σαφηνείας τοσαῦτα. καὶ γινώσκειν γε\nχρή, διϊσχυρισαίμην γὰρ ἄν, ὅτι λόγος σαφὴς μὴ ταῦτα\nἢ τούτων τι ἔχων οὐκ ἂν γένοιτο, λέγω τῶν ἤτοι τὴν\nκαθαρότητα ποιούντων ἢ τὴν εὐκρίνειαν. ἐναντίον δὲ\nεὐκρινείας σύγχυσις, ἥ δὴ γίνεται, ὅταν χωρὶς τῶν\nποιούντων εὐκρίνειαν περιβάλλῃ τις καὶ μεστὸν ποιῇ\nτὸν λόγον, ἥπερ καὶ κακία ἐστὶ λόγου· οὐ γὰρ ἣ γε\nἀπλῶς ἀσάφεια κακία ἂν εἴη λόγου, ἐπεὶ αἵ γε ἐμφάσεις\n\n\n\nοἶον « οἱ δὲ συνειπόντες ὅτου δήποτε ἕνεκα — ἐῶ\nγὰρ τοῦτό γε καὶ τὰ ἐσχηματισμένα τῶν ζητημάτων\nοὐ σαφῶς λέγει τὰ πράγματα, καὶ οὐ κατὰ κακίαν\nφήσομεν προάγεσθαι δήπου οὐδὲ εἶναι τοῦ λόγου\nκακίαν.\nΛεκτέον δʼ ἂν εἴη μετὰ ταύτην περὶ μεγέθους\nλόγου· δεῖ γὰρ τῷ σαφεῖ μεγέθους τινὸς καὶ ὄγκου·\nπαράκειται γὰρ τῷ σφόδρα σαφεῖ τὸ εὐτελὲς καὶ ταπεινόν,\nὅ δὴ ἐναντίον ἐστὶ τῷ μεγέθει.\nΜετὰ τὸν περὶ σαφηνείας λόγον ἀκόλουθον ἂν εἴη\nπερὶ μεγέθους εἰπεῖν λόγου, διότι καὶ ἀναγκαῖόν ἐστι\nτῷ σαφεῖ μέγεθός τε προσεῖναι πάντως καὶ ὄγκον τινὰ\nκαὶ ἀξίωμα· παράκειται γὰρ τῷ σφόδρα σαφεῖ τὸ εὐτελές,\nὃ δὴ καὶ ἐναντίον ἐστὶ τῷ μεγέθει. ὅπερ οἶμαι καὶ\nὁ ῥήτωρ ἐπιγνοὺς διὰ μὲν τὸ πάντως δεῖν σαφῆ τὸν πολιτικὸν\nεἶναι λόγον διόλου κέχρηται τοῖς ποιοῦσι τὴν\nσαφήνειαν, διὰ δὲ τὸ κινδυνεύειν ἕνεκα ταύτης ἐκπίπτειν\nαὐτῷ τὸν λόγον εἰς τὸ εὐζωνότερον κατέμιξεν αὐτῇ\nτὰ ποιοῦντα τὸ μέγεθος καὶ διαφερόντως πεπλεόνακε\nτῇ περιβολῇ. ἀλλὰ διότι μὲν ταύτῃ πεπλεόνακεν,\nαὐτίκα ἐν τῷ λόγῳ τῷ περὶ αὐτῆς εἰρήσεται· νυνὶ δὲ\nἀναγκαῖόν ἐστι δήπουθεν πρῶτον περί τε αὐτοῦ τοῦ\nμεγέθους καὶ τῶν ποιουσῶν ἰδεῶν τὸ μέγεθος εἰπεῖν,\n\n\n\nὧν δὴ μία ἐστὶ καὶ ἡ περιβολή, ἵνα μὴ συγχέηται\nἡμῖν ὁ λόγος.\nΜέγεθος τοίνυν καὶ ὄγκον λόγου καὶ ἀξίωμα\nποιοῦσιν ἰδέαι αἵδε· σεμνότης, περιβολή, τραχύτης,\nλαμπρότης, ἀκμή, καὶ ἔτι ἡ σφοδρότης βραχεῖ τῳ\nδιαλλάττουσα τῆς τραχύτητος, ὡς ἐν τῷ λόγῳ τῷ\nπερὶ αὐτῆς ἔσται φανερόν. τούτων δὲ ἡ μὲν σεμνότης\nἐφʼ ἑαυτῆς ἐστι καὶ ἡ περιβολή, αἱ δὲ ἄλλαι πᾶσαι συμπλέκονταί\nτε καὶ πάλιν οὐ συμιπλέκονται κατά τι πρὸς\nἀλλήλας, μέρεσί τισι κοινωνοῦσαι καὶ πάλιν ἑτέροις\nκεχωορισμέναι· διὸ περὶ μὲν τῆς σεμνότητος ἤδη λελέξεται,\nπερὶ δὲ τῶν λοιπῶν μετὰ τὰ περὶ ταύτης. ἡ δὲ\nπεριβολὴ ἐφʼ ἑαυτῆς μέν ἐστιν, ὥσπερ ἔφην, ἐν ὑστέρῳ\nδὲ ὁ περὶ αὐτῆς εἰρήσεται λόγος διὰ τὸ πλεονάζειν μὲν\nἐν αὐτῇ τὸν ῥήτορα, τὴν δὲ αἰτίαν ἡμᾶς, διʼ ἣν ταύτῃ\nπλείονι χρῆται κατὰ τὸν ὄγκον, ἄλλως μὴ δύνασθαι\nγνῶναι, πρὶν περὶ τραχύτητός τι μαθεῖν καὶ λαμπρότητος\nἀκμῆς τε καὶ σφοδρότητος.\nἈλλὰ πρῶτόν γε περὶ σεμνότητος, ᾗ τάχα ἂν ἐναντίον\nεἴη ἀφέλεια, περὶ ἧς ἐν τῷ περὶ ἤθους λέξομεν.\n6 Ἔννοιαι τοίνυν εἰσὶ σεμναὶ μάλιστα μὲν αἱ περὶ θεῶν\nὡς περὶ θεῶν λεγόμεναι· ἐπεὶ τὸ\n«ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν»\n\n\n\nκαὶ ὅσα τοιαῦτα οὐχ ὡς περὶ θεῶν εἴρηται, διὸ πόρρω\nμοι δοκεῖ σεμνότητος εἶναι καὶ κατὰ τὴν ἔννοιαν, πλέον\nδὲ μετέχειν ἡδονῆς καὶ γλυκύτητος· ἀνθρωποπαθῶς\nγὰρ καὶ τὸ ὅλον εἰπεῖν ποιητικῶς λέλεκται, τὸ πλεῖστον\nδὲ ἡδονῆς ἡ ποίησις οἶμαι στοχάζεται. περὶ θεῶν δὲ ὡς\nπερὶ θεῶν τὰ τοιαῦτα λέγεσθαί φημι, οἷον «ὰγαθὸς ἦν,\nἀγαθῷ δὲ οὐδεὶς περὶ οὐδενὸς ἐγγίνεται φθόνος» καὶ\nπάλιν «βουληθεὶς γὰρ ὁ θεὸς ἀγαθὰ μὲν πάντα,\nφλαῦρον δὲ μηδὲν εἶναι κατὰ δύναμιν καὶ πάλιν\n«παραλαβὼν γὰρ ὁ θεὸς πᾶν, ὅσον ἦν ὁρατόν, οὐχ\nἡσυχίαν ἄγον, ἀλλὰ κινούμενον πλημμελῶς καὶ ἀτάκτως» .\nκαὶ ὅλως πολλὰς ἂν εὕροις τοιαύτας ἐννοίας παρὰ τῷ\nΠλάτωνι, καὶ γὰρ αὐταί εἰσιν ἐκ τοῦ Τμαίου· παρὰ\nμέντοι τοῖς ῥήτορσιν ἥκιστα, ἐπεὶ καὶ τὰ ἐν Δηλιακῷ\nὙπερίδου ποιητικῶς μᾶλλον καὶ μυθικῶς εἴρηται· τὸ\nδὲ αἴτιον οὐχὶ νῦν ἀνάγκη λέγειν. — Τὰς μέντοι\nμετά γε τὰς τοιαύτας οἷον δευτέραν ἢ τρίτην σεμνότητος\nἐχούσας τάξιν ἐννοίας καὶ μάλα ἂν εὕροις\nπαρὰ τῷ Δημοσθένει καὶ τινὰς αὐτῶν 〈καὶ〉 παρὰ τοῖς\nἄλλοις. ἀλλὰ πρῶται μὲν ὅπερ ἔφην καὶ μάλιστά εἰσιν\nἔννοιαι σεμναὶ αἱ περὶ θεῶν ὡς περὶ θεῶν λεγόμεναι,\nκαθάπερ εἴρηται· δεύτεραι δὲ μετʼ ἐκείνας σεμναὶ αἱ\nπερὶ τῶν θείων ὡς ὄντως πραγμάτων, οἶον ὡρῶν φύσεις\nεἰ ἐξετάζοι τις, ὅπως τε καὶ καθʼ ἃς αἰτίας γίνονται,\nκαὶ τὴν τοῦ παντὸς περιφορὰν καὶ φύσιν ἢ κινήσεις\nγῆς ἢ θαλάττης εἰ ζητοίη τις, ὅπως γίνονται, ἢ σκηπτῶν\n\n\n\nφορὰς ἢ ὅλως τοιαῦτα. ταῦτα δὲ εἰ μὲν οὕτως\nἐξετάζοιτο κατὰ τὰς αἰτίας, σεμνὸν μόνον, οὐ μὴν καὶ\nπολιτικὸν δύναται ποιεῖν τὸν λόγον· ποῦ γὰρ ἄν εἴη\nπολιτικὸν τὸ «ὁ ἥλιος ἀπελαυνόμενος τὴν χειμερινὴν\nὥρην καὶ τὰ ἑξῆς εἰρημένα παρὰ τῷ Ἡροδότῳ; ἢ\nπάλιν παρὰ τῷ Πλάτωνι τόδε, οἷον «ἥ γε τοῦ παντὸς\nπερίοδος κυκλοτερὴς οὖσα καὶ τὰ γένη πάντα συμπεριειληφυῖα\nσφίγγει πάντῃ καὶ κενὴν χώραν οὐδεμίαν\nἐᾷ λείπεσθαι· διὸ δὴ πῦρ μὲν εἰς πᾶν διελήλυθεν,\nἀὴρ δὲ δεύτερον, ὡς λεπτότητι δεύτερον ἔφυ, καὶ τὰ\nἄλλα ταύτῃ καὶ τὰ ἐξῆς; ποῦ δʼ αὖ λόγου πολιτικοῦ\nτὸ ζητεῖν, ὅπως κινεῖται γῆ, καὶ ὅτι ἐπικλύσει ἢ ὑπονοστήσει\nὕδατος, ἢ πάλιν περὶ σκηπτῶν φορᾶς ἢ τὰ\nτοιαῦτα; ταῦτʼ οὖν ὅπερ ἔφην εἰ μὲν οὕτως ἐξετάζοιτο,\nσεμνὸν μόνον, οὐ μὴν πολιτικὸν ποιεῖ τὸν λόγον· διὸ\nκαὶ μετὰ τὰς πρώτας σεμνότητος ἐννοίας εὐθύς εἰσιν\nαὗται δεύτεραι. εἰ μέντοι κατὰ ἔκφρασιν αὐτῶν τῶν\nγενομένων λέγοι τις αὐτά, ἀλλὰ μὴ τὰς αἰτίας ζητῶν,\nκαθʼ ἃς γίνεται, πολιτικὸν ὁμοῦ καὶ σεμνὸν ποιεῖ τὸν\nλόγον, ὡς ὁ Ἀριστείδης ἀντιλέγων τῷ Καλλιξένῳ συμβουλεύοντι\nμὴ θάπτειν τούς δέκα στρατηγούς, ἐπειδὴ\nἀνῃρέθησαν μιᾷ ψήφῳ· χειμῶνος γὰρ ἔκφρασιν πεποίηται\nεἰς ἀπολογίαν τὴν ὑπὲρ αὐτῶν, οἷον «σκηπτὸς ἦν, ὦ\nΚαλλίξενε, σκηπτὸς ὁ ταῦτα κωλύσας οὔτε λόγῳ ῥητὸς\n\n\n\nοὔτε ἔργῳ φορητός· ἄρτι μὲν γὰρ συνιούσης τῆς\nναυμαχίας ὤδινεν ἡ θάλασσα καὶ κατέβαινεν Ἑλλησπ΅οντίας\nλαμπρός καὶ τὰ ἐξῆς. — Τρίτη δὲ σεμνότητος\nἐννοιῶν τάξις, εἰ περὶ πραγμάτων, ἃ δὴ φύσει μέν\nἐστι θεῖα, τὸ πλεῖστον δʼ ἐν ἀνθρώποις θεωρεῖται,\nλέγοι τις, οἷον εἰ περὶ ψυχῆς, ὅτι ἀθάνατος, ἢ περὶ\nδικαιοσύνης ἢ σωφροσύνης ἢ τῶν τοιούτων διεξίοιμεν\nπερὶ τοῦ βίου παντὸς ἢ τι νόμος ἢ τί φύσις ἢ τὰ\nτοιαῦτα· οἷον ὅτι «νόμος ἐστὶν εὕρημα μὲν καὶ δῶρον\nθεῶν καὶ τὰ ἑξῆς καὶ πάλιν ὅτι «ἔστιν ὁ μὲν νόμος\nκοινὸν καὶ τεταγμένον καὶ ταὐτὸν πᾶσιν, ἡ φύσις δὲ\nἄτακτον καὶ κατʼ ἄνδρα ἴδίιν τοῦ ἔχοντος καὶ «πέρας\nμὲν γὰρ ἅπασιν ἀνθρώποις ἐστὶ τοῦ βίου θάνατος» καὶ\n«πᾶς ὁ τῶν ἀνθρώπων βίος φύσει καὶ νόμοις διοικεῖται».\nἀπλῶς δὲ εἰπεῖν πάντα, ὅσα ἐν τῷ καθόλου καὶ\nγενικῶς λέγεται, σεμνὰς ἔχει πως τὰς ἐννοίας, καὶ\nμάλιστα εἰ μένων ἐπὶ τοῦ καθόλου τις διὰ παντὸς αὐτὰ\nἐργάζοιτο· εἰ γὰρ προσλάβοι τὸ κατʼ εἶδος, ἄλλο τι\nποιεῖ, οἷον «πονηρόν, ὦ Ἀθηναῖοι, πονηρὸν ὁ συκοφάντης\nἀεὶ καὶ πανταχόθεν βάσκανον καὶ φιλαίτιόν\nἐστι· τοῦτο δὲ καὶ φύσει κίναδος τἀνθρώπιόν ἐστιν·\nἕτερον γάρ τι πεποίηκε προσλαβὼν τὸ κατʼ εἶδος· ἐκ\nγὰρ τοῦ καθόλου καὶ τοῦ ἐπὶ μέρους συντεθέντων ὅ\nτε πολιτικὸς καὶ ὁ περιβεβλημένος λόγος, οὐ μὴν αὐτὸ\n\n\n\nτοῦτο εἰπεῖν ὁ σεμνὸς γίνεται — Τετάρτην γε μὴν\nσεμνότητος ἔχουσιν ἔννοιαι δύναμιν αἱ περὶ ἀνθρωπίνων\nμὲν κατὰ μόνας πραγμάτων, μεγάλων δὲ καὶ ἐνδόξων,\nοἷον τὰ περὶ τῆς ἐν Μαραθῶνι μάχης ἢ τῆς Πλαταιᾶσιν\nἢ τῆς ἐν Σαλαμῖνι ναυμαχίας εἴ τις λέγοι καὶ\nτοῦ Ἄθω καὶ τοῦ Ἑλλησπόντου καὶ τῶν τοιούτων.\nεἰ δέ τι ταύταις καὶ μυθικὸν ὡς παρὰ τῷ Ἡροδότῳ\nσεμνὸν ἅμα ἡδονῇ ἕποιτο, οἷον Ἴακχος καὶ τὰ τοιαῦτα,\nἑτέρου λόγου. Ἀλλʼ ἔννοιαι μὲν αὗται σεμνότητος.\nΜέθοδοι δὲ σεμιναὶ αἰ κατὰ ἀπόφανσιν καὶ χωρὶς\nἐνδοιασμοῦ ἐξ ἀφηγήσεως λεγόμεναι. ὡς γὰρ εἰδότας\nἀκριβῶς δεῖ λέγειν καὶ μετʼ ἀξιώματος, ἀλλʼ οὐκ ἐνδοιάζοντας,\nὅτε τούτου φροντίζοιμεν, τῆς διαρκοῦς λέγω\nσεμνότητος, ἀλλὰ μὴ ἄλλου τινός· τὸ γὰρ «εἴτε ἥρωες\nἦσαν εἴτε θεοί» σεμνὸν ὄν πλέον ἔχει τοῦ πολιτικοῦ\nτε καὶ πιθανοῦ κατὰ τὴν ἐνδοίασιν. — Καὶ μὴν καὶ\nαἱ ἀλληγορικαὶ μέθοδοι, ὅτε διαρκοῖεν, σεμνὸν ποιοῦσι\nτὸν λόγον, ὡς ἐν τῷ «ὁ μὲν δὴ μέγας ἡγεμὼν ἐν οὐρανῷ\nΖεὺς πτηνὸν ἅρμα ἐλαύνων φέρεται» καὶ τὰ\nἑξῆς· λέγω δὲ τοῦτο, εἰ μὴ ἑκών τις διὰ τῶν εὐζώνων\nκαὶ εὐτελῶν τινος ἀλληγοροίη· τότε γὰρ οὐκέτι σεμινόν,\nἄλλης δέ τινος ἐννοίας ποιεῖ τὸν λόγον καὶ σχεδὸν τῆς\nεὐτελοῦς — Καὶ μὴν καὶ τὸ διʼ ἐμφάσεων μυστικῶς τι\nκαὶ τελεστικῶς ἐν ταῖς σεμναῖς τῶν ἐννοιῶν ὑποσημαίνειν\nμεθόδου σεμνῆς· ὡς γὰρ αὐτοὶ μὲν εἰδότες, οὐκ\n\n\n\nὄντες δὲ οἷοί τε λέγειν εἰς τοὐμφανὲς αὐτά, ἐνδεικνύμιεθα\nδιὰ τῆς μεθόδου ταύτης μέγεθός τι καὶ σεμνότητα\nἐννοίας, ὥσπερ ὁ Πλάτων ὅταν λέγῃ τὸ «ὄντως\nὄν» καὶ «ἀγαθὸς ἦν» καὶ τὰ τοιαῦτα· ἤδη δέ που καὶ\nἀνέπτυξε τὴν μέθοδον ταύτην εἰπὼν ὅτι «τόδε τι εὑρεῖν\nτε χαλεπὸν καὶ εὑρόντα εἰς πάντας λέγειν ἀδύνατον».\nἀλλʼ ἐπὶ μὲν τῶν φύσει σεμνῶν ἐννοιῶν χρήσιμιοι\nπρὸς αὔξησιν σεμνότητος καὶ αἱ τοιαῦται μέθοδοι, ἐν\nδὲ ταῖς πολιτικωτέραις οὐκέτι αἰ ἐμφάσεις σεμνότητος,\nἑτέρου δέ τινος ἐργαστικαί. Μέθοδοι μὲν οὖν αὗται\nσεμνότητος καὶ ἔννοιαι.\nΔέξις δὲ σεμνὴ πᾶσα μὲν ἡ πλατεῖα καὶ διογκοῦσα\nκατὰ τὴν προφορὰν τὸ στόμα, ὥστε οἶον στομφάζειν\nκαί, ὅπερ ἐπιτηδεύουσι τινές, τοῦτο ἀναγκάζεσθαι ποιεῖν\nτῇ φύσει τῶν λέξεων αὐτῶν. τοιαῦται δὲ καὶ ἄλλαι μέν\nτινες, ἐξαιρέτως δὲ αἵ τε τῷ α καὶ τῷ α πλείστῳ χρώμεναι,\nὥς που καὶ ὁ Πλάτων τὴν οἰωνιστικήν φησιν\nᾠωνιστικὴν ὀνομάσαι τινὰς ἀποσεμνύνοντας τῷ ω. καὶ\nπερὶ τοῦ α λέγοιτʼ ἄν τι τοιοῦτον· ὁ γὰρ Θεόκριτος\nἀχθόμενόν τινα πεποίηκε δωριζούσαις γυναιξὶ διὰ τὸ\nπλατύνειν τῷ α τὰ πλεῖστα χρωομέναις τὴν φωνήν. μιάλιστα\nδὲ τὰ στοιχεῖα ταῦτα τὸ α καὶ τὸ α διαίρει τε\nκαὶ διογκοῖ τὸν λόγον, εἰ κατὰ τὰς τελευταίας συλλαβὰς\n\n\n\nεἴη τῶν λέξεων, οἷον «ὁ μὲν δὴ μέγας ἡγεμὼν\nἐν οὐρανῷ δεύς». — Δεύτεραι δὲ σεμνότητος λέξεις\nκαὶ αἱ διὰ τοῦ Ο στοιχείου κατὰ μόνας εἴς τι μακρὸν\nκαταλήγουσαι, οἷον Ὀρόντης, καὶ αἱ ταῖς μακραῖς τε\nκαὶ διφθόγγοις πλεονάζουσαι καὶ αἰ τὰ τελευταῖα ἐν\nταύταις ἔχουσαι, πλὴν τῆς ει διφθόγγου· καὶ εἰ καθʼ\nαὐτὸ δὲ τὸ ι τιθοῖτο, ἥκιστα σεμνὴν ποιεῖ τὴν λέξιν\nπλεονάσαν, συστέλλει γὰρ μᾶλλον καὶ σεσηρέναι ποιεῖ,\nδιογκοῖ δὲ οὐδαμῶς τὸ στόμα. — Καὶ μὴν καὶ αἱ τροπικαὶ\nλέξεις σεμναὶ καὶ διωγκωμέναι, κίνδυνος δὲ ἐν\nταύταις οὐ μικρὸς περὶ τὴν χρῆσιν. αἱ μὲν γὰρ μετρίως\nἔχουσαι ποιοῦσι τὸν λόγον σεμνόν, οἷον «τὴν\nἀγαθὴν προβαλλομένους ἐλπίδα» ἀντὶ τοῦ τὰ ἀγαθὰ\nἐλπίζοντας· ὁρᾷς, ὅτι διὰ τὸ σφόδρα ἔχειν μετρίως τὸ\n‘προβαλλομένουςʼ οὐδὲ ἐμφαίνεται ἡ τροπή; αἱ μετρίως\nμὲν οὖν ἔχουσαι τοιαῦταί εἰσιν. εἰ δὲ ὑπερβαῖέν\nτι τοῦ μετρίου, τραχύνουσι τὸν λόγον, οἷον «αὶ δὲ\nπόλεις ἐνόσουν»· διὸ καὶ ἐξηγήσεως αὐτῷ ἐδέησε· τὸ\nγὰρ «τῶν μὲν ἐν τῷ πολιτεύεσθαι καὶ πράττειν δωροδοκούντων»\nκαὶ τὰ ἐξῆς τοῦ ‘ἐνόσουνʼ ἐστὶν ἐξηγητικά.\nεἰ δὲ ἐπὶ πλέον ὑπερβαῖεν αἱ τροπαί, σκληρότερον ποιοῦσι\nτὸν λόγον, ὥσπερ τὸ ‘ἐκνενευρισμένοιʼ καὶ τὸ\n«πεπρακὼς ἑαυτόν» καὶ τὸ «λωποδυτῶν τὴν Ἑλλάδα ».\nπεραιτέρω δὲ τούτων εἰ προέλθοιεν, καὶ παχύτερον καὶ\nσχεδὸν εὐτελέστερον αὐτὸν ποιοῦσι. παράδειγμα τούτου\nΔημοσθενικὸν μὲν οὐκ ἂν λάβοις, οὐδὲ γὰρ ἔστι παρὰ\n\n\n\nδὲ τοῖς ὑποξύλοις τουτοισὶ σοφισταῖς πάμπολλα εὕροις\nἄν· τάφους τε γὰρ ἐμψύχους τοὺς γῦπας λέγουσιν,\nὧνπερ εἰσὶ μάλιστα ἄξιοι, καὶ ἄλλα τοιαῦτα ψυχρεύονται\nπάμπολλα. ἐκτραχηλίζουσι δʼ αὐτοὺς αἵ τε τραγῳδίαι\nπολλὰ ἔχουσαι τούτου παραδείγματα, καὶ ὅσοι τῶν\nποιητῶν τραγικώτερόν πως προαιροῦνται, ὥσπερ Πίνδαρος.\nἀλλʼ ὑπὲρ μὲν τούτων οὕτω χρωομένων τῷ λόγῳ\n— τῶν τραγῳδοποιῶν δὲ λέγω καὶ Πινδάρου — τάχʼ ἂν\nἔχοιμέν τι λέγειν, οὐ τοῦ παρόντος δὲ ὂν καιροῦ εἰς τὸ\nδέον ἀναβεβλήσθω· ὑπὲρ μέντοι τῶν ἐν πολιτικῷ λόγῳ\nτοιαύταις χρωμένων παχύτησιν οὐδεμίαν ἀπολογίαν εὑρίσκω.\n— Ἔτι δὲ σεμνὴ λέξις ἥ τε ὀνοματικὴ καὶ αὐτὰ\nτὰ ὀνόματα. ὀνοματικὴν δὲ λέγω τήν τε ἀπὸ τῶν ῥημάτων\nεἰς ὀνόματα πεποιημένην καὶ τὴν διὰ μετοχῶν\nτε καὶ ἀντωνυμιῶν καὶ τῶν τοιούτων. ὡς ἐλάχιστα γὰρ\nἐν σεμνότητι δεῖ χρῆσθαι τοῖς ῥήμασιν, ὥσπερ ὁ Θουκυδίδης\nσχεδὸν μὲν διόλου βούλεται ποιεῖν τοῦτο, καταφανῶς\nδὲ αὐτὸ ἐν τῇ τῆς στάσεως ἐκφράσει τῶν Κερκυραίων\nπεποίηκε· πλὴν γὰρ τοῦ ‘ἐνομίσθηʼ τἆλλα\nπάντα σχεδόν ἐστιν ὀνόματά τε καὶ ὀνοματικά, οἷον\n«τόλμα μὲν γὰρ ἀλόγιστος ἀνδρεία φιλέταιρος ἐνομίσθη,\nμέλλησις δὲ προμηθὴς δειλία εὐπρεπής, τὸ δὲ\nσῶφρον τοῦ ἀνάνδρου πρόσχημα» καὶ τὰ ἑξῆς· εἰ δέ\nτι ἐν τούτοις καὶ σκληρότητος ἢ τραχύτητος ὕπεστιν,\n\n\n\nἑτέρου λόγου. τοιοῦτόν ἐστι καὶ τὸ παρὰ τῷ Δημοσθένει\nῥηθέν τε ὁμοῦ καὶ θεωρηθὲν ὑπʼ αὐτοῦ, λέγω\nτὸ τοὐ γὰρ τὰ ῥήματα τὰς οἰκειότητας ἔφη βεβαιοῦν,»\nεἶθʼ ἡ θεωρία μάλα σεμνῶς ὀνομάζων». Λέξεις μὲν\nοὖν αὗται σεμναί.\nΣχήματα δὲ σεμνά, ἅπερ καὶ καθαρά, ἡ ὀρθότης\nλέγω καὶ εἴ τι τοιουτότροπον. — Καὶ μὴν καὶ αἱ ἐπικρίσεις,\nεἴτʼ ἔννοιαί τινες εἴτε σχήματα εἶεν, σεμναί,\nοἷον «λόγῳ δὲ δὴ τὸν λειπόμενον κόσμον ὅ τε νόμος\nκελεύει ἀποδοῦναι καὶ χρή», καὶ ὁ ῥήτωρ «τὸρθῶς καὶ\nκαλῶς βουλευόμενοι»· πάντα γὰρ τὰ τοιαῦτα ἀξιωματικὰ\nκαὶ σεμνά. αἱ δὲ μετʼ ἐνδοιάσεως ἐπικρίσεις ἠθικαί,\nἀλλʼ οὐ σεμναί, οἷον «δεῖ δέ με ὡς ἔοικε καίπερ\nοὐ φιλολοίδορον ὄντα». καὶ ὅλως πᾶσα ἐνδοίασις ἠθικώτερον\nποιεῖ τὸν λόγον· δεῖ γὰρ ἀποφαίνεσθαι τὸν\nμέλλοντα ἀξίωμά τι τᾷ λόγῳ προστιθέναι καὶ σεμινότητα,\nοἷον «τοὐκ ἦν τοῦ πρὸς ἡμᾶς πολέμου πέρας οὐδʼ\nἀπαλλαγὴ ἴιλίππῳ»· ἐὰν γὰρ εἴπῃς ‘οὐκ ἦν οἶμαι πέραςʼ\nκαὶ τὰ ἑξῆς, ἦθος ποιεῖς. — Καὶ μὴν καὶ τὸ εἰς τὴν αὑτοῦ\nγνώμην ἀναφέρειν τι τῶν ῥηθησομένων ἀξιωμιατικὸν\nκαὶ σεμνόν, οἷον βούλομαι τόδε εἰπεῖνʼ καὶ ὁ\nΘουκυδίδης «Ἀγαμέμνων τέ μοι δοκεῖ τῶν τότε δυνάμει\nπροὔχων». — Ἥκιστα δὲ αἱ ἀποστροφαί τε καὶ\nὑποστροφαὶ λόγου σεμνοῦ ἢ καθαροῦ· τοὐναντίον γὰρ\nκαὶ καθαιροῦσιν αὐτοῦ καὶ διαφθείρουσι τὸ σεμινὸν\nαὗται καὶ πάλιν αὗ τὸ καθαρὸν ὡσαύτως, διακόπτουσαί\n\n\n\nτε κατὰ τὰς ἐπεμβολὰς καὶ ἀναχαιτίζουσαι τὸ ἄφετον\nαὐτοῦ καὶ ἐλεύθερον καὶ πρὸς τὸ κοινότερον καὶ πολιτικώτερον\nἄγουσαι, καθάπερ τὸ «κἂν μεγάλην πόλιν\nοἰκῶσι κἂν μικράν» μεταξὺ τοῦ «ἅπας ὁ τῶν ἀνθρώπων\nβίος φύσει καὶ νόμοις διοικεῖται» πεποίηκε τεθέν·\nοὐ γὰρ ὅμοιον ἦν ἤ οὕτως εἰπεῖν, ὡς προείρηται, ἢ\nκατὰ τὴν ὑποστροφὴν διακόψαντα, οἷον «ἅπας ὁ τῶν\nἀνθρώπων βίος, κἂν μεγάλην πόλιν οἰκῶσι κἂν μικράν,\nφύσει καὶ νόμοις διοικεῖται»· ἀλλὰ τοῦτο μὲν γοργὸν\nἅμα τῷ πολιτικῷ καὶ σεμνόν ἐστιν, ἐκεῖνο δὲ καθαρῶς\nσεμνὸν ἂν ἦν καὶ ἀμιγές. δεῖ οὖν, εἰ μὲν διόλου μέλλοι\nσεμνὸς ἡμῖν ὁ λόγος μένειν, ἐκείνως ἀλλὰ μὴ οὕτως\nαὐτὸν ἐργάζεσθαι, εἰ δὲ τοὐναντίον, ὡς ἑτέρως δηλαδή.\nΚῶλα δὲ σεμνά, ἅπερ καὶ καθαρά, λέγω τὰ βραχύτερα·\nὥσπερ γὰρ ἀφορισμοὺς αὐτὰ εἶναι δεῖ· οἷον\n«ψυχὴ πᾶσα ἀθάνατος· τὸ γὰρ ἀεικίνητον ἀθάνατον»\nκαὶ «νόμος ἐστὶν εὕρημα μὲν καὶ δῶρον θεῶν, δόγμα\nδὲ ἀνθρώπων φρονίμων καὶ τὰ ἑξῆς. γένοιτο δʼ ἄν\nπου καὶ μακρότερον ἐν σεμνότητι κῶλον κατὰ ἀνάγκην\nτινά.\nΣυνθῆκαί γε μὴν σεμναὶ αἱ τῆς μὲν συγκρούσεως\nἕνεκα τῶν φωνηέντων μὴ μικρολογούμεναι, τῷ δὲ ὅλῳ\nδακτυλικαί τε οὖσαι καὶ ἀναπαιστικαὶ παιωνικαί τε καὶ\nἔστιν ὅτε ἰαμβικαὶ σπονδειακαί τε καὶ μᾶλλον· διὸ καὶ\n\n\n\nαἱ ἐξ ἐπιτρίτων ἁρμόττουσι τῷ σεμνῷ. τροχαϊκαὶ μέντοι\nκαὶ ἰωνικαὶ ἐναντίαι σεμνότητι. τεκμήριον δὲ τούτου\nπεποίηκεν ἐναργὲς ὁ διαφθείρας τόδε τὸ ἔπος\n«σείων Πηλιάδα μελίην κατὰ δεξιὸν ὦμον»\nκαὶ διὰ τῆς ἐναλλαγῆς τῶν λέξεων ἀπὸ τοῦ δακτυλικοῦ\nἐπὶ τὸ ἰωνικόν τε καὶ τὸ συγγενὲς τῷ ἰωνικῷ τροχαϊκὸν\nμεθαρμόσας αὐτὸ οὕτως\n«σείων μελίην Πηλιάδα δεξιὸν κατʼ ὦμον»·\nδύο γάρ εἰσιν ἐνταῦθα ἰωνικαὶ συζυγίαι καὶ μετὰ ταῦτα\nτὸ ἰθυφαλλικὸν καλούμενον μέτρον ἐκ τριῶν συγκείμενον\nτροχαίων, διʼ ὧν ἐκλάσθη πᾶς ὁ ῥυθμὸς βιασθεὶς\nπρὸς τὸ ἐναντίον ἐλθεἔν δακτυλικοῦ καὶ σεμνότητος.\nκαὶ ἐπʼ ἄλλων δʼ ἂν ἴδοις οὐκ ὀλίγων ὁμοίως ταὐτὸν\nγινόμενον μόνων τῶν λέξεων καὶ τοῦ ῥυθμοῦ μεταγόντων\nαὐτὰ εἰς πολὺ τοὐναντίον, οἷον\n«ῷς ὁ πρόσθʼ ἵππων καὶ δίφρου κεῖτο τανυσθείς,ʼβεβρυχώς, κόνιος δεδραγμένος αἱματοέσσης »·\nεἰ γὰρ μεταθείης τὰς λέξεις, ποιήσεις αὐτὸ τροχαϊκὸν\nἐπίμικτον κατὰ ταῦτα\n«ὣς ὁ πρόσθʼ ἵππων ἔκειτο καὶ δίφρου τανυσθείς,αἱματοέσσης κόνιος δεδραγμένος, βεβρυχώς»·\n\n\n\n\nὅμοιον γὰρ τοῦτο ἐκείνῳ\n«τοἲ μὲν ἐπʼ ἄκραισι πυραῖς νέκυες ἔκειντογῆς ἐπὶ ξένης ὀρφανὰν αἶαν προλιπόντεςἥβην τʼ ἐρατεινὴν καὶ καλὸν ἡλίου πρόσωπον.»\nκαὶ πάλιν\n«ἀλλ’ ἔχον ὥς τε τάλαντα γυνὴ χερνῆτις ἀληθής,ἥ τε σταθμὸν ἔχουσα καὶ εἴριον ἀμφὶς ἀνέλκειἰσάζουσʼ, ἵνα παισὶν ἀεικέα μισθὸν ἄροιτο »·\nεἰ γὰρ μεταμειφθεῖεν κἀνταῦθα αἱ λέξεις, ἔσται\nτετράμερον.\nΠερὶ δὲ ἀναπαύσεως σεμνῆς ὁ αὐτὸς λόγος, ὅσπερ\nἦν ἡμῖν καὶ περὶ καθαρότητος. δεῖ γὰρ ἵστασθαι τὸν\nλόγον ἐπί τινος τῶν οἰκείων ποδῶν τῇ σεμνότητι, χωρὶς\nμέντοι καταλήξεως, ἵνα μὴ εἰς τροχαῖον ἐμπέσῃ ἡ βάσις\nμηδʼ ἁρπασθῇ ὁ ῥυθμὸς ἀλλὰ βεβηκὼς ᾖ. μάλιστα\nδʼ ἄν βεβήκοι, εἰ πρῶτον μὲν εἰς ὄνομα καταλήγοι ἢ\nὀνοματικόν τι μὴ ἔλαττον ὄν τριῶν συλλαβῶν, οἷον\n«εἰς τουτονὶ τὸν ἀγῶνα»· ἔπειτα εἰ πλείους εἶεν κατὰ\n\n\n\n\nτὴν ἀνάπαυσιν αἱ μακραὶ τῶν συλλαβῶν, ἵνα δισπόνδειος\nἤ τις τῶν ἐπιτρίτων πλὴν τοῦ τετάρτου τὴν\nβάσιν ποιῇ, οἷον «ἅπας ὁ τῶν ἀνθρώπων βίος φύσει\nκαὶ νόμοις διοικεῖται»· διαφερόντως δὲ σεμνὴν ἔχει\nτὴν βάσιν ὁ ῥυθμός, εἰ ἡ ἀνάπαυσις καταλήγοι ἢ παραλήγοιτό\nγε στοιχείῳ τινὶ πλατεῖ καὶ διογκοῦντι κατὰ\nτὴν προφορὰν τὸ στόμα, καθάπερ ἔφην ὀλίγῳ πρότερον\nἐν τῷ περὶ λέξεως σεμινῆς.\nἘκ δὲ τῶν προειρημένων δῆλος ἄν εἴη καὶ ὁ ῥυθμὸς\nὁποῖος. εἰδέναι μέντοι χρή, ὅτι, εἰ καὶ διʼ ὅλων ἐξ ἐπιτρίτων\nἢ δακτύλων ἤ τινων τοιούτων ὁ λόγος συντεθείη,\nαἱ δὲ ἀναπαύσεις μὴ καταλήγοιεν οὕτως, ὥστε\nκαὶ τὰ ἐφεξῆς ἔχειν τοὺς οἰκείους πόδας τῇ σεμνότητι,\nοἷ ῥυθμοὶ οὐκέτι γίνονται σεμνοί. ταὐτὸ δὲ τοῦτό\nφημι καὶ περὶ πάσης ἰδέας· εἰ γὰρ καὶ συντεθείη τις\nλόγος διʼ ὡντινωνοῦν ποδῶν, οἳ δὴ ποιοῦσιν εἶδος\nὁτιοῦν λόγου, αἱ δὲ ἀναπαύσεις μὴ διʼ αὐτῶν πληρουμένων\nγίνοιντο, λέγω τῶν ποδῶν, ἀλλὰ μεταξὺ διακόπτοιντο\nοἱ πόδες, μεθίστανται οἱ ῥυθμοὶ καὶ μᾶλλον\nἑτέρου τινὸς εἴδους οἰκεῖοι εὑρίσκονται, ἢ οὖπερ οἱ\nπόδες ἦσαν, διʼ ὧν ὁ πᾶς λόγος συνέκειτο.\n7 Τῶν ποιουσῶν μέγεθος λόγου καὶ ὄγκον ἔφην μετὰ\nσεμνότητα ὑπάρχειν τὴν τραχύτητα· μετʼ οὖν τὸν περὶ\n\n\n\nσεμνότητος λόγον ἕποιτ’ ἂν λέγειν περὶ τραχύτητος. ἡ\nτραχύτης τοίνυν καὶ νὴ Δία γε ἡ λαμπρότης θεωροῦνται\nμὲν καὶ καθʼ ἑαυτὰς ἑκατέρα, ὥσπερ καὶ ἡ σεμνότης,\nεἰσὶ δὲ καὶ τῆς ἀκμῆς ἐργαστικαὶ ὥσπερ ὑποβεβηκυῖαι\nαὐτῇ οὐ μὴν ἐν ἅπασί γε αὐτῇ διʼ ὧν γίνονται\nὑποβεβήκασιν, οἷον ἐννοίᾳ, μεθόδῳ, λέξει καὶ\nτοῖς λοιποῖς, ἀλλὰ τινὰ μὲν αὐτῶν ἐστιν ἴδια, τινὰ δὲ\nκαὶ τῆς ἀκμῆς συνεργά· οἷον ἔννοιαι μὲν καὶ λέξεις\nτραχεῖαι γένοιντʼ ἂν καὶ ἀκμαῖαι, κῶλα δὲ τραχέα οὐκέτι\nἀκμαῖα· πάλιν σχήματα μὲν καὶ κῶλα λαμπρὰ\nποιεῖ καὶ ἀκμήν, οὐ μὴν ἔννοιαί γε λαμπραὶ ποιοῦσιν\nἀκμήν. διὰ τοῦτο τοίνυν οὐχὶ προτάξαντες τὴν ἀκμὴν\nεἶτα ὡς διὰ τῆς λαμπρότητος καὶ τραχύτητος γινομένην\nδείκνυμεν, καθάπερ τὴν σαφήνειαν ἐδείκνυμεν ὅτι εὐκρίνειά\nτε ποιεῖ καὶ καθαρότης, ἀλλʼ ἰδίᾳ περὶ ἑκάστης\nλέγομεν αὐτῶν· τά τε ἄλλα γὰρ καὶ ὅτι οὐ μόνον διὰ\nτούτων ἡ ἀκμὴ ἀλλὰ καὶ διά τινων σφοδρότητος ἰδίωον\nγίνεται, ὡς ἐν τῷ περὶ αὐτῆς λόγῳ φανεῖται· ὥστε\nἀναγκαῖον χωρὶς περὶ ἑκάστης εἰπεῖν. καὶ πρῶτόν γε\nπερὶ τῆς τραχύτητος, δὴ ἐναντίον ἐστὶ γλυκύτης· ὁ\nγὰρ τραχὺς λόγος πικρός τε καὶ ἄγαν ἐπιτιμητικός\nἐστιν· ἀλλὰ περὶ μὲν γλυκύτητος καὶ ἡδονῆς ἐν τῷ\nπερὶ ἀφελείας ἡμῖν λελέξεται, νυνὶ δὲ λέγοιμεν ἂν περὶ\nτῆς τραχύτητος.\nἜννοιαι τοίνυν εἰσὶ τραχεῖαι πᾶσαι αἱ τῶν μειζόνων\nπροσώπων ἐπιτίμησιν ἔχουσαι ἀπό τινος τῶν ἐλαττόνων\nπροσώπων ἀπαρακαλύπτως, ὥσπερ τὸ «εἴπερ τὸν ἐγκέφαλον\n\n\n\nἐν τοῖς κροτάφοις καὶ μὴ ἐν ταῖς πτέρναις\nκαταπεπατημένον φορεῖτε» καὶ τὸ «ἀλλὰ μανδραγόραν\nπεπωκόσιν ἢ τι φάρμακον ἄλλο τοιοῦτον ἐοίκαμεν ἀνθρώποις»\nκαὶ πάλιν ἐν Ἐπιστολαῖς «εἰ δὲ τὸ περιφανὲς\nἀξίωμα τῆς βουλῆς ἢ τὸν Ἄρειον πάγον προσβλέπετε,\nτῆς Ἀριστογείτονος κρίσεως ἀναμνησθέντες\nἐγκαλύψασθε καὶ «ὑμεῖς δὲ ἐκνενευρισμένοι καὶ περιρημένοι\nχρήματα, συμμμάχους, ἐν ὑπηρέτου καὶ προσθήκης\nμέρει γεγένησθε, ἀγαπῶντες-, φησίν, «εἰ θεωρικὰ\nἢ βοΐδια πέμψουσιν ὑμῖν εἰς τὰς ἑορτάς» καὶ πάλιν\n«παντάπασι γὰρ ἐκλελύσθαι μοι δοκεῖτε καὶ παθεῖν\nἀναμένειν τὰ δεινά, ἑτέρους δὲ πάσχοντας ὁρῶντες οὐ\nφυλάττεσθε » καὶ τὸ «οὔτοι σωφρόνων οὐδὲ γενναίων\nἐστὶν ἀνθρώπων, ἐλλείποντάς τι διʼ ἔνδειαν χρημάτων\nτῶν τοῦ πολέμου εὐχερῶς τὰ τοιαῦτα ὀνείδη φέρειν »·\nτουτὶ δὲ ἤδη τῇ μεθόδῳ καὶ λειότερον γέγονεν — ἐν\nγὰρ τῷ καθόλου εἴρηται καὶ οὐχ ἀπλῶς ἐπετίμησε—,\nπλὴν ἥ γε ἔννοια τραχεῖα. τοῖς δὲ κώλοις ἄμφω τὰ\nτελευαῖα ταυτὶ παραδείγματα καὶ ἀκμῆς οὐ πόρρω, ὡς\nἐν τῷ περὶ ἀκμῆς ἔσται φανερόν· οὐ μὴν τά γε πρῶτα\nτοιαῦτα ἦν παραδείγματα, ἀλλὰ καθαρῶς τραχέα. δυσχερὲς\nδὲ παρὰ τῷ Δημοσθένει καθαρὰν εὑρεῖν τραχύτητα,\nδιὸ καὶ ἐφιλοτιμήθημεν τῶν φανεισῶν μηδεμίαν\nπαραλιπεῖν· δυσχερὲς δὲ εὑρεῖν, διότι πανταχοῦ\nαὐτὰς ὁ ἀνὴρ τῷ τε συμπλέκειν τισὶ καὶ ταῖς μεθόδοις\nλειοῖ· ἐπεὶ καὶ τοῦτο, ὃ καὶ αὐτό ἐστιν ἐν Ἐπιστολαῖς\n\n\n\n«τὸ γὰρ τῷ τοιούτῳ τοῦτον κεχρῆσθαι τὸν τρόπον\nἐμοὶ μὲν ἂν εὖ οἶδ’ ὅτι συμφορὰ φανείη, κακία δὲ\nοὐδεμία, ὑμετέρα δὲ ἀγνωμοσύνη», τραχὺ μέν ἐστι τῇ\nἐννοίᾳ, μεθοδευθὲν δὲ οὕτω καὶ συμπλακὲν τῷ πρὸ\nαὐτοῦ τε καὶ μετʼ αὐτὸ λειότερόν πως γέγονε· καίτοι\nκαὶ τὸ ἐπαγόμενον ἔχει τι τραχύτητος, ἔστι δὲ τὸ «ἣν\nτῷ μιεταγνῶναι λύσαιτε». καὶ μὴν καὶ τὸ «ἆ — τί ἂν\nεἰπὼν μήτε ἁμαρτάνειν δοκοίην μήτε ψευσαίμην; —\nλίαν ὀλίγωροι, οὔτε τοὺς ἄλλους οὔτε ὑμᾶς αὐτοὺς\nαἰσχύνεσθε, ἐφʼ οἷς Ἀριστογείτονα ἀφήκατε, ἐπὶ τούτοις\nΔημοσθένην ἐκβεβληκότες;» τοιοῦτόν ἐστιν, οἷον\nἔχειν τέ τινα διόρθωσιν καὶ μετρίαν λειότητα κατὰ τὴν\nδιαπόρησιν. ὅλως τε τοιούτων μὲν παραδειγμάτων οὐκ\nἀπορήσεις — λέγω τῶν ἐχόντων τινὰ διόρθωσιν, πολλὰ\nγὰρ ἔστι τοιαῦτα καὶ παρὰ τῷ ῥήτορι καὶ παρὰ τοῖς\nἄλλοις —, καθαρῶς δὲ τραχύτητα παρά γε τούτῳ δυσχερὲς\nεὑρεῖν· πάνυ γὰρ τῷ τοιούτῳ σπανίως χρῆται,\nπλὴν εἰ μή τις οἴοιτο ταὐτὸν εἶναι σφοδρότητά τε καὶ\nτραχύτητα· ἀλλʼ ὅπῃ μὲν ἀλλήλων ταῦτα διαφέρει, μικρὸν\nὕστερον φανεῖται. παραδείγμιατα δὲ τῆς ἀπαραμυθήτου\nτραχύτητος παρὰ μὲν τῷ ῥήτορι καὶ πάνυ\nὡς ἔφην ἐστὶ σπάνια, ὁ δὲ Ἀριστογείτων σοι ἄφθονα\nπαρέξεται νὴ Δία, εἰ βούλοιο καὶ παρʼ ἐκείνου λαβεῖν\nτὰ παραδείγματα, πολλὰ δὲ τοιαῦτα καὶ παρὰ τῷ Δεινάρχῳ.\nἈλλὰ περὶ μὲν ἐννοιῶν τῶν ποιουσῶν τὸν τοιοῦτον\nλόγον τοσαῦτα.\nΜέθοδος δὲ τραχύτητος μία τὸ ἀπαρακαλύπτως καὶ\nψιλῶς κατʼ ἐπιτίμησιν, ἀλλὰ μὴ ἄλλως πως μηδὲ συμνπλέκοντα\nτοῖς λειαίνουσι τὴν τραχύτητα εἰσάγειν τὰς\nτοιαύτας τῶν ἐννοιῶν. παραδείγμιατα δὲ αὐτῆς αἱ μικρῷ\nπρότερον ῥηθεῖσαι καθαρῶς εἶναι τραχύτητες· τραχεῖαι\nγὰρ ἔννοιαι τραχέως ἐκεῖ καὶ μεθωδεύθησαν.\nΛέξις δὲ τραχεῖα ἡ τετραμμένη καὶ ἡ ἀφʼἑαυτῆς\nσκληρά, οἷόν ἐστι καὶ τὸ «τκαταπεπατημένον φορεῖτε»\nκαὶ τὸ ‘ἐκλέλυσθε, ὦ Ἀθηναῖοι, καὶ ἀναπεπτωκότες\nκάθησθεʼ καὶ τὸ ‘ἐκνενευρισμένοιʼ καὶ τὸ «κατεσθίων\nκατέφαγε» καὶ τὸ «διορωορυγμένοι κατὰ πόλεις» καὶ τὸ\n«περικόπτων καὶ λωποδυτῶν τὴν Ἑλλάδα» καὶ ὅσα\nτοιαῦτα. αὗται μὲν οὖν διὰ τὸ τετράφθαι εἰσὶ τραχεῖαι·\nἀφʼ ἑαυτῶν δὲ σκληραὶ αἱ τοιαῦται, οἷον ‘ἀταρπόςʼ,\n‘ἔμαρπτενʼ, ‘ἔγναψεʼ καὶ ὅσαι τοιαῦται. ἔχει δέ\nτι τοιοῦτο καὶ τὸ ‘περικόπτωνʼ καὶ τὸ ‘ἐκνενευρισμένοιʼ,\nεἰ καὶ μὴ τοσοῦτον, ὅσον αἱ προειρημέναι.\nἈλλὰ λέξεις μὲν αὗται τραχεῖαι.\nΣχήματα δὲ τραχέα μάλιστα μὲν τὰ προστακτικά,\nοἷον «τῆς Ἀριστογείτονος κρίσεως ἀναμνησθέντες ἐγκαλύψψασθεx,\nἔπειτα τὰ κατʼ ἐρώτησιν ἐλεγκτικά, οἷον\n«εἶτα Ὀλύνθιοι μὲν ἴσασι τὸ μέλλον προορᾶν, ὑμεῖς\nδʼ ὄντες Ἀθηναῖοι ταὐτὸ τοῦτο οὐχὶ φυλάξεσθε»; καὶ\n\n\n\nπάλιν «οὐχ ὁρᾶτε, ὡς ἐναργὲς καὶ σαφὲς τούτων παράδειγμα\nοἱ ταλαίπωροι γεγόνασιν Ὀλύνθιοι;» καὶ πάλιν\n«βουλεύεσθε, ὦ Ἀθηναῖοι, Θηβαίους ἔχοντες ἐν νήσῳ»\nκαὶ τὰ ἑξῆς· εἰ γὰρ ἀφέλοι τις τῆς ἐννοίας ταύτης τὴν\nμέθοδον καὶ τὸ παράδειγμα εἶναι, προηγουμένως δὲ\nλέγειν αὐτό τις θείη τὸν Δημοσθένην ἤ τινα ἕτερον\nκαὶ καθʼ ὑποκειμένου, ἀλλὰ μὴ ὡς εἰπόντος τινὸς ἀναμιμνῄσκοντα,\nσφόδρα ἔσται τραχεῖα καὶ διαφερόντως\nγε κατὰ τὰ σχήματα. Δέχεται μέντοι ἡ τραχύτης κατὰ\nδεύτερον καὶ τρίτον λόγον σχεδὸν ἅπαντα τὰ σχήματα,\nὥσπερ οἶμαι καὶ αἱ ἄλλαι ἰδέαι· ἀλλὰ τά γε οἰκεῖα αὐτῆς\nταῦτα.\nΚῶλα δὲ τραχέα τὰ βραχύτερα καὶ ἃ μηδὲ κῶλα,\nκόμματα δὲ καλεῖν ἄμεινον, οἷον «οὐκ ἐμβησόμεθα;\nοὐκ ἔξιμεν; οὐκ ἐπὶ τὴν ἐκείνου πλευσούμεθα;» καὶ\nπάλιν «πότε οὖν, ὧ Ἀθηναῖοι, πότε ἃ χρὴ πράξομεν;\nἐπειδὰν τί γένηται; ἐπειδὰν νὴ Δίʼ ἀνάγκη τις ᾖ; νῦν\nδὲ τί χρὴ τὰ γινόμενα ἡγεῖσθαι;\nΣυνθήκη δὲ τραχεῖα ἡ συγκρούσεις τε φωονηέντων\nἔχουσα καὶ ἐξ ἀνοικείων ἑαυτοῖς καὶ ἀνακολούθων ποδῶν\nσυγκειμένη, ὡς μηδαμῇ προσβάλλειν τινὰ ἦχον\nμέτρου μηδʼ ἔχειν τινὰ ἡδονὴν κατʼ αὐτὴν τὴν συνθήκην\nμηδʼ ὅλως εὐρυθμίας ἔμφασιν, ἀλλʼ εἶναι μᾶλλον\nοἷον ἄρρυθμόν τινα καὶ δύσηχον, τραχύνουσαν τὴν\nἀκοήν. ποιεῖ δὲ μάλιστα τοῦτο ἡ ἀνάπαυσις ἡ ποιά,\n\n\n\nὥσπερ κὰν ταῖς ἄλλαις ἰδέαις ἔφαμεν ὅτι ἡ ἀνάπαυσις\nἡ ποιὰ μετὰ τῆς συνθήκης τῆς ποιᾶς τὸν ῥυθμὸν\nἀπεργάζεται.\nἩ οὖν ἀνάπαυσις ἡ ἐν τραχύτητι κατὰ τοὺς πόδας\nὥσπερ καὶ ἡ συνθήκη ἀνακόλουθος ἔστω, νῦν μὲν ἐπὶ\nτοῦδε, νῦν δὲ ἐπὶ τοῦδε τοῦ ποδὸς ἀναπαυομένου τοῦ\nκώλου.\nΚαὶ γίνεται οὕτω τραχὺς καὶ ὁ ῥυθμὸς καὶ δύσηχός\nτις ὅλος καὶ οἷον μηδὲ ῥυθμός τις ὤν. — Ταῦτα δὲ\nποιεῖ καὶ τὸν ἐν σφοδρότητι ῥυθμόν. ἀλλʼ ἤδη γε περὶ\nπάσης σφοδρότητος λεκτέον, ἵνα καὶ ὅπῃ γε διαφέρει\nτῆς τραχύτητος ἐπιγνῶμεν. ἀντίκειται δὲ ταύτῃ πάντως\nμὲν καὶ ἡ γλυκύτης καθάπερ καὶ τῇ τραχύτητι, ἰδίως\nδὲ τῇ σφοδρότητι ἐναντίον ἡ ἐπιείκεια, περὶ ἧς καὶ\nαὐτῆς ἐν τῷ περὶ ἤθους λελέξεται.\n8 Ἡ δὲ σφοδρότης ἐννοίας μὲν ἔχει καὶ αὐτὴ τὰς ἐπιτιμητικὰς\nκαὶ ἐλεγκτικὰς καθάπερ ἡ τραχύτης· ἀλλʼ ἡ\nμὲν τραχύτης κατὰ μειζόνων προσώπων καὶ αὐτῶν δὲ\nτῶν δικαστῶν ἢ ἐκκλησιαστῶν γίνεται, ὡς ἐδείξαμεν,\nἡ δὲ σφοδρότης κατὰ ἐλαττόνων προσώπων, οἷον κατὰ\nτῶν ἀντιδίκων ἢ καθʼ ὧν ἂν καὶ οἱ ἀκούοντες δέξαιντο\nἡδέως, οἷον εἰ κατὰ Φιλίππου λέγοι ὁ Δημοσθένης ὅτι\n«βάρβαρος, ὄλεθρος Μακεδών», καὶ τῶν τοιούτων. καὶ\n\n\n\nταύτῃ γε πρῶτον διαφέρει τραχύτητος ἡ σφοδρότης,\nκατʼ ἔννοιαν. διὸ καὶ φανερωτέρας ἔχει τὰς κατηγορίας\nαὕτη, σχεδὸν λοιδορίας οὔσας, ὥσπερ ἐν τῷ λεγομένῳ\nκοινῷ τόπῳ· ἐπιδέχεται γὰρ τὰ πρόσωπα ταῦτα τὸ τοιοῦτον\nεἶδος, ἐκεῖνα δὲ οὐκέτι, λέγω τὰ τῆς τραχύτητος.\nπαράδειγμα σφοδρότητος σχεδὸν μὲν ἅπας ὁ Κατὰ\nἈριστογείτονος τοῦ Δημοσθένους λόγος, ἐπιφανέστερον\nδʼ αὐτοῦ τὸ «οὗτος οὖν αὐτὸν ἐξαιτήσεται; ὁ φαρμακός, ὁ\nλοιμός, ὃν οἰωνίσαιτʼ ἄν τις μᾶλλον ἰδὼν ἢ προσειπεῖν\nβούλοιτο;» πολλὰ δʼ ἄν τις καὶ ἀπὸ τῶν ἄλλων αὐτοῦ\nλόγων λάβοι τοιαῦτα, οἷον «ἔπειτα ὦ κατάρατε καὶ\nγραμματοκύφων» καὶ πάλιν «ἀλλὰ μὴ σπερμολόγος,\nπερίτριμμα ἀγορᾶς, ὄλεθρος γραμματεύς» καὶ πάλιν\n«τί οὖν, ὦ ταλαίπωρε, συκοφαντεῖς; τί λόγους πλάττεις;\nτί σαυτὸν οὐκ ἐλλεβορίζεις; καὶ « σοὶ μὲν γὰρ\nἦν κλέπτης ὁ πατήρ, εἴπερ ἦν ὅμοιος σοί», καὶ ὅλως,\nὅπερ ἔφην, μυρία τούτου καὶ ἐν δικανικοῖς καὶ ἐν\nσυμβουλευτικοῖς ἔστι παραδείγματα Ἀλλʼ ἔννοιαι μὲν\nαὗται σφοδρότητος. εἰ δέ τις αὐτὰς καὶ τραχείας ὀνομάζειν\nβούλοιτο ἢ πάλιν τὰς τραχείας σφοδράς, οὐδὲν\nἔμοιγε διοίσει· πλὴν ὅτι γε διαφέρουσιν ἀλλήλων καὶ\nὅτι πλέον ἔχει τι ἡ σφοδρότης τῆς τραχύτητος καὶ ὡς\nοὐκ ἂν δύναιο σφοδρότητι χρῆσθαι ἐπὶ τοῦ μείζονος\nἢ κατὰ σὲ προσώπου, πλὴν εἰ οἱ ἀκούοντες ἡδέως δέχοιντο,\n\n\n\nδῆλον ἐκ τούτων καὶ ὅτῳ μικρὸν αἰσθήσεως\nτῆς περὶ λόγους μέτεστι.\nΜέθοδος δὲ σφοδρότητος σχεδὸν ἡ αὐτή, ἥπερ καὶ\nτραχύτητος· τὸ γὰρ ἀπαρακαλύπτως καὶ φανερῶς ἔτι\nτε ψιλῶς ἀλλὰ μὴ συμπλέκοντά τισι τῶν ἀνειμένων\nἐννοιῶν λέγειν τὰς τοιαύτας ἐννοίας μηδʼ ἄλλως πως\nσφοδροῦ λόγου. παραδείγματα δὲ αὐτοῦ τὰ προειρημένα\nπάντα.\nΚαὶ μὴν καὶ λέξις σφοδρά, ἥπερ ἦν καὶ τραχεῖα.\nἐνταῦθα δὲ καὶ ποιεῖν ὀνόματα ἴσως ἐγχωρεῖ τραχέα,\nὥσπερ ὁ ῥήτωρ ἐποίησε τὸ ‘ἰαμβειοφάγοςʼ καὶ τὸ\n‘γραμματοκύφωνʼ καὶ εἴ τι τοιοῦτο, ἐν τραχύτητι δὲ\nοὐχ εὗρον ὄνομια οὕτω πεποιημένον. καὶ ταύτῃ ἂν οὖν\nἴσως διαφέροι ἡ σφοδρότης τραχύτητος.\nΣχῆμα δὲ σφοδρὸν τὸ κατὰ ἀποστροφήν, οἷον « παρὰ\nσοὶ κατέλυον, Αἰσχίνη, καὶ σὺ προὐξένεις αὐτῶν»·\nκαὶ ἡ ἐρώτησις δὲ ἡ τοῦ ὑποκειμένου προσώπου ἀποστροφή\nἐστι καὶ ἔχει πρὸς τῇ σφοδρότητι καὶ ἐλεγκτικόν\nτι, διὸ καὶ τὰ τοιαῦτα σχήματα ἐπὶ τῶν οὐκ ἐνδεχομένων\nἀντίρρησιν παραλαμβάνεται, οἷον «ἀλλὰ τί\nἐχρῆν, Αἰσχίνη, ποιεῖν τὴν πόλιν, ἀρχὴν καὶ τυραννίδα\nτῶν Ἑλλήνων ὁρῶσαν αὐτῷ κατασκευαζόμενον Φίλιππον;»\n\n\n\n«πότερον αὐτήν, Αἰσχίνη, ἐχρῆν τὸ φρόνημʼ\nἀφεῖσαν καὶ τὴν ἀξίαν τὴν ἑαυτῆς ἐν τῇ Θετταλῶν καὶ\nΔολόπων τάξει καὶ τὰ ἑξῆς. — Σφοδρὸν σχῆμα καὶ\nτὸ δεικτικόν, οἷον «ὁ βάσκανος οὗτος ἰαμβειοφάγος»\nκαὶ πάλιν ὁ γὰρ τὰ ψευδῆ δεῦρʼ ἀπαγγείλας» καὶ\nτάδε, φησί, καὶ τάδε ποιήσας. εἶτʼ ἐπήγαγε τὴν δεῖξιν\n«οὗτός ἐστιν ὁ τὰ Θηβαίων νῦν ὀδυρόμενος πάθη». —\nἴανερὸν δὲ ἐκ τούτων, ὅτι καὶ κατὰ 〈τὰ〉 σχήματα ἡ\nσφοδρότης διαφέρει τῆς τραχύτητος, οὐ μόνον κατὰ\nτὰς ἐννοίας καὶ κατὰ τὰς λέξεις, ὡς προείρηται.\nΚαὶ μὴν ἴσως καὶ κατὰ τὰ κῶλα διαφέρει· σφοδρὰ\nμὲν γὰρ καὶ τὰ μηδὲ κῶλα, κόμματα δέ, ἃ καὶ ἡ τραχύτης\nἔχει, πλέον γε μὴν γίνεται τὸ σφοδρὸν ἐν ἐκείνοις,\nἃ μηδὲ κόμματά ἐστιν, ἀλλʼ ὡς ἐπὶ τὸ πλεῖστον κατʼ\nὄνομα ἀναπαύει τὸν λόγον, οἷον «ὁ φαρμακός, ὁ λοιμός»\nκαὶ πάλιν «ἀλλὰ μὴ σπερμολόγος, περίτριμμα\nἀγορᾶς, ὄλεθρος γραμματεύς » καὶ ὅσα τοιαῦτα.\nΠερὶ δὲ συνθήκης σφοδρᾶς ἢ ἀναπαύσεως ἢ ῥυθμοῦ\nοὐδὲν δεῖ πάλιν διεξιέναι· δῆλα γὰρ τὰ τοιαῦτα πάντως\nμέν που καὶ ἀπὸ τῶν προειρημένων, οὐ μὴν ἀλλὰ κἀν\nτῷ περὶ τραχύτητος ἱκανῶς εἴρηται· τὰ αὐτὰ γὰρ περὶ\nτούτων κἀνταῦθα κἀκεῖ.\nἝπεται τῷ περὶ τραχύτητος καὶ σφοδρότητος ὁ περὶ\nλαμπρότητος λόγος, ἡ πάλιν ἀντίκειται τρόπον μέν τινα\n\n\n\nκαὶ πᾶς ὁ κατὰ γοργότητα προιὼν λόγος, ἰδίως δὲ εἰπεῖν\nλαμπρότητι ἐναντίον ἐστὶ τὸ κομματικὸν καὶ διαλεκτικὸν\nκαὶ ὅλως τὸ ἀγωνιστικὸν εἶδος τῶν λόγων. ἀλλὰ\nπερί γε τῆς λαμπρότητος ἤδη λεκτέον.\n9 Μετὰ τὸν περὶ σεμνότητός τε καὶ τραχύτητος λόγον\nἔτι τε σφοδρότητος ἀναγκαῖον εἰπεῖν περὶ λαμπρότητος.\nτῶν γὰρ ποιουσῶν τὸ μέγεθός τε καὶ τὸ ἀξίωμα\nτῷ λόγῳ ἰδεῶν ἐν τοῖς μάλιστά ἐστιν ἡ λαμπρότης.\nτά τε ἄλλα γὰρ ἀναγκαία ἡ ἰδέα τῷ ἀξιωματικῷ λόγῳ\nκαὶ ὅτι δεῖ τῷ σεμνῷ τε καὶ τραχεῖ καὶ σφοδρῷ προσεἰναί\nτι πάντως καὶ φαιδρότητος, ἵνα μὴ πάντῃ αὐστηρὸς\nᾖ· φαιδρότητος δὲ οὐ τῆς ἐν ὡραισμῷ, ἣ δὴ\nγλυκύτητός τε καὶ ἀφελείας ἐστίν, οὐδὲ τῆς κατʼ ἐπιμέλειαν\nσυνθήκης κάλλος ἐχούσης τι — καίπερ γὰρ ὄν\nκομμωτικὸν τὸ τοιοῦτο καὶ πλεονάζον παρὰ τῷ ῥήτορι\nὅμως λεπτόν ἐστι καὶ οὐκ ἔχει δίαρμα οὐδὲ μέγεθος —,\nοὔκουν ταύτης δεῖ τῆς φαιδρότητος τῷ μεγέθει ὡς\nκαθʼ αὐτό, ἀλλὰ τῆς ἀξιωματικῆς· ταύτην δὲ ποιεῖ ἡ\nλαμπρότης, περὶ ἧς ῥητέον. περὶ γὰρ τοῦ ἐναντίου\nεἴδους τῇ λαμπρότητι κἀν τῷ περὶ σφοδρότητος εἰρήκαμεν,\nὅτι ἐστὶ τὸ κομματικὸν καὶ διαλεκτικὸν καὶ ὄντως\nἀγωνιστικὸν εἶδος τοῦ λόγου καὶ ὅλως τὸ γοργόν.\nΓίνεται τοίνυν λόγος λαμπρὸς κατὰ ἔννοιαν μέν,\nὅταν πεποίθησιν ἔχῃ τινὰ ὁ λέγων, ἐφʼ οἷς ἄν λέγῃ,\nἢ διὰ τὸ ἔνδοξα εἶναι ἢ διὰ τὸ καλῶς πεπρᾶχθαι\nαὐτῷ ἢ διὰ τὸ χαίρειν τοῖς λεγομένοις τούς ἀκούοντας\nἢ καὶ διὰ πάντα ταῦτα· ὅλως τε ἐπὶ τοῖς διαπρεπέσι\nτῶν ἔργων καὶ ἐφʼ οἷς ἔστι λαμπρύνεσθαι ὡς ἀληθῶς,\nὅπερ φησὶν Ἡρόδοτος ἐλλάμψασθαι, ἐπὶ τούτοις ἐστὶ\nκαὶ ἡ λαμπρότης· οἶον «οὐ λίθοις ἐτείχισα τὴν πόλιν\nοὐδὲ πλίνθοις ἐγώ, οὐδʼ ἐπὶ τούτοις μέγιστον τῶν\nἐμαυτοῦ φρονῶ· ἀλλʼ ἐὰν βούλῃ τὸν ἐμὸν τειχισμόν»\nκαὶ τὰ ἑξῆς, καὶ πάλιν «αὕτη τῶν περὶ Θήβας ἐγένετο\nπραγμάτων ἀρχὴ καὶ κατάστασις πρώτη, τὰ πρὸ\nτούτων εἰς ἔχθραν καὶ μῖσος καὶ ἀπιστίαν τῶν πόλεων\nὑπηγμένων ὑπὸ τούτων. τοῦτο τὸ ψήφισμα τὸν τότε\nπεριστάντα τῇ πόλει κίνδυνον παρελθεῖν ἐποίησεν\nὥσπερ νέφος», καὶ πάλιν «ταῦτα ἐποίουν οἱ ὑμέτεροι\nπρόγονοι, ταῦθʼ ὑμῶν οἱ πρεσβύτεροι, οἲ Λακεδαιμονίους\nκαὶ τὰ ἐξῆς, καὶ πάλιν «ὑμεῖς τοίνυν, ὦ Ἀθηναῖοι,\nΛακεδαιμονίων γῆς καὶ θαλάττης ἀρχόντων καὶ\nτὰ κύκλῳ τῆς Ἀττικῆς κατεχόντων ἁρμοσταῖς καὶ φρουραῖς,\nΕὔβοιαν, Τάναγραν, τὴν Βοιωτίαν ἅπασαν» καὶ\nτὰ ἑξῆς μέχρι τοῦ «ἐξήλθετε εἰς Ἁλίαρτον». πολλὰ δὲ\nκαὶ τοῦ τοιούτου παραδείγματα ἐν τῶ Περὶ τοῦ στεφάνου\nδιὰ τὸ φύσει ἀξιωματικὸν τοῦ λόγου καὶ λαμπρόν.\nἈλλʼ ἔννοιαι μὲν αὗται καὶ αἰ τοιαῦται λαμπραί.\nΜεθοδεύσεις δὲ λαμπρῶς, ὅταν προηγουμένως εἰσάγῃς\nτὰς ἐννοίας, ὅταν ὡς θἁρρῶν μετὰ ἀξιώματος\nἀλλὰ μὴ ἐνδοιάζων, ὅταν ἀφηγούμενος καὶ μὴ διακόπτων\nτὰς ἀφηγήσεις, εἴ σοι τούτου μέλοι, τῆς διαρκοῦς\nλέγω λαμπρότητος· ἐπεὶ τὸ «σαυτῇ τῶν περὶ Θήβας\nἐγένετο πραγμάτων ἀρχὴ καὶ κατάστασις πρώτη. τοῦτο\nτὸ ψήφισμα τὸν τότε τῇ πόλει περιστάντα κίνδυνον\nπαρελθεῖν ἐποίησεν ὥσπερ νέφος» τοῦτο λαμπρὸν ἅπαν\nὄν, εἶτα διακοπὲν καὶ μεταξὺ τῶν δύο κώλων προσλαβὸν\nτὸ «τὰ πρὸ τούτων εἰς ἔχθραν καὶ μῖσος καὶ\nἀπιστίαν τῶν πόλεων ὑπηγμένων ὑπὸ τούτων» ἐνεποδίσθη\nκατὰ τὴν μέθοδον πρὸς τὸ ἄγαν εἶναι λαμπρόν·\nοὐ γὰρ ὅμοιον δήπουθεν ἦν ἀπολελυμένως εἰπεῖν,\nὥσπερ καὶ τὸ παράδειγμα ἐθήκαμεν, ἢ διακόψαντα\nἐκείνως οἷον αὕτη τῶν περὶ Θήβας ἐγένετο πραγμάτων\nἀρχὴ καὶ κατάστασις πρώτη, τὰ πρὸ τούτων εἰς\nἔχθραν καὶ ἀπιστίαν καὶ μῖσος τῶν πόλεων ὑπηγμένων\nὑπὸ τούτων. τοῦτο τὸ ψήφισμια» καὶ τὰ ἐξῆς. τοιοῦτόν\nἐστι καὶ τὸ «πλεονέκτημα, ὦ Ἀθηναῖοι, μέγα\nὑπῆρξε Φιλίππῳ· παρὰ γὰρ τοῖς Ἕλλησιν, οὐ τισίν,\nἀλλὰ πᾶσι»· διέκοψε γὰρ καὶ οὐκ εἴασε φανῆναι τοῦ\nλόγου τὸ ἄγαν λαμπρὸν τῇ διακοπῇ καὶ ὑποστροφῇ.\n— Ἐτι μεθόδου λαμπρᾶς καὶ τὸ τὰ ἔνδοξα ἐνδοξοτέρως\nλέγειν, ὥσπερ ἐκεῖνο εἴρηται τὸ «οὔ, μὰ τοὺς\nἐν Μαραθῶνι προκινδυνεύσαντας τῶν προγόνων» καὶ\nτὰ ἐξῆς. τοῦτο γὰρ παράδειγμα μὲν ἔνδοξον, οἶον\n\n\n\n‘ὀρθῶς συνεβούλευσα ὑπὲρ ἐλευθερίας τῶν Ἑλλήνων\nκινδυνεύειν· οὕτω γὰρ ἐποίουν καὶ οἴ ἐν Μαραθῶνι\nπροκινδυνεύσαντεςʼ· ὃ δὲ εἰς ὅρκον αὐτὸ ἀναγαγὼν\nἐνδοξότερον αὐτὸ ἐποίησε καὶ λαμπρὸν ‘οὐχ ἥμαρτον\nταῦτα συμβουλεύσας, οὔ, μὰ τοὺς ἐν Μαραθῶνι προκινδυνεύσανταςʼ\nκαὶ τὰ ἑξῆς.\nΛέξεις δὲ λαμπραί, αἵπερ ἐλέγοντο εἶναι καὶ σεμναί.\nΣχήματα δὲ λαμπρά, ὅσα καὶ εὐειδῆ, οἷον αἱ ἀναιρέσεις,\nὡς τὸ «οὐ λίθοις ἐτείχισα τὴν πόλιν οὐδὲ\nπλίνθοις ἐγώ, οὐδὲ ἐπὶ τούτοις» καὶ τὰ ἑξῆς· καὶ\nπάλιν αἱ ἀποστάσεις, οἷον «αὕτη τῶν περὶ Θήβας ἐγένετο\nπραγμάτων ἀρχή καὶ τὰ ἑξῆς. ὅλως δὲ τὰ ἀσυνδέτως\nεἰσαγόμενα, εἰ μακρὰ εἴη τὰ κῶλα, ποιεῖ λαμπρὸν\nτὸν λόγον, ταῖς ἐννοίαις κὰν ἀκμαῖος ᾖ· καὶ γὰρ ἡ\nἀκμή, περὶ ἧς αὐτίκα λέξομεν, τοῖς τῆς λαμπρότητος\nσχήμασί τε καὶ κώλοις γίνεται, μεθʼ ὅσων ἄλλων πέφυκε\nγίνεσθαι. εἰδέναι μέντοι χρή, ὅτι, ἐὰν μετὰ καταστάσεως\nεἰς ἀρχὴν ἀνάγῃς τὸν λόγον ὀρθώσας, κἂν\nἀποστήσῃς, ἧττον γίνεται λαμπρός, εἰ μὴ πλαγιάσας\nεὐθὺς ἤ τι ἕτερον σχῆμα περιβλητικὸν ἐπαγαγὼν κατʼ\nἀνάγκην μακρὰν ἀποτείνῃς ῥῆσιν, οὐκ ἐχούσης ἀνάπαυσιν\nτῆς ἐννοίας καὶ κατὰ τοῦτο γινομένου πως\nτοῦ λόγου λαμπροῦ, οἷον «ὑμεῖς τοίνυν, Λακεδαιμονίων\nγῆς καὶ θαλάττης ἀρχόντων» καὶ τὰ ἑξῆς· εἰ\nγὰρ μὴ ἐπλαγίασεν εὐθύς ἐν τῷ « Λακεδαιμονίων γῆς\n\n\n\nκαὶ θαλάττης ἀρχόντων» καὶ κατʼ ἀνάγκην περιέβαλεν\nἀπὸ τοῦ πλαγιασμοῦ, ἐπέμεινε δὲ τῇ ὀρθώσει, καθαρὸς\nἂν μᾶλλον ἐγένετο ὁ λόγος καὶ οὐ λαμπρός. τεκμήριον\nδὲ τούτου τὸ «λέγονται χρήματα οἱ τριάκοντα δανείσασθαι\nπαρὰ Λακεδαιμονίων ἐπὶ τοὺς ἐν Πειραιεῖ »·\nκαίπερ γὰρ ἀσυνδέτως εἰσαχθὲν ὅμως διὰ τὸ ἐπιμεῖναι\nτῇ ὀρθότητι καθαρὸν μὲν καὶ ἀπλοῦν ἔμεινε, λαμπρὸν\nδὲ οὐδαμῶς. ἔτι καὶ ταύτῃ διαφέρει τὰ τοιαῦτα τῶν\nλαμπρῶν, ὅτι αἰ μὲν λαμπρότητες οὐ μᾶλλον πραγμάτων\nεἰσὶν ἀφηγήσεις ἢ ποιότητές τε πραγμάτων καὶ αὐξήσεις,\nὁ δὲ καθαρὸς λόγος σχεδὸν ἐναντίος ὢν τῷ\nλαμπρῷ ὅμως ταῖς μὲν ἀποστάσεσι καθάπερ ἐκεῖνος εἰσάγεται,\nμετὰ μέντοι ὀρθότητος διαρκοῦς, καὶ πραγμιάτων\nτινῶν ἀφήγησιν ἔχει, ἀλλʼ οὐκ αὔξησίν τινα τού\nτῶν οὐδὲ ποιότητα, ὅπερ ἐστὶ τῆς λαμπρότητος. τοιοῦτόν\nἐστι καὶ τὸ « Σαννίων ἔστι δήπου τις ὁ τοὺς\nτραγικοὺς χοροὺς διδάσκων» καὶ τὸ «λέγεταί ποτε ἐπεὶ\nτῆς παλαιᾶς ἐκείνης εὐδαιμονίας Ἀλκιβιάδης» καὶ τὸ\n«λέγονται χρήματα οἱ τριάκοντα δανείσασθαι» καὶ ὅσα\nτοιαῦτα. Ἀλλὰ σχήματα μὲν ταῦτα λαμπρότητος.\nΚῶλα δὲ τὰ μέλλοντα ποιήσειν τὸν λόγον λαμπρὸν\nμακρότερα εἶναι δεῖ· καὶ τούτου παραδείγματα πάντα,\nὅσα κἀν τῷ περὶ ἐννοιῶν λαμπρότητος εἰρήκαμιεν.\nΣυνθῆκαι δὲ λαμπραὶ μάλιστα μὲν αἱ σεμναί, περὶ\nὧν εἴρηται, χρῆσθαι μὴν ἔστιν ὅτε οἷόν τε καὶ τροχαικαῖς\nσυνθήκαις, καὶ οὐδέν γε βλάπτεται ὁ λαμπρὸς λόγος\n\n\n\nτῇ συνθήκῃ ταύτῃ, μόνον εἰ ἡ ἀνάπαυσις γένοιτο\nσεμνή· τὸν γὰρ ῥυθμὸν αἰ τοιαῦται ἀναπαύσεις μακρῶν\nτῶν κώλων γινομένων ποιοῦσι σεμνόν τε καὶ λαμπρόν,\nκἂν ἐκ τροχαίωον συγκείμενος ᾖ.\nἈλλὰ περὶ μὲν λαμπρότητος τοσαῦτα. περὶ δὲ ἀκμῆς\nἂν εἴη λέγειν ἑπόμενον, ᾗ πάλιν ἐναντίον εἶδος δηλαδὴ\nκατὰ μὲν τὰς ἐννοίας, ὅσαι σφοδρότητί τε καὶ τραχύτητι\nἐναντιοῦνται, κατὰ δὲ τὰ λοιπά, ὅσα τῇ\nλαμπρότητι.\nὍπως μὲν ἡ σεμνότης καὶ μετʼ ἐκείνην ἡ τραχύτης 10\nἢ τε σφοδρότης καὶ ἔτι λαμπρότης αὐταὶ καθʼ ἑαυτὰς\nγίνονται καὶ τῷ λόγῳ μέγεθος σὺν ἀξιώματι καὶ ὄγκῳ\nπροστιθέασιν, ἱκανῶς ἡμῖν ἐν τοῖς ἔμπροσθεν εἰρημιένοις\nμετὰ τὸν περὶ σαφηνείας δέδεικται λόγον. ἕποιτο\nδʼ ἄν τῷ περὶ τραχύτητός τε καὶ σφοδρότητος καὶ ἔτι\nτῷ τῆς λαμπρότητος ἀναγκαίως ὁ περὶ ἀκμῆς λόγος,\nκατὰ μὲν τὰς ἐννοίας ἐναντιοῦται πάλιν, ὅσα τῇ τε\nσφοδρότητι καὶ τραχύτητι, κατὰ δὲ τὰ λοιπά, ὅσα καὶ\nλαμπρότητι. λέγειν δὲ περὶ ἀκμῆς ἕπεται μετὰ τὰ προειρημένα\nἀναγκαίως τά τε ἄλλα καὶ ὅτι διὰ τούτων\nπως γίνεσθαι πέφυκεν ἡ ἀκμή, ὡς ἐνεδειξάμεθα καὶ\nτοῦτο κατʼ ὀλίγον μέν πως καὶ ἐν τῷ περὶ τραχύτητος,\nδείξομεν δὲ καταφανέστερον ἐνταῦθα ἀναγκαίως ἐν τῷ\nπερὶ αὐτῆς λόγῳ τῆς ἀκμῆς, μᾶλλον δὲ εὐθύς ἐξ ἀρχῆς\nφανερὸν ἔσται.\nἜννοιαι μὲν γὰρ ἀκμῆς καὶ ἔτι μέθοδοι αἱ αὐταί,\nαἵπερ ἦσαν τῆς τε τραχύτητος καὶ τῆς σφοδρότητος.\nΛέξεις δὲ αἵ τε αὐτῶν τούτων τῶν ἰδεῶν καὶ ἔτι αἱ\nτῆς λαμπρότητος μεμιγμέναι, οἷον «τνόσημα γάρ,\nἈθηναῖοι, δεινὸν ἐμπέπτωκεν εἰς τὴν Ἑλλάδα καὶ χαλεπὸν\nκαὶ πολλῆς τινος εὐτυχίας καὶ τῆς παρʼ ὑμῶν\nἐπιμελείας δεόμενον»· ἡ γὰρ τροπὴ τραχέος οὖσα καὶ\nσφοδροῦ λόγου ἡ «νόσημα γάρ» ἑτέρως πως διῆρται\nὡς ἐν λαμπρότητι καὶ οὐ μᾶλλον τραχύτητα ἐνταῦθα\nἐμφαίνει ἢ λαμπρότητα. περὶ δὲ τῶν τοιούτων ὀνοἱκανῶς\nοἶμαι ἐν τῷ περὶ σεμνότητος ἡμῖν\nεἰρῆσθαι.\nΚαὶ μὴν καὶ σχήματα ἀκμιαστικά, ὅσα καὶ ἐν λαμπρότητι\nκαὶ σφοδρότητι. κατὰ μὲν γὰρ λαμπρότητος\nσχῆμα ἀκμὴ γέγονεν ἐν τῷ «ἐξέστητε, ὦ Ἀθηναῖοι,\nτῆς τάξεως, ἐφʼ ἧς ὑμᾶς οἱ πρόγονοι κατέλιπον» καὶ\nπάλιν «πλεονέκτημα, ὧ Ἀθηναῖοι, μέγα ὑπῆρξε Φιλίππῳ»·\nἐξ ἀποστάσεως γὰρ εἰσῆκται. κἀκεῖνα δὲ τοιαῦτα·\n«μή μοι σῳζέσθω μηδʼ ἀπολλύσθω μηδείς, ὃν ἂν\nὁ δεῖνα ἢ ὁ δεῖνα βούληται καὶ τὸ «πολλὰ ἂν εἰπεῖν\nἑχοιεν Ὀλύνθιοι νῦν, ἃ τότʼ εἰ προείδοντο, οὐκ ἂν\nἀπώλοντο» καὶ «ἕως ἂν σῴζηται τὸ σκάφος, ἄν τε\nμεῖζον ἄν τʼ ἔλαττον ᾖ, τότε χρὴ καὶ ναύτην καὶ κυβερνήτην\nκαὶ πάντα ἄνδρα ἐξῆς προθύμους εἶναι,\n\n\n\nἐπειδὰν δὲ ἡ θάλαττα ὑπέρσχῃ, μάταιος ἡ σπουδή».\nταῦτα δὲ καὶ πλέον ἔχει τι· οὐδὲ γὰρ ἐξ ἀποστάσεως\nεἰσῆκται ὥσπερ τὸ «πλεονέκτημα, ὦ Ἀθηναῖοι, μέγα\nὑπῆρξε Φιλίππῳ καὶ τὸ «ἐξέστητε, ὦ Ἀθηναῖοι, τῆς\nτάξεως», ἀλλʼ ἀπροσδοκήτως ἐξ ἐπεμβολῆς. διὸ καὶ\nμειζόνως ἐκλάμπει καὶ πλέον ἔχει τὸ φαιδρὸν ἡ ἀκμή·\nκυρίως γὰρ τοῦτʼ ἂν ἀπόστασις εἴη, ἐὰν δὲ καταστήσας\nεἰς ἀρχὴν ἀνάγῃς τὸν λόγον, ἧττον ἐμφαίνεται τὸ ἀποστατικόν,\nοἷον τοσοῦτον ὑπειπὼν «πλεονέκτημα, ὦ\nἈθηναῖοι» καὶ τὰ ἐξῆς· προσδοκήσασι γὰρ ἡμῖν ἐνταῦθα\nἡ ἀπόστασις ὤφθη· ἐκεῖ δὲ οὐ πάνυ τι τὸ\nἀποστατικόν, οἷον «νὴ Δία, ἔδει γὰρ τὸ καὶ τὸ γενέσθαι\nκαὶ τὸ μὴ γενέσθαι· πολλὰ ἂν εἰπεῖν ἔχοιεν\nὈλύνθιοι καὶ τὰ ἐξῆς. — Ἀλλʼ ὅπερ ἐλέγομεν, κατὰ\nμὲν λαμπρότητος σχήματα οὕτως ἀκμὴ γίνεται· κατὰ\nδʼ αὖ σφοδρότητος αἱ ἀποστροφαὶ δηλονότι καὶ οἱ\nἔλεγχοι ποιοῖεν ἂν τὴν ἀκμήν, οἷον τὸ «πότερον αὐτὴν\nἐχρῆν, Αἰσχίνη, τὸ φρόνημα ἀφεῖσαν καὶ τὴν ἀξίαν\nτὴν ἑαυτῆς ἐν τῇ Θετταλῶν» καὶ τὰ ἐξῆς, καὶ πάλιν\n«οὐ λέγειν εἴσω τὴν χεῖρα ἔχοντα, Αἰσχίνη, δεῖ, οὔ,\nἀλλὰ πρεσβεύειν εἴσω τὴν χεῖρα ἔχοντα». οὐ δεῖ δὲ\nθαυμάζειν, εἴ πού τις ἀποστροφή, καίτοι λεγόντων\nἡμῶν σφοδρότητος εἶναι τὸ σχῆμα, ὅμως καὶ ἦθος ἔχει\nτι, ὥσπερ τὸ «καί μοι μηδὲν ὀργισθῇς· οὐδὲν γὰρ ἐρῶ\nσε φλαῦρον»· μεθωδεύθη γὰρ οὕτως, ὥστε μὴ δόξαι\n\n\n\nπικρῶς λέγεσθαι διὰ τὴν ὑπόληψιν τοῦ προσώπου τοῦ\nΛεπτίνου καὶ μηδέν γε ἧττον ἔχειν τὴν σφοδρότητα.\nἐμφαίνεται γὰρ καὶ ἐν τῷ ἤθει. ὅτι δὲ καὶ ἦθος ποιεῖν\nσφοδρότητα οὐδὲν κωλύει, αἱ εἰρωνεῖαι δηλοῦσι πᾶσαι,\nοἷον «πῶς ὑμῖν ὑπὸ τῶν χρηστῶν τούτων τὰ πράγματα\nἔχει;» καὶ πάλιν «τὸν καλὸν ἀνδριάντα καὶ τριταγωνιστὴν\nἄκρον ἐξέθρεψέ σε καὶ μυρία ἄλλα. κἀκεῖνα\nμέντοι ἠθικῶς ἅμα καὶ σφοδρῶς εἴρηται τὸ «σὺ δὲ\nὅμοιος, Αἰσχίνη; ὁ δὲ ἀδελφὸς ὁ σός; ἀλλὰ πρὸς τοὺς\nζῶντας, ὧ χρηστέ καὶ τὰ ἐξῆς.\nἈλλὰ σχήματα μὲν ἀκμῆς ταῦτα· τὰ δὲ ἄλλα πάντα\nἀπλῶς τὰ αὐτὰ ἔχει τῇ λαμπρότητι, οἷον κῶλα, συνθήκας,\nἀναπαύσεις, ῥυθμούς. Καὶ περὶ μὲν ἀκμῆς\nτοσαῦτα.\nἈπορήσειε δʼ ἄν τις ἐκ τούτων εἰκότωος, ποῖόν τί\nἐστι τὸ «μέχρι τούτου Λασθένης φίλος ὠνομάζετο Φιλίππου\nκαὶ τὰ ἐξῆς, καὶ τὸ «ἀλλʼ ὁ τὴν Εὔβοιαν\nἐκεῖνος σφετεριζόμενος καὶ κατασκευάζων ἐπιτείχισμα\nἐπὶ τὴν Ἀττικήν» καὶ τὰ ἑξῆς, καὶ ὅσα τοιαῦτα, πότερον\nἀκμαστικὰ ἢ λαμπρὰ ἢ τὸ συναμφότερόν ἐστιν,\nὃ καὶ μᾶλλον· φαίημεν οὖν ἄν, ὅτι, καθάπερ ἐδιδά.\nξαμεν ἔν τε τῷ περὶ λαμπρότητος καὶ ἐνταῦθα πάλιν\nἐν τῷ περὶ ἀκμῆς, πάντως τῇ ἀκμῇ λαμπρότητος ἴδια\n\n\n\nπολλὰ πρόσεστιν, οἷον τὰ κῶλα μακρὰ ὄντα καὶ οἱ\nῥυθμοὶ καὶ τὰ ἑξῆς τούτων, πολλαχοῦ δὲ καὶ τὴν λέξιν\nἔφαμεν καὶ τὸ μέγιστον τὰ ἀποστατικὰ τῶν σχημάτων·\nὥστʼ, εἰ λέγοιμεν ταῦτα μεμῖχθαι ἐξ ἀμφοῖν, ἔκ τε\nλαμπρότητος καὶ ἀκμῆς, τὸ «τμέχρι τούτου Λασθένης»\nκαὶ τὰ τοιαῦτα εἰς ταὐτὸν ἐμπίπτειν καὶ μηδὲν ἧττον\nἐμφαίνεσθαι αὐτὰ ἀκμαστικά, εἴ γε πάντως ἔχει ἡ ἀκμὴ\nπολλὰ τῶν ἰδίων λαμπρότητος· αἵ τε γὰρ ἔννοιαι τούτων,\nοἷον τὸ «τμέχρι τούτου Λασθένης φίλος ὠνομάζετο\nΦιλίππου» καὶ πάλιν τὸ «ἀλλʼ ὁ τὴν Εὔβοιαν\nἐκεῖνος σφετεριζόμενος καὶ κατασκευάζων ἐπιτείχισμα\nἐπὶ τὴν Ἀττικήν» καὶ ὅσα τοιαῦτα σφοδρά πως εἶναι\nδοκεῖ κατὰ προσώπων λεγόμενα, ὅπερ ἴδιον ἀκμῆς, τά\nτε σχήματα αὐτὰ καὶ τὰ κῶλα ὄντα λαμπρὰ μετʼ ἐκείνων\nτῶν ἐννοιῶν τὴν ἀκμὴν ποιεῖ. ὥστε καὶ φαίη\nτις ἄν· τί χρὴ λέγειν, ὅτι μέμικται λαμπρότης ἐνταῦθα\nκαὶ ἀκμή, φύσει δέον ἀεὶ ταῦτα μεμῖχθαι, ὅτε ἀκμαῖος\nὁ λόγος εἴη; ἀλλʼ εἰδέναι χρή, ὅτι πρῶτον μὲν ἐνταῦθά\nφαμεν ἀκμὴν καὶ λαμπρότητα συνεληλυθέναι, οὐχί γε\nτραχύτητα ἢ σφοδρότητα ὁμοῦ λαμπρότητι γεγενῆσθαι,\nἃ ποιεῖ τὴν ἀκμήν· οὐ γὰρ ἀκμὴ καὶ λαμπρότης συνελθοῦσαι\nἀκμὴν ποιοῦσιν, ἀλλʼ ἔννοιαι τραχεῖαι καὶ\nσφοδραὶ καὶ μέθοδοι τοιαῦται λέξει καὶ κώλοις λαμπρότητος\nκαὶ εἴ τινι ἑτέρῳ κραθεῖσαι ποιοῦσι τὴν\nἀκμήν. διὸ οὐδὲ ἀντακολουθοῦσιν ἀλλήλαις, ἀλλʼ ἡ\n\n\n\nμὲν ἀκμὴ πάντως ἔχει τι καὶ λαμπρότητος, οὐ μὴν ἥ\nγε λαμπρότης ἔχει τι ἀκμῆς, εἰ μή τις ἐρίζων βιαίως\nλέγοι ταῦτα, ἃ ἦν ἴδια λαμπρότητος, τὴν μακροκωλίαν\nλέγω καὶ τὰ ἀποστατικὰ σχήματα καὶ εἴ τι ἕτερον, διὰ\nτὸ ἐπʼ ἀμφοῖν εὑρίσκεσθαι ἰσάζειν καὶ μηδὲν μᾶλλον\nἐντεῦθεν ἐκεῖ ἢ ἐκεῖθεν ἐνθάδε μετενηνέχθαι. ἀλλὰ\nταῦτα μέν ἐστι σαφὴς λῆρος· φανερὰ γὰρ ταῦτά γε\nκαὶ τῇ αἰσθήσει ψιλῇ, ὡς ἴδια μέν ἐστι λαμπρότητος,\nἀκμὴ δʼ οὐδὲ ἔχει γενέσεως ὑπόστασιν καθʼ ἑαυτήν,\nἀλλʼ ἡ μῖξις τῶν ἀπὸ τῆς τραχύτητος ἢ σφοδρότητος\nκαὶ τῶν ἀπὸ τῆς λαμπρότητος ποιεῖ τὴν ἀκμήν. διό,\nκαθάπερ ἔφην, οὐδὲ ἀντακολουθοῦσιν· ὅπερ μὲν γὰρ\nἂν ἀκμαῖον ᾖ, πάντως καὶ λαμπρόν ἐστι καὶ ἤτοι\nσφοδρόν γε ἢ τραχὺ ἢ τὸ συναμφότερον· οὐ μὴν ὅ τι\nἂν ᾖ τραχύ γε ἢ σφοδρὸν ἢ καὶ λαμπρόν, ἀνάγκη αὐτὸ\nκαὶ ἀκμαῖον εἶναι· ἔχει γὰρ ταῦτα καὶ καθʼ ἑαυτὰ\nὑπόστασιν καὶ χωρὶς τῶν ἑτέρων. δύναται μέντοι τις\nοὕτω λέγειν, ὅτι οἷόν τέ ἐστιν ἀπὸ ταύτης τῆς ἐννοίας\nοἷον τῆς τραχείας ἢ σφοδρᾶς ἀκμὴν ποιῆσαι ἢ πάλιν\nἀπὸ τούτου τοῦ κώλου οἷον τοῦ λαμπροῦ ὁμοίως ἀκμὴν\nποιῆσαι, οὐ μὴν ἴδιά γε ταῦτα ἀκμῆς. πρὸς οὖν τοὺς\nταῦτα τιθεμένους ἀκμὴν εἶναι, ἐπείπερ ἔφην ἄμφω\nσυνεληλυθέναι, ἀκμὴν καὶ λαμπρότητα, πρῶτον μέν,\nὅπερ εἶπον, ὑποληπτέον, ὅτι οὐκ ἐξ ἀκμῆς καὶ λαμπρότητος\nἡ ἀκμὴ γίνεται, ἀλλʼ ἐξ ὧν εἴρηται· ἔπειτα\nὅτι ταῦτα, τὸ «τμέχρι τούτου Λασθένης» λέγω καὶ τὸ\n\n\n\n«ἀλλʼ ὁ τὴν Εὔβοιαν ἐκεῖνος σφετεριζόμενος» καὶ τὰ\nτούτων ἐξῆς ὅσα τε αὐτοῖς ἐστιν ὅμοια, μεμῖχθαι λέγω\nδιόλου ἀρξάμενα ἀπὸ τῶν ἐννοιῶν· καὶ γὰρ λαμπραί\nεἰσι καὶ σφοδραὶ ἔννοιαι καὶ μᾶλλόν γε λαμπραί, εἴ\nτις σὺν ἐπιστήμῃ αὐτὰς θεωροίη. σκεψώμεθα δέ, ποίας\nἐννοίας ἔφαμεν εἶναι λαμπράς. αἷς πέποιθεν ὁ λέγων\nδηλονότι. οὐκοῦν ἐνταῦθα βουλόμενος συστῆσαι ὁ\nῥήτωρ, ὅτι, εἰ τῆς Φιλίππου μερίδος ἡ πόλις ἐγένετο,\nοὐκ ἂν συνήνεγκεν, ἐπιστώσατο μὲν αὐτὸ καὶ κατὰ\nἔθνη καὶ κατὰ πόλεις, ἐκ Θετταλῶν τετραδαρχουμένων\nκαὶ ἐκ τῶν ἄλλων, οἷον «καὶ γὰρ εἰ μὲν ὡς ἐκράτησε\nΦίλιππος ᾤχετο εὐθέως ἀπιὼν καὶ μετὰ ταῦτα ἦγεν\nἡσυχίαν, μηδένα μήτε τῶν ἑαυτοῦ συμμάχων μήτε τῶν\nἄλλων Ἑλλήνων ἀδικῶν, ὅμως ἦν ἄν τις κατὰ τῶν\nἐναντιωθέντων, οἷς ἔπραττεν ἐκεῖνος, μέμψις καὶ κατηγορία·\nεἰ δὲ ὁμοίως ἁπάντων τὸ ἀξίωμα, τὴν ἡγεμονίαν»\nκαὶ τὰ ἑξῆς. συνέστησε μὲν οὖν αὐτὸ καὶ κατὰ πόλεις,\nὥσπερ ἔφην, καὶ κατὰ ἔθνη. συνιστὰς δὲ αὐτὸ καὶ ἀπὸ\nτῶν κατʼ ἄνδρα «τοὐδείς», φησί, «τὸ τοῦ προδιδόντος\nσυμφέρον ζητῶν χρήματα ἀναλίσκει». εἶτʼ αὖ πάλιν\nτοῦτο συστῆσαι θέλων ἔχει παραδείγματα σαφῆ καὶ\nπολλὰ καὶ γνώριμα πᾶσι. διὸ καὶ πεποιθήσει λέγων\nἐλλαμπρύνεται τῷ λόγῳ. καὶ οὐκ οἶδά γε, εἴ τι παράδειγμα\nτούτου λαμπρότερον ἔχομεν τοῦ «μέχρι τούτου\nΛασθένης φίλος ὠνομάζετο Φιλίππου» καὶ τὰ ἑξῆς, εἰς\nτοσοῦτον μῆκος τῶν κώλων προελθόντων, ἅτε τῇ ἐννοίᾳ\n\n\n\nπεποιθότως χρωμένου τοῦ ῥήτορος, καὶ τῶν ἐπαναφορῶν\nδιὰ τὸ κατὰ συζυγίαν ἐξενεχθῆναι θαυμαστὸν\nκάλλος ἐργασαμένων· ἀκριβέστερον δὲ καὶ περὶ τούτου\nἐν τῷ περὶ κάλλους ἡμῖν λελέξεται. Ἀλλʼ ἐπὶ τὸ ἐξ\nἀρχῆς ἐπανιτέον, ὅτι λαμπρὰ μὲν διὰ ταῦτα ἡ ἔννοια·\nοὐ γὰρ Εὐθυκράτους καὶ Λασθένους καὶ τῶν ἄλλων\nπροδοτῶν προὔκειτο δήπουθεν αὐτῷ κατηγορεῖν, ἀλλὰ\nσυστῆσαι τὸ προειρημένον. λαμπρὰ μὲν οὖν διὰ ταῦτα.\nσφοδρά γε μὴν δηλονότι διὰ τοῦτο, ὅτι κατὰ προσώπων\nδοκεῖ λέγεσθαι τῶν προδοτῶν. καίτοι οὐχὶ τοιοῦτον\nἁπλῶς εἶναι δεῖ τὸν κατὰ προδότου λόγον, ἀφηγηματικὸν\nκαὶ ἧττον ἔχοντα τὸ σφοδρόν· ὅμως γε μὴν\nἔχει τι τῆς σφοδρότητος καὶ οὕτως. — Καὶ αἱ μὲν\nἔννοιαι τοιαῦται, καθʼ ἃς καὶ μόνας τάχα ἄν τις ἐνταῦθα\nφαίη μεμῖχθαι τὴν λαμπρότητα καὶ τὴν ἀκμήν.\nτὰ δὲ ἑξῆς δῆλα μὲν ὡς πάντως ἐστὶν ἴδια λαμπρότητος\nκαὶ ὡς, εἴπερ λαμπρὰ ἡ ἔννοια, ὥσπερ καὶ ἔστι\nλαμπρά, καθάπερ καὶ ἐδείκνυμεν, ἐκείνης ἂν εἴη καὶ\nταῦτα, μέθοδον λέγω καὶ σχήματα καὶ τἆλλα πάντα·\nδιὰ δὲ τὸ καὶ τὴν ἀκμὴν ἀπὸ τούτων συνίστασθαι\nἀνάγκη φάσκειν ἐνταῦθα κοινὰ αὐτῶν γεγενῆσθαι καὶ\nτὰ τοιαῦτα. — Τοιοῦτον δὲ καὶ τὸ «ἀλλʼ ὁ τὴν Εὔβοιαν\nἐκεῖνος»· τοῦ γὰρ ὅτι τὴν εἰρήνην λέλυκε Φίλ-.\nιππος τὰ λεγόμενα πάντα συστάσεις εἰσὶ καὶ πίστεις,\nαἷς πεποιθὼς ὡς γνωρίμοις καὶ φανεραῖς ἐλλαμπρύνεται.\n\n\n\nἀλλʼ ὅμως ἐνταῦθα πλέον τὸ ἀκμαῖόν ἐστιν,\nὥσπερ ἐκεῖ πλέον ἦν τὸ λαμπρόν· φανερῶς γὰρ ἐνταῦθα\nλέγει κατὰ προσώπου καὶ οὐχ ὡς ἐκεῖ ἀφηγεῖται\nκαὶ οὐ κατηγορεῖ. ἔτι μέντοι καὶ διὰ τοῦτο πλεονάζειν\nτῇ ἀκμῇ δοκεῖ, ὅτι σχήματι κέχρηται ἐλεγκτικῷ\nπρὸς τὸν Αἰσχίνην, λέγω τῇ ἐρωτήσει, ὅπερ ὄν σφοδρότητος\nἡ μὲν ἀκμὴ δέχεται, ἡ λαμπρότης δὲ οὔ.\nκαὶ μὴν καὶ τὸ μὴ ἁπλῶς εἰς μῆκος ἀπολελύσθαι τὰ\nκῶλα, ἀλλʼ εἶναι μὲν τὸ ὅλον ἕν, δοκεῖν δὲ διακεκόφθαι\nταῖς συμιπλοκαῖς καὶ γεγενῆσθαι κομματικόν,\nοὔτε λαμπρότητος ὂν οὔτε ἀκμῆς σφοδρότητος δὲ μᾶλλον,\nτῷ τὴν σφοδρότητα τῆς μὲν λαμπρότητος ἀπηλλάχθαι\nπάντῃ, τῇ δὲ ἀκμῇ κατά τι κοινωνεῖν ἀκμαιότερον\nμᾶλλον ἢ λαμιπρότερον πεποίηκε φαίνεσθαι τὸν\nλόγον. — Εἰ δὲ καὶ περιβεβλημένως, μᾶλλον δὲ μεστῶς\nπροήχθη, τοῦτο πάλιν ἑτέρου λόγου.\nΤαῦτα περὶ ἀκμῆς. ἕποιτο δʼ ἂν εἰπεῖν ἤδη καὶ περὶ\nτῆς περιβολῆς· αὕτη γὰρ λοιπὴ τῶν ποιουσῶν τὸ μέγεθος\nἰδέα καταλείπεται, ᾗπερ ὅτι ἐναντία ἦν ἡ καθαρότης,\nἐν τῷ περὶ σαφηνείας εἰρήκαμεν.\nΜετὰ τὸν περὶ σαφηνείας λόγον ὑποθέμενοι περὶ\nμεγέθους εἰπεῖν καὶ ὄγκου καὶ ἀξιώματος τοῦ ἐν λόγῳ\nἔφαμεν τοῦτο ποιεῖν σεμνότητά τε καὶ τραχύτητα καὶ\n\n\n\nἔτι αὖ σφοδρότητα λαμπρότητά τε καὶ ἀκμὴν καὶ τελευταῖον\nἐπὶ πᾶσι τὴν περιβολήν. οὐκοῦν περὶ τῶν\nἄλλων ἀπασῶν εἰπόντες ἰδεῶν, αἳ τὸ μέγεθος ἐποίουν,\nἀναγκαίως ἂν ἤδη λέγοιμεν καὶ περὶ τῆς περιβολῆς.\nτά τε γὰρ ἄλλα ἀξία σπουδῆς ἡ περὶ αὐτῆς ἐπιστήμη\nκαὶ ὅτι πλείονι ταύτῃ τῶν ἄλλων ἰδεῶν ἁπασῶν, καθʼ\nἃς λόγου μέγεθος γένοιτʼ ἄν, ὁ ῥήτωρ κέχρηται. ἀλλὰ\nτὴν μὲν αἰτίαν, διʼ ἣν οὕτω πεποίηκεν ἐκεῖνος, ὕστερον\nλέξομεν· οὐ γὰρ ἐγχωρεῖ νυνὶ λέγειν, πρὶν περὶ αὐτῆς\nτι προδιδάξαι τῆς περιβολῆς· περὶ αὐτῆς δʼ ἂν ἤδη\nταύτης εἴη λεκτέον. ὅτι δὲ ἐναντίον αὐτῇ ἡ καθαρότης,\nἐν τῷ περὶ σαφηνείας εἴρηται.\nΓίνεται τοίνυν περιβολὴ κατʼ ἔννοιαν μέν, ὅταν ἤτοι\nἔξωθέν τι προσλαμβάνῃς τούτῳ, περὶ οὗ ὁ λόγος, οἷον\nγένος εἴδει «πονηρόν, ὦ Ἀθηναῖοι, πονηρὸν ὁ συκοφάντης\nἀεί, τοῦτο δὲ καὶ φύσει κίναδος τἀνθρώπιόν\nἐστιν», ἢ ἀόριστον ὡρισμένῳ, οἷον «πολλὰ μὲν οὖν\nἔγωγʼ ἐλαττοῦμαι κατὰ τουτονὶ τὸν ἀγῶνα Αἰσχίνου,\nδύο δέ, ὦ Ἀθηναῖοι, καὶ μεγάλα», ἢ ὅλον μέρει, οἷον\n«ἀλλʼ ὅλης οὔσης ἱερᾶς τῆς ἀκροπόλεως ταυτησὶ καὶ\nπολλὴν εὐρυχωρίαν ἐχούσης, παρὰ τὴν χαλκῆν τὴν μεγάλην\nἈθηνᾶν ἐκ δεξιᾶς ἕστηκεν»· οὐ γὰρ ἡ ἀκρόπολις\nγένος οὐδʼ ὁ ἐκ δεξιᾶς τῆς Ἀθηνᾶς τόπος εἶδος τῆς\nἀκροπόλεώς ἐστιν οὐδὲ ἀόριστόν τι καὶ ὡρισμένον, ἀλλʼ\n\n\n\nὅλον καὶ μέρος καὶ προσείληπται τῷ μέρει τὸ ὅλον.\nποιεῖ δὲ καὶ τὸ κατʼ ἄθροισιν προσλαμβανόμενον ἔξωθεν,\nεἰ καὶ μὴ προσληφθείη τὸ ἀόριστον, ὃμως περιβολήν\nτινα, οἷον «δύο δὲ καὶ μεγάλα, ἓν μὲν τόδε,\nἕτερον δὲ τόδε», καὶ πάλιν «τρία γὰρ τὰ μέγιστα\nὀνείδη κτᾶται, φθονεροὺς ἀχαρίστους ἀπίστους εἶναι\nδοκεῖν» καὶ πάλιν ἐνταῦθα δύο εἴρηκεν, ἓν μὲν τόδε,\nἕτερον δὲ τόδε. πολλὰ παρὰ τῷ ῥήτορι καὶ τούτου καὶ\nτῶν ἔμπροσθεν εἰρημένων τὰ παραδείγματα. — Εἰδέναι\nδὲ χρή, ὡς αἱ τοιαῦται προσλήψεις καὶ εὐκρινείας\nεἰσίν, οὐ περιβολῆς μόνον ποιητικαί· κατὰ μὲν γὰρ τὸ\nπροειδέναι τοὺς ἀκούοντας, περὶ ὅσων ἀκούσονται,\nποιεῖ τὴν εὐκρίνειαν, καθὸ δὲ ἔξωθεν προσείληπται,\nπεριβάλλει. θαυμάζειν δὲ οὐ χρή, εἰ δοκοῦσά πως ἡ\nεὐκρίνεια τῇ περιβολῇ ἐναντιοῦσθαι διὰ ταὐτοῦ πράγματος\nδύναται γίνεσθαι, οἷον διὰ τῆς τοῦ κατʼ ἄθροισιν\nπροσλήψεως· οὐ γὰρ οὕτως ἐστὶν ἐναντία τὰ τῶν\nλόγων εἴδη, καθάπερ ἄλλα τινά, ὡς μὴ δύνασθαι συνυπάρχειν,\nοἷον ὥσπερ τὸ θερμὸν τῷ ψυχρῷ ἢ ὁ θάνατος\nτῇ ζωῇ ἢ ἡ νὺξ τῇ ἡμέρᾳ ἢ ὅσα τοιαῦτα, ἀλλὰ\nτοὐναντίον πέφυκε δύνασθαι συνυπάρχειν τὰ ἐναντία\nταῦτα καὶ τότε μᾶλλον θαυμαστὸς ὁ λόγος γίνεται, ὅταν\nδιὰ τῶν ἐναντίων ἰδεῶν εὖ κεκραμένος περαίνηται\nδυσχερὴς δὲ ἡ μῖξις, καὶ σχεδὸν οὐδεὶς οὕτω καλῶς\nοὐδὲ τῶν ἀρχαίων αὐτῇ κέχρηται ὡς ὁ ῥήτωρ, μετά\nγε Ὅμηρον. πῶς γὰρ οὐ δυσχερὲς μῖξαι καθαρότητα\nμὲν περιβολῇ καὶ τῷ περιττῷ καὶ μεστῷ τὴν σαφήνειαν,\n\n\n\nσεμνότητι δὲ τὸ λεπτὸν καὶ τὴν χάριν τῷ διηρμένῳ\nπρὸς μέγεθος, σφοδρότητι δὲ τὴν ἀφέλειαν\nκαὶ τῇ τραχύτητι τὸ μεθʼ ἡδονῆς· ἔνθα δὲ τόλμης δεῖ,\nκάλλος καὶ τὸ κεκοσμημένον ἅμα πιθανότητι, λαμπρότητι\nδὲ τὸ γοργόν τε καὶ ἀγωνιστικὸν καὶ οἶον εὔζωνον\nχωρὶς εὐτελείας καὶ ταπεινότητος, τῷ δὲ ἀκμαίῳ πάλιν\nτὸ πιθανὸν καὶ τὸ τοῦ ἀληθοῦς καὶ ἐνδιαθέτου ἐμφαντικὸν\nὅσα τε ἄλλα τῶν εἰδῶν τοῦ λόγου τῆς ἐναντίας\nἀλλήλοις δοκεῖ πως εἶναι φύσεως. τούτου γὰρ οὐκ\nοἶδ᾿ εἴ τι γένοιτʼ ἂν ἐν λόγῳ χαλεπώτερον, ἄλλως τε\nκαὶ τούτοις ἅπασιν αὐτοῖς τε ἑκάστοις καὶ ταῖς μίξεσιν\nαὐτῶν εἰ μέλλοι τις εἰς δέον χρήσεσθαι. ἀλλὰ\nταῦτα μὲν ἀκριβῶς δεῖξαι καὶ διὰ παραδειγμάτων ἑτέρου\nδεῖται καιροῦ τοῦ περὶ μεθόδου δεινότητος ὅτε\nλέγοιμεν. νῦν δὲ εἰς τοσοῦτον εἰρήσθω, τοῦ μηδένα\nθαυμάζειν, ὃ δὴ σμικρότατόν ἐστιν ἐν αὐτοῖς, εἰ περιβολὴ\nδύναται διὰ ταὐτοῦ γίνεσθαι καὶ εὐκρίνεια· σχεδὸν\nγὰρ ταῦτα οὐδὲ ἐναντία ἐστίν, ἀλλὰ καὶ ἀναγκαῖον\nἀεὶ τοῖς περιβλητικοῖς ἅπασιν, ὅτε αὐξηθείη καὶ μεστὸν\nποιεῖ τὸν λόγον, παρεῖναί τι τῶν εὐκρινούντων, ὡς ἂν\nμὴ συγχέοιτο μηδʼ ἀσαφὴς ὁ λόγος γίνοιτο, ὅπερ καὶ\nἐν τῷ περὶ εὐκρινείας ἐδείξαμεν.\nἘπάνειμι δὴ πάλιν ἐξ ἀρχῆς ἐπὶ τὸν τῆς περιβολῆς\n\n\n\nλόγον. ἤτοι γάρ, ὅπερ ἔφην, ὅταν προσλάβῃ τις τῶν\nἔξωοθέν τι, ποιεῖ κατ ἔννοιαν περιβολήν, ὡς ἐδείξαμεν,\nἢ ὅταν μὴ ψιλὰ λέγῃ τὰ πράγματα μηδὲ καθʼ ἑαυτά,\nἀλλὰ μετὰ τῶν παρακολουθούντων, οἷον τόπου, χρόνου,\nαἰτίας, τρόπου, προσώπου καὶ ἔτι γνώμης τῆς τοῦ\nπροσώπου πάντων τε ἀπλῶς τῶν τοιούτων, οἷον ‘ὑπεσχόμην\nχορηγήσεινʼ. πότε; ‘τρίτον ἔτος τουτίʼ. ποῦ;\n‘ἐν τῇ ἐκκλησίᾳ’. διὰ τί; ‘οὐ καθεστηκότος χορηγοῦ\nκαὶ διὰ τοῦτο λόγων καὶ λοιδορίας γινομένων.ʼ πῶς\nὑπέσχου; ‘ἐθελοντήςʼ. τίς ὤν; ‘οὐ πάνυ πλούσιος.\nμανία γὰρ ἴσως ἐστίνʼ, ἔφη, ‘τὸ παρὰ τὴν δύναμίν τι\nποιεῖνʼ· τοῦτο δέ ἐστι τῆς τοῦ προσώπου προσλήψεως\nἴδιον. τίνι γνώμῃ; ‘διὰ φιλοτιμίανʼ. προηγουμένως\nμὲν οὖν κατʼ ἔννοιαν ἀπὸ τούτων γίνεται περιβολή.\nδύναται δὲ καὶ αὔξεσθαι ἕκαστα τούτων καὶ μιᾶλλον\nποιεῖν ἐμπερίβολον κατʼ ἔννοιαν τὸν λόγον καὶ ἐξ ἑτέρων,\nοἷον ‘ὑπεσχόμην χορηγήσειν πένης ὤνʼ· τοῦτο\nμὲν ἦν τοῦ προσώπου ψιλόν· ηὔξηται δὲ πῶς; πρῶτον\nμὲν ἀπὸ τῆς πρὸς ἕτερον διαφορᾶς, οἷον ‘μηδενὸς\nὑπισχνουμένουʼ, εἶτα ἄλλη αὔξησις ‘μηδὲ τῶν πλουσίωνʼ,\nεἶτα ἑτέρα ‘καὶ οὐδὲ τῶν ἄλλων λειτουργιῶν\nἀτελὴς μεμενηκώς, ἀλλὰ πολλὰ λελειτουργηκὼς καὶ ἐν\nἐπιδόσεσι καὶ ἐν τριηραρχίαιςʼ. καὶ ὅλως καθʼ ἕκαστον\nἐθέλων αὔξειν εὕροις ἂν πολλὰ καὶ ἐνθυμήματα καὶ\n\n\n\nπαραδείγματα καὶ ὡρισμένα καὶ ἀόριστα· οὐ γὰρ μόνον\nἀπὸ τῶν προειρημένων περιβάλλοι τις ἄν, ἀλλὰ καὶ\nἐπιχειρῶν πανταχόθεν, οἷον ἀπὸ τοῦ ὁμοίου, ἀπὸ τοῦ\nἐναντίου, τοῦ γένους, τοῦ εἴδους, τοῦ ὅλου, τοῦ μέρους,\nἔτι ἀπὸ τοῦ μείζονος, ἴσου, ἐλάττονος. ταῦτα\nδὲ ἴσως οὐδὲ προσλήψεις εἰσίν, ἀλλὰ πίστεις μᾶλλον,\nτὰ διὰ τούτων ἐνθυμήματα λέγω καὶ παραδείγματα γινόμενα,\nκαὶ δεῖται λόγου τοῦ περὶ πίστεων. — Ἔτι\nπεριβάλλει κατʼ ἔννοιαν καὶ τὸ μὴ αὐτὰ τιθέναι μόνα\nτὰ πραχθέντα, ἀλλὰ καὶ τὰ ἐκβάντα ἄν, εἰ μὴ τοῦτο\nἐγένετο, καὶ δέον τινὰ πρᾶξαι ὅτι παρῆκεν, ὡς εἰ λέγοιμεν\nὅτι «πάντα τὰ ἄλλα ἀφεὶς καὶ παριδὼν ἐπέραινεν,\nἐφʼ οἷς ἐμισθώθη». Ἀλλὰ κατʼ ἔννοιαν μὲν\nοὕτω γίνεται περιβολή.\nΜέθοδοι δὲ ποιοῦσι περιβολὴν αἵδε· τὸ ἀναστρέφειν\nτὰ πράγματα καὶ τὰ δεύτερα πρῶτα λέγειν, εἶτʼ ἀναγκάζεσθαι\nἐπεμβάλλειν τὰ πρῶτα καὶ τῷ σχήματι χρῆσθαι\nτῷ κατʼ ἐπεμβολήν, οἷον «ἀλλ’ ἐπειδὴ πάλιν ἥκομεν ἐκ\nτῆς πρεσβείας ταύτης τῆς ἐπὶ τοὺς ὅρκους, ἧσπερ εἰσὶν\nαἱ νῦν εὔθυναι»· εἶτʼ ἐπενέβαλε τὰ πρῶτα «οὔτε μικρὸν\nοὔτε μέγα οὐδʼ ὁτιοῦν εὑρημένοι τῶν ὑπὸ τούτου ῥηθέντων,\nὅτε τὴν εἰρήνην ἐποιεῖσθε, λεχθέντων καὶ\nπροσδοκηθέντων» καὶ τὰ ἑξῆς μέχρι τοῦ «προσῇμεν τῇ\nβουλῇ». τὸ γοῦν ἀναστρέφειν τὰ πράγματα περιβάλλει\nκατὰ μέθοδον, ἵνʼ ὅπερ ἔφην ἀναγκάζηται ἤτοι ἐπεμβάλλειν,\n\n\n\nὡς ἐνταῦθα, ἢ ἐπισυνάπτειν ἀναγκαίως τὰ\nπρῶτα, οἷον «ἀλλ’ ἐν τῷ πανδοκείῳ τῷ πρὸ τοῦ Διοσκορείου\n(εἴ τις ὑμῶν εἰς Φερὰς ἀφῖκται, οἶδεν ὃ λέγω)\nἐνταῦθα ἐγίνοντο οἱ ὅρκοι»· μέχρι μὲν δὴ τούτου ἐπεμβολή\nτις γέγονεν ἡ τοῦ «εἴ τις ὑμῶν εἰς Φερὰς ἀφῖκται,\nοἶδεν ὃ λέγω». ­τὸ δὲ ἑξῆς ἐπισυνῆπται, καὶ κατὰ\nτοῦτο δὲ πεποίηκε τὴν περιβολήν, οἷον «ὅτε δεῦρʼ ἤδη\nτὸ στράτευμʼ ἄγων ἐβάδιζε Φίλιππος», εἶθʼ ὕστερον ἡ\nποιότης καὶ αὐτὴ περιβάλλουσα μετὰ αὐξήσεως, οἷον\n«αἰσχρῶς, ὦ Ἀθηναῖοι, καὶ ἀναξίως ὑμῶν». εἰ δέ τι\nκαὶ τῷ διʼ ἐπικρίσεως εἰπεῖν τὴν ποιότητα πεποίηκεν ὁ\nῥήτωρ ἕτερον, ἄλλου λόγου· ἐπεὶ καὶ τὸ ἐπεμβληθὲν\nἐν ἀρχῇ τὸ «εἴ τις ὑμῶν εἰς Φερὰς ἀφῖκται, οἶδεν ὃ\nλέγω» οὐ μόνον περιβολὴν ἐποίησεν, ἀλλὰ καὶ γοργότητα,\nὁμοῦ δὲ διακόψαν τὸν λόγον καὶ ἀληθινοῦ\nπως τύπου δοκεῖ εἶναι. ἀλλʼ οὐ νῦν περὶ τούτου. —\nΤό τε οὖν ἀναστρέφειν τῶν πραγμάτων τὴν τάξιν μέθοδος\nπεριβολῆς, ὡς εἴρηται, καὶ τὸ τὰς κατασκευὰς\nτῶν προτάσεων καὶ τὰς πίστεις τάς τε τούτων αὐξήσεις\nπρώτας τιθέναι τῶν προτάσεων αὐτῶν, ὡς ἐν τῷ Περὶ\nτοῦ στεφάνου· μερικῆς γὰρ οὔσης ἐν αὐτῷ προτάσεως\nτῆς ὅτι ‘συμφέροντα ἔθηκα νόμον τὸν περὶ τῶν τριηραρχιῶνʼ\nκαὶ κατασκευαζομένης ταύτης ἔκ τε τοῦ παῦσαι\nτοὺς πένητας ἀδικουμένους καὶ τοῦ κωλῦσαι τοὺς πλουσίους\nἀπὸ μικρῶν ἀναλωμάτων ἀτελεῖς γινομένους καὶ\nτὴν πόλιν ὑστερίζουσαν τῶν καιρῶν, σκόπει, πῶς εἰσάγει\n\n\n\nτὰς κατασκευὰς καὶ τὰς αὐξήσεις τῆς προτάσεως\nπρώτας αὐτῆς ἐκείνης· «ὁρῶν γάρ», φησί, «τὸ ναυτικὸν\nὑμῶν καταλυόμενον καὶ τούς μὲν πλουσίους ἀτελεῖς\nἀπὸ μικρῶν ἀναλωμάτων γινομένους, τοὺς δὲ\nμέτρια ἢ μικρὰ κεκτημένους τῶν πολιτῶν τὰ ὄντα\nἀπολλύντας, ἔτι δʼ ὑστερίζουσαν ἐκ τούτων τὴν πόλιν\nτῶν καιρῶν, ἔθηκα νόμον» καὶ τὰ ἑξῆς. πολὺ δὲ ἐνταῦθα\nκαὶ τὸ τῆς δεινότητος, ὡς ἐν τῷ περὶ αὐτῆς\nλόγῳ δείξομεν. ὅμοιον δὲ τούτῳ καὶ τὸ «εἰ μὲν περὶ\nκαινοῦ τινος πράγματος προὐτίθετο, ὦ Ἀθηναῖοι, σκοπεῖν»·\nτοῦ γὰρ προοιμίου ἡ μὲν πρότασις, ὅτι δεῖ νεωτέρου\nὄντος καὶ πρώτου λέγοντος ἀνέχεσθαι, αἱ δὲ\nταύτης κατασκευαί, ὅτι μηδὲν οἱ πρεσβύτεροι τῶν δεόντων\nεἰρηκασιν ἐπὶ πολλῶν ἐκκλησιῶν, καὶ εἴ τινες\nἄλλαι· ἃς δὴ κατασκευὰς προὔταξε τῆς προτάσεως. οὗ\nτοὐναντίον Ἰσοκράτης ἐν τῷ Ἀρχιδάμῳ ποιήσας ἧττόν\nτε ἐμπερίβολον καὶ πόρρω δεινότητος πεποίηκε τὸν\nλόγον, οἷον «ἴσως τινὲς ὑμῶν θαυμάζουσιν, ὅτι τὸν\nἄλλον ἅπαντα χρόνον τοῖς τῆς πόλεως νόμοις ἐμμεμενηκώς»\nκαὶ τὰ ἑξῆς. Ἀλλὰ μέθοδοι μὲν αὗται, καθʼ\nἃς περιβάλλεται λόγος.\nΛέξις δὲ καθʼ ἑαυτὴν ἰδία περιβολῆς, ὥσπερ ἦσαν\nἄλλαι τινὲς ἴδιαι τῶν ἄλλων ἰδεῶν, οὐκ ἔστι κατά γε\nἐμέ, εἰ μή τις τὰς ἰσοδυναμούσας ἑτέραις λέξεσι διὰ\nτὸ ἐκ παραλλήλου δύνασθαι τίθεσθαι περιβολῆς ἰδίας\n\n\n\nλέγοι, οἷόν ἐστι καὶ τὸ «τί ἐροῦμεν; καὶ τί φήσομεν;»\nκαὶ τὸ «ἃ ἐγὼ προορώμενος, ὦ Ἀθηναῖοι, καὶ λογιζόμενος\nγράφω ψήφισμα» καὶ τὸ «εἰσὶ κρίσεις καὶ ἀγῶνες\nπικρὰ καὶ μεγάλα ἔχοντες ἐπιτίμια» καὶ τὸ «ὅτι\nτότε μὲν ὁ δῆμος δεσπότης καὶ κύριος ἦν ἁπάντων\nτῶν ἀγαθῶν». καὶ ὅλως μυρία ἐστὶ τούτου γε παρὰ\nτῷ ῥήτορι τὰ παραδείγματα, ἃ καὶ ἐξετάζοντες τινές,\nὡς ἂν ἐξετάσαιεν αὐτοὶ τοὺς λόγους, εἰρήκασι περιβολῆς\nεἶναι ἴδια. ἀλλʼ ἡμεῖς τό γʼ ἡμῖν δοκοῦν περὶ\nτούτων εἰρήκαμεν. πλεονασμὸν μὲν γὰρ ἴσως ἔχει τινὰ\nκαὶ ἤτοι ἔλεγχον ἢ αὔξησιν ἢ σαφήνειαν ἢ τι τῶν\nτοιούτων, περιβολὴν δὲ εἰ καὶ ἐμφαίνει, ἀλλʼ οὖν οὐ\nκατὰ τὴν λέξιν· οὐδεμία μὲν γὰρ λέξις αὐτὴ καθʼ\nἑαυτὴν ἔχει περιβολήν, τῇ δὲ πρὸς ἀλλήλας οἶμαι συμπλοκῇ\nκαὶ τὴν ἔμφασιν τοῦ περιβεβλῆσθαι ποιοῦσιν.\nοὔκουν περιβλητικὸν τὸ «τί ἐροῦμεν» οὐδὲ τὸ «τί φήσομεν»\nοὐδὲ τῶν ἄλλων τῶν εἰρημένων αὐτὸ καθʼ αὑτὸ\nοὐδέν, ἀλλʼ ἡ ἐκ παραλλήλου θέσις αὐτῶν πεποίηκεν\nἴσως τινὰ ἔμφασιν περιβολῆς· τοῦτο δὲ οὐχὶ λέξεως\nδήπουθεν, ἀλλʼ ἴσως μεθόδου. ἐπεὶ καὶ ἐννοίας\nὅλας ἐκ παραλλήλου τίθεμεν, ὅταν ἐπιμένωμεν, ἀλλʼ\nοὐκ οἶμαι τοῦτο εἶναι περιβολῆς ἴδιον, δεινότητος δὲ\nμᾶλλον τῆς κατὰ μέθοδον· ταῖς γὰρ ἐπιμοναῖς ἐφʼ ὧν\nἰσχύομεν πραγμάτων χρώμεθα, ὡς ὁ ῥήτωρ ἐν τῷ\n\n\n\nΠερὶ τοῦ στεφάνου «πότερον», φησί, «τὴν πόλιν ἐχρῆν,\nΑἰσχίνη, τὸ φρόνημα ἀφεῖσαν καὶ τὴν ἀξίαν τὴν αὑὐτῆς»\nκαὶ τὰ ἑξῆς. ταύτῃ γὰρ τῇ ἐννοίᾳ πλεῖον ἢ τετράκις\nἐν ταὐτῷ τόπῳ κέχρηται καὶ τὸ μέγιστον διὰ\nταὐτοῦ σχήματος, λέγω δὴ τοῦ κατʼ ἐρώτησιν ἐξ ἀποστροφῆς·\nδιὰ γὰρ τὸ ἔνδοξον τῆς ἐννοίας ἐπιμένει καὶ\nδεινῶς ἐπίκειται τῷ ἐχθρῷ, ταῖς συνεχέσιν ἐρωτήσεσιν\nοὐδὲ ἀναπνεῖν ἐῶν. καὶ ἐν οἷς μὲν ἂν ἰσχυρίζεσθαι\nδύνηται, τοῦτο ποιεῖ, ἐν οἷς δʼ ἂν ἀσθενὴς ὁ λόγος ᾖ,\nὡς ἑτέρως· ἅπαξ γὰρ καὶ διʼ ἐλαχίστων εἰπὼν ἀπαλλάσσεται·\nφανεῖται δὲ τοῦτο ἐν τῷ περὶ δεινότητος.\nταῖς τε οὖν ἐπιμοναῖς ἐφʼ ὧν ἰσχύομεν πραγμάτων\nχρώμεθα καὶ τοῦτο ἦν μεθόδου δήπουθεν· ὥστε εἴη\nἂν καὶ τὸ «τί ἐροῦμεν; καὶ τί φήσομεν;» μέθοδός τις,\nἣν οὐ φαῦλον συγχωρῆσαι ποιεῖν περιβολήν· καὶ ἔστω\nἐν τῷ περὶ μεθόδου περιβολῆς καὶ ἡ ἐπιμονή, καίτοι\nοὐ πανταχοῦ, ἔνθα ἂν εὑρεθείη, περιβολὴν ποιεῖ·\nἀλλʼ οὖν συγχωρείσθω διά τε τὰ προειρημένα, τὸ «τί\nἐροῦμεν; ἢ τί φήσομεν;» λέγω, καὶ ἔτι τὰ τοιαῦτα\nοἷον «καίτοι ὁπηνίκα ἐφαίνετο ταῦτα πεποιηκὼς καὶ τοῦτον\nτὸν τρόπον κεχρημένος τοῖς πρὸς ἐμιέ»· καὶ γὰρ\nἐνταῦθα ὁμοίως περιττεύει τὸ ἕτερον κῶλον ἐκ παραλλήλου\nτεθέν, ὥσπερ ἐκεῖ ἡ λέξις.\nΣχήματα δὲ περιβλητικὰ πρῶτα μέν εἰσι καθόλου\n\n\n\nπάντα τὰ ἐφελκόμενα δευτέρας ἢ καὶ τρίτας ἐννοίας·\nπρὸς δὲ τούτοις ἕτερʼ ἄττα, περὶ ὧν καθʼ ἕκαστον ἐροῦμεν.\nκαὶ πρῶτον μὲν περὶ τῶν οὐ δυναμένων στῆσαι\nτὰς ἐννοίας αὐτὰς ἐφʼ ἑαυτῶν, ὅπερ δὲ ἔφην ἐφελκομένων\nἑτέρας ταῖς πρώταις λέξομεν. ἔστι τοίνυν ἣ τε\nἀπαρίθμησις τοιαύτη, οἷον πρῶτον μὲν τόδε, δεύτερον\nδὲ τόδε᾿. τοῦτο δὲ καὶ εὐκρινείας καὶ ἀφελείας ἐστίν,\nεἰ σύνεγγυς λάβοι τὴν ἀνταπόδοσιν· τὸ γὰρ διὰ μακροῦ\nπεριβλητικόν. εἰ δὲ καὶ ἐξ ἐπαναλήψεως γίνοιτο, ἕνεκα\nμὲν τῆς ἐπαναλήψεως εὐκρινῆ ποιεῖ τὸν λόγον, τὴν δὲ\nπεριβολὴν διὰ τὸ διὰ μακροῦ ἀποδεδόσθαι πάντως ἔχει,\nοἶον «τπρῶτον μέν, ὦ Ἀθηναῖοι, ἵνα μηδεὶς ὑμῶν,\nἐπειδάν τι λέγοντος ἀκούῃ μου, θαυμάζῃ»· εἶτα πολλὰ\nεἰπὼν ἐξ ἐπεμβολῆς ἐπανέλαβε πάλιν «τπρώτου μὲν\nτούτου καὶ μάλιστα, οὗπερ εἶπον, ἕνεκα ταῦτα διεξῆλθον»,\nεἶθʼ οὕτως ἀπέδωκε τὸ ἀναγκαίως ἑπόμενον τῷ\nσχήματι, οἷον «δευτέρου δὲ τίνος» καὶ τὰ ἐξῆς. —\nτε οὖν ἀπαρίθμησίς ἐστι σχῆμα περιβλητικὸν καὶ τὰ\nἐοικότα ταύτῃ, τό τε ἀπαριθμητικὸν λέγω, οἷον «τπρῶτον\nμέν, ὦ Ἀθηναῖοι, τοῖς θεοῖς εὔχομαι πᾶσι καὶ\nπάσαις, ὅσην εὔνοιαν » καὶ τὰ ἑξῆς, «ἔπειθʼ ὅπερ ἐστὶν\nὑπὲρ ὑμῶνx», καὶ τὸ κατὰ προτίμησιν λεγόμενον, οἷον\n«μάλιστα μὲν εἵνεκα τοῦ νομίζειν συμφέρειν λελύσθαι\nτὸν νόμον, εἶτα καὶ τοῦ παιδὸς εἵνεκα τοῦ Χαβρίου».\nἘφέλκεται ἐννοίας καὶ τὰ καθʼ ὑπόθεσιν σχήματα,\nκαὶ μάλιστα εἰ μετὰ μερισμοῦ τις ὑποτιθοῖτο, οἷον σεῖ\n\n\n\nμὲν γὰρ ἐνταῦθʼ ἦν ἤδη τὰ πράγματα, Αἰσχίνη, ὥστε\nμηδʼ αἰσθανομένοις τοῖς Θηβαίοις πλέον εἶναι μηδέν.\nτί οὐ γέγονεν;» εἶτʼ ἐξ ἀνάγκης ἐπηκολούθησε τὸ «εἰ\nδὲ παρὰ τὸ προαισθέσθαι κεκώλυται, τίς ὁ ἐκλαλήσας;\nοὐχ οὗτος; ὅτε μέντοι τις ἄνευ μερισμοῦ ὑποθετικῷ\nσχήματι χρήσαιτο, πάντως μὲν ἐρεῖ τι καὶ κατὰ ἀνάγκην\nἐφεπόμενον ἕτερον νόημα, οὐ μὴν ὁμοίως ποιήσει περιβολήν·\nοὐ γὰρ ὡσαύτως ἐμφαίνεται, ὅτι κατʼ ἀνάγκην\nἠκολούθησεν, ὥσπερ ἐν τῷδε «εί γὰρ τὸ κωλῦσαι τὴν\nπόλιν μετὰ κοινοῦ συνεδρίου τῶν Ἑλλήνων ποιήσασθαι\nτὴν εἰρήνην ἐπεπράκειν ἐγὼ ψιλίππῳ», εἶτα τὸ ἑπόμενον\nἐξ ἀνάγκης «σοὶ τὸ μὴ σιγῆσαι λοιπὸν ἦν».\nἘφέλκονται νοήματα καὶ οἱ πλαγιασμοί, οἷον «τοῦ\nγὰρ Φωκικοῦ συστάντος πολέμου» κατὰ τόδε καὶ τόδε,\nεἶτα τὸ ἐφελκόμενον «ὑμεῖς μὲν οὕτω διέκεισθε ». περιβέβληται\nδὲ τοῦτο μειζόνως οὐ μόνον κατὰ τόδε τὸ\nσχῆμα, ἀλλὰ καὶ κατὰ ἔννοιαν καὶ κατὰ μέθοδον καὶ\nκατʼ ἄλλα σχήματα πλείονα, οἷον τὸ ἐξ ἐπεμβολῆς τὸ\nτοὐ διʼ ἐμέ, οὐ γὰρ ἔγωγε καὶ τὸ ἀπαριθμητικὸν οἷον\n«πρῶτον μὲν ὑμεῖς οὕτω διέκεισθε » καὶ ἄλλα συχνά.\nἀλλʼ οὖν ὅ γε πλαγιασμὸς πλεῖστον ἔχει τῆς περιβολῆς,\nὥσπερ κἀν τῷδε «τπολλῶν, ὦ Ἀθηναῖοι, λόγων γινομένων\nὀλίγου δεῖν καθʼ ἑκάστην ἐκκλησίαν καὶ τὰ\nἑξῆς, καὶ πάλιν «ἐπεὶ γὰρ οὐ καθεστηκότος χορηγοῦ\nτῇ Πανδιονίδι φυλῇ καὶ τὰ ἐξῆς.\nὍλως τε μυρία τούτου παραδείγματα παρὰ τῷ ῥήτορι\nκαὶ καθόλου τῆς περιβολῆς· οὐ γὰρ ἔστιν, ὅ τι\n\n\n\nμὴ περιβέβληται τῶν τούτου, λέγω δέ, εἰ μὴ κομματικόν\nτις ἀπολαβὼν λέγοι, ὡς ἀπερίβλητόν γε καὶ καθαρὸν\nεἴη, ὥσπερ τὸ « Σαννίων ἔστι δήπου τις ὁ τοὺς\nτραγικοὺς χοροὺς διδάσκων. οὗτος ἀστρατείας ἑάλω»,\nἀλλὰ τὸ διαρκὲς εἰ θεωροίη· ἐπεὶ εὐθὺς ἐνταῦθα τὸ\n«κέχρηται συμφορᾷ» ποῦ ἔτι καθαρὸν πλὴν τοῦ κώλου;\nκαὶ ὅλως τά γε ἐφεξῆς ἅπαντα πῶς οὐ περιβεβλημένα;\nμυρία τοίνυν ὅπερ ἔφην παρὰ τῷ ῥήτορι τὰ παραδείγματα\nτῆς περιβολῆς, ὅπου γε καὶ ἐν ἰδιωτικοῖς οὐδὲν\nἧττον πλεονάζει τῇ ἰδέᾳ ταύτῃ, ἔνθα καὶ μᾶλλον\nοἶμαι δεῖ τῆς καθαρότητος διὰ τὸ ἐν ἤθει τὸ πλεῖστον\nαὐτῶν εἶναι. τὸ δʼ αἴτιον τοῦ πλεονάζειν αὐτὸν τῇ\nπεριβολῇ — καὶ γὰρ ἐπηγγειλάμην ἐρεῖν ἐν τῷ περὶ\nαὐτῆς λόγῳ —, ὅτι μεγέθους μὲν αὐτῷ μέλει καὶ ἀξιώματος,\nτῶν δὲ ἄλλων ἰδεῶν, αἳ ποιοῦσι τὸ μέγεθος\nτῶν τοῦ ῥήτορος λόγων, ἐν μὲν ἰδιωτικοῖς σχεδὸν οὐδεμία\nπλὴν σφοδρότητος ἁρμόττει καὶ ταύτης οὐ καθαρᾶς,\nἀλλὰ μετά τινος παραμυθίας, τῶν δὲ ἄλλων\nοὐδεμία· οὔτε γὰρ τραχύτητι οὔτε σεμνότητι οὔτε λαμπρότητι\nοὔτε ἀκμῇ χρήσαιτο ἄν τις ἀκρι βῶς ἐν ἰδιωτικοῖς,\nσφοδρότητι μέντοι ἔστιν ὅπου καὶ ταύτῃ μετὰ\nἤθους τινὸς ὡς ἐν τῷ «ἀλλ’ ὦ χαλεπώτατε Βοιωτέ»\nδύναται χρῆσθαι, καὶ εὕροις ἂν τούτου πολλὰ παραδείγματα.\nἡ μέντοι περιβολὴ ἠδυνήθη ἁρμόσαι σχεδὸν\nδιόλου καὶ τοῖς ἰδιωτικοῖς, ὡς αὐτὸ δήπου δείκνυσι\nτὸ ἔργον, ἐν δὲ τοῖς δημοσίοις τῶν ἀγώνων δύνανται\n\n\n\nμέν πως καὶ αἱ λοιπαὶ τῶν ποιουσῶν τὸ μέγεθος ἰδέαι\nδιὰ τὸ μέγεθος τῶν πραγμάτων συμπαραλαμβάνεσθαι,\nκαὶ μάλιστα εἰ τὸ λέγον πρόσωπον ἀξίωμα ἔχοι, ὡς\nἐν τῷ Ὑπὲρ τοῦ στεφάνου, καὶ εἰ καθόλου λέγοιτο, εἰ\nἐνδέχοιτο ἀπιφοράν· ἀκμὰς γὰρ τότε μάλιστα ἐγχωρεῖ\nποιεῖν, ὡς ἐν τοῖς Κατὰ Φιλίππου. οὐ μὴν οὐδὲ ἐνταῦθα\nἐκείναις μᾶλλον ἔστι πλεονάσαι, οἷον σεμνότητι\nἢ τραχύτητι ἢ σφοδρότητι ἢ λαμπρότητι ἢ ἀκμῇ, ὥσπερ\nτῇ περιβολῇ. τοῦτʼ οὖν τὸ αἴτιον τοῦ πλεονάζειν τὸν\nῥήτορα ταύτῃ παρὰ τὰς ἄλλας, ἄτε τὴν ἄκραν ἐπιστήμην\nἔχοντα περὶ τοὺς λόγους. Ἀλλʼ ὅθεν ἐξέβημεν,\nπάλιν ἐπανιτέον ἐπὶ τὰ σχήματα τῆς περιβολῆς.\nἘφέλκεται γὰρ νοήματα καὶ τὸ ἐπιτρέχον καλούμενον\nσχῆμα ἐκ τοῦ παρασυναπτικοῦ, οἶον «ἐπειδὴ γὰρ\nἐκκλησία μὲν οὐκέτʼ ἦν ὑπόλοιπος οὐδεμία διὰ τὸ\nπροκατακεχρῆσθαι» καὶ τὰ ἑξῆς. — Ἔτι ἐφέλκονται\nνοήματα καὶ αἱ ὑποστάσεις, οἷον «ἐξήλεγξα τὸν Φίλιππον\nφανερῶς οὕτως, ὥστε τοὺς ἐκείνου συμμάχους\nαὐτοὺς ἀνισταμένους ὁμολογεῖν» καὶ πάλιν «ὅσην εὔνοιαν\nἔχων ἐγὼ διατελῶ, τοσαύτην ὑπάρξαι μοι καὶ\nτὰ τοιαῦτα. — Ἔτι ἐφέλκονται νοήματα καὶ οἱ μερισμοί,\nοἷον «ἃ μὲν οὖν πρὸ τοῦ πολιτεύεσθαι καὶ δημηγορεῖν\nἐμὲ προὔλαβε καὶ κατέσχε Φίλιππος, ἐάσω· ἃ δʼ, ἀφʼ\nἧς ἡμέρας ἐπὶ ταῦτα ἐπέστην ἐγώ, διεκωλύθη, ταῦτα\n\n\n\nἐρῶ». ἐπεὶ δὲ πολὺ τὸ σχῆμά ἐστι τὸ τοῦ μερισμοῦ\nσχεδὸν ἐν παντὶ τῷ λόγῳ, οὐ μόνον ἐν τῷ Δημοσθενικῷ,\nἄξιόν τι καὶ πλεῖον εἰπεῖν περὶ αὐτοῦ. μερισμὸς\nγὰρ πᾶς ἔμφασιν μὲν πάντως ἔχει περιβολῆς διὰ τὸ\nἐφέλκεσθαί τι· ἤτοι δὲ φανερὰν ἔχει τὴν περιβολὴν ἢ\nμέχρι μὲν ἐμφάσεως περιέβαλεν, ἕτερον δέ τι ἐποίησε.\nδιὰ μακροῦ μὲν γὰρ ὅτε ἀπολαμβάνοι τὴν ἀνταπόδοσιν,\nπεριβάλλει πάντως, οἷον «τὸ μὲν οὖν τὴν Φιλίππου\nῥώμην διεξιέναι καὶ διὰ τούτων τῶν λόγων προτρέπειν\nτὰ δέοντα ποιεῖν ὑμᾶς» μέχρι τοῦ «ἃ δὲ καὶ\nχωρὶς τούτων ἔνι»· ἐνταῦθα γὰρ ἡ ἀνταπόδοσις. τοῦτο\nδὲ τὸ παράδειγμα καὶ μεστόν, οὐ μόνον περιβεβλημένον\nἐστίν. ἔστι γὰρ ἡ μεστότηρ?? οὐδὲν ἄλλʼ ἢ περιβολὴ\nπλεονάσασα ἐν αὑτῇ, ὥσπερ ἂν εἴ τις λέγοι περιβολὴ\nπεριβεβλημένη· μικρὸν δὲ ὕστερον σαφέστερον περὶ\nαὐτῆς ἐροῦμεν καὶ μετʼ ἐναργεστέρων παραδειγμάτων.\nἀλλʼ οὖν ὅ γε μερισμὸς διὰ μακροῦ μὲν ἔχων τὴν ἀνταπόδοσιν\nπεριβάλλει τὸν λόγον, ὡς ἐλέγομεν, διὰ ἐλαχίστου\nδὲ γοργὸν ποιεῖ, οἷον «ἑσπέρα μὲν γὰρ ἦν, ἧκε\nδʼ ἀγγέλλων τις ὡς τοὺς πρυτάνεις καὶ πάλιν «εἶτα\nκατηγορεῖ μὲν ἐμοῦ, κρίνει δὲ τουτονί». εἰ μέντοι\nκατὰ συζυγίαν παραληφθείη, καὶ καλὸν ὁμοῦ καὶ ἐπιμελῆ\nτὸν λόγον ἐποίησεν, οἷον «παρὰ μὲν γὰρ τὰς\nτῶν χορηγιῶν δαπάνας μικρὸν ἡμέρας μέρος ἡ χάρις\nτοῖς θεωμένοις γίνεται, παρὰ δὲ τὰς τῶν εἰς τὸν πόλεμον\n\n\n\nπαρασκευῶν ἀφθονίας πάντα τὸν χρόνον ἡ σωτηρία\nτῇ πόλει »· δύο γὰρ κῶλα συντεθέντα δύο κώλοις\nἑτέροις συνεζευγμένοις ὥσπερ ἐν στροφῇ καὶ ἀντιστρόφῳ\nτὴν ἀνταπόδοσιν ἔχει· ἐνταῦθα δὲ τὸ κάλλος\nκαὶ αἱ παρισώσεις ἐποίησαν, οὐ μόνον ὁ κατὰ συζυγίαν\nμερισμός. ἔτι δʼ οἱ μερισμιοὶ ποιοῦσι μεστὸν τὸν\nλόγον, ὅταν τε αὐτοὶ αὐτοῖς ἐπεμβάλλωνται, οἷον «εἰ\nμὲν περὶ καινοῦ τινος πράγματος, ὦ Ἀθηναῖοι» καὶ τὰ\nἑξῆς· πρὶν γὰρ ἀνταποδοῦναι, ἐπενέβαλεν ἕτερον μερισμὸν\n«εἰ μὲν ἤρεσκέ τί μοι τῶν ὑπὸ τούτου ῥηθέντων,\nἡσυχίαν ἂν ἦγον· εἰ δὲ μή, τότʼ ἂν καὶ αὐτὸς\nἐπειρώμην ἃ γινώσκω λέγειν», εἶθʼ ὕστερον ἡ ἀνταπόδοσις\n«ἐπειδὴ δὲ ὑπὲρ ὧν πολλάκις εἰρήκασιν οὗτοι,\nσυμβαίνει καὶ νυνὶ σκοπεῖν»· μεστὸς οὖν ἐγένετο διὰ\nτοῦτο ὁ λόγος. ὅταν τε οὖν αὐτοὶ αὐτοῖς ἐπεμβάλλωνται\nοἱ μερισμοί, μεστότητα ποιοῦσι, καὶ ὅταν\nἀλλήλων ἐξηρτημένοι ὦσιν, οἶον «τοῦτο τοίνυν τὸ ψήφισμα\nτῷ μὲν ἑνὶ τῷ Κερσοβλέπτῃ συμπράττοντι\nτὴν ἀρχὴν Χαριδήμῳ ἀσφάλειαν διδόν, τοῖς δὲ τῶν\nἑτέρων βασιλέων στρατηγοῖς φόβον καὶ δέος, μή τινα\nαἰτίαν ἔχωσι, παριστάν», εἶτα πρὶν ἀπολῦσαι τὴν διάνοιαν\nἐπισυνῆψεν ἐξαρτήσας τοῦ προτέρου ἄλλον μερισμὸν\n«τοὺς μὲν ἀσθενεῖς, τὸν δʼ ἕνα ὄντα ἰσχυρὸν\nκαθίστησι»· μεστὸν οὖν ἐποίησε τὸν λόγον. ὅλως οὖν\n\n\n\nἡ μεστότης γίνεται, ὅταν σχήματα περιβλητικὰ διʼ ἀλλήλων\nπλεονάσῃ κατὰ ἐπεμβολὴν ἢ κατὰ ἐξάρτησιν, ὡς\nπροείρηται, ἢ εἰ καὶ ἑτέροις περιβλητικοῖς ἕτερα τοιαῦτα\nοὑτωσί πως συμπλακείη, οἶον μερισμῷ τῷ καθʼ\nὑπόστασιν ἢ ἄλλῳ τῳ ἄλλο τοιοῦτον ἐπεμβληθὲν ἢ\nἐξαρτηθέν, ὡς ἐδείξαμεν ὀλίγῳ ἔμπροσθεν. ἔστι γὰρ ἡ\nμεστότης οὐδὲν ἄλλʼ ἢ πλεονάσασα περιβολή· τὰ γὰρ\nποιοῦντα τὴν περιβολήν, εἰ πλείονα παραληφθείη κατὰ\nταὐτόν, οἷον ἐπεμβολαὶ καὶ τὰ τοιαῦτα, μεστὸν ποιοῦσι\nτὸν λόγον. μεγάλης δὲ εὐτονίας καὶ δυνάμεως ἐν τοῖς\nτοιούτοις ἐστὶ τὸ σαφῶς καὶ μὴ συγκεχυμένως εἰπεῖν,\nτῷ ῥήτορι δὲ πολὺ τούτου τὸ περιόν. Ταῦτα περί τε\nμερισμοῦ καὶ μεστότητος.\nΠοιεῖν δὲ ἔφαμεν περιβολὴν σχήματα οὐ μόνον τὰ\nἐφελκόμενα ἕτερα νοήματα, ἀλλὰ καὶ ἄλλα ἄττα, περὶ ὧν\nἀνάγκη καὶ αὐτῶν εἰπεῖν. τό τε οὖν κατὰ ἄρσιν καὶ\nθέσιν περιβάλλει τέλειον ποιοῦν τὸν λόγον, οἶον «τοὐχ\nὡς τῶν ἀποδωσομένων τὰ ὑμέτερα», εἶτα ἡ θέσις «ἀλλ’\nὡς τῶν φυλαξόντον τοὺς ἄλίους». τοῦτο τὸ σχῆμα\nοὐκ ἔθεμεν ἐν τοῖς ἐφελκομένοις ἄλλα νοήματα, ὅτι\nκαθʼ αὑτὴν ἡ ἀναίρεσις δύναται τίθεσθαι καὶ οὐκ ἀναγκαίως\nαὐτῇ ἕπεται ἡ θέσις, οἶον «οὐ διʼ ἐμέ, οὐ\nγὰρ ἔγωγʼ ἐπολιτευόμην πω τότε, πρῶτον μὲν ὑμεῖς\nοὕτω διέκεισθε»· οὐδὲν γὰρ ἐπηκολούθησε θετικὸν τῇ\nἀναιρέσει. — Τό τε οὖν κατʼ ἄρσιν καὶ θέσιν περιβάλλει\n\n\n\nσχῆμα τέλειον ποιοῦν τὸν λόγον καὶ τὸ ἐξ ἀναιρέσεως\nσυμπλεκτικόν· περιουσιαστικὰ γὰρ τὰ οὕτω\nπροφερόμενα νοήματα δοκεῖ πως εἶναι, οἷον οὐ μόνον\nτάδε, ἀλλὰ καὶ τάδεʼ· «οὐ γὰρ μόνον, εἴ τι χρήσιμον\nἐσκεμμένος ἥκει τις, τοῦτο ἂν ἀκούσαντες λάβοιτε, ἀλλὰ\nκαὶ τῆς ὑμετέρας τύχης ὑπολαμβάνω2 — Καὶ μὴν καὶ\nτὸ κατὰ συστροφὴν λεγόμενον σχῆμα σφόδρα ἐμπερίβολον,\nοἷον «εἰ γὰρ ὅθʼ ἥκομεν Εὐβοεῦσι βεβοηθηκότες»\nκαὶ τὰ ἑξῆς, καὶ πάλιν «ὁ γὰρ οἷς ἂν ἐγὼ ληφθείην,\nταῦτα πράττων» καὶ τὰ ἐξῆς.\nἩ δὲ ἐπεμβολὴ καὶ ὅλως τὸ πρὶν ἀναπαῦσαι τὴν\nἔννοιαν ὑποστρέφειν καὶ ἐπεμβάλλειν ἑτέρας ἐννοίας\nὅτι περιβολῆς ἴδιον, ἱκανῶς καὶ ὀλίγῳ ἔμπροσθεν ἐν\nτῷ περὶ μεστότητος καὶ ἐν τῷ περὶ καθαροῦ λόγου καὶ\nὅλως ἐν πλείοσιν εἴρήκαμεν, καὶ παραδείγματα δὲ αὐτοῦ\nτεθείκαμεν οὐκ ὀλίγα. εἰδέναι μέντοι χρή, ὅτι αὗται\nαἱ ἐπεμβολαὶ καὶ ὑπτιότητα ἐξαιροῦνται τὴν ἐν\nταῖς ἀφηγήσεσι, διακόπτουσαι τὸν λόγον καὶ ποιοῦσαι\nκατʼ αὐτὸ τὸ διακόψαι γοργότερον· οἷον «τοῦ γὰρ Φωκικοῦ\nσυστάντος πολέμου», εἶτα διέκοψε τὴν ἀφήγησιν\nἐπεμβαλὼν τὸ «οὐ διʼ ἐμέ, οὐ γὰρ ἔγωγʼ ἐπολιτευόμην\nπω τότε», εἶτα ἧκε πάλιν ἐπὶ τὴν ἀφήγησιν «πρῶτον\nμὲν ὑμεῖς οὕτω διέκεισθε» καὶ τὰ ἑξῆς. τοιοῦτόν ἐστι\nκαὶ τὸ «ἔστι τοίνυν οὗτος ὁ πρῶτος Ἀθηναίων αἰσθόμενος\nΦίλιππον, ὡς τότε δημηγορῶν ἔφη, ἐπιβουλεύοντα\nτοῖς Ἕλλησι». καὶ ὅλως, εἴ γε βραχεῖαι εἶεν αἱ\n\n\n\nἐπεμβολαί, ἀλλὰ μὴ μακραί, μᾶλλον γοργὸν ἢ περιβεβλημένον\nποιοῦσι τὸν λόγον, οἷον «τοῦ τʼ ἐκεῖνον,\nὅπερ καὶ ἀληθὲς ὑπάρχει, φαῦλον φαίνεσθαι»· ὁρᾷς,\nπῶς εὐκίνητος καὶ γοργὸς ὁ λόγος ἐστίν; ἐγένετο δὲ\nδιὰ τὴν ἐπεμβολὴν τὴν οὖσαν βραχεῖαν «ὅπερ καὶ ἀληθὲς\nὑπάρχει», οὐ μὴν ἀπήλλακταί γε πάντῃ περιβολῆς\nοὐδʼ αὖ οὕτως, ὥσπερ οὐδʼ, ὅτε μακραὶ εἶεν αἱ ἐπεμβολαί,\nἀπηλλάχθαι γε ἐῶσι τὸν λόγον γοργότητος καίτοι\nμᾶλλον τότε ποιοῦσαι περιβολὴν ἢ γοργότητα. Καὶ\nτὰ μὲν κατὰ τὰς ἐννοίας καὶ μεθόδους καὶ σχήματα,\nκαὶ εἴπερ ἄρα λέξις γένοιτʼ ἂν ὡς ἐδείξαμεν περιβολῆς,\nδιαρκῶς ἀποδέδεικται.\nΚῶλά γε μὴν ἢ συνθήκας ἢ ἀναπαύσεις ἢ ῥυθμοὺς\nοὐκ ἔχομεν ἴδια περιβολῆς εἰπεῖν· πάντα τε γὰρ κῶλα\nὡς ἔπος εἰπεῖν καὶ πάντας δέχεται ῥυθμοὺς τούς ἐν\nπάσαις ἰδέαις καὶ πάσας συνθήκας καὶ πάσας ἀναπαύσεις.\nδιότι καὶ τὴν περιβολὴν ἐκεῖναι δέχονται πᾶσαι,\nπλὴν ἴσως τῆς καθαρότητος· ἐξίσταται γὰρ αὐτῆς ἡ\nκαθαρότης, εἰ περιβληθείη, καὶ ὅλως, ὅπερ ἔλεγον κὰν\nτῷ περὶ αὐτῆς, ἐναντία ἐστὶ τῇ περιβολῇ· διὸ καὶ κατὰ\nπολλὰ ἀπὸ τῶν ἐναντίων ἀλλήλαις γίνονται ἣ τε περιβολὴ\nκαὶ ἡ καθαρότης, εἰ καὶ μὴ κατὰ πάντα. εἰ δʼ\nἐγχωρεῖ κατʼ ἔννοιαν περιβάλλοντα τοῖς ἄλλοις καθαρὸν\nποιεῖν τὸν λόγον ἢ τὸ ἀνάπαλιν, οὐ δεῖ θαυμάζειν·\nἔστι γὰρ καὶ καθαρῶς δοκοῦντα λέγειν περιβάλλειν\nταῖς ἐννοίαις τὰ παρακολουθοῦντα πάντα ἐξετάζοντα,\n\n\n\nκαὶ τοὐναντίον αὖ περιβεβλημένως δοκοῦντα λέγειν\nκαθαρὸν ἐκφέρειν τὸ ἐννόημα καὶ ψιλόν· καὶ τοῦτο\nοἶμαι σαφῶς ἐν τῷ περὶ καθαρότητος ἡμῖν δεδεῖχθαι.\n12 Μετὰ τὸν περὶ σαφηνείας τε καὶ ἀξιώματος τοῦ κατὰ\nμέγεθος λόγον ἀκόλουθον ἂν εἴη λέγειν περὶ ἐπιμελείας\nτε καὶ κάλλους τοῦ κατʼ αὐτόν· δεῖ γὰρ τῷ σαφεῖ τε\nκαὶ ὄγκον ἔχοντι καὶ ἀξίωμα λόγᾳ πάντως καὶ κάλλους\nτινὸς καὶ εὐρυθμίας, εἴπερ μὴ ὡς ἀγλευκής τις γενήσεσθαι\nμέλλοι. τούτῳ δʼ ὅτι μὲν ἐναντίον ἐστὶ τὸ ἀμελὲς\nκαὶ ἄρρυθμον καὶ κατὰ τὴν σύνταξιν εὐτελές, δῆλον·\nεἰ δέ που καὶ τὸ τοιοῦτο χρήσιμον, ὥσπερ ἐν\nτραχύτητί τε καὶ σφοδρότητι, ἑτέρου λόγου. Ἀλλὰ περὶ\nκάλλους τε λεκτέον καὶ τῆς ἐπιμελείας.\nΚάλλος τοίνυν τὸ ἐν λόγῳ κυρίως μὲν εἴη ἂν τὸ ἐκ\nπάντων τῶν ποιούντων τὰς ἰδέας αὐτοῦ πάσας, οἷον\nἐννοιῶν, μεθόδων, λέξεων καὶ τῶν λοιπῶν, εὐάρμοστον\nκαὶ σύμμετρον μετά τινος ἐμφαινομένης διʼ ὅλου τοῦ\nλόγου ποιότητος ἤθους μιᾶς πρεπούσης τῇ ἰδέᾳ, καθάπερ\nἐν σώματι χρῶμα. λέγω δὲ ταὐτόν, εἴτε κατὰ μίαν\nαὐτῶν ἑκάστην ἐργάζεσθαί τις προαιροῖτο εἴτε καὶ πάσας\nμιγνύς, ὡς πεφύκασι μίγνυσθαι, τὸν ποικίλον τε\nκαὶ Δημοσθενικὸν καὶ ὡς ὄντως πολιτικὸν μετιὼν λόγον,\nεἴτε καὶ τινὰς αὐτῶν τισὶ συναρμόττειν. ἐπειδὴ\nγὰρ καθόλου τὸ κάλλος ἐστὶ συμμετρία μελῶν καὶ μερῶν\n\n\n\nμετʼ εὐχροίας, διʼ ὧν δὴ λόγος τις γίνεται, εἴτε\nἰδεῶν ὅλων μιγνυμένων εἰς ταὐτὸν εἴτε καὶ τῶν συμιπληρούντων\nἑκάστην ἰδέαν — ταῦτα γὰρ οἷον μέλη καὶ\nμέρη ἐστὶν αὐτοῦ —, δεῖ δήπουθεν, εἰ μέλλοι καλὸς\nἔσεσθαι, ἄν τε ποικίλος ἄν τε μονοειδὴς ᾖ, συμμετρίαν\nἔχειν τούτων, ὅ ἐστιν εὐαρμοστίαν, καί τινα ἐπανθεῖν\nαὐτῷ οἷον εὔχροιαν, τὴν ἐμφαινομένην διόλου μίαν τοῦ\nἤθους ποιότητα, ἣν δὴ καὶ φύσει τινὲς χρῶμα λόγου\nὀνομάζουσι. καὶ τοῦτό ἐστι τὸ κάλλος, ὅ μοι δοκεῖ καὶ\nὁ Πλάτων εἰπεῖν φάσκων δεῖν ἔχειν τὸν λόγον κεφαλήν\nτε καὶ ἄκρα καὶ μέσα πρέποντα ἀλλήλοις τε καὶ τῷ\nὅλῳ σώματι, ἀλλὰ μὴ χύδην ἕκαστα βεβλῆσθαι, εἰ καὶ\nκαλὰ εἴη καθʼ ἑαυτά· οὐ γὰρ δύνασθαί ποτε οὕτω γενέσθαι\nκαλὸν λόγον. καὶ τοῦτο αἰτιᾶταί γε τοῦ Δυσίου\nἘρωτικοῦ, ὡς ταῖς ἐννοίαις οὐκ εὐαρμόστως αὐτοῦ\nχρησαμένου οὐδὲ τῇ τάξει, οὐ μὴν τὰς ἐννοίας γε αὐτὰς\nαἰτιᾶται οὐδὲ τὴν λέξιν· ἐπεὶ ταῖς γʼ ἐννοίαις καὶ\nαὐτὸς χρῆται ταῖς αὐταῖς, τὴν δʼ αὖ λέξιν καὶ πάνυ\nἐπαινεῖ, σφόδρα εὖ φάσκων τοῖς τε ὁνόμιασι καὶ τοῖς\nῥήμασι τὸν λόγον ἀποτετορνεῦσθαι καὶ οὐκ ἀγεννῶς\nεἰρῆσθαι τὸ ἐπιὸν τῷ ῥήτορι. ἀλλὰ περὶ μὲν Δυσίου καὶ\nτοῦ Δυσίου λόγου εἴτʼ οὖν παντὸς εἴτε καὶ αὐτοῦ μόνου\nτοῦ Ἐρωτικοῦ τὰ νῦν ἀναβεβλήσθω, ἐπὶ δὲ τὸ προτεθὲν\nἐπανιτέον. κάλλος γὰρ λόγου κυρίως μὲν ὃ προείρηται\nεἶναι λέγοιτʼ ἄν· ἐπεὶ δʼ ἔστι τινὰ ἃ δὴ σαφῶς ἐκπρέπει\n\n\n\nκείμενος ἔξωθεν κομμωτικός, ᾧ μόνῳ καὶ τὸ τοῦ κάλλους\nτινὲς τοῦ ἐν λόγῳ ἀπέδοσαν ὄνομα, περὶ οὗ καὶ\nἸσοκράτης φησίν, ὅτι τοὺς ἀκούοντας ἐπισημαίνεσθαι\nκαὶ θορυβεῖν ποιεῖ (περὶ παρισώσεων καὶ τοιούτων\nτινῶν λέγων ταῦτʼ εἴρηκεν ἐν Παναθηναϊκῷ), φαίνεται\nδὲ οὐκ ὀλίγῳ καὶ τούτῳ χρησάμενος ὁ Δημοσθένης, καὶ\nἀναγκαῖον ὂν οὐδενὸς ἧττον τῶν τε προειρημένων\nἱδεῶν τοῦ λόγου καὶ τῶν ῥηθήσεσθαι μελλουσῶν —\nἐπειδὴ ταῦτα οὕτως ἔχει, δεῖ δὴ καὶ περὶ τούτου τοῦ\nκάλλους εἰπεῖν. — Εἰδέναι οὖν χρὴ πρῶτον, ὅτι τὸ\nτοιοῦτον κάλλος περὶ τὴν λέξιν μόνην ἐστὶ καὶ τὰ ἑπόμενα\nτῇ λέξει, σχήματα λέγω καὶ κῶλα συνθήκας τε\nκαὶ ἀναπαύσεις καὶ τὸ ἐκ τούτων γινόμενον τοὺς ῥυθμούς·\nἔννοιαι δὲ αὐταὶ καθʼ ἑαυτὰς ἢ μέθοδοί τινες\nτοῦ τοιούτου κάλλους οὔκ εἰσι, πλὴν εἴ τις λέγοι τὴν\nδριμύτητα, περὶ ἧς ὀλίγον ὕστερον ἐροῦμεν, ὅτε περὶ\nἀφελείας τε καὶ γλυκύτητος λέγομεν. Ἀλλὰ πρῶτόν γε\nπερὶ τῶν λέξεων· περὶ γὰρ τῶν ὁμολογουμένων πρῶτον\nλεκτέον.\nΛέξις τοίνυν καλὴ πᾶσα, ἥπερ καὶ καθαρά. αἱ γὰρ\nτραχεῖαι καὶ τροπικαὶ ἐναργεῖς μὲν εἶεν ἂν καὶ ἴσως\nκαὶ ἄλλο τι, ὥσπερ καὶ τὸ «ἐμὲ γοῦν, ὦ Ἀθηναῖοι,\nδιεφθαρμένος καὶ πεπρακὼς ἑαυτὸν ἐλάνθανε» καὶ τὸ\n\n\n\n῾ ἐκνενευρισμένοιʼ καὶ ὅσαι τοιαῦται, καλαὶ δὲ ὡς ἐν\nτοιούτῳ κάλλει οὔκ εἰσι. ταῦτά τοι καὶ ὁ Ἰσοκράτης\nμάλιστα κάλλους πεφροντικὼς ἥκιστα ἐχρήσατο ταῖς\nτροπικαῖς. πλεῖον δὲ τὸ τῆς ἐπιμελείας καὶ τοῦ κάλλους\nἔχουσιν αἱ μικραὶ τῶν λέξεων καὶ διʼ ὀλίγων συγκείμεναι\nσυλλαβῶν, οἷον «περὶ τοῦ πῶς ἀκούειν ὑμᾶς\nἐμοῦ δεῖ».\nΣχήματα δὲ καλά, ἃ καὶ ἐκπρεπῆ ποιεῖ τὸν κόσμον\nκαὶ σαφῶς τὸ κεκαλλωπίσθαι ἐνδείκνυται, αἵ τε παρισώσεις,\nαἵπερ καὶ πλεονάζουσι παρὰ τῷ Ἰσοκράτει· εἰσὶ\nδὲ καὶ παρὰ τῷ ῥήτορι, οὐ μὴν τοσαῦταί γε οὐδὲ τοιαῦται,\nμάλιστα δʼ ἐκεῖναι παρʼ αὐτῷ σπάνιαι, ὅσαι τὸ\nκαθʼ αὑτὰς ἀκριβὲς ἔχουσιν, οἷόν ἐστι καὶ τὸ «τῇ τε\nπόλει βοηθεῖν οἴεται δεῖν καὶ δίκην ὑπὲρ αὐτοῦ λαβεῖν,\nτοῦτο κἀγὼ πειράσομαι ποιεῖν»· τοιαύτην γὰρ\nπαρίσωσιν καὶ οὕτως ἐπιτετηδευμένην οὐδεμίαν εὑρεῖν\nἑτέραν ἔχομεν παρά γε τῷ ῥήτορι. ἀλλὰ τὴν μὲν αἰτίαν,\nδιʼ ἣν ἐνταῦθα ἐπετήδευσεν οὕτω κεκοσμημένον\nπροσκόρως τὸν λόγον εὐθύς ἐν προκαταρκτικοῖς παρασχέσθαι,\nθεωροῦντες τὸν λόγον αὐτὸν τὸν Κατʼ Ἀνδροτίωνος\nεἰρήκαμεν· ὅτι δʼ οὖν σπανίως χρῆται τῷ τοιούτῳ,\nφανερόν, οὐ μὴν ταῖς γε παρισώσεσιν αὐταῖς\nσπανίως, ἀλλὰ χρῆται μὲν αὐταῖς μετρίως, μετὰ μέντοι\nτινὸς παραμυθίας· ἤτοι γὰρ διακόπτων αὐτὰς ἐξ ἐπεμβολῆς\nτινος καταμίγνυσι τῷ λόγῳ ἢ ἐναλλάττων τὰς\nσυλλαβὰς τὰς κατὰ τὸ τέλος παρισούσας τὰ κῶλα ἢ\nταῖς κατὰ κῶλον ἅπαν παρισώσεσιν, οὐχὶ ταῖς κατὰ τὸ\n\n\n\nτέλος συλλαβαῖς ἴσαις χρώμενος, ὥσπερ ἐχρήσατο ἴσαις\nταῖς γε κατὰ τὸ τέλος συλλαβαῖς ἐν τῷ «ἅμα τῇ τε\nπόλει βοηθεῖν ᾤετο δεῖν» καὶ οἷα μυρία τις ἂν λάβοι\nπαρʼ Ἰσοκράτους. οὔκουν ὁ Δημοσθένης οὕτως, ἀλλὰ\nκατʼ ἐκείνους τοὺς τρεῖς τρόπους, ἢ διακόπτων ὡς ἐλέγομεν\nἢ ἐναλλάττων τὰς παρισούσας συλλαβὰς ἢ κατὰ\nκῶλον παρισῶν ἅπαν. διακόπτει μὲν οὖν τὰς παρισώσεις\nκατὰ ἐπεμβολὰς οὕτως «τὸ μὲν γὰρ πολλὰ ἀπολωλεκέναι\nκατὰ τὸν πόλεμον τῆς ἡμετέρας ἄν τις ἀμελείας\nθείη δικαίως, τὸ δὲ μήτε πάλαι τοῦτο πεπονθέναι»,\nκαὶ ἡ ἐπεμιβολὴ «τπεφηνέναι τέ τινα ἡμῖν\nσυμμαχίαν τούτων ἀντίρροπον, ἂν βουλώμεθα χρῆσθαι»,\nεἶθʼ οὕτως ἀπέδωκε τὸ ἴσον κῶλον τῷ ἐξ ἀρχῆς «τῆς\nπαρʼ ἐκείνων εὐνοίας εὐεργέτημʼ ἂν ἔγωγε θείην». διακόπτει\nμὲν οὖν οὕτως κατʼ ἐπεμβολήν. ἐναλλάττει δὲ\nτὰς συλλαβὰς τὰς κατὰ τὸ τέλος ποιούσας τὰς παρισώσεις\nοὕτως, οἷον «τὸ μὲν τοίνυν ἐν τῇ πρεσβείᾳ\nπρῶτον κλέμμα μὲν ψιλίππου, δωροδόκημα δὲ τῶν\nἀδίκων τούτων τοιοῦτον ἐγένετο»· εἰ γὰρ ἐκείνως εἶπε\nτὸ μὲν τοίνυν Φιλίππου μὲν ἐν τῇ πρεσβείᾳ κλέμμα,\nτουτωνὶ δὲ δωροδόκημαʼ, σαφὴς ἂν ἡ πρὸς κάλλος\nἐγένετο ἐπιβουλὴ τοῦ λόγου· διὰ τοῦτο οὖν ἐνήλλαξεν.\nὅμοιον τούτῳ κἀκεῖνο τὸ «καὶ μηδὲν ἀληθὲς ἀπηγγελκότα\nκαὶ κεκωλυκότα ἐμοῦ τὸν δῆμον ἀκοῦσαι τἀληθῆ\n\n\n\nκαὶ μηδὲν ὧν προσετάξατε ὑμεῖς πεποιηκότα καὶ ἀνηλωκότα\nτοὺς χρόνους »· τὰ γὰρ παρισοῦντα εἰ κατὰ\nτὸ τέλος ἔθηκεν, ἐκπρεπῶς μὲν ἂν ἐκεκαλλώπιστο αὐτῷ\nὁ λόγος, πόρρω δὲ ἂν ἦν τοῦ πιθανοῦ, οἷον εἰ\nοὕτως εἶπε ῾ καὶ μηδὲν ἀληθὲς ἀπηγγελκότα καὶ τὸν\nδῆμον ἀκοῦσαί μου τἀληθῆ κεκωλυκότα καὶ τοὺς χρόνους\nκατανηλωκότα καὶ μηδὲν ὧν προσετάξατε πεποιηκόταʼ·\nἔφυγεν οὖν τὸ τοιοῦτον. πολλὰ δʼ ἔστιν αὐτοῦ\nπαραδείγματα, εἴ τις ἐθέλοι ζητεῖν· ἐπεὶ καὶ τὸ «ταῦτα\nγράψαντος ἐμοῦ τότε καὶ τὸ τῇ πόλει συμφέρον, οὐ\nτὸ Φιλίππῳ ζητοῦντος» τοιοῦτόν ἐστιν. ἀλλʼ οὗτος μὲν\nἔφυγε τὴν τοιαύτην παρίσωσιν ἅτε τὴν τελείαν περὶ\nλόγους ἐπιστήμην ἔχων, ὁ δʼ Ἰσοκράτης οὐκ ἂν ἔφυγεν,\nἀλλὰ καὶ μὴ οὖσαν φύσει παρίσωσιν ἐβιάσατο ἂν γενέσθαι\nδιὰ τὸ μέλειν αὐτῷ κάλλους μᾶλλον καὶ ἐπιμελείας\nἢ πιθανότητος καὶ ἀληθείας. ταῖς μέντοι καθʼ\nὅλον κῶλον παρισώσεσι καὶ πάνυ χρῆται ὁ Δημοσθένης\nτὰ γὰρ τοιαῦτα τοῦ κάλλους οὐκ ἀπηλλαγμένα τὸ γοργὸν\nοὐδὲν ἧττον ἔχει καὶ ἀληθές, οἷον «τὸ λαβεῖν\nοὖν τὰ διδόμενα ὁμολογῶν ἔννομον εἶναι, τὸ χάριν\nτούτων ἀποδοῦναι παρανόμων γράφῃ; τρισὶ γὰρ κώλοις\nκαὶ διʼ ὅλων ἴσοις κομμάτιον ἓν ἐπήγαγε τὸ «τπαρανόμων\nγράφῃ» καὶ πεποίηκε κάλλος δαιμόνιον ὁμοῦ\nτῷ γοργῷ καὶ σφοδρῷ κατὰ τὴν ἀποστροφήν. πολλαῖς\nκαὶ τοιαύταις Ἰσοκράτης κέχρηται παρισώσεσι, πλὴν\n\n\n\nοὐ κατʼ ἀποστροφήν· σχεδὸν γὰρ οὐδʼ ὅλως ἔστι παρʼ\nαὐτῷ τὸ σχῆμα τοῦτο. γίνονται δὲ αἱ παρισώσεις καὶ\nκατʼ ἀρχὰς καὶ κατὰ τέλος· καὶ κατʼ ἀρχὰς μὲν οἷον\n«προσήκει προθύμως», καὶ ὁ Πλάτων « Παυσανίου δὲ\nπαυσαμιένου, διδάσκουσι γάρ με ἴσα λέγειν οἱ σοφοί»·\nκατὰ τέλος δὲ ὅπως αἱ παρισώσεις γίνονται, δέδεικται\nἔμπροσθεν, οἷον «τῇ τε πόλει βοηθεῖν ᾤετο δεῖν καὶ\nδίκην ὑπὲρ αὑτοῦ λαβεῖν» καὶ τὰ ἑξῆς.\nΑἵ τε οὖν παρισώσεις καλλωπίζουσιν, ὅπερ ἐλέγομεν,\nκαὶ αἱ κατὰ κῶλον ἐπαναφοραί, οἷον «μέχρι τούτου\nΔασθένης φίλος ὠνομάζετο Φιλίππου, ἕως προὔδωκεν\nὌλυνθον, μέχρι τούτου Τμόλαος, ἕως ἀπώλεσε\nΘήβας»· ἐπαναφέρει γὰρ ἐπὶ ταὐτὸ μέρος τοῦ λόγου.\nδιαφέρει δὲ παρισώσεως τῆς κατʼ ἀρχὰς τὸ σχῆμα τοῦτο,\nᾖ ἐκεῖ μὲν συλλαβή ἐστιν ἡ αὐτὴ ἐπʼ ἀμφοῖν τοῖν κώλοιν,\nεἰ δὲ καὶ πλείους, ἀλλʼ οὐ λόγου τι μέρος ὁλόκληρον,\nἐνταυθοῖ δὲ ὅλη τις λέξις· καὶ ὃ μὲν ἂν\nἐπαναφορά, καὶ παρίσωσίς ἐστιν ἡ κατʼ ἀρχάς, ὃ δʼ\nἂν παρίσωσις ᾖ κατʼ ἀρχάς, οὐκέτι καὶ ἐπαναφορά. οὐδὲν\nδὲ θαυμαστόν, εἴ τι καὶ λαμπρὸν ἢ ἀκμαῖον ἔχει\nτὸ προειρημένον παράδειγμα· συγγένεια γὰρ λαμπρότητι\nπρὸς κάλλος ἐν ἅπαντι σχεδὸν πράγματι, διὰ δὲ τοῦτο καὶ\nπρὸς ἀκμήν· τὰ γὰρ ἀκμαῖά τε καὶ ὡραῖα — καὶ σώματα\nκαὶ ὅ τι βούλει — πάντως καὶ λαμπρὰ καὶ καλά,\nοὐ μὴν τὸ ἀνάπαλιν· καλὸν γὰρ δύναταί τι καὶ μὴ\n\n\n\nἀκμαῖον εἶναι μηδὲ λαμπρόν. αἱ μέντοι ἐπαναφοραὶ εἰ\nκατὰ κόμμια γίνοιντο, γοργὸν ποιοῦσι τὸν λόγον, ἀλλʼ\nοὐ καλόν, οἷον «προσιὼν μὲν τῇ βουλῇ, προσιὼν δὲ\nτῷ δήμῳ»· ἐνταῦθα δὲ καὶ ἡ ταχεῖα τοῦ μερισμοῦ\nἀπόδοσις τὸ γοργὸν ἐποίησεν.\nἜτι κάλλους ποιητικὸν τὸ τοιοῦτο σχῆμα, ἡ ἀντιστροφή.\nἔστι δὲ τοῦτο ἐναντίον πως τῇ ἐπαναφορᾷ\nκατὰ τὸ τέλος ἐχόντων τῶν κώλων τὴν αὐτὴν λέξιν,\nκαὶ διαφέρει γε πάλιν καὶ τοῦτο τῆς παρισώσεως τῷ\nαὐτῷ, ᾧπερ καὶ ἡ ἐπαναφορά. παράδειγμα τοῦ σχήματος,\nοἷον «ἂν μὲν γὰρ ὅσα ἄν τις λάβῃ καὶ σώσῃ,\nμεγάλην ἔχει τῇ τύχῃ τὴν χάριν· ἂν δʼ ἀναλώσας λάθῃ,\nσυνανάλωσε καὶ τὸ μεμνῆσθαι τῇ τύχῃ τὴν χάριν» καὶ\nπάλιν «πράττεταί τι τῶν ὑμῖν δοκούντων συμφέρειν·\nἄφωνος Αἰσχίνης. ἀντέκρουσέ τι καὶ γέγονεν, ὃ οὐκ\nἔδει· πάρεστιν Αἰσχίνης» καὶ πάλιν «πρὸς μὲν τὸ τὰ\nτοῦ πολέμου ταχὺ καὶ κατὰ καιρὸν πράττεσθαι πολλῷ\nπροέχει, πρὸς δὲ τὰς καταλλαγάς, ἃς ἂν ἐκεῖνος ποιήσαιτο\nἄσμενος πρὸς Ὀλυνθίους, ἐναντίως ἔχει». σπάνιον\nδὲ καὶ τοῦτο παρὰ τῷ ῥήτορι τὸ σχῆμα. καὶ αὐτὸ\nμέντοι, εἰ κατὰ κόμμα γένοιτο, γοργὸν ποιεῖ τὸν\nλόγον, ἀλλʼ οὐ καλλωπίζει, οἷον «ταξιάρχους παρʼ ὑμῶν,\nἱππάρχους παῤ ὑμῶν». εἰ δʼ ἔχει τι καὶ ἐναργείας κἀνταῦθα\nκἀν τῇ ἐπαναφορᾷ, ἑτέρου λόγου.\nΚαὶ μὴν καὶ ἡ ἐπαναστροφὴ τὸ σχῆμα τῶν καλλωπιζόντων·\n\n\n\nγίνεται δέ, ὅταν τὸ τέλος τοῦ κώλου ἑτέρου\nκώλου τις ἀρχὴν ποιήσηται, οἷον «οὐ γὰρ δήπου Κτησιφῶντα\nμὲν δύναιτʼ ἂν διώκειν δι᾿ ἐμέ, ἐμὲ δέ, εἴπερ\nἐξελέγχειν ἐνόμιζεν, αὐτὸν οὐκ ἂν ἐγράψατο». ἐκφανὲς\nδὲ τὸ τῆς ἐπιβουλῆς γίνεται καὶ τὸ τοῦ ἐπιτηδεύμιατος,\nὅταν τις μίαν λέξιν μερίσας τὰς τελευταίας αὐτῆς συλλαβὰς\nἀρχὴν τοῦ ἐπιφερομένου ποιήσηται κώλου, ὡς ὁ\nΘουκυδίδης ‘Σαμία μία ναῦς’ καὶ «αὐτίκα βοὴ ἦν»,\nκαὶ παρὰ τῷ ποιητῇ «Πρόθοος θοὸς ἡγεμόνευε». τὸ οὖν\n«τοῦ δʼ ἐγὼ ἀντίος εἶμι, καὶ εἰ πυρὶ χεῖρας ἔοικεν,εἰ πυρὶ χεῖρας ἔοικε, μένος δʼ αἴθωνι σιδήρῳ»\nἐπαναστροφὴ ὂν οὐκέθʼ ὅμοιον τοῖς προειρημένοις οὐδʼ\nὁμοίως ἐπιβεβουλεῦσθαι δοκεῖ, διότι μὴ συλλαβαῖς,\nἀλλὰ μηδὲ λέξει, κόμματι δὲ ὅλῳ ἀνέστραπται.\nἜτι τῶν ἐπιφανῶς καλλωπιζόντων ἐστὶ μετὰ ἐναργείας\nκαὶ τὸ κλιμακωτὸν καλούμενον σχῆμα, ὃ δὴ σπάνιον\nπαρὰ τῷ ῥήτορι, μᾶλλον δὲ οὐδὲ σπάνιον, ἀλλʼ\nἅπαξ ἢ δὶς εἰρημένον· ἔστι δὲ οὐδὲν ἄλλο ἢ πλεονάζουσα\nἀναστροφή, οἷον «οὐκ εἶπον μὲν ταῦτα, οὐκ\nἔγραψα δέ, οὐδʼ ἔγραψα μέν, οὐκ ἐπρέσβευσα δέ, οὐδʼ\nἐπρέσβευσα μέν, οὐκ ἔπεισα δέ». εἰ δʼ αἱ ταχεῖαι τῶν\nμερισμῶν ἀποδόσεις καὶ αἱ βραχυκωλίαι πεποιήκασιν\nεἶναι καὶ γοργὸν τὸν λόγον ἢ εἰ διὰ τὰς πολλὰς ἀναιρέσεις\nγέγονέ πως καὶ εὐειδής, ἑτέρου λόγου. καίτοι\n\n\n\nαιρέσεις γε αἱ αὐταί. ἀλλʼ εἰ καὶ μὴ ἦν ἴδιον, πολλάκις\nἐμαρτυράμην, ὡς τῶν χαλεπωτάτων ἐστὶν εὑρεῖν\nὁτιοῦν παρὰ τῷ ῥήτορι τοιοῦτον, οἷον ἐπὶ πολὺ μιᾶς\nἰδέας εἶναι· ποικιλώτατος γὰρ ὁ ἀνὴρ ἁπάντων καὶ\nσχεδὸν ἐν ἅπαντι μέρει τῶν ἐκείνου πάντʼ ἂν εὕροις,\nοὕτω τῇ κράσει καὶ τῇ μίξει τῶν ἰδεῶν κάλλιστα κέχρηται·\nδιήκουσι γὰρ διʼ ἀλλήλων σχεδὸν ἅπασαι παρά\nγε τούτῳ καὶ καθάπερ ἐκ συμφθάρσεως ἕν τι λόγου\nπεποιήκασιν εἶδος, τὸ κάλλιστον δὴ τοῦτο καὶ πολιτικὸν\nὡς ἀληθῶς καὶ Δημοσθενικόν. περὶ δὲ πολιτικοῦ\nλόγου, πληρώσαντες τὸν περὶ ἰδεῶν γενικῶν λόγον,\nἀκριβέστερον λέξομεν.\nἜτι κάλλους ποιητικοὶ καὶ οἱ κατὰ συζυγίαν μερισμοὶ\nδιὰ τὰς ἰσοκωλίας, ὡς ἐν τῷ περὶ τῆς περιβολῆς\nἐδείκνυμεν.\nΚαὶ τὸ ὑπερβατὸν δέ, εἰ μὴ κατὰ παρένθεσιν γίνοιτο\nἀλλὰ καθʼ ὑπέρθεσιν, κάλλος ποιεῖ. ἔστι δὲ τὸ\nμὲν καθʼ ὑπέρθεσιν ὑπερβατὸν τοιοῦτον, οἷον «τὴν\nτοῦ διαπράξασθαι ταῦθʼ, ἃ μηδεὶς πώποτε ἄλλος Μακεδόνων\nβασιλεύς, δόξαν ἀντὶ τοῦ ζῆν ἀσφαλῶς ᾑρημένος».\nτὸ δὲ κατὰ παρένθεσιν ἐξ ἐπεμβολῆς γίνεται,\nοἷον «τοῦ τʼ ἐκεῖνον, ὅπερ καὶ ἀληθὲς ὑπάρχει, φαῦλον\nφαίνεσθαι». τί δὲ ἐργάζεται ἡ ἐπεμβολή, εἰρήκαμεν ἐν\n\n\n\nτῷ περὶ περιβολῆς, ὅτι, βραχεῖα μὲν εἴπερ εἴη, γοργότητα,\nμακροτέρα δὲ εἰ γένοιτο, περιβολήν, εἰ δὲ\nπλεονάσειε, μεστότητα.\nἜτι σχήματα καλλωπίζει πως καὶ τὰ καινοπρεπῆ,\nοἷον «ὑμεῖς δʼ ὁ δῆμος καὶ πάλιν «καὶ εἰ μηδὲ διʼ\nἓν ἄλλο» ἀντὶ τοῦ ‘εἰ καὶ διὰ μηδὲν ἄλλο’ καὶ πάλιν\n«Θετταλοὶ δὲ οὐδένα πώποτε ὅντινα οὔ».\nΚαὶ μὴν καὶ αἱ διὰ δύο ἀποφάσεων γινόμεναι καταφάσεις\nκάλλους ἴδιον σχῆμα, οἷον «οὐδʼ οὐκ ἐθέλοντα\nμάχεσθαι» ἀντὶ τοῦ θέλοντα, καὶ ὁ ῥήτωρ «ἔστι δὲ\nοὐκ ἄδηλον τοῦθʼ, ὅτι Λεπτίνης»· ἀντὶ γὰρ τοῦ εἰπεῖν\nὅτι ‘δῆλόν ἐστιν’ ὃ δὲ «οὐκ ἄδηλον» ἔφη.\nἜτι κάλλους ἴδιον καὶ τὸ πολύπτωτον καλούμιενον\nσχῆμα, εἰ κατὰ κῶλον ἐκφέροιτο, οἷον «αὕτη τῶν περὶ\nΘήβας ἐγένετο πραγμάτων ἀρχὴ καὶ κατάστασις πρώτη.\nτοῦτο τὸ ψήφισμια τὸν τότε περιστάντα τῇ πόλει κίνδυνον\nπαρελθεῖν ἐποίησεν ὥσπερ νέφος» καὶ τὰ ἑξῆς.\nκατὰ μέντοι κόμμα εἰ γένοιτο, πλέον ἔχει τὸ γοργόν,\nοὐ μὴν οὐδʼ οὕτως ἀπήλλακται τοῦ κάλλους, οἷον «οὗτοι\nγὰρ ἡγοῦνται, τούτοις πείθεσθε, ὑπὸ τούτων δέος\nἐστὶ μὴ παρακρουσθῆτε». Καὶ σχήματα μὲν καλλωπίζει\nτὸν λόγον τοσαῦτα.\nΚῶλα δὲ κεκαλλωπισμένα φύσει μὲν τὰ μετρίως μακρότερα,\nεἰ τῇ συνθήκῃ μὴ διεστήκοι μηδʼ εἴη σύγκρουσίς\n\n\n\nτις ἐν αὐτοῖς φωνηέντων, ἀλλὰ συνέχοιτο πανταχόθεν\nτοῖς συμφώνοις, οἷά ἐστι καὶ τὰ Ἰσοκράτους,\nοὗ γε οὐ μόνον τὰ κῶλα συνέχεται τοῖς συμφώνοις,\nἀλλὰ καὶ πᾶς ὁ λόγος· τοσοῦτον αὐτῷ τῆς εὐφωνίας\nκαὶ τοῦ κάλλους μεμέληκε. ταυτὶ μὲν οὖν ὅπερ ἔφην\nὄντως καλλωπίζει τὰ κῶλα. δοκεῖ δέ πως κἀκεῖνα τὰ\nκῶλα ἐπιμέλειαν ἔχειν καί τινα κόσμον ὑφειμένον μὲν\nκαὶ οὐ μάλα τι κωμμωτικόν, ὃμως γοῦν κοσμεῖ τὰ ἐξ\nἐπιπλοκῆς βραχείας, ὅταν διʼ ἀλλήλων ὥσπερ ἐξ ἐπεμβολῆς\nλέγηται πεπλεγμένα, τῆς ὅλης διανοίας μὴ\nκαθʼ ἕκαστον αὐτῶν πληρουμένης, διʼ ὅλων δὲ ὡς μιᾶς,\nοἷον «οὐ τοίνυν μόνον μὴ Λεύκων ἀδικηθῇ δεῖ σκοπεῖν,\nᾧ φιλοτιμίας ἕνεκα ἡ περὶ τῆς δωρεᾶς σπουδὴ\nγένοιτʼ ἄν, οὐ χρείας, ἀλλὰ καὶ εἴ τις ἄλλος εὖ μὲν\nἐποίησεν ὑμᾶς εὖ πράττων, εἰς δέον δὲ νῦν γέγονεν\nαὐτῷ τὸ παῤ ὑμῶν λαβεῖν τότε τὴν ἀτέλειαν» καὶ πάλιν\n«ἔστι δὲ οὐκ ἄδηλον, ὦ Ἀθηναῖοι, τοῦθʼ, ὅτι Λεπτίνης,\nκἄν τις ἄλλος ὑπὲρ τοῦ νόμου λέγῃ, δίκαιον\nμὲν οὐδὲν ἐρεῖ περὶ αὐτοῦ, φήσει δʼ ἀναξίους τινὰς\nἀνθρώπους εὑρομένους ἀτέλειαν ἐκδεδυκέναι τὰς λειτουργίας,\nκαὶ τούτῳ πλείστῳ χρήσεται τῷ λόγῳ»· ὁρᾷς\nγάρ, ὅπως βραχέα ἐστὶν ἅπαντα πλὴν τῶν τελευταίων\nἐπʼ ἀμφοῖν τοῖν παραδειγμάτοιν τὰ κῶλα, καὶ ὡς αἱ\nἐπεμβολαὶ οὐδʼ ἐπεμβολαὶ δοκοῦσί πως εἶναι καὶ ὥσπερ\nἐξ ἀκολουθίας τινὸς ἐπεμβεβλημέναι, ἀλλʼ οὐ κατακόρως\n\n\n\nἐκφερόμεναι· οὐ γὰρ ὅμοιον ἦν οὕτως εἰπεῖν\n«τοῦ τʼ ἐκεῖνον, ὅπερ καὶ ἀληθὲς ὑπάρχει, φαῦλον φαίνεσθαι»\nἢ ὡς ταῦτʼ ἔχει τὰ προειρημένα παραδείγματα.\nδιόπερ ἐν ἐκείνῳ μὲν τὸ τῆς γοργότητος πλέον ἐστίν,\nεἰ καὶ ἐπιμελείας ἔχει τι, ἐνταῦθα δὲ ἀνάπαλιν τὸ τῆς\nἐπιμελείας πλέον, εἰ καὶ γοργότητος ἔχει τι. τοῦ δὲ\nτοιούτου κάλλους καὶ τῆς ἐπιμελείας ταύτης πολλὰ μὲν\nκαὶ ἄλλα ἔστι Δημοσθενικὰ παραδείγματα ἐν ἅπασιν\nαὐτοῦ τοῖς λόγοις, ὅ γε μὴν Περὶ τῆς ἀτελείας σχεδὸν\nἅπας ἐστὶ τοιοῦτος· πολὺ γὰρ ἐν τούτῳ τὸ ἐπιμελὲς\nκαὶ κεκοσμημένον· τὴν δὲ αἰτίαν, διʼ ἣν τοιοῦτος, αὐτὸν\nἐξηγούμενοι τὸν λόγον εἰρήκαμεν.\nἘκ μέντοι τῶν προειρημένων δῆλον δὴ καί, συνθήκης\nὁποίας δεῖ τῷ περικαλλεῖ λόγῳ, καὶ ὅτι μάλιστα\nμὲν τῆς ἄνευ συγκρούσεως τῶν φωνηέντων, ἔπειτα τῆς\nμὴ πόρρω μέτρου τινὸς οὔσης καὶ μέτρου γε τοῦ οἰκείου\nκατὰ τοὺς πόδας τῷ λόγῳ καὶ τῷ εἴδει τοῦ λόγου\nδηλονότι, ὃ ἂν ἐργαζώμεθα. ἄλλο μὲν γὰρ σεμνοῦ λόγου\nμέτρον οἰκεῖον, ὡς ἐν τῷ περὶ σεμνότητος ἐλέγομεν,\nἄλλο δὲ ἄλλης ἰδέας, ὡς καθʼ ἑκάστην εἰρήκαμεν. εἴπερ\nδέ τινος ἄλλου, ὁ περικαλλὴς λόγος τῆς συνθήκης δεῖται·\nκατὰ γὰρ ταύτην τὸ πλεῖστον αὐτοῦ ἐκφαίνεται,\nκαὶ ἡ ἐπιμέλεια καὶ ὁ κόσμος ἐνταῦθα ἐκπρεπής. διόπερ\nδεῖ μάλιστα, καλὸν ὅτε ποιοῖμεν λόγον, μέτρου πλησίον\nεἶναι τὸν ῥυθμόν, μὴ μέντοι μέτρον ἄντικρυς·\nκακία γὰρ τοῦτό γε. διὰ πλειόνων δὲ μέλλων ἀκριβολογεῖσθαι\n\n\n\nπερὶ τούτων παραιτοῦμαι μηδένα δυσχερᾶναι\nτῇ λεπτολογίᾳ· τὸν γὰρ περὶ ῥυθμῶν τι λέξοντα καὶ\nταῦτα τῶν κεκαλλωπισμένων ἀνάγκη πλείονι τῇ ἀκριβείᾳ\nτε καὶ λεπτότητι χρήσασθαι. Ἀλλʼ ὅθεν ἐξέβην,\nἐπανιτέον. γίνεται γάρ, ὡς ἐλέγομεν, τοιοῦτος ὁ ῥυθμὸς\nκατὰ τὴν συνθήκην, οἷος ἐγγὺς εἶναι τοῦ καὶ ἔμμετρόν\nπως τὸν λόγον φαίνεσθαι καὶ ἦχόν τινα τοιοῦτον\nἀποτελεῖν, εἰ πρῶτον μέν, ὅπερ ἔφην, μὴ συγκρούοι\nτὰ φωνήεντα· ἔπειτα εἰ οἷ πόδες, ἐξ ὧν σύγκειται\nὁ ῥυθμός, οἰκείως ἔχοιεν πρὸς ἀλλήλους καὶ μὴ ἀναρμοστοῦντες\nτραχύτητα ποιοῖεν· τρίτον, ὃ καὶ μέγιστον,\nεἰ τὰ μέρη τοῦ λόγου, διʼ ὧν σύγκειται ὁ ῥυθμός, μὴ\nἰσοσύλλαβα μηδὲ ἰσόχρονα μηδὲ ἰσότονα εἴη, ἀλλὰ τὰ\nμὲν ἐλαττόνων, τὰ δὲ πλειόνων καὶ συλλαβῶν καὶ\nχρόνων, καὶ τὰ μὲν ὀξύτονα, τὰ δὲ μὴ τοιαῦτα, καὶ εἰ\nδιʼ ἀλλήλων ποικίλως συντιθοῖτο ταῦτα, ὥστε μεταξὺ\nτῶν μακρῶν λέξεων τὰς μικρὰς καὶ τῶν μικρῶν τὰς\nμεγάλας κεῖσθαι· αὕτη γὰρ μάλιστα ἐπιμελής τε καὶ\nκεκοσμημένου λόγου συνθήκη.\nἈναπαύσεις δὲ λόγῳ περικαλλεῖ πρέπουσιν οὐχ αἱ\nβεβηκυῖαι· σεμνότερον γὰρ τοῦτό γε καὶ σεμνῷ κάλλει\nἁρμόττει, οἷον «ἐκδεδυκέναι τὰς λειτουργίας»· σεμνὴ\nγὰρ ἡ ἀνάπαυσις καὶ βεβηκυῖα· ἐμέλησε γὰρ τῷ ῥήτορι\nτοῦ μὴ διόλου καλλωπίζειν δοκεῖν. τό γε μὴν ἐπιφερόμενον\nἔχει τι τοῦ περικαλλοῦς, εἰ καὶ αὐτό πως βεβηκέναι\nδοκεῖ, «καὶ τούτῳ πλείστῳ χρήσεται τῷ λόγῳ»·\n\n\n\nεἰς γὰρ βραχύτερόν τι μέρος τοῦ λόγου κατέληξε καὶ\nἕνεκα μὲν τῆς ἐννοίας ἔστηκεν ὁ ῥυθμός — πεπλήρωται\nγάρ πως ἡ ἔννοια καὶ βέβηκε —, κατὰ δὲ τὴν λέξιν\nοὐχ ὡσαύτως καίτοι εἰς φωνῆεν τὸ ω καταλήγων, ὅπερ\nκαὶ αὐτὸ σεμνοῦ ἦν ῥυθμοῦ. βεβηκὼς μὲν γὰρ τελέως\nγίνεται ῥυθμός, εἰ ἅμα τῇ ἐννοίᾳ πληρουμένῃ καὶ εἰς\nμέρος λόγου τι μακρὸν καὶ εἰς μακρὰν τὴν τελευταίαν\nκαταλήγοι συλλαβήν, οἷον «ὥστʼ ἐξ ἁπάντων ῥᾳδίαν\nτὴν τοῦ συμφέροντος ὑμῖν αἵρεσιν γενέσθαι»· οὐ βεβηκὼς\nδὲ ῥυθμὸς ἀλλʼ οἷον κρεμάμενος καὶ ἀνηρτημένος\nἐξ ἐναντίας τῶν προειρημένων, ὅτε τῆς ἐννοίας μὴ\nπεπληρωμένης πω, μεταξὺ δέ πως διαναπαυομένης ἡ\nκατάληξις εἰς βραχὺ μέρος γίνοιτο λόγου καὶ ἤτοι βραχεῖαν\nἔχοι τὴν τελευταίαν ἢ πάντως βραχείᾳ παραληγομένην,\nοἷον «ἐγὼ δʼ ὅτι μὲν τινῶν κατηγοροῦντα πάντας\nἀφαιρεῖσθαι τὴν δωρεὰν τῶν ἀδίκων ἔστίν, ἐάσω»\nκαὶ πάλιν «ἔστι δʼ οὐκ ἄδηλον τοῦθʼ, ὅτι Λεπτίνης\nκαὶ πάλιν «κἄν τις ἄλλος ὑπὲρ τοῦ νόμου λέγῃ» καὶ\nπάλιν «δίκαιον μὲν οὐδὲν ἐρεῖ»· ταῦτα γὰρ πάντα\nῥυθμοί τινές εἰσιν οὐ βεβηκότες ἀλλʼ ἀπηρτημένοι, ὡς\nεἴρηται, καὶ χρήσιμοί γε οὗτοι τῷ κεκοσμημένῳ λόγῳ·\nκατʼ αὐτὸ γὰρ τὸ μὴ βεβηκέναι καὶ εὐειδῆ ποιοῦσι\n\n\n\nτοις, ὡς ἂν οἷός τε ὦ, συνερεῖν»· ἡ μὲν γὰρ ἔννοια\nβέβηκεν, ὁ ῥυθμὸς δὲ οὔ οὐδὲ γὰρ τοῦτο ὁ ῥήτωρ\nἐβούλετο, ἐπεὶ τοῦ χάριν οὐκ εἶπεν ‘ὡμολόγησα τούτοις,\nὡς ἂν οἷός τε ὦ, συνειπεῖν᾿; ἐγὼ μὲν γὰρ ἡγοῦμαι,\nὅτι διὰ τὸ μὴ ὅμοιον ἂν γενέσθαι τὸν ἦχον, εἰς\nμακρὰς πάσας εἰ κατέληγεν, ὅ ἐστι τοῦ βεβηκότος\nῥυθμοῦ. οὐ μὴν ἀλλʼ εἴτε βεβηκὼς εἴτε μὴ ὁ τοιοῦτος\nεἴη ῥυθμός, ἵνα μὴ πάντῃ τῷ Διονυσίῳ, ὃς δοκεῖ\nπερὶ λέξεώς τι πεπραγματεῦσθαι, ἀντιλέγωμεν, δῆλον\nὡς τοῦ κάλλους ἐστὶν ἴδιος. ἔτι δὲ μειζόνως τὸ ἐκπρεπὲς\nτῆς τοιαύτης ἀναπαύσεως τοῦ ῥυθμοῦ φανερὸν\nγίνεται, εἰ μονοσύλλαβον εἴη τὸ τελευταῖον μέρος τοῦ\nλόγου, οἷον «περὶ τοῦ πῶς ἀκούειν ὑμᾶς ἐμοῦ δεῖ» καὶ\n«Θετταλοὲ δὲ οὐδένα πώποτε ὅντινα οὔ». τεκμήριον\nδὲ ἐναργέστερον τούτου τὰ μέτρα καὶ τὰ ποιήματα· καὶ\nγὰρ τῶν ἐπῶν τὰ εἰς μονοσύλλαβόν τι μέρος λόγου\nἱστάμενα εὐειδέστερά πως καὶ κρουστικώτερά εἰσιν, ἀλλʼ\nοὐ σεμνότερα, οἷον «ἔτι δʼ ἀμβροσίη νύξ» καὶ «κάρη\nτάμοι ἀλλότριος φώς καὶ «Ἀπόλλων Ἀρτέμιδι ξύν» καὶ\nὅσα τοιαῦτα. Ταῦτα περὶ τοῦ ἐπιθέτου κάλλους ἐν λόγῳ.\nὉ δὲ λεγόμενος ὡραῖος λόγος καὶ ἡ ἀβρότης οὐ τούτου\nτοῦ κάλλους, τοῦ δʼ ἐν γλυκύτητι μᾶλλον ἢ ἐν\nἀφελείᾳ γινομένου ἐστίν· ἐν δὲ τῷ περὶ ἐκείνων φανεῖται\nσαφέστερον. νυνὶ δὲ ἤδη μετὰ τὸν περὶ κάλλους\nπερὶ γοργότητος ἂν εἴη λέγειν.\n1 Καλὸς μὲν οὖν ἅμα ὄγκῳ καὶ ἀξιώματι λόγος καὶ\nἔτι σαφὴς ὅπως γίνεται, ἐν τοῖς πρὸ τούτων εἰρήκαμεν.\nδεῖ δὲ τῷ τοιούτῳ λόγῳ πάντως καὶ γοργότητος, ἵνα\nμὴ ἀργὸν αὐτῷ καὶ σαφὲς μόνον τὸ μέγεθος ᾗ καὶ τὸ\nκάλλος, ἀλλὰ καὶ γοργόν· γοργότητι γὰρ ἐναντίον τὸ\nἀνειμένον καὶ ὕπτιον.\nἩ τοίνυν γοργότης θεωρεῖται μὲν καὶ ἐν λέξει καὶ\nἐν μεθόδῳ καὶ ἐν τοῖς λοιποῖς πλὴν ἐννοίας, εἰ μή τις\nἄρα τὰ ὀξέα τῶν νοημάτων γοργὰ λέγοι· περὶ δὲ ὀξύτητος\nἐν τῷ περὶ ἀφελείας τε καὶ δριμύτητος λέξομεν\nκαὶ ἔτι ἐν τῷ περὶ δεινότητος. ἀλλʼ ἥ γε λέξις, ὁποία\nποτʼ ἂν ᾖ, βραχέα συντελεῖ πρὸς γοργότητα. ἥ τʼ αὖ\nμέθοδος ἡ ποιοῦσα τὴν γοργότητα σχεδόν ἐστι μία ὡς\nἐπὶ τὸ πλεῖστον, ἐπειδὴ διὰ τοῦ τμητικοῦ γίνεται τύπου·\nοὗτος δʼ ἐν σχήμασίν ἐστι καὶ κώλοις, ἐν οἷς\nθεωρεῖται, ἔτι μέντοι καὶ συνθήκῃ καὶ ἀναπαύσει καὶ\nτοῖς ῥυθμοῖς. ἔννοια δὲ ὅπερ ἔφην οὐκ ἔστιν οὐδεμία,\nἥτις καθʼ ἑαυτὴν ποιεῖ τὸν λόγον γοργόν, πλὴν εἰ τὴν\nὀξύτητά τε καὶ δριμύτητα ὡς ἔλεγον γοργότητος ἰδίαν\nθήσεταί τις· περὶ δὲ ταύτης ὅπερ ἔφην ἔν τε τῷ περὶ\n\n\n\nἀφελείας ἔν τε τῷ περὶ δεινότητος ἡμῖν λελέξεται.\nνυνὶ δὲ περὶ μεθόδου τῆς ποιούσης γοργὸν τὸν λόγον\nπρῶτον λέξομεν, σχεδὸν οὐ πόρρω τινὸς ὀξύτητός τε\nκαὶ δριμύτητος οὐδὲ ταύτης οὔσης.\nΜέθοδος τοίνυν ὅπερ ἔλεγον γοργότητος μία, τὸ\nταῖς ἀπαντήσεσι ταχείαις χρῆσθαι καὶ βραχείαις ταῖς\nτε ἀντιθέσεσιν ὡσαύτως, οἷον «τί γὰρ καὶ βουλόμενοι\nμετεπέμπεσθε ἂν αὐτοὺς ἐν τούτῳ τῷ καιρῷ; ἐπὶ τὴν\nεἰρήνην; ἀλλʼ ὑπῆρχεν ἅπασιν. ἀλλʼ ἐπὶ τὸν πόλεμον;\nἀλλʼ αὐτοὶ περὶ εἰρήνης ἐβουλεύεσθε» καὶ πάλιν «ναί,\nφησίν· ἀλλὰ τὸ τοῦ Κεφάλου καλόν, τὸ μηδεμίαν γραφὴν\nφυγεῖν; καὶ νὴ Δία εὔδαιμόν γε. ἀλλὰ τί μᾶλλον\nὁ πολλάκις μὲν φυγών καὶ τὰ ἑξῆς, καὶ πάλιν\n«κακοδαιμονοῦσι Βυζάντιοι; σφόδρα γε· ἀλλʼ ὅμως δεῖ\nσῶς αὐτοὺς εἶναι· συμφέρει γὰρ τῇ πόλει»· ταῦτα γάρ\nπώς εἰσι καὶ ὀξέα. — Περὶ δὲ συνδρομῆς εἴτε συγχωρήσεως\nκαὶ ὅσα εἴδη αὐτῆς καὶ ὡς δεῖ παραλαμβάνειν\nἕκαστον, ἐν τῷ περὶ δεινότητος ἡμῖν ἀκριβῶς λελέξεται.\n— Ἡ δὲ ἀποστροφὴ οἷον «παρὰ σοὶ κατέλυον,\nΑἰσχίνη, καὶ σὺ προὐξένεις αὐτῶν» δοκεῖ μέν πως\nεἶναι μέθοδός τις, οὐ μὴν ἔμοιγε φαίνεται, ἀλλʼ εἶναι\nμᾶλλον σχῆμα· εἴτε δὲ σχῆμα εἴτε μέθοδός τίς ἐστιν\nἡ ἀποστοφή, τῶν ποιούντων ἐστὶ καὶ αὐτὸ γοργὸν τὸν\n\n\n\nλόγον, καὶ μάλιστα εἰ συνεχῶς γίνοιτο· ἡ γὰρ μετάβασις\nἡ νῦν μὲν ἐπὶ τοὺς δικαστάς, νῦν δὲ ἐπὶ τὸν\nἀντίδικον ἢ ὁντινοῦν κινεῖ πως καὶ γοργὸν ποιεῖ τὸν\nλόγον. Ἀλλὰ μέθοδος μὲν αὕτη γοργότητος ἢ καὶ\nμέθοδοι.\nΣχήματα δὲ τὰ μὲν ὁμολογουμένως ἐστὶ φύσει γοργὰ\nκαὶ τμητικὰ καὶ αὐτῆς γε εἵνεκα τῆς γοργότητος παραλαμβάνεται,\nτὰ δὲ τὴν συμβαίνουσαν τῷ λόγῳ πολλάκις\nδιά τινας ἀνάγκας ὑπτιότητα ἐξαιρεῖσθαι πέφυκε. καὶ\nπρῶτόν γε περὶ τούτων λέξομεν.\nἘξαιρεῖται τοίνυν ὑπτιότητα λόγου σχῆμα τὸ καθʼ\nὑποστροφὴν καὶ ἔστι σφόδρα χρήσιμον τοῦτο ἐν ταῖς\nἀφηγήσεσιν, οἷον «ἔστι τοίνυν οὗτος ὁ πρῶτος Ἀθηναίων\nαἰσθόμενος Φίλιππον», εἶθʼ ὑπέστρεψεν ἐξ ἐπεμβολῆς\n«ὡς τότε δημηγορῶν ἔφη», εἶτα πάλιν ἦλθεν\nἐπὶ τὴν ἀφήγησιν «ἐπιβουλεύοντα τοῖς Ἕλλησι». τοιοῦτόν\nἐστι καὶ τὸ «τοῦ γὰρ Φωκικοῦ συστάντος πολέμου»,\nεἴθʼ ἡ ὑποστροφὴ «οὐ διʼ ἐμέ· οὐ γὰρ ἔγωγʼ\nἐπολιτευόμην πω τότε», εἶτα πάλιν ἡ ἀφήγησις «πρῶτον\nμὲν ὑμεῖς οὕτω διέκεισθε», καὶ τὰ ἑξῆς δὲ τοιαῦτά\nἐστι τοῦτο τὸ σχῆμα καὶ κατʼ ἐπιπλοκὴν\nτινὲς ὠνόμασαν. ἔτι ἐξαιρεῖται τῶν ἀφηγήσεων τὴν\nὑπτιότητα καὶ τὸ ἐπιτρέχον λεγόμενον σχῆμα, οἶον\n«ἐπειδὴ γὰρ οὐ καθεστηκότος χορηγοῦ» καὶ τὰ ἐξῆς.\n\n\n\nταὐτὸ δὲ τοῦτο καὶ περιβάλλει, αἱ δὲ ὑποστροφαί, ἂν\nμὴ ὦσι μακραί, ἧττον περιβάλλουσι, καὶ εἰρήκαμεν\nτοῦτο κἀν τῷ περὶ περιβολῆς. — Ἀλλὰ ταυτὶ μὲν ὥσπερ\nἰάματά ἐστιν ὑπτιότητος καὶ δύναται ταὐτόν, ὅπερ εὐκρίνεια\nἐν σαφηνείᾳ· ἐκείνη τε γὰρ τὰ συγκεχυμένα\nδιευκρινεῖ πρὸς σαφήνειαν, ὡς ἐδείκνυμεν ἐν τῷ περὶ\nσαφηνείας, ταῦτά τε τὰ σχήματα τὸν ὑπτιάζοντα λόγον\nὀρθοῖ καὶ γοργὸν ποιεῖ. κατὰ τὰ αὐτὰ δὲ τοῖς περὶ\nσαφηνείας ἔχει καὶ τὰ μέλλοντα ῥηθήσεσθαι· ὥσπερ\nγὰρ ἐκεῖ ἡ μὲν καθαρότης καθʼ ἑαυτὴν ἐποίει τὸν σαφῆ\nλόγον, προσεδεῖτο δὲ τῆς εὐκρινείας, εἴ που συγχέοιτο\nὁ λόγος, εἰς ἐπανόρθωσιν, οὕτω κἀνταῦθα πάλιν ἔστι\nμὲν τὸ ποιοῦν τὴν γοργότητα μάλιστα εἶδος λόγου τὸ\nτμητικόν, εἰ δέ ποτʼ ἐκπίπτοι κατʼ ἀνάγκην τινὰ εἰς\nὑπτιότητα, δεῖ τῶν προειρημένων σχημάτων, ἃ δὴ πέφυκεν\nὀρθοῦν καὶ διεγείρειν τὸν λόγον ἀπὸ τῆς ὑπτιότητος.\nτμητικὸς. δὲ λόγος καὶ γοργὸς μάλιστα ἐν τοῖς\nσχήμασι καὶ τοῖς ῥυθμοῖς θεωρεῖται. εἰδέναι δὲ χρή,\nὅτι ὁ λόγος ὁ τμητικὸς ποτὲ μὲν ἔστιν, οὐ μὴν δοκεῖ\nγε εἶναι τμητικός, ποτὲ δὲ δοκεῖ μὲν εἶναι τοιοῦτος,\nοὐ μὴν τέμνει γε ὡς ἀληθῶς τὰ πράγματα, ποτὲ δὲ\nἀμφότερα, καὶ τέμνει καὶ δοκεῖ τέμνειν. κείσεται δὲ\nαὐτοῦ καὶ παραδείγματα καθʼ ἕκαστον τούτων ὀλίγον\nὕστερον, ἔνθα καὶ σαφέστερόν τι περὶ τούτων ἐροῦμεν.\nΝῦν δὲ πρῶτον περὶ τῶν σχημάτων λέξομεν, ἃ τμητικὰ\n\n\n\nὄντα κατʼ ἀνάγκην ἐστὶ καὶ γοργά. σχήματα μὲν\nοὖν τοῦ εἴδους τάδε. τὸ ἀσύνδετον κομματικόν, οἷον\n«προσῆλθε τῇ βουλῇ, προβούλευμα ἐγράφη». τὸ κατʼ\nὄνομα κομματικόν, οἷον ‘Ἀμφίπολιν, Πύδναν, Ποτίδαιαν,\nMεθώνην, Παγασάς’, καὶ αἱ πυκναὶ καὶ διʼ\nἐλαχίστου ἐξαλλαγαί, οἷον «τὸ πρῶτον Ἀμφίπολιν λαβών,\nμετὰ ταῦτα Πύδναν, πάλιν Ποτίδαιαν, Μεθώνην\nαὖθις, εἶτα Θετταλίας ἐπέβη» καὶ τὰ ἑξῆς, οἵ τε διʼ\nἐλαχίστου μερισμοὶ τὴν ἀνταπόδοσιν ἔχοντες, οἷον\n«ἑσπέρα μὲν γὰρ ἦν, ἧκε δʼ ἀγγέλλων τις ὡς τούς\nπρυτάνεις, ὡς Ἐλάτεια κατείληπται». τὸ κατʼ ἐπαναφορὰν\nκομματικόν, οἷον «ἐπὶ τοὺς νόμους καλεῖς, ἐπὶ\nσαυτὸν καλεῖς». τὸ κατʼ ἀντιστροφὴν κομματικὸν «ταξιάρχους\nπαρʼ ὑμῶν, ἄρχοντας παρʼ ὑμῶν». αἱ ταχεῖαι\nκαὶ διʼ ἐλαχίστου συμπλοκαί, οἷον «καὶ σπουδαῖα νομίζων,\nὦ Ἀθηναῖοι, καὶ ἀναγκαῖα τῇ πόλει, περὶ ὧν\nβουλεύεσθε, ἐφʼ ἃ παρελήλυθα», καὶ ὁ Θουκυδίδης\n«καὶ οἱ πατέρες ὑμῶν, ὦ Λακεδαιμόνιοι, καὶ ὑμῶν οἱ\nπρεσβύτεροι». εἰ δὲ πολλαὶ γένοιντο αἱ συμπλοκαὶ μὴ\nκαθʼ ἑκάστην πληρουμένης τε καὶ ἱσταμένης τῆς διανοίας,\nἀλλʼ εἰς μίαν ὡς περίοδόν τινα πασῶν ἐμπεριλαμβανομένων,\nτοῦ μὲν τμητικοῦ οὐδὲν ἧττον ἔμφασις\nἔσται, τοῦ δʼ αὖ γοργοῦ καὶ αὐτοῦ μὲν ἔμφασίς τις,\nμετρία δέ πως, περιβολὴ δὲ μᾶλλον γενήσεται ἢ γοργότης,\n\n\n\nοἷον «ἀλλ’ ὁ τὴν Εὔβοιαν ἐκεῖνος σφετεριζόμενος\nκαὶ κατασκευάζων ἐπιτείχισμα ἐπὶ τὴν Ἀττικὴν καὶ\nκαταλαμβάνων Ὠρεόν» καὶ τὰ ἑξῆς μέχρι τοῦ «πότερον\nἠδίκει καὶ παρεσπόνδει καὶ ἔλυε τὴν εἰρήνην ἢ οὔ;»\nἈλλʼ ἐπὶ τὸ ἐξ ἀρχῆς ἐπανιτέον.\nΣχήμιατα μὲν γοργότητος ταῦτα, καὶ νὴ Δία τοῦ τε\nφαινομένου μὲν τμητικοῦ, μὴ ὄντος δὲ τοιούτου λόγου\nκαὶ τοῦ ἀμφότερα φαινομένου τε καὶ τέμνοντός γε ὡς\nἀληθῶς ἐν βραχέσι τὰ πράγματα. τοῦ μέντοι τέμνοντος\nμέν, μὴ μέντοι γε δοκοῦντος τέμνειν οὐ ταῦτα, ἀλλʼ οἵ\nτε πλαγιασμοὶ καὶ τὰ κατὰ συστροφὴν καὶ ὅσα τοιαῦτα·\nπολλὰ γὰρ διʼ ἐλαχίστων ἐν ἐκείνοις λέγεται τοῖς σχήμασιν\nοὐ παραδηλούντων ἡμῶν, ὅτι τέμνομεν τὰ πράγματα.\nπαραδείγματα δὲ αὐτῶν θήσομεν ἑκάστου, ἵνα καὶ\nσαφὴς ὁ λόγος ᾖ. — Τοῦ μὲν οὖν τέμνοντος τὰ πράγματα\nλόγου, οὐ μὴν δοκοῦντος τέμνειν παράδειγμα τὸ\n«πολλῶν, ὦ Ἀθηναῖοι, λόγων γινομένων ὀλίγου δεῖν\nκαθʼ ἑκάστην ἐκκλησίαν» καὶ τὰ ἑξῆς· τοῦτο μὲν οὖν\nἐκ πλαγιασμοῦ τοιοῦτον ἐγένετο. τοῦ δʼ αὖ κατὰ συστροφὴν\nσχήματος ἐν τούτῳ τῷ εἴδει παράδειγμα τόδε\n«ὁ γὰρ Μεσήνην Λακεδαιμονίοις ἀφεῖναι κελεύων πῶς\nἂν Ὀρχομενὸν καὶ Κορώνειαν τότε Θηβαίοις παραδιδοὺς\nτῷ δίκαια νομίζειν ταῦτα εἶναι πεποιηκέναι\nσκήψαιτο;» πολλὰ γὰρ διʼ ὀλίγων ἐν ἀμφοτέροις εἴρηται,\n\n\n\nοὐ μὴν ἐμφαίνεταί γε τὸ τέμνεσθαι. παραδείγματα\nδὲ τοιαῦτα μυρία ἐστὶ παρὰ τῷ ῥήτορι. — Τοῦ δʼ αὖ\nδοκοῦντος μὲν τέμνειν τὰ πράγματα, οὐ μὴν τέμνοντός\nγε ὡς ἀληθῶς, ἀλλὰ τοὐναντίον καὶ περιβάλλοντος\nλόγου παράδειγμα τὸ «ἀλλʼ ὁ τὴν Εὔβοιαν ἐκεῖνος\nσφετεριζόμενος καὶ κατασκευάζων ἐπιτείχισμα ἐπὶ τὴν\nἈττικήν» καὶ τὰ ἑξῆς μέχρι τοῦ «πότερον ταῦτα ποιῶν».\nἐνταῦθα γὰρ δοκεῖ μὲν πολλὰ λέγειν καὶ νὴ Δία ταχέως\nἀφʼ ἑκάστου αὐτῶν ἀπαλλάττεσθαι, διὸ καὶ γοργότητα\nἔχει τινὰ ὁ λόγος καὶ τομὴν ἐμφαίνει, οὐ μὴν\nπολλά γε ὡς ἀληθῶς λέγει πράγματα οὐδὲ ταχέως ἀφʼ\nἑκάστου αὐτῶν ἀπαλλάττεται, ἀλλὰ τοὐναντίον καὶ\nἐπιμένει περιβάλλων· γένη γὰρ εἴδεσι καὶ ὅλα μέρεσι\nκαὶ ἀόριστα ὡρισμένοις καὶ ἕτερα ἄττα περιβλητικὰ\nπροσλαμβάνων περὶ ἑκάστου ὡς ἰδίαν ἔχοντος ὑπόστασιν\nἐμφαίνει, παραδηλῶν ταῖς συμπλοκαῖς καὶ μεταβάσεις\nποιούμενος ἀπὸ πραγμάτων ἐπὶ ἕτερα πράγματα.\nδιὸ πολλὰ ἔδοξεν εἶναι δύο ὄντα σχεδὸν τὰ πάντα· ἔστι\nγὰρ ἣ τε Εὔβοια καὶ τὸ Βυζάντιον, εἰ δὲ βούλει, ἔστω\nκαὶ πλείονα, οὐ μὴν τοσαῦτά γέ ἐστιν, ὅσα ἐμφαίνεται\nεἶναι διὰ τὰς συμπλοκάς. παραδείγματα δὲ καὶ τούτου\nτοῦ μὴ τέμνοντος μὲν τὰ πράγματα λόγου, δοκοῦντος\nδὲ λέγεσθαι τμητικῶς μυρία ἐστὶ παρὰ τῷ ῥήτορι. —\nΤοῦ δʼ αὖ καὶ ὄντος τμητικοῦ λόγου καὶ δοκοῦντος\nεἶναι παράδειγμα τὸ «καὶ σπουδαῖα νομίζων, ὦ Ἀθηναῖοι,\nκαὶ ἀναγκαῖα τῇ πόλει, περὶ ὧν βουλεύεσθε·\n\n\n\nσπάνιον δὲ τὸ τοιοῦτον παρά γε τῷ Δημοσθένει. —\nΤὰς μέντοι αἰτίας, διʼ ἃς νῦν μὲν οὕτως, νῦν δὲ ἐκείνως\nχρῆται τῷ λόγῳ τῷ τμητικῷ, καὶ ὡς δεῖ καὶ ἡμᾶς\nαὐτῷ χρῆσθαι, ἐν τῷ περὶ δεινότητος μεθόδου ἐροῦμεν·\nἐκείνης γὰρ ἴδιον τὸ εἰδέναι, καὶ τούτοις καὶ\nτοῖς ἄλλοις ἅπασιν εἴδεσι πότε καὶ ποῦ καὶ πρὸς ὅντινα\nκαὶ πῶς προσήκει χρῆσθαι. Ἀλλʼ ἐπὶ τὸν περὶ\nγοργότητος λόγον πάλιν ἐπανιτέον. μέθοδον μὲν γὰρ\nκαὶ σχήματα, διʼ ὧν γοργὸς ὁ λόγος γίνεται, εἰρήκαμεν·\nἀπὸ δὲ τῶν σχημάτων δῆλά πως καὶ τὰ ἑξῆς.\nΛέξις μὲν γὰρ ὅπερ ἔφην βραχέα, ἥτις ἂν εἴη, τοιάδε\nἢ τοιάδε, συντελεῖ πρὸς γοργότητα, οὐ μὴν ἀλλʼ αἱ\nβραχεῖαί γε ἐπιτηδειότεραι.\nΚῶλα μὴν τοῦ λόγου τοῦ γοργοῦ πάντως εἶναι βραχέα\nδεῖ.\nΣυνθήκη δὲ γοργότητος ἡ ὀλιγάκις ἢ μηδʼ ὅλως\nἔχουσα σύγκρουσιν φωνηέντων· οὐ γὰρ δὴ κεχηνέναι\nδεῖ τόν γε ὡς ἀληθῶς γοργὸν λόγον, πλὴν εἰ τραχύνεσθαι\nδέοι. πλεονάζειν μέντοι πάντως ἐνταῦθα τοὺς\nτροχαίους καὶ τὰς τροχαϊκὰς συζυγίας προσήκει· καὶ\nτούτου τεκμήρια ἐναργῆ πολλὰ καὶ τῆς τραγῳδίας,\nἔνθα ἐπείγεσθαι ὁ λέγων δοκεῖ, τροχαϊκῶς συντεθέντα\nκαὶ παρὰ τῷ Μενάνδρῳ. ὁ δὲ Ἀρχίλοχος αὐτὸ καὶ\nσαφέστερον ἐποίησε καὶ γοργότερον· οἱ γὰρ τετράμετροι\nαὐτῷ διὰ τοῦτʼ οἶμαι καὶ γοργότεροι καὶ λογοειδέστεροι\nτῶν ἄλλων εἶναι δοκοῦσι, διότι τροχαϊκῶς σύγκεινται·\n\n\n\nτρέχει γὰρ ὡς ὄντως ἐν τούτοις ὁ ῥυθμός. εἰ δὲ μὴ\nἀκριβεῖς οἱ τροχαῖοι παρὰ τῷ ῥήτορι ἐν ταῖς γοργότησιν\nεὑρίσκονται, πολλάκις διεμαρτυράμην, ὅτι ἓν οὐδὲν\nμονοειδὲς ἔστιν εὑρεῖν παῤ αὐτῷ, ἀλλὰ ποικίλλει\nνῦν μὲν ἐννοίαις σεμναῖς γοργὸν ἤ τινα ἄλλον ἐπιτιθεὶς\nῥυθμὸν ἢ μέθοδον ἢ τι τῶν ἄλλων, νῦν δὲ τὸ ἀνάπαλιν.\nκαίτοι τὸ «ἑσπέρα μὲν γὰρ ἦν, ἧκε δʼ ἀγγέλλων\nτις ὡς τοὺς πρυτάνεις, ὡς Ἐλάτεια κατείληπται\nτάχʼ ἂν ἔχοι τι πλέον εἰς γοργότητα καὶ διὰ τὴν ἐπιβολὴν\nτοῦ ῥυθμοῦ τροχαϊκὴν οὖσαν εὐθὺς ἐξ ἀρχῆς.\nἈνάπαυσις δὲ γοργὴ ἡ εἰς τροχαῖον φύσει καταληγουσα\nκαὶ μὴ βεβηκυῖα· οὐ γὰρ δύναται ὁ ῥυθμὸς γοργὸς\nεἶναι βεβηκώς. περὶ δὲ βεβηκότων ῥυθμιῶν καὶ\nτῶν οἱονεὶ κρεμαμένων καὶ ἀνηρτημένων ἐν τῷ περὶ\nκάλλους ἀκριβέστερον εἴρηται.\n2 Σαφὴς μὲν δὴ καὶ ἀξιωματικὸς καὶ ἔτι αὖ καλός τε\nκαὶ γοργὸς ὅπως γίνεται λόγος, ἐν τοῖς πρὸ τούτων ἡμῖν\nδεδήλωται· ἕποιτο δʼ ἂν ἐκείνοις ὁ περὶ ἤθους ἀναγκαίως.\nχρησιμώτατον γὰρ εἴπερ ἄλλο τι καὶ τοῦτο δὴ\nτὸ ἠθικὸν εἶδος τοῦ λόγου εἰδέναι τε ὅπως γίνεται καὶ\nποιεῖν δυνάμενον τοτὲ μὲν ὅλῳ τῷ λόγῳ ἀποδιδόναι τὸ\nτοιόνδε ἦθος, εἰ τοῦτο δέοι, τοτὲ δʼ αὖ καταμιγνύναι\nτοῖς προειρημένοις εἴδεσιν ἅπασιν, οἷον σφοδρότητι ἤ\nσεμνότητι ἢ κάλλει καὶ τοῖς λοιποῖς. λέγω γὰρ ἦθος\n\n\n\nνῦν οὐχ ἁπλῶς τοῦτο μόνον τὸ διʼ ὅλου τοῦ λόγου ἀναγκαίως\nἔχον ἐμφαίνεσθαι καθαπερεὶ σώματος χρῶμα,\nἀλλὰ καὶ τὸ ἐγκαταμίγνυσθαι πεφυκὸς πανταχοῦ, καὶ\nἐν σφοδρότητι καὶ ἐν τραχύτητι καὶ ἐν τοῖς ἄλλοις ἅπασιν.\nἐκεῖνο μὲν γὰρ γένοιτʼ ἄν, εἰ τοῖς ὑποκειμένοις\nπροσώποις οἰκείους καὶ πρέποντας τοὺς λόγους περιάπτοι\nτις, οἷον στρατηγοῖς ἢ ῥήτορσιν, ἢ τοῖς ἰδίως ὀνομασθεῖσιν\nἠθικοῖς, οἷον λίχνοις ἢ δειλοῖς ἢ φιλαργύροις\nἢ τοῖς τοιούτοις· καὶ μαθησόμεθά γε τοῦτο, οἷά τινα\nεἴδη τίσιν ἁρμόττει προσώποις, ἐν τῷ περὶ δεινότητος·\nτοῦτο δέ, περὶ οὗ νυνὶ λέγομεν, αὐτό τε καὶ τὰ εἴδη\nαὐτοῦ, δύναται μὲν καὶ διʼ ὅλου ποτὲ λόγου παραλαμβάνεσθαι\nὥσπερ καὶ ταῦτα, οἷον σεμνότης, τραχύτης\nκαὶ τὰ λοιπά, δύναται δὲ καὶ κατὰ τὰ αὐτὰ καθάπερ\nκἀκεῖναι καὶ μερικῶς που γίνεσθαι χρήσιμα, ὥσπερ\nἔστι πολλάκις εὑρεῖν παρὰ τῷ ῥήτορι. σαφὲς δὲ ὃ λέγω\nμᾶλλον γενήσεται ἐπισκεψαμένοις τὸν λόγον τὸν περὶ\nαὐτοῦ.\nἮθος τοίνυν ἐν λόγῳ ποιεῖ ἐπιείκεια καὶ ἀφέλεια,\nκαὶ πρὸς τούτοις τὸ κατʼ αὐτὸν ἐμφαινόμενον ἀληθὲς\nκαὶ ἐνδιάθετον. ἡ δὲ βαρύτης ὑπόκειται μὲν ὑπὸ τὸν\nἠθικὸν λόγον, οὐ μὴν συμπληροῖ γε αὐτόν, ὥσπερ ἥ\nτε ἀφέλεια καὶ ἡ ἐπιείκεια, τό τε ἀληθὲς καὶ τὸ ἐνδιάθετον,\nοὐδέ γε καθʼ ἑαυτὴν δύναται θεωρεῖσθαι, ὥσπερ\nἐκείνων τῶν ἰδεῶν ἑκάστη, ἀλλὰ δεῖ αὐτῇ ἀφελείας\n\n\n\nἐπιεικείας ἤ τινος τῶν ἄλλων ἠθικῶν τι πάντως προσεῖναι.\nσαφέστερον δὲ καὶ τοῦτο περὶ ἑκάστης αὐτῶν\nλέγοντες ἐνδειξόμεθα. καὶ πρῶτόν γε περὶ ἀφελείας.\n3 Ἔννοιαι τοίνυν εἰσὶν ἀφελείας ἀπλῶς μὲν εἰπεῖν αἱ\nκαθαραί· αἱ γὰρ ἀπάντων ἀνθρώπων κοιναὶ καὶ εἰς\nπάντας ἀνελθοῦσαι ἢ δόξασαι ἀνελθεῖν καὶ μηδὲν ἔχουσαι\nβαθὺ μηδὲ περινενοημένον δῆλον ὡς ἀφελεῖς ἂν\nεἴησαν ἡμῖν καὶ καθαραί, οἷον «ἐμὲ μὲν φαῦλον ἡγεῖσθε,\nτουτονὶ δὲ ἄφετε»· καὶ τοῦτό γε ὁμολογούμενον, ὡς\nαἵ τε καθαραὶ ἔννοιαι πάντως ἂν εἶεν καὶ ἀφελεῖς αἵ\nτε αὖ ἀφελεῖς καὶ καθαραί. ἰδίως δʼ ἂν λέγοιντο ἀφελεῖς\nαἱ τῶν ἀπλάστων ἠθῶν καὶ ὑπό τι νηπίων, ἵνα\nμὴ ἀβελτέρων λέγῃ τις, οἷον τὸ περὶ πραγμάτων διεξιέναι\nτινῶν καὶ λέγειν αὐτὰ μηδεμιᾶς ἀνάγκης οὔσης\nμηδὲ ἐπερωτῶντός τινος, ὡς τὰ πολλὰ ἔχει τῶν Ἀνακρέοντος\nκαὶ πάλιν τὰ Θεοκρίτου ἐν τοῖς βουκολικοῖς\nκαὶ ἄλλων οὐκ ὀλίγων, οἷον\n«κωμάσδω ποτὶ τὰν Ἀμαρυλλίδα, ταὶ δέ μοι αἶγεςβόσκονται κατʼ ὄρος»\nκαὶ τὰ ἑξῆς. ἐπεὶ δʼ ἐν τῷ περὶ καθαρότητος ἡμῖν τὰ\nπαραδείγματα ἦν πολιτικώτερα καὶ ἀγωνιστικώτερα,\n\n\n\nὥσπερ ἴσως καὶ τὸ προειρημένον τὸ «ἐμὲ μὲν φαῦλον\nἡγεῖσθε, τουτονὶ δὲ ἄφετε», τῶν δὲ ὡς ἐν τῇ ἄλλῃ\nλογογραφίᾳ καθαρῶν τε καὶ ἀφελῶν ἐννοιῶν οὐκ ἐπεμνήσθημεν,\nἀνάγκη τι πλέον εἰπεῖν ἐνταῦθα περὶ αὐτῶν·\nχωρίζομεν γὰρ οὐδαμῇ ὡς ἑτέρας τὰς καθαρὰς\nοὔσας ἐννοίας παρὰ τὰς ἀφελεῖς οὐδʼ αὖ τὰς ἀφελεῖς\nπαρὰ τὰς καθαράς. λέγω δέ, ὅτι τῶν καθαρῶν τούτων\nκαὶ ἀφελῶν ἐννοιῶν αἳ μὲν μᾶλλον ἁρμόττουσι τῷ πολιτικῷ\nλόγῳ, αἳ δὲ ἧττον, αἳ δὲ οὐδʼ ὅλως, ἃς καὶ μᾶλλον\nεἴποι τις ἂν ἰδίας εἶναι τῆς ἀφελείας, ὡς προείρηται,\nκαίπερ οὐδὲν ἧττον οὔσας καθαράς, λέγω δὲ ταύτας,\nαἳ καὶ παίδων γένοιντο ἂν νηπίων, ὡς ἔλεγον, καὶ\nἀνδρῶν ἐγγὺς ἡκόντων φρενῶν γε ἕνεκα τοῦ νηπίου\nκαὶ γυναίων ὡσαύτως καὶ γεωργῶν ἀγροίκων καὶ ὅλως\nἀληθὲς εἰπεῖν ἀφελῶν καὶ ἀκάκων ἀνθρώπων, οἷον «ὡς\nκαλός μοι ὁ πάππος, ὦ μῆτερ» καὶ πάλιν «αὐτοί τε\nπονηροί», φησὶ λέγων τοὺς Ἀσσυρίους ὁ Κῦρος, «καὶ\nἐπὶ πονηρῶν ἵππων ὀχοῦνται»· ὁρᾷς, ὅσον τὸ ἀφελὲς\nτῆς γνώμης; καὶ μὴν καὶ τὸ\n«ἁδύ τι τὸ ψιθύρισμα καὶ ἁ πίτυς, αἰπόλε, τήνα»\nκαὶ τὰ πολλὰ τῶν βουκολικῶν, ἵνα μὴ τὰ πάντα λέγω,\nτοιαῦτά ἐστι. καὶ παρὰ τῷ Ἀνακρέοντι δὲ ὡσαύτως·\nπαρά τε αὖ τῷ Μενάνδρῳ μυρία ἂν εὕροις τοιαῦτα\n\n\n\nκαὶ γυναῖκας λεγούσας καὶ νεανίσκους ἐρῶντας καὶ\nμαγείρους καί τινας ἄλλους. ὅλως τε διὰ τὸ ὑποπίπτειν\nτῷ ἠθικῷ λόγῳ πάντα τὰ τῶν τοιούτων προσώπων\nἤθη, οἷον λίχνων, γεωργῶν, τῶν ὁμοίων, ταῦτα δὴ\nπάντα ἢ τά γε πλεῖστα αὐτῶν ὑποκεῖσθαι τῇ ἀφελείᾳ\nδεῖ, ἃ καὶ ἰδίως ἠθικὰ καλεῖται. δεῖ δὲ τοῦτο ἐπεσκέφθαι,\nὅτι αἱ οὕτως λεγόμεναι καθαραὶ ἔννοιαι οὖσαι\nἀφελεῖς, εἰ μέν τις ἦθός τι ὑποκρίνοιτο τῶν λεγομένων\nἰδίως ἠθικῶν προσώπων, ἀναγκαῖαι παραλαμβάνεσθαι\nκαὶ χρήσιμοι, αἱ ἄλλως δὲ οὐκ ἐπιτήδειοι\nτῷ λόγῳ τῷ πολιτικῷ. — Ἔτι ἀφελεῖς ἔννοιαι καὶ αἱ\nπλησιάζειν πως δοκοῦσαι τῷ εὐτελεῖ· γίνονται δὲ αὗται,\nὅταν περὶ εὐτελῶν καὶ τῶν τυχόντων πραγμάτων\nλέγῃ τις, ὡς ἐν τῷ Κατὰ Στεφάνου ψευδομαρτυριῶν\n«ἣ τὰ καταχύσματα φησὶ «κατέχεε» καὶ πάλιν ἑτέρωθι\n«τῆν ῥοδωνιὰν ἐκτίλλειν» καὶ ἐν τῇ Πρὸς Εὐβουλίδην\nἐφέσει τὸ λέγειν, ὅτι ταινίας ἐπίπρασκεν ἐν τῇ ἀγορᾷ\nἡ μήτηρ. ὅλως τε πολλὰ τοιαῦτα ἔστιν ἐν ἰδιωτικοῖς,\nπαρὰ δὲ τῷ Λυσίᾳ καὶ μᾶλλον· ἐν δὲ τοῖς δημοσίοις\nσπάνιά γε τὰ τοιαῦτα καὶ μετά τινος παραμυθίας εἰσάγεται,\nὥσπερ τὸ «ἄνευ τοῦ προσωπείου κωμάζει» προσλαβὸν\nτὸ ἐνδιάθετον οἷον «τοῦ καταράτου Κυρηβίωνος»\nκαὶ τὸ «ὃς ἐν ταῖς πομπαῖς» ἤρθη πως ἀπὸ τοῦ\nἄγαν εὐτελοῦς. καὶ τοῦτο δὲ τὸ «ἀλλʼ ὡς ἡ μήτηρ σου\nτοῖς μεθημερινοῖς γάμοις ἐν τῷ κλισίῳ τῷ πρὸς τῷ\n\n\n\nΚαλαμίτῃ ἥρῳ χρωμένη τὸν καλὸν ἀνδριάντα καὶ τριταγωνιστὴν\nἄκρον ἐξέθρεψέ σε; καὶ τοῦτο ἔστι μὲν\nτοῦ αὐτοῦ τύπου, εἰ καὶ σφοδρῶς εἰσήχθη — εὐτελὲς\nγὰρ τὸ πρᾶγμα —, ἀλλὰ καὶ τῷ «τοῖς μεθημερινοῖς»\nεἰπεῖν «γάμοις καὶ αὐτῇ τῇ σφοδρότητι καὶ τῇ εἰρωνείᾳ\nκαὶ πᾶσι τοῖς λοιποῖς παραμυθίαν ἔλαβε. καὶ\nμὴν καὶ τὸ «τοὺς ὄφεις τοὺς παρείας θλίβων» καὶ τὰ\nἐξῆς μέχρι τοῦ «ὑπὸ τῶν γρᾳδίων οὕτω προσαγορευόμενος»\nτοιοῦτόν ἐστι, παραμεμύθηται δὲ τῷ καὶ αὐτὸν\nὥσπερ καταγινώσκοντα τῶν εἰρημένων εἰπεῖν, ὅτι ὑπὸ\nτῶν γρᾳδίων οὕτω προσηγορεύετο. ἐκεῖνα μέντοι διὰ\nτὸ ἄγαν εὐτελὲς καὶ ὠβέλισάν τινες καὶ ὑπεξείλοντο,\nἴσως ὀρθῶς ποιοῦντες, λέγω τὸ «κυάμους ἑφθοὺς βοῶσα\nκαὶ κατὰ πᾶν τὸ θέρος ἐπλανᾶτο» καὶ τὰ ἑξῆς·\nταῦτα γὰρ καὶ τὰ τοιαῦτα ἐν μὲν ἰδιωτικοῖς λόγοις\nἴσως ἂν ἁρμόσειεν, ἐν δημοσίῳ δὲ καὶ τηλικοῦτον\nἔχοντι ἀξίωμα λόγῳ ἢ προσώπῳ ἢ πράγματι πῶς ἂν\nἁρμόττοι; τοιοῦτόν ἐστι καὶ τὸ ἐν τῷ Κατὰ Νεαίρας\nὠβελισμένον ὑπό τινων τὸ ῾ ἀπὸ τριῶν τρυπημάτων\nτὴν ἐργασίαν πεποιῆσθαιʼ λέγειν· λίαν γὰρ εὐτελές\nἐστι, καὶ εἰ σφοδρὸν εἶναι δοκεῖ. — Ἔτι ἀφελεῖς ἔννοιαι\nκαὶ αἱ ἐν τοῖς ἐπιχειρήμασιν ἀπὸ τῶν ἀλόγων\nζῴων λαμβανόμεναι, οἷον «ὁ βοῦς κέρατι παίει, ὁ ἵππος\nὁπλῇ, ὁ κύων στόματι, ὁ κάπρος ὀδόντι.» καὶ εἰ ἀπὸ\n\n\n\nτῶν φυτῶν δέ τις ἐπιχειροίη, παραπλησίως ταὐτὸν\nποιήσει· ταῦτα δὲ καὶ πλέον ἔχει τι κατʼ ἔννοιαν τοῦ\nἀφελοῦς, ἐγγὺς γάρ ἐστι γλυκύτητος, διὸ καὶ πλεονάζει\nπαρὰ τοῖς ποιηταῖς. εἰ δʼ ἔχει παρʼ ἐκείνοις ταῦτα καὶ\nμέγεθος, οὐ δεῖ θαυμάζειν· μάλιστα μὲν γὰρ οὐ κατὰ\nπλῆθος ὥσπερ ἐνταῦθα τοῖς τοιούτοις χρῶνται παραδείγμασιν,\nἓν δέ τι ἀπολαβόντες λέγουσι, τοῦτο δὲ οὐκέτι\nἐᾷ γενέσθαι πάντῃ τὸν λόγον ἀφελῆ· ἔπειτα δὲ\nκαὶ φύσει μέλει τοῖς ποιηταῖς ἀμφοτέρων, τοῦ τε ἡδέος\nκαὶ τοῦ μεγέθους, διὸ ἢ λέξεσιν ἢ σχήμασιν αὐτὸ\nἐξαίρουσι καίπερ ἴσως ὂν κατʼ ἰδίαν φύσιν ἀφελὲς καὶ\nἡδύ. — Καὶ περὶ μὲν γλυκύτητος αὐτίκα λέξομεν· τὸ\nδὲ προειρημένον παράδειγμα καὶ μᾶλλον ἐγένετο ἀφελὲς\nδιὰ τὸ πλεονάσαι τοῖς κατὰ μέρος, ὡς καὶ μικρῷ\nπρότερον ἐλέγομεν. μέθοδος δέ τις αὕτη ἀφελείας ἀλλʼ\nοὐκ ἔννοια, τὸ πλεονάζειν τοῖς κατὰ μέρος ἐπεξιόντας·\nἐπεὶ καὶ τὸ «εἰ μὴ καὶ τοὺς θεριστὰς καὶ τοὺς ἄλλο\nτι μισθοῦ πράττοντας» εἰ ἀφέλοι τις τὸ ἀόριστον, ἐπιμείναι\nδὲ τοῖς κατὰ μέρος, ἀφελῆ ποιήσει τὸν λόγον,\nοἷον εἰ οὕτω λέγοι ῾ εἰ μὴ καὶ τοὺς θεριστὰς καὶ τοὺς\nσκαπανέας καὶ τοὺς ἀμαλλοδέτας καὶ τοὺς ποιμένας\nκαὶ τοὺς νομέαςʼ· εἰ γὰρ οὕτως ἐπιμείναι τις τοῖς κατὰ\nμέρος, πάνυ ἂν ἐργάσαιτο ἀφελῆ τὸν λόγον. — Ἔτι\nἀφελές τε καὶ ἠθικὸν κατʼ ἔννοιαν καὶ τὸ διʼ ὅρκων\nπιστοῦσθαι ὁτιοῦν ἀλλὰ μὴ διὰ τῶν πραγμάτων, οἷον\n«καλῶ δὲ τοὺς θεοὺς πάντας καὶ πάσας, ὅσοι τὴν χώραν\n\n\n\nἔχουσι τὴν Ἀττικήν, καὶ τὸν Ἀπόλλω τὸν Πύθιον»\nκαὶ τὰ ἑξῆς, καὶ πάλιν «πρῶτον μέν, ὦ Ἀθηναῖοι, τοῖς\nθεοῖς εὔχομαι πᾶσι καὶ πάσαις»· καὶ μυρία τοιαῦτα\nἔχεις παρὰ τἀνδρί, πάντα δὲ ταῦτα ἠθικὰ καὶ ἀφελῆ\nτὰ τῶν ὅρκων. καὶ εἰ τοὺς ἀκούοντας δὲ ὁρκίζοι ἢ\nτὸν ἀντίδικον, ὡσαύτως· οὐ γὰρ ἀγωνιστικὰ ταῦτά\nγε, οἷον «πρὸς Διὸς καὶ θεῶν, μὴ ἀποδέξησθε» καὶ\nὅσα τοιαῦτα, ἀλλὰ ἠθικὰ τῇ πίστει καὶ πιθανά. εἰ\nμέντοι μεθοδεύοι τινὰ πίστιν ἀγωνιστικὴν ἢ καὶ ὁτιοῦν\nἕτερον ὥστε μεταπεσεῖν εἰς ὅρκου σχῆμα, τὸ τοιοῦτον\nἄλλο τι λέγω καὶ οὐκ ἀφελὲς οὐδὲ ἠθικόν· οὐδὲ\nγὰρ ὅρκος ἔτι ἐκεῖνό γε ἂν εἴη, ἀλλὰ μεθωδεύθη μέν\nπως ἄλλο τι ὂν ὥστε εἰς τοῦτο ἀφικέσθαι, φυλάττον\nδὲ τὴν οἰκείαν δύναμιν προσλαμβάνει τι καὶ ἕτερον\nδιὰ τῆς μεθόδου, οἷον «οὔ, μὰ τοὺς ἐν Μαραθῶνι\nπροκινδυνεύσαντας τῶν προγόνων» καὶ τὰ ἑξῆς· τοῦτο\nγὰρ ἔνδοξον ὂν παράδειγμα καὶ πίστις τοῦ, ὅτι σύνηθες\nτῇ πόλει ὑπὲρ τῆς τῶν Ἑλλήνων ἐλευθερίας\nἀγωνίζεσθαι καὶ κινδυνεύειν, μεθοδευθὲν οὕτως ὥστε\nμεταπεσεῖν εἰς ὅρκον πεποίηκε λαμπρότητα καὶ μέγεθος\nἀλλʼ οὐκ ἀφέλειαν οὐδὲ ἦθος. Ταῦτα μὲν οὖν\nταύτῃ· ἐπανιτέον δὲ ἐπὶ τὸ ἐξ ἀρχῆς. ἔννοιαι μὲν γὰρ\nἀφελεῖς αὗται καὶ αἱ τοιαῦται.\nΜέθοδοι δὲ ἀφελείας, αἵπερ καὶ καθαρότητος, καὶ\n\n\n\nὅσα γε ἐκεῖ εἰρήκαμεν, ταῦτα ὁμοίως κἀνταῦθα δοκείτω\nλέγεσθαι, ὅτι δύναταί τις καὶ μὴ ὄντα τινὰ ὅσον γε τῶν\nἐννοιῶν ἕνεκα ἀφελῆ λόγον ὅμως καὶ διά γε τῶν ἄλλων\nποιεῖν εἶναι δοκεῖν ἀφελῆ, οἷον σχημάτων, λέξεων καὶ\nτῶν λοιπῶν. αὐτίκα ἡ ὀξύτης καὶ τὸ ὀξέως τι εἰπεῖν\nἤτοι ἀπαντῶντα λόγῳ τινὶ ἢ ὁπωσοῦν, ὅπερ τινὲς εἶδος\nδριμύτητος ὠνομάκασιν, οὐ μόνον οὐκ ἀφελές, ἀλλὰ\nκαὶ ἐναντίον ἐστὶ τῷ ἀφελεῖ· δεινότητος γὰρ ἴδιον τὸ\nτοιοῦτον· οὐδὲν γὰρ ἄλλο ἢ ἐπιπόλαιός ἐστι βαθύτης\nἡ ὀξύτης αὕτη — εἴτε καὶ δριμύτης, διαφέρει δὲ ὀνόματος\nἕνεκα ἡμῖν οὐδέν —, ἀλλὰ τῷ ψιλὸν καὶ ὥσπερ\nἔφην ἐξ ἐπιπολῆς εἰσάγεσθαι τὸ νόημα καίπερ ὂν βαθὺ\nἀφελὲς ἔδοξεν εἶναι. πολὺ δὲ τοῦτο παρὰ τῷ Ξενοφῶντι.\nσαφέστερον δὲ περὶ αὐτῆς μικρὸν ὕστερον ἐν\nτῷ περὶ γλυκύτητος λέξομεν.\nΛέξις γε μὴν ἀφελὴς τὸ μὲν πλεῖστον ἡ αὐτή ἐστι τῇ\nκαθαρᾷ, εἰσὶ δὲ τινὲς καὶ ὥσπερ ἴδιαι τῆς ἀφελείας,\nὡς τὸ ῾ ἀδελφίζεινʼ παρὰ τῷ Ἰσοκράτει καὶ ὁ ῾ κλαυσίγελωςʼ\nπαρὰ τῷ Ξενοφῶντι καὶ ἄλλαι τινὲς τοιαῦται·\nἠθικαὶ γὰρ αὗται καὶ ἄγαν ἀφελεῖς. καὶ μὴν καὶ\nαἱ δριμεῖαι, περὶ ὧν καὶ ἐν τῷ περὶ δριμύτητος καὶ\nὀξύτητος αὐτίκα λέξομεν, ὡς ἔφην· αὗται δὲ ὡς ἐπὶ τὸ\nπλεῖστον γλυκύτητα ποιοῦσιν ἐν ἀφελείᾳ, ἡ δὲ γλυκύτης\nοἷον κάλλος τι τῆς ἀφελείας ἐστί, περὶ ἧς καὶ αὐτῆς\n\n\n\nμετʼ οὐ πολὺ λέξομεν· καὶ πρῶτόν γε περὶ ταύτης,\nεἶθʼ ὕστερον περὶ τῆς δριμύτητος εἴτε ὀξύτητος. Ἀλλὰ\nπάλιν ἐπὶ τὸν περὶ ἀφελείας λόγον ἰτέον. λέξις μὲν\nγὰρ ἡ τοιαύτη ἰδία ἀφελείας.\nΣχήματα δὲ ἀφελῆ καὶ κῶλα ταὐτά, ἅπερ ἦν καὶ\nκαθαρά· συνθῆκαί τε ὡσαύτως, ἀφελέστεραι δὲ αἱ\nμᾶλλον λελυμέναι, οἷον «ἀκούσατέ μου ἀπολογουμένου\nδικαίως», καὶ οἷαί εἰσιν αἱ πλεῖσται παρά τε τῷ Ξενοφῶντι\nκαὶ τῷ Σωκρατικῷ Αἰσχίνῃ καὶ μέντοι καὶ τῷ\nΝικοστράτῳ.\nἈπὸ δὲ τούτων δῆλος ὁποῖός ἐστι καὶ ὁ ῥυθμὸς ἐν\nἀφελείᾳ· ἡ γὰρ ποιὰ συνθήκη κἀνταῦθα τὸν ῥυθμὸν\nποιεῖ.\nἈνάπαυσις δὲ καὶ βάσις ἀφελὴς ἡ βεβηκυῖα· καίπερ\nγὰρ οὖσα σεμνὴ αὕτη ἡ ἀνάπαυσις ὅμως μᾶλλον ἁρμόττει\nτῆς οἷον ἁρπαζομένης καὶ ἐκκρεμοῦς· κεκαλλωπισμένη\nγὰρ μᾶλλον ἐκείνη. ἀφελὴς οὖν ἡ ἑδραία μᾶλλον\nβάσις τοῦ ῥυθμοῦ καὶ ἡ βεβηκυῖα ἀνάπαυσις. εἴρηται\nδὲ ἀκριβῶς περὶ τούτων ἡμῖν ἐν τῷ περὶ κάλλους.\nἘπηγγειλάμην δὲ ἐρεῖν τι καὶ περὶ γλυκύτητος καὶ\nὥρας, ἃ δὴ ὥσπερ ἐπίτασίν τινα τῆς ἀφελείας ἐλέγομεν\nεἶναι· λεκτέον οὖν ἂν εἴη τι περὶ αὐτῶν. ἐφεξῆς\nδὲ ταύτῃ λέξομεν καὶ περὶ τῆς δριμύτητος εἴτε\nὀξύτητος.\n4 Ἔννοιαι δὲ γλυκεῖαί τε καὶ ἡδονὴν ἔχουσαι μάλιστα\nμὲν πᾶσαι αἱ μυθικαί, οἷον «ὅτε γὰρ ἐγένετο ἡ Ἀφροδίτη,\nεἱστιῶντο οἵ τε ἄλλοι θεοὶ καὶ ὁ τῆς Μήτιδος\nυἱὸς Πόρος» καὶ τὰ ἑξῆς, ἔστι δὲ ἀπὸ τοῦ Συμποσίου\nταῦτα Πλάτωνος· καὶ πάλιν τὸ περὶ τῶν τεττίγων ῥηθὲν\nἐν Φαίδρῳ «ὥς ποτε ἦσαν ἄνθρωποι οὗτοι πρὶν\nΜούσας γεγονέναι» καὶ τὰ ἑξῆς· καὶ παρὰ τῷ ῥήτορι\nτὰ ἐν τῷ Κατʼ Ἀριστοκράτους εἰρημένα, οἷον «ἐν τούτῳ\nμόνῳ τῷ δικαστηρίῳ θεοὶ δίκας δοῦναι καὶ λαβεῖν\nἠξίωσαν παρʼ ἀλλήλων» καὶ τὰ ἑξῆς μέχρι τοῦ «δικάσαι\nδὲ Κὐμενίσι καὶ Ὀρέκτῃ τοὺς δώδεκα θεούς». ἀλλʼ ἐνταῦθα\nμέν, ἐπείπερ ἐν τῷ πολιτικῷ λόγῳ τὰ μυθικὰ\nὑπτιότητα ποιεῖ, διὰ τῶν τῆς γοργότητος ἰδίων τὸ λίαν\nὕπτιον ὁ ῥήτωρ παρεμυθήσατο τεμὼν τὰ πράγματα·\nὅσαι δὲ καὶ ἄλλαι εἰσὶ μέθοδοι, καθʼ ἃς δεῖ χρῆσθαι\nτοῖς μυθικοῖς, ἀκριβέστερον ἐν τῷ περὶ δεινότητος\nἡμῖν λελέξεται. ἀλλʼ ἐκεῖσε ἐπάνειμι. — Πρῶτον μὲν\nγὰρ ὅπερ ἔφην καὶ μάλιστα γλυκύτητα καὶ ἡδονὴν ἐν\nλόγῳ αἱ μυθικαὶ τῶν ἐννοιῶν ποιοῦσι· κατὰ δεύτερον\nδὲ λόγον τὰ διηγήματα, ὅσα ἐγγὺς μύθων ἐστίν, οἷον\nτὰ περὶ τοῦ Τρωικοῦ πολέμου εἰ διεξίοι τις ἢ εἴ τι\nτοιουτότροπον. — Τρίτην δὲ ἔχει τάξιν τὰ κατʼ ὀλίγον\nμέν πως τοῦ μυθικοῦ κοινωνοῦντα διηγήματα,\nμᾶλλον δὲ ἢ κατὰ τοὺς μύθους πιστευόμενα, οἷά ἐστιν\n\n\n\nἅπαντα τὰ Ἡροδότου· μυθώδη γὰρ ὀλίγα ἔχει, οἷον\nτὰ περὶ τοῦ Πανὸς ῥηθέντα καὶ τοῦ Ἰάκχου καὶ ἴσως\nἄλλα τινὰ σφόδρα γε ὀλίγα· τὰ μέντοι ἄλλα καὶ πιστεύεται\nγεγονέναι καὶ ἀπήλλακται τοῦ μυθικοῦ, διόπερ\nοὐδὲ ὁμοίως τοῖς φύσει μυθικοῖς μετέχει τῆς γλυκύτητος.\n— Ἕτερον δὲ παρὰ ταῦτα εἶδός ἐστιν ἡδονὴν\nἔχον καὶ γλυκύτητα ἐννοιῶν, ὅπερ ἄλλοτε ἄλλην\nἔχει δύναμιν· τοῦτο γὰρ πολλάκις μὲν καὶ τὰ μυθικὰ\nαὐτὰ ὑπερβάλλει τῇ ἡδονῇ, πολλάκις δὲ καὶ τῶν τρίτην\nἐχόντων τάξιν ἐλαττοῦται, ἔστι δὲ τοῦτο τοιοῦτον.\nπάντα, ὅσα ταῖς αἰσθήσεσιν ἡμῶν ἐστιν ἡδέα, λέγω δὲ\nτῇ ὄψει ἢ ἁφῇ ἢ γεύσει ἤ τινι ἄλλῃ ἀπολαύσει, ταῦτα\nκαὶ λεγόμενα ἡδονὴν ποιεῖ. ἀλλʼ αἳ μέν εἰσιν αἰσχραὶ\nτῶν κατὰ ἀπόλαυσιν ἡδονῶν, αἳ δʼ οὐ τοιαῦται. καὶ\nτὰς μὲν οὐκ αἰσχρὰς ἔστιν ἁπλῶς ἐκφράζειν, οἷον κάλλος\nχωρίου καὶ φυτείας διαφόρους καὶ ῥευμάτων ποικιλίας\nκαὶ ὅσα τοιαῦτα· ταῦτα γὰρ καὶ τῇ ὄψει προσβάλλει\nἡδονὴν ὁρώμενα καὶ τῇ ἀκοῇ, ὅτε ἐξαγγέλλει\nτις, ὥσπερ ἡ Σαπφὼ «ἀμφὶ δὲ ὕδωρ ψυχρὸν κελαδεῖ\nδιʼ ὔσδων μαλίνων» καὶ «αἰθυσσομένων δὲ φύλλων\nκῶμα καταρρεῖ» καὶ ὅσα πρὸ τούτων τε καὶ μετὰ ταῦτα\nεἴρηται. τοιοῦτόν ἐστι καὶ τὸ παρὰ τῷ Πλάτωνι ἐν\nΦαίδρῳ, οἷον «νὴ τὴν Ἥραν, καλή γε ἡ καταγωγή· ἥ\n\n\n\nκαὶ τὰ ἑξῆς. ταῦτα μὲν οὕτως ἄν τις ἐκφράζων ἡδονὴν\nποιοίη καὶ γλυκύτητα. ὅσαι δέ εἰσιν αἰσχραὶ τῶν\nκατὰ τὰς ἀπολαύσεις ἡδονῶν, ἐοικυῖαν ἔχουσιν αὐταῖς\nκαὶ τὴν διὰ τῆς ἀκοῆς τέρψιν καὶ γλυκύτητα· οἷς γὰρ\nἕκαστος χαίρει πραττομένοις, ἐκείνοις οὗτος καὶ λεγομένοις\nἡσθήσεται, ὁ μὲν ἀκόλαστος ἀκολάστοις, ὁ δὲ\nσωφρονῶν δηλαδὴ σώφροσι, καὶ ὁ ποιῶν δὲ ὡσαύτως\nποιήσει· ἐπεὶ καὶ τὸ\n«ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν\nἡδονὴν μὲν ἔχει καὶ οὐκ ὀλίγην γε, σώφρονα μὴν ταύτην\nκαὶ μέχρι τοῦ μετρίου ἥκουσαν, τῇ δὲ λέξει καὶ\nπολὺ τῆς ἡδονῆς ἀφέστηκεν· οὐ γὰρ τραχέως μόνον,\nἀλλὰ καὶ σκληρῶς εἴρηται τὸ ‘ἔμαρπτε’· καὶ τὸ ‘ἀγκάς’\nδὲ αὐτῇ τῇ προφορᾷ καὶ τῷ φθόγγῳ, εἰ τὸ τῆς ἐννοίας\nτις ἀφέλοι, ὁρᾷς, ὡς μεγέθους μᾶλλόν ἐστιν, οὐχ\nἡδονῆς; ὅ γε μὴν ἀκόλαστος πάντως τι καὶ πλέον ἀκοῦσαι\nβούλοιτ᾿ ἂν ἢ καὶ εἰπεῖν, ὅ τι ποιοίη, ὡς ἐν κωμῳδίᾳ,\nοὐ μὴν ὅ γε σώφρων. τὸ μέντοι\n«τοῖσι δʼ ὑπὸ χθὼν δῖα φύεν νεοθηλέα ποίην»\nκαὶ τὰ ἑξῆς μείζονα ἔχει τὴν ἡδονήν, διότι καὶ μυθικὸν\nκαὶ φύσει ἡδὺ τῇ ἄλλῃ ἀπολαύσει τὸ πρᾶγμα καὶ\nοὐκ αἰσχρὸν ἦν ἐργάσασθαι τὰς τοιαύτας ἐννοίας τε\nκαὶ ἡδονάς. τοιοῦτόν ἐστι καὶ τὸ\n\n\n\n«πορφύρεον δʼ ἄρα κῦμα περιστάθη, οὔρεϊ ἶσον,κυρτωθέν, κρύψεν δὲ θεὸν θνητήν τε γυναῖκα».\nκαὶ ὅλως μυρία τούτων παρὰ τοῖς ποιηταῖς ἔστι παραδείγματα.\nκαθόλου τε πᾶσαι αἱ ἐρωτικαὶ ἔννοιαι γλυκεῖαί\nεἰσιν, ἐμπίπτουσι δὲ αὗται σχεδὸν ἐν ἅπασι τοῖς\nπροειρημένοις κατʼ ἔννοιαν γλυκύτητος εἴδεσι καὶ εἰσὶν\nαὐτῶν ὥσπερ μέρη· διὸ οὐδὲ ἀπεδώκαμεν τάξιν ἰδίαν\nταῖς τοιαύταις τῶν ἐννοιῶν, ἀλλʼ ἐπὶ τοσοῦτον αὐτῶν\nἐμνήσθημεν. καὶ οἷς χαίρομεν δὲ λόγοις εἴ τις χρῷτο,\nοἷον ἐγκωμίοις τοῖς εἰς ἡμᾶς αὐτοὺς ἢ εἰς τοὺς προγόνους\nτοὺς ἡμετέρους ἢ εἰς τὰ παιδικὰ τὰ ἡμέτερα, δῆλον\nὡς ἡδονὴν ποιεῖ. πολιτικὴ δὲ ἡ τοιαύτη ἡδονὴ καὶ\nδιαχεῖ γε πολλάκις τοὺς ἀκούοντας μᾶλλον ταῦτα τῶν\nφύσει ἡδέων. ἔστι δὲ καὶ ταῦτα ἐκείνης τῆς δυνάμεως,\nἧς ἦν τὰ ἐξαγγελλόμενα ἅπαντα, ὅσα ταῖς αἰσθήσεσιν\nἡμῶν τέρψιν φέρει. — Ἔτι ποιεῖ γλυκύτητα καὶ τὸ\nτοῖς ἀπροαιρέτοις προαιρετικόν τι περιτιθέναι, οἷον\n«τὰ μὲν οὖν χωρία καὶ τὰ δένδρα οὐδέν με ἐθέλει\nδιδάσκειν, οἱ δʼ ἐν τῇ πόλει ἄνθρωποι». ἀμφισβητήσειε\nδʼ ἄν τις, πότερον κατὰ λέξιν ἢ κατʼ ἔννοιαν ἐνταῦθα\nγέγονεν ἡ γλυκύτης· καὶ ἴσως μᾶλλον κατʼ ἔννοιαν·\nτροπὴ μὲν γάρ τις ἔστιν ἐνταῦθα ἐν τῷ «οὐδέν\nμε θέλει», ἐκ μεταφορᾶς δὲ γέγονεν ἡ περὶ τὴν λέξιν\nτροπὴ καὶ οὐχ ὡς ἐν τῷ «μέλιτος γλυκίων ῥέεν αὐδή»·\nἐνταῦθα γὰρ τὸ ‘ῥέὲ’ τέτραπται μᾶλλον ἢ ἐκεῖ τὸ\n\n\n\n‘ἐθέλει’, καὶ ἴδιόν τι σημαινόμενον ἔχει ἡ λέξις ἡ\n‘ἐθέλει’. τάχα οὖν εἴποι τις ἂν ἠλληγορῆσθαι αὐτό,\nἀντὶ τοῦ ‘οὐδέν με δύναται διδάσκειν’ τοῦ «οὐδέν\nμε θέλει» ῥηθέντος. ἡμεῖς μέντοι τοῦτο, ὅ τί ποτʼ ἂν\nᾖ, συγχωροῦντες εἶναι, τοσοῦτον διοριζόμεθα, ὅτι καθόλου\nτὸ περιτιθέναι τοῖς ἀπροαιρέτοις προαιρετικόν\nτι γλυκύτητα ποιεῖ, ὥσπερ ἔν τε τῷ προειρημένῳ δηλοῦται\nκαὶ ὅταν τὴν λύραν ἐρωτᾷ ἡ Σαπφὼ καὶ ὅταν\nαὐτὴ ἀποκρίνηται, οἷον «ἄγε χέλυ δῖά μοι λέγε, φωνάεσσα\nδὲ γίνεο καὶ τὰ ἑξῆς. ὁ δὲ Ἡρόδοτος καὶ\nμᾶλλον τοῦτο συνίστησι τὸ παῤ ἡμῶν λεγόμενον· σχεδὸν\nγὰρ διʼ ὅλου τοῦ λόγου ἡδονὰς ἐργαζόμενος ἐν\nτοῖς εἰς τὸν Ἑλλήσποντον ὑπὸ Ξέρξου πραχθεῖσιν ὑπερεβάλετο\nτῇ ἡδονῇ καὶ τῇ γλυκύτητι, οἷον «ἐνετέλλετο\nδὲ λέγειν ῥαπίζοντας τάδε βάρβαρά τε καὶ ἀτάσθαλα·\nὦ πικρὸν ὕδωρ, δεσπότης τοι δίκην ἐπιτιθεῖ τήνδε,\nὅτι μιν ἠδίκησας οὐδὲν πρὸς ἐκείνου ἄδικον παθόν.\nκαὶ βασιλεὺς μὲν Ξέρξης διαβήσεταί σε, ἤν τε βούλῃ\nἤν τε μή· σοὶ δὲ κατὰ δίκην ἄρα οὐδεὶς ἀνθρώπων\nθύει ὡς ὄντι δολερῷ καὶ ἁλμυρῷ ποταμῷ»· ἐνταῦθα\nγὰρ πρὸς τὸ ὕδωρ ὡς αἴσθησίν τινα ἔχον καὶ προαίρεσιν\nδιαλεγόμενον ποιήσας τὸν Ξέρξην ὑπερέβαλεν\nἡδονῇ, καθʼ ὅ ἐλέγομεν θεώρημα. τὰ μέντοι παρὰ τοῖς\nποιηταῖς ἐξουσίᾳ λέγεται ποιητικῇ, ἀλλʼ οὐχ ὥσπερ εἰρήκαμεν,\nοἷον «ἀμιφὶ δὲ σάλπιγξεν μέγας οὐρανός καὶ\n\n\n\n«αὐτόμαται δὲ πύλαι μύκον οὐρανοῦ» καὶ «γηθοσύνῃ\nδὲ θάλασσα διίστατο» καὶ ὅσα τοιαῦτα· οὐχ ὡς κατʼ\nἀπροαιρέτων γὰρ λέγεται, ἀλλʼ ὡς καὶ δυναμένων τὸ\nπρακτέον εἰδέναι· δέδοται γὰρ καὶ τὰ τοιαῦτα τοῖς\nποιηταῖς. ἀπήλλακται μέντοι γε οὐδʼ οὕτω γλυκύτητος,\nἀλλὰ ποιεῖ μὲν κἀνταῦθα οὐδὲν ἧττον τὴν ἡδονὴν τὰ\nτοιαῦτα νοήματα, μετριωτέραν δὲ ἢ ἐν τοῖς ἄλλοις.\nταὐτὸν δὲ συμβαίνει καί, εἴ τις τοῖς ἀλόγοις ζῴοις τὰ\nἀνθρώπου ἴδια περιθείη, ὥσπερ ὁ Ξενορῶν λέγων τὰς\nκύνας ἐπισκυθρωπάζειν καὶ πάλιν μειδιᾶν καὶ ἀπιστεῖν\nτοῖς ἴχνεσιν ἢ πιστεύειν, καὶ ὅταν εἴπῃ «θρασεῖαι δὲ\nαἱ οὐκ ἐῶσαι τῶν συνεργῶν τὰς σοφὰς εἰς τὸ πρόσθεν\nἰέναι, ἀλλὰ ἀνείργουσι θορυβοῦσαι»· καὶ γὰρ τὸ «τῶν\nσυνεργῶν» καὶ «τὰς σοφάς καὶ σχεδὸν ἅπαντα τὰ εἰρημένα\nἀνθρώπων ἴδία καὶ οὐ κυνῶν. καὶ ὅλως πολλὰ\nτοιαῦτα λάβοις ἂν ἐκ τοῦ Κυνηγετικοῦ παραδείγματα,\nἐν ᾧ δὴ καὶ φύσει τὸ κατʼ ἔννοιαν ἔχον τὴν ἡδονήν·\nκαὶ κατʼ ἄλλα μὲν γάρ, κατὰ δὲ τὴν ἔννοιαν καὶ μᾶλλον,\nὅτι φύσει τὸ πρᾶγμα ἡδὺ τὸ τῆς θήρας καὶ τῇ ὄψει,\nὥς που καὶ τοῦτο αὐτὸς ἐπεσημήνατο ὁ Ξενοφῶν εἰπὼν\nἥδιστον εἶναι θεαμάτων ἰδεῖν τὸν λαγὼν ἐξανιστάμενον,\nφεύγοντα, μεταδιωκόμενον, ἁλισκόμενον. Ἀλλὰ\nπερὶ μὲν ἐννοιῶν γλυκύτητος καὶ ἡδονῆς τοσαῦτα.\nΜέθοδοι δὲ αὐτὴν ποιοῦσιν, αἵπερ καὶ τὴν καθαρότητα\nκαὶ τὴν ἀφέλειαν, περὶ ὧν εἴρηται.\nΛέξις δὲ γλυκεῖα ἥ τε τῆς ἀφελείας ἰδία παρὰ τὴν\nκαθαρὰν ῥηθεῖσαν εἶναι καὶ ἔτι ἡ ποιητική. ταύτῃ τοι\nκαὶ Ἡρόδοτος τῆς γλυκύτητος μάλιστα πεφροντικὼς\nἐχρήσατο μὲν καὶ μεθόδοις καὶ ἐννοίαις, αἷσπερ καὶ\nἡμεῖς ἐχαρακτηρίζομεν τὴν γλυκύτητα, λέξει τε ἑκάστῃ\nἰδίᾳ τῆς ἀφελείας πολλαχοῦ, ὥσπερ ἐλέγομεν, ἐκεῖθεν\nδὲ μάλιστα διαρκῆ ἔσχε τὴν γλυκύτητα, ὅτι καὶ αὐτὴν\nεὐθὺς τὴν διάλεκτον ποιητικῶς προείλετο εἰπεῖν· ἡ γὰρ\nἸὰς οὖσα ποιητικὴ φύσει ἐστὶν ἡδεῖα. εἰ δὲ καὶ ἄλλων\nδιαλέκτων ἐχρήσατό τισι λέξεσιν, οὐδὲν τοῦτο,\nἐπεὶ καὶ Ὅμηρος καὶ Ἡσίοδος καὶ ἄλλοι οὐκ ὀλίγοι τῶν\nποιητῶν ἐχρήσαντο μὲν καὶ ἄλλαις τισὶ λέξεσιν ἑτέρων\nδιαλέκτων, τὸ πλεῖστον μὴν ἰάζουσι, καὶ ἔστιν ἡ Ἰὰς\nὅπερ ἔφην ποιητική πως, διὰ τοῦτο δὲ καὶ ἡδεῖα. —\nΤὸ δʼ αὐτὸ αἴτιον οἶμαι τοῦ καὶ τὰς παραπλοκὰς τῶν\nποιημάτων ἐν λόγῳ ἡδονὴν ἔχειν, οἷον «σύν τε δύ᾿\nἐρχομένω βουλευσόμεθα, ὅ τι ἐροῦμεν καὶ πάλιν ἐν\nΠολιτείας πέμπτῳ «ἀλλὰ μὴν καὶ καθʼ Ὅμηρον τοὺς\nτοιούτους δίκαιον τιμᾶν τῶν νέων, ὅσοι ἀγαθοί· καὶ\nγὰρ Ὅμηρὸς τὸν εὐδοκιμήσαντα ἐν τῷ πολέμῳ νώτοισιν\nἔφη διηνεκέεσσι γεραίρεσθαι Αἴαντα, ὡς ταύτην\nοὖσαν οἰκείαν τιμὴν τῷ ἡβῶντί τε καὶ ἀνδρείῳ, ἐξ ἧς\nἅμα τῷ τιμᾶσθαι καὶ τὴν ἰσχὺν αὐξήσει» καὶ πάλιν\n\n\n\nτοῦτο «ἀλλʼ οὐ πεισόμεθα Ἡσιόδῳ, ἐπειδάν τινες τοιούτου\nγένους τελευτήσωσιν, ὡς ἄρα\nοἳ μὲν δαίμονες ἁγνοὶ ἐπιχθόνιοι τελέθουσιν,ἐσθλοί, ἀλεξίκακοι, φύλακες θνητῶν ἀνθρώπων;\nπεισόμεθα μὲν οὖν». ἔστι δὲ πολλὰ καὶ παρὰ τῷ\nΞενοφῶντι τοιαῦτα καὶ παῤ ἄλλοις συχνοῖς, καὶ ἀφθονία\nπαραδειγμάτων ἐστίν, εἴ τις ἐκλέγειν παῤ ἑκάστου\nβούλοιτο. ὁ δὲ Πλάτων καὶ ἀφειδέστερον ἐν τῷ Συμποσίῳ\nκαταχρησάμενος τῷ τοῦ Ἀγάθωνος προσώπῳ ὡς\nποιητοῦ τῇ παραπλοκῇ ταύτῃ ἐχρήσατο· οὐ γὰρ ἀπʼ\nἀλλοτρίων ποιημάτων τινά, ἀλλʼ αὐτὸς ποιήσας παρέπλεξε,\nπροδιορθωσάμενος μέντοι, ἵνα μὴ πάντῃ αὐτεξούσιον\nεἶναι δοκῇ τὸ λεγόμενον, οἷον «ἐπέρχεται δέ\nμοί τι καὶ ἐμμέτρως εἰπεῖν, ὅτι οὗτός ἐστιν ὁ ποιῶν»,\nεἶτα τὸ μέτρον ἐπήγαγεν\n«εἰρήνην μὲν ἐν ἀνθρώποις, πελάγει δὲ γαλήνην,νηνεμίαν δʼ ἀνέμοις, κοίτην ὕπνον τʼ ἐνὶ κήδει».\nκαὶ ἐν τῷ Φαίδρῳ δὲ παραπλησίως πρόσωπόν τι ὑποβαλὼν\nἀόριστον μέν, ἀλλʼ οὖν ὡς ἑτέρου λέγοντος ἐνθουσιῶν\nδὴ μέτρον ἐφθέγξατο\n«ὡς λύκοι ἄρνα φιλεῦσʼ, ὣς παῖδα φιλοῦσιν ἐρασταί»·\nὸὐ μέντοι οὐδὲ τοῦτο εἴασεν ἀπαραμύθητον, ἀλλʼ ἐπήγαγέ\nτι ἐπιδιορθωτικὸν καὶ τούτῳ. εἰδέναι μέντοι χρή,\n\n\n\nὅτι αὗται αἱ παραπλοκαί, εἴτε ἰδίων εἴτε ἀλλοτρίων\nεἶεν ποιημάτων, εἰ μὴ οὕτω παραπλέκοιντο, ὥστε ἓν\nδοκεῖν εἶναι σῶμα αὐτῶν τε καὶ τοῦ πεζοῦ λόγου, ἀλλʼ\nἐκ διαστάσεως λέγοιντο, ὥσπερ οἱ νόμοι καὶ τὰ ψηφίσματα\nἐν τοῖς λόγοις ὅτε ἀναγινώσκοιντο, οὐ ποιοῦσιν\nἀκριβῆ τὴν γλυκύτητα ἀλλʼ ἄλλο τι, οἷον «παρανάγνωθι\nδή μοι καὶ σὺ τὰς ῥήσεις, ἃς ἐλυμήνω·\nἥκω νεκρῶν κευθμῶνα καὶ σκότου πύλας\nκαὶ\nκακαγγελεῖν μὲν ἴσθι μὴ θέλοντά με».\nκαὶ πάλιν τὰ ἐξ Ἀντιγόνης Σοφοκλέους ἐν τῷ Περὶ\nτῆς παραπρεσβείας εἰρημένα, οἷον\n«ἀμήχανον δὲ παντὸς ἀνδρὸς ἐκμαθεῖν»\nκαὶ τὰ ἑξῆς· τάχα μὲν γὰρ φαίη τις ἂν καὶ ταῦτα ἔχειν,\nεἰ καὶ βραχύ, ἀλλʼ οὖν ἔχειν τι καὶ γλυκύτητος, δῆλόν\nγε μήν, ὅπερ ἔφην, ὅτι ἤτοι πάντα τὰ τῆς ἡδονῆς διαφθείρεται\nτῷ λόγῳ, εἰ ἐκ διαστάσεως παραπλέκοιτο\nαὐτῷ τὰ ποιήματα, ἢ οὐκ ἀκριβῆ γε αὐτὴν ἴσχει. —\nἈλλʼ ἐπανιτέον πάλιν ἐπὶ τὸν περὶ λέξεως γλυκείας\nλόγον. γλυκεῖα γὰρ λέξις καὶ ἡ διὰ τῶν ἐπιθέτων ὀνομάτων,\nοἷον «ἄγετε δή, ὦ Μοῦσαι λίγειαι». καὶ κατʼ\nαὐτὴν δὲ τὴν ποίησιν φύσει οὖσαν γλυκεῖαν παρὰ τὸν\nἄλλον λόγον ἐκφαίνεται τὰ ἐπίθετα καὶ γλυκύτερά πως\nὄντα καὶ πλείονα ποιοῦντα τὴν ἡδονήν. ταῦτά τοι καὶ\nὁ Στησίχορος σφόδρα ἡδὺς εἶναι δοκεῖ διὰ τὸ πολλοῖς\n\n\n\nχρῆσθαι τοῖς ἐπιθέτοις. καὶ ἡ δριμεῖα δὲ λέξις τῶν\nγλυκύτητα ποιουσῶν ἐστι, περὶ ἧς αὐτίκα εἰρήσεται.\nΣχήματα δὲ γλυκύτητος, ἅπερ καὶ ἀφελείας ἐλέγομεν\nεἶναι καὶ ἔτι καθαρότητος, πρὸς δὲ τούτοις καὶ τὰ\nτοῦ κάλλους καὶ τοῦ λόγου τοῦ κεκαλλωπισμένου.\nΣυνθήκη δὲ ἡδεῖα, ἥπερ καὶ καλή, δηλονότι ἡ σφόδρα\nἐγγὺς ἄγουσα τὸν λόγον τοῦ καὶ ἔμμετρον εἶναι·\nδεῖ γὰρ καὶ κατὰ τὴν συνθήκην προσβάλλειν τινὰ ἡδονὴν\nτῇ αἰσθήσει τὴν γλυκύτητα. πόδες μέντοι πλεονάζειν\nἐν αὐτῇ ὀφείλουσιν οἱ τῆς σεμνότητος οἰκεῖοι.\nΚαὶ αἱ ἀναπαύσεις δὲ ὡσαύτως ἐν ἡδονὴν ἔχοντι\nλόγῳ σεμναὶ ἔστωσαν καὶ βεβηκυῖαι· βεβηκέναι γὰρ δεῖ\nτὸν ῥυθμὸν ἐνταῦθα, ὥσπερ ἐλέγομεν καὶ ἐν ἀφελείᾳ.\nἜφην ἐρεῖν τι καὶ περὶ δριμύτητος καὶ ὀξύτητος ὡς\nπροσηκούσης τῷ ἀφελεῖ τε καὶ ἡδονὴν ἔχοντι λόγῳ· ἧς\nὁποῖαι μέν εἰσιν αἱ ἔννοιαι, καὶ ὀλίγῳ πρότερον εἰρήκαμεν\nἐν τῷ περὶ ἀφελείας, ὅτι εἰσὶν οἷον ἐξ ἐπιπολῆς\nβαθεῖαι· ἴσως οὖν τοῦτο οὐδὲ ἔννοια, μέθοδος δέ τίς\nἐστι τὸ μὴ περινενοημένως λέγειν, ἁπλῶς δὲ καὶ ἀνειμένως\nτὰ περινενοημένα· διὸ καὶ ἴδιον τοῦτο ἀφελείας,\nλέγω τὸ τῆς τοιαύτης μεθόδου. καὶ πολλά γε ἔφην τούτου\nτὰ παραδείγματα εἶναι παρὰ τῷ Ξενοφῶντι, ἀναγκαίως,\nδιὰ τὸ ἀφελὲς τῆς συγγραφῆς. — Ἕτερον δὲ\n\n\n\nπαρὰ ταύτην τὴν δριμύτητα εἰτε καὶ ὀξύτητα δριμύτητός\nἐστιν εἶδος, περὶ οὗ δυσχερὲς ἀποφήνασθαι, ὅτι\nπερὶ λέξιν ἢ περὶ ἔννοιαν γίνεται· οὔτε γὰρ ὡς ἔστιν\nἔννοια οὔθʼ ὡς οὐκ ἔστιν, ἀσφαλὲς εἰπεῖν· κατὰ λέξιν\nμὲν γὰρ θεωρεῖται, ἡ λέξις δὲ αὐτὴ καθʼ ἑαυτὴν ἡ ποιοῦσα\nτὴν δριμύτητα οὐδὲν ἔχει δριμύτητος, εἰ τῆς ἐννοίας\nαὐτὴν χωρίσειέ τις, περὶ ἣν γίνεται, ἢ τῶν πρὸ\nαὐτῆς ῥηθέντων. ἐν δὲ ταῖς ἄλλαις ἰδέαις τοῦτο οὐκ\nἔστιν, ἀλλὰ καὶ ἡ καθαρὰ λέξις καθαρὰ δήπουθέν\nἐστιν, εἰ καὶ σεμνήν τις ἔννοιαν διʼ αὐτῆς ἐξαγγέλλοι\nκαὶ εἰ μηδὲν πρὸ αὐτῆς εἴη λελεγμένον, καὶ ἡ σεμνὴ\nλέξις σεμνή, καὶ εἰ μὴ σεμνήν τις ἔννοιαν διʼ αὐτῆς\nφράζοι καὶ εἰ μηδὲν προειρήκοι, καὶ αἱ τῶν ἄλλων ἰδεῶν\nὡσαύτως· ἡ δὲ τῆς δριμύτητος λέξις οὐ τοιαύτη, ἀλλʼ\nαὐτὴ μὲν καθʼ ἑαυτὴν οὐδὲν ἔχει τοιοῦτον, ἔννοιαν δέ\nτινα σημαίνουσα, ἧς οὐκ ἔστι κυρία, ἤ τισιν ἄλλοις\nἐφεπομένη κατά τινα οἱονεὶ χαριεντισμὸν γίνεται δριμεῖα\nκαὶ ποιεῖ τὴν δριμύτητα. σαφέστερον δὲ ἔσται\nτοῦτο διὰ τῶν παραδειγμάτων. κυρίως μὲν οὖν ἔννοιαν\nσημαίνει λέξις οὐ κυρίως ἐκείνης οὖσα ἡ τοιαύτη,\nοἷον ὁ Ξενοφῶν λέγων τὰς αἰτίας, διʼ ἃς πρὸ\nτοῦ δέοντος ἀναχωροῦσιν αἱ κύνες ἐκ τῶν διωγμῶν,\nφησίν, ὅτι αἳ μὲν διὰ μαλακίαν, αἳ δὲ διὰ ἀήθειαν, αἳ\nδὲ διὰ τὸ καὶ τό, αἳ δὲ διὰ φιλανθρωπίαν ἀναχωροῦσι,\nφησί· τὴν γὰρ πρὸς τοὺς ἀνθρώπους συνήθειαν καὶ\nτὸ συνεῖναι ἀνθρώποις ἀσπάζεσθαι φιλανθρωπίαν ὠνόμασεν,\n\n\n\nοὐ κυρίως μὲν ἐπὶ τούτου τοῦ πράγματος οὔσης\nτῆς λέξεως — ἐπʼ ἄλλου γὰρ τάττειν εἰώθαμεν\nτὴν φιλανθρωπίαν —, κυρίως μέντοι πως σημαίνων\nτὸ πρᾶγμα· καὶ γὰρ τάχα τούτου μᾶλλον ἂν εἴη κυριωτέρα\nἡ λέξις, ἢ ἐπὶ τοῦ ἐλεεῖν καὶ οἰκτείρειν ὅτε\nτιθοῖτο, ἐφʼ οὗπερ καὶ φύσει τάττομεν τὸ τῆς φιλανθρωπίας\nὄνομα. καὶ ὁ Σοφοκλῆς δὲ φίλανδρόν που τὴν\nἈταλάντην εἶπε διὰ τὸ ἀσπάζεσθαι σὺν ἀνδράσιν εἶναι,\nἡμῶν πάλιν ἐπʼ ἄλλου πράγματος ταττόντων τοὔνομα\nτοῦτο, ὥσπερ καὶ τὸ τῆς φιλανθρωπίας. καὶ τὸ παρὰ\nτῷ Εὐριπίδῃ δὲ τοιοῦτόν ἐστι,\n«μὴ τὴν τεκοῦσαν τῇ φιλανδρίᾳ, γύναι,ὑπερβάλῃς»,\nφησί· σχεδὸν γὰρ τοὐναντίον νῦν ἡ λέξις αὕτη σημαίνει\nἡ τῆς φιλανδρίας, ἢ ᾗπερ ἡμεῖς εἰώθαμεν χρῆσθαι·\nτὴν γὰρ ἀκολασίαν βούλεται νῦν δήπου σημαίνειν καὶ\nτὸ μοιχεύεσθαι. καὶ λόγον μέντοι τινὰ εὔνουν λέγουσι\nτὸν εὐνόητον καὶ σαφῆ· καὶ ὁ Εὐφορίων «ἀτρέα δῆμον\nἈθηνῶν» ἀντὶ τοῦ ἄτρεστον καὶ ἄφοβον. ὅλως τε\nπολὺς ὁ κίνδυνος ἐν ταῖς τοιαύταις δριμύτησιν ἐκπεσεῖν\nεἰς ψυχρότητα· ἐπεὶ καὶ οἱ τὰ σπουδαῖα γελοῖα\nταυτὶ συντιθέντες τοῦ γελοίου γʼ ἕνεκα οὐδὲν ἄλλʼ\nταῖς τοιαύταις χρώμενοι δριμύτησιν εὐδοκιμοῦσιν· εὐλαβεῖσθαι\nοὖν χρή. Καὶ πρῶτον μὲν τοῦτο εἷδος δριμύτητος,\n\n\n\nπαράδειγμα δὲ αὐτοῦ παρὰ τῷ ῥήτορι οὐκ\nἔστιν.\nἝτερα δὲ αὐτῆς εἴδη τρία, οἷς ὁ ῥήτωρ χρῆται, ἃ δὴ\nπάντα κατʼ ἀκολουθίαν τινῶν προρρηθέντων ἀπό τινος\nλέξεως γίνεται, διαφέρει δέ πως ἀλλήλων. τὸ μὲν γὰρ\nκαθʼ ὁμοιότητα λέξεως ἐμφαίνει τινὰ δριμύτητα, οἷον\n«μέλλει πολιορκεῖν τοὺς Ἕλληνας, ἐκδίδωσι. μέλει γάρ\nτινι τῶν τὴν Ἀσίαν οἰκούντων Ἑλλήνων;» τοῦτο ἐγὼ\nμὲν σφόδρα εὐλαβῶς εἶχον θεῖναι ὡς παράδειγμά τινος\nδριμύτητος· ἐπεὶ δὲ τῶν σφόδρα εὐδοκιμησάντων\nτινὲς κατὰ τοὺς πρὸ ἡμῶν ἀνθρώπους καὶ νῦν δὲ εὐδοκιμούντων\nἐπὶ θεωρίᾳ λόγων ἐν οἷς ἀπολελοίπασι\nβιβλίοις οὕτω τεθεωρήκασι καὶ τοῦτο καὶ τεθείκασί γε\nὡς παράδειγμα τοιαύτης δριμύτητος, εἰρήσθω καὶ ἡμῖν,\nκαίτοι τάχʼ ἴσως οὐδʼ ἡ τοιαύτη δριμύτης, εἴπερ οὕτω\nγίνοιτο, ἐκφεύγει τὴν ψυχρότητα· ἀλλʼ οὖν εἰρήσθω.\nκαὶ τοῦτο μὲν οὕτω καθʼ ὁμοιότητα λέξεως γίνεται, ὡς\nπροείρηται.\nἝτερον δὲ εἶδος δριμύτητος τὸ ἐκ παρονομασίας,\nοὐκ ἐξ ὁμοιότητος, ὅταν κυρίῳ τινὶ ὀνόματι ἢ ῥήματι\nχρησάμενοι εἶτʼ εὐθὺς ἑπόμενοι τούτῳ χρησώμεθα καὶ\nἐφʼ οὗ μὴ κύριόν ἐστι πράγματος, οἷον «εἰ μὴ καὶ τοὺς\nτὰ μηχανήματα ἐφιστάντας εἰρήνην ἄγειν φήσετε, ἕως\nἂν αὐτὰ τοῖς τείχεσιν ἤδη προσαγάγωσιν», εἶτʼ εἰπών,\nδιʼ ὧν ἡγεῖται Φίλιππον πολεμεῖν τῇ πόλει καὶ ὅτι\n\n\n\nπάνθʼ, ὅσα νῦν πράττει καὶ κατασκευάζεται, ἐπʼ αὐτοὺς\nκατασκευάζεται, ἐπάγει δριμέως «εἶτα τὸν τοῦτο τὸ\nμηχάνημα ἐπὶ τὴν πόλιν ἱστάντα εἰρήνην ἄγειν ἐγὼ\nφῶ πρὸς ὑμᾶς; πολλοῦ γε καὶ δεῖ». καὶ πάλιν «ἐγὼ\nδὲ οὐ τοῦτο δέδοικα, εἰ Φίλιππος ζῇ ἢ τέθνηκεν, ἀλλʼ\nεἰ τῆς πόλεως τέθνηκε τὸ τοὺς ἀδικοῦντας μισεῖν καὶ\nτιμωρεῖσθαι»· τοῦτο δὲ καὶ ἐναργῆ ποιεῖ τὸν λόγον,\nοὐ μόνον δριμύν· τροπῆς γάρ ἐστιν ἐγγύς, οὐ μὴν τροπή\nγέ ἐστιν ἄντικρυς διὰ τὸ παρωνομάσθαι· ἐπεὶ καὶ\nκαθʼ ἑαυτὸ εἰ λέγοι τις τὸ «τέθνηκε τῆς πόλεως τὸ\nτοὺς ἀδικοῦντας μισεῖν», πάνυ ποιήσει σκληρὸν κατὰ\nτὴν τροπὴν τὸν λόγον, ἐκ παρονομασίας δὲ εἰσαχθὲν\nἅμα τῇ ἐναργείᾳ καὶ τὴν δριμύτητα ἔχει.\nΛοιπὸν εἶδος δριμύτητος τρίτον ἐστίν, ᾧ καὶ αὐτῷ\nὁ ῥήτωρ κέχρηται. γίνεται δέ, ὅταν τροπῇ τινι χρησάμενοι\nμὴ σφόδρα αὐστηρᾷ μηδὲ σκληρᾷ κατʼ ἀκολουθίαν\nἐκείνης ἑτέραν ἐπενέγκωμεν τροπὴν σκληροτέραν\nμέν, οὐ μὴν δοκοῦσάν γε εἶναι τοιαύτην διὰ τὸ ἀκόλουθον\nτοῦ προειρημένου, οἷον «ἀλλὰ τὰ τοιαῦτα εἰς μὲν\nἅπαξ καὶ βραχὺν χρόνον ἀντέχει καὶ σφόδρα γε ἤνθησεν\nἐπὶ ταῖς ἐλπίσιν, ἂν τύχῃ, τῷ χρόνῳ δὲ φωρᾶται\nκαὶ περὶ αὑτὰ καταρρεῖ»· τὸ γὰρ ‘ἤνθησεʼ τροπικὸν\nμέν, οὐ μὴν αὐστηρὸν οὐδὲ σκληρόν, τὸ δὲ\n‘καταρρεῖ’ σκληρὸν ἰσχυρῶς, οὐ μὴν τοιοῦτον ἐφάνη διὰ\n\n\n\nτὸ ἐξ ἀκολουθίας εἰρῆσθαι· ἐπὶ γὰρ τῶν ἀνθέων τῶν\nμαραινομένων τὸ καταρρεῖν σχεδὸν κυρίως λέγεται, ἤδη\nδὲ αὐτοῦ τὴν ἄγαν σκληρότητα καὶ τὸ παρακείμενον\nαὐτῷ ἀφεῖλε, λέγω τὸ «τῷ χρόνῳ δὲ φωρᾶται». ὅμοιον\nτούτῳ καὶ τὸ Εὐριπίδου ἐν Πολυΐδῳ\n«εἰ μὲν γὰρ ἐκ γῆς εἰς θάλασσαν ἵπτατοὁ κύματʼ οἰκῶν ὄρνις, ἡρμήνευσεν ἂντὸν παῖδʼ ἐν ὑγροῖς κύμασι τεθνηκέναι»·\nτῷ γὰρ ‘οἰκῶν’ παράκειται τὸ ‘ἡρμήνευσεν ἄν’, καθʼ\nαὑτὸ δʼ ἂν ἦν σκληρόν πως. Τοσαῦτα καὶ περὶ τῆς δριμύτητός\nτε καὶ ὀξύτητος ὡς προσηκουσῶν τῇ τε ἀφελείᾳ\nκαὶ τῇ γλυκύτητι.\nὉ δὲ περὶ ἡδονῆς οὗτος καὶ γλυκύτητος ἡμῖν ῥηθεὶς\nλόγος ἅπας ὁ αὐτὸς ἂν εἴη δήπου τῷ περὶ ἁβρότητος\nκαὶ περὶ τοῦ ὡραίου λεγομένου λόγου καὶ εἴ τι τοιουτότροπον·\nταῦτα γὰρ οἶμαι πάντα καὶ τὰ τοιαῦτα\nὀνόματι διαλλάττει μόνῳ, ἔστι δὲ τὰ αὐτά. ὅταν γὰρ\nἤτοι ἐρωτικόν τι ἐννόημα λέγωμεν ἢ καὶ τῶν ἄλλων\nτι τῶν ἰδίων γλυκύτητος μεθοδεύωμέν τε οὕτως καὶ\nἑρμηνεύωμεν διʼ ἐπιθέτων καὶ ποιητικῶν ὀνομάτων\nπαρισῶμέν τε τοῖς σχήμασιν ἢ τοῖς κώλοις ἢ καὶ ἄλλῳ\nτινὶ κάλλους ἰδίῳ σχήματι ἐξαγγέλλωμεν συντιθῶμέν\nτε οὕτως καὶ τοὺς μὲν ῥυθμοὺς ποιῶμεν σεμνοὺς ἅμα\nκαὶ καλούς, τὰς δὲ ἀναπαύσεις σεμνὰς ὁμοῦ καὶ ἀφελεῖς,\nὡραῖος καὶ ἁβρὸς κατʼ ἀνάγκην ἡμῖν ὁ λόγος γίνεται·\nὥστε οὐκ οἶδα, εἴ τι διαλλάττει ἡδονὴ καὶ ὥρα\n\n\n\nἡ ἐν λόγῳ ἁβρότητος ἢ γλυκύτητος ἤ τινος ἄλλου\nτοιουτοτρόπου.\nἈλλὰ περὶ μὲν ἀφελείας καὶ γλυκύτητος τοσαῦτα·\nἑξῆς δʼ ἂν εἴη λέγειν περὶ ἐπιεικείας.\nΠερὶ ἐπιεικείας.\nἘπιεικὴς καὶ ἠθικὸς λόγος γίνεται κατʼ ἔννοιαν μέν,\nἤτοι ὅταν ἑκόντα τις αὑτὸν μειονεκτοῦντα δεικνύῃ, ὡς\nἐν τῷ Κατὰ Κόνωνος, ὅτι παρὸν αὐτῷ καὶ λωποδυσίου\nκαὶ ὕβρεως δίκας λαβεῖν ὅμως αἰκίας δικάζεται· ἢ ὅταν\nεἰς ἴσον ἑαυτόν τις ἄγῃ τοῖς πολλοῖς καίπερ οὐκ ὢν τῶν\nπολλῶν εἷς, σχεδὸν δὲ καὶ τοῦτο ταὐτόν ἐστι τῷ προειρημένῳ·\nκαθόλου γὰρ ἡ ἐπιείκεια παρατεθραυσμένον\nἔχει τὸ δίκαιον διὰ φιλανθρωπίαν, ὡς ἔφη Πλάτων,\nκαὶ τὸ μὴ ὄντα οὖν τῶν πολλῶν ἕνα ἑαυτὸν ἐν τοῖς\nπολλοῖς ἀριθμεῖν οὐδὲν ἄλλʼ ἢ ἑκόντα μειονεκτεῖν\nἐστιν· ὅμως δὲ κείσθω καὶ κατʼ εἶδος ἕκαστον, δεύτερον\nοὖν εἶδος τῆς ἐπιεικείας τὸ τοῖς πολλοῖς ἑαυτὸν\nσυναριθμεῖν. πολὺ τὸ τοιοῦτον ἐν τῷ Κατὰ Μειδίου\nκαὶ πρῶτόν γε τὸ «ἐγὼ δʼ, ὅπερ ἂν καὶ ὑμῶν ἕκαστος\nὑβρισθεὶς προείλετο πρᾶξαι, τοῦτο καὶ αὐτὸς ἐποίησα».\nεἰ δὲ καὶ δεινῶς ἐνταῦθα, ἑτέρου λόγου τοῦτο γὰρ\nφύσει τῆς δεινότητος ἴδιον τὸ εἰς δέον εἰδέναι χρῆσθαι\nτοῖς τε ἄλλοις καὶ τοῖς εἴδεσι τοῦ λόγου, ὥσπερ ἐνταῦθα\nεἰς δέον κέχρηται τῇ ἐπιεικείᾳ καὶ τῷ ἤθει, ἐπεὶ\nκαὶ τὸ διδόναι τι πλέον τῷ ἐχθρῷ ἑκόντα ἐπιεικές.\n\n\n\nἀλλʼ ὅρα, μεθʼ ὅσης δεινότητος ὁ ῥήτωρ τοῦτο ποιεῖ·\nτῷ γοῦν Χαριδήμῳ δίδωσι τὸ ὡς πολίτῃ ἐξετάζεσθαι,\nἵνα μᾶλλον οὕτω παράνομον ἐξελέγξῃ τὸ ψήφισμα· τὰ\nγὰρ κατὰ τοὺς νόμους τοῖς πολίταις διώρισται· καὶ\nσκόπει, πῶς ἐπισημαίνεται τὸ τῆς ἐπιεικείας ἐν τῷ «καὶ\nθεάσασθε», φησίν, «ὦ Ἀθηναῖοι, ὡς ἐπιεικῶς καὶ ἁπλῶς\nχρήσομαι τῷ λόγῳ, ὅς εἰς μὲν ταύτην τίθεμαι τὴν τάξιν\nαὐτόν, ἐν πλείστης ἂν τυγχάνοι τιμῆς καὶ τὰ\nἑξῆς. — Ἔτι ἐπιεικοῦς λόγου καὶ τὸ λέγειν, ὡς παρὰ\nγνώμην δικάζεται καὶ ὡς ἀναγκάσαντος τοῦ ἐχθροῦ εἰς\nδικαστήριον ἥκει δέον ἐπὶ τῶν φίλων καὶ τῶν ἐπιτηδείων\nδιακεκρίσθαι, οἷον «εἰ μὲν ἐβούλετο Ἄφοβος\nτὰ δίκαια ποιεῖν» καὶ τὰ ἑξῆς ἐπιεικείας συστατικά,\nκαὶ τὸ «οὐδένα πώποτε τῶν πολιτῶν οὔτε γραφὴν γραψάμενος\nοὔτʼ ἐν εὐθύναις λυπήσας» καὶ τὰ ἑξῆς, καὶ\nτὸ «ἐπειδὴ γὰρ οὐχὶ τῶν πεπολιτευμένων οὐδὲ τῶν\nἐνοχλούντων ὑμᾶς ὢν πρᾶγμα τηλικοῦτον φημὶ δείξειν\nπεπραγμένον» καὶ τὰ ἑξῆς. — Καὶ τὸ φάσκειν δὲ\nἀπείρως ἔχοντα λόγων εἰς δικαστήριον εἰσιέναι δύναται\nμέν τι καὶ ἄλλο ἐμφαίνειν καὶ μὴν καὶ τὸ ἐπιεικὲς\nἢ ὅλως τό γε ἠθικὸν τῷ ἠναγκάσθαι λέγειν· τὸ γὰρ\nμὴ βουλόμενον ἥκειν ἅμα συνεμφαίνεται. καθόλου τε,\nὅπερ ἔφην ἀρχόμενος τοῦ περὶ ἐπιεικείας λόγου, πάντα,\nὅσα ἐστὶ προσώπου συστατικὰ ὡς ἑκόντος μειονεκτοῦντος,\nἠθικὸν ποιεῖ τὸν λόγον καὶ ἐπιεικῆ κατὰ τὴν ἔννοιαν.\n\n\n\n— Τούτοις δὲ ἅπασι τοῖς εἰρημένοις καὶ ὅτε\nφεύγοι τις δύναται χρῆσθαι ἀναστρέψας, οἷον ὡς παρὸν\nαὐτῷ διώκειν ὃ δὲ φεύγει καὶ ὅτι διὰ τοῦτο καταφρονηθείη,\nὅτι χρηστός ἐστιν ἢ τῶν πολλῶν εἷς, καὶ\nὡς οὐδένα μέντοι πώποτε ἐδίωξεν αὐτὸς καὶ ὡς ἄκων\nἥκοι· καὶ ὅλως, ὅπερ ἔφην, ἅπασι τοῖς προειρημένοις\nκαὶ εἰ φεύγει τις χρῆσθαι δύναται. πολλὰ τῶν τοιούτων\nἐν ἰδιωτικοῖς τὰ παραδείγματα καὶ πλείονά γε\nπαρὰ τῷ Λυσίᾳ καὶ τῷ Ὑπερίδῃ· φύσει γὰρ οἱ ἄνδρες\nἠθικώτεροι, ταῖς δὲ μεθόδοις καὶ μᾶλλον.\nΜέθοδος δʼ ἐπιεικείας πρῶτον μὲν ἡ σφόδρα ἐοικυῖα\nταῖς ἐννοίαις ταῖς ἐπιεικέσι τὸ ἑκόντα ἐλαττοῦν τὰ ἑαυτοῦ\nχρηστὰ ἤ, ὅσα ἔχει κατὰ τοῦ ἐχθροῦ σφοδρά, ταῦτα\nἑκόντα μειοῦν καὶ μὴ λέγειν σφοδρῶς. καὶ τὰ μὲν ἑαυτοῦ\nἐλαττοῖ ὁ Δημοσθένης κατὰ μέθοδον οὑτωσί·\nπαρὸν αὐτῷ λέγειν ἀξιωματικῶς, οἷον «μετὰ ταῦτα δὲ\nτοὺς ἀποστόλους ἅπαντας ἀπέστειλα, καθʼ οὓς Χερρόνησος\nἐσώθη καὶ τὸ Βυζάντιον καὶ πάντες οἱ σύμμαχοι»,\nὃ δὲ εἶπεν ὡς ἑτέρως, οἷον «τῆς μέντοι διακονίας\nτῆς ἐφʼ ἑκάστῳ τῶν πεπραγμένων καὶ ἐμαυτῷ μετεῖναί\nφημι». ὁρᾷς, ὡς ἐν ἀμφοτέροις μὲν ταὐτόν ἐστι\nπρᾶγμα δηλούμενον, ὅτι ‘ἐγὼ συμβεβούλευκα καὶ ἐγὼ\nἔγραψα’, ὅσον δὲ τοῦτο ἐκείνου ἐπιεικέστερον εἴρηται\nκαὶ ταπεινότερον; ἀλλʼ οὗτος μὲν εἰς δέον ἑκατέρῳ\n\n\n\nχρῆται, οὐ κατʼ ἐπιείκειαν ἀλλὰ δεινότητα, ἐκεῖνο μὲν\nἐλαττώσας, τουτὶ δὲ αὐξήσας. βουλόμενος μέντοι τις\nἐπιεικῆ ποιεῖν λόγον καὶ ἠθικὸν οὕτως ἂν οἶμαι μεθοδεύσειε.\nσπάνια δὲ τῆς τοιᾶσδε μεθόδου τὰ παραδείγματα·\nοὔκουν ἔγωγε ἐδυνήθην ἐκ τοῦ παραχρῆμα\nλαβεῖν τι παρὰ τοῦ ῥήτορος ἢ ἄλλου του τοιαύτης\nμεθόδου παράδειγμα. αἱ γὰρ εἰρωνεῖαι οὔκ εἰσιν ἐπιείκειαι,\nἀλλʼ ἠθικὸς μὲν ὁ λόγος, βαρύς δὲ καὶ οὐκ\nἐπιεικής, οἷον «μανία γὰρ ἴσως ἐστὶ τὸ ὑπὲρ δύναμίν\nτι ποιεῖν καὶ πάλιν «βούλει ἐμαυτὸν μέν, ὃν ἂν σὺ\nλοιδορούμενος καὶ διασύρων καλέσαις, Βάταλον», καὶ\nπολλὰ ἔστι τοιαῦτα· ταῦτα δὲ καὶ τὰ τοιαῦτα βαρέα\nμὲν καὶ διὰ τοῦτο ἠθικά, οὐ μὴν ἐπιεικῆ γε οὐδʼ ἐπιεικὲς\nτὸ ἦθος ἔχει. σπάνια οὖν ὅπερ ἔφην τῆς τοιαύτης\nμεθόδου τὰ παραδείγματα, καὶ παρασχέσθαι μέν\nτι τοιοῦτον ἐγώ σοι νῦν ὅπερ ἔφην οὐ δεδύνημαι,\n«ἐπεὶ πόνος ἄλλος ἤπειγεν» ὡς ἀληθῶς· ἐνδείξασθαι\nμέντοι σαφῶς τὴν φύσιν αὐτοῦ δεδυνῆσθαι νομίζω,\nὥστε τάχα οὐ χαλεπῶς καὶ παραδείγματα ἴδια τοῦ εἴδους\nεὕροι τις ἂν ζητῶν, εἰ φροντίσειεν. εἴη δʼ ἂν\nοὐκ ὀλίγα παρὰ τῷ Πλάτωνι, ἔνθα ἂν ὁ Σωκράτης\nἔχῃ τι λέγειν περὶ αὑτοῦ, καὶ οἶμαί γε εἶναί τι τοιοῦτον\nἐν τῷ Χαρμίδῃ καὶ ἐν τῷ Συμποσίῳ μετὰ τοὺς\n\n\n\nἈλκιβιάδου λόγους καὶ πολλαχοῦ μέντοι. — Ἀλλὰ τὰ\nμὲν καθʼ ἑαυτὸν οὕτως ἄν τις ἐλάττω ποιοίη τῷ ἐπιεικεῖ\nκατὰ μέθοδον λόγῳ· τῶν δὲ δεόντων ῥηθῆναι\nκατὰ τοῦ ἐχθροῦ σφοδρῶς ἐλάττωσις ἐκ μεθόδου κατὰ\nδύο γίνεται τρόπους. ἢ γὰρ ἐνδείκνυται ὁ ποιῶν τοῦτο,\nὅτι ἑκὼν ἐπιεικέστερον λέγει, ἢ ἄνευ ἐνδείξεως αὐτὸ\nποιεῖ. καὶ ὅτε μὲν ἐνδείκνυται, ἔχει τι τῆς σφοδρότητος,\nεἰ καὶ βραχύ, ἀλλʼ οὖν ἔχει γε ὁ λόγος, οἷον\n«καί μοι μηδὲν ὀργισθῇς· οὐδὲν γὰρ ἐρῶ σε φλαῦρον»\nκαὶ πάλιν «τὸ δὲ τοῦ θέντος τὸν νόμον τὰ μὲν ἄλλα\nἔγωγε οὐκ οἶδα οὐδὲ λέγω φλαῦρον οὐδὲν οὐδὲ σύνοιδα,\nἐκ δὲ τοῦ νόμου σκοπῶν εὑρίσκω τούτου πολὺ\nκεχωρισμένον» καὶ τὰ ἑξῆς. ὅτε δὲ μηδὲν ἐνδείκνυται,\nπαντάπασιν ἐπιεικὴς κατά γε τοῦτο ὁ λόγος γίνεται,\nοἷον «τίνος οὖν ἕνεκα, εἰ τὰ μάλιστα μὴ τινὲς ἀλλὰ\nπάντες ἦσαν ἀνάξιοι, τῶν αὐτῶν ἠξίωσεν ὑμᾶς τε κἀκείνους;\nὁρᾷς, πῶς ἔχων εἴπερ ἐβούλετο εἰπεῖν σφοδρῶς\nοἷον ‘τίνος ἕνεκα, εἰ τὰ μάλιστα μὴ τινὲς ἀλλὰ\nπάντες ἦσαν ἀνάξιοι, τὴν αὐτὴν ἀτιμίαν ὑμῶν τε κατέγνω\nκἀκείνων; ὁμοίως γὰρ ἀμφοῖν ἀφαιρεῖται τὴν\nμὲν ἀτέλειαν ἐκείνων, ὑμῶν δὲ τὴν ἐξουσίαν τοῦ διδόναι,\nὅτῳ ἂν βούλησθε’, ὃ δʼ ἐπιεικῶς σφόδρα καὶ ἠθικῶς\nἔφη «τῶν αὐτῶν ἠξίωσεν ὑμᾶς τε κἀκείνους»;\nτοιοῦτο δʼ ἐστὶ καὶ τὸ ἐν συμβουλευτικοῖς «δοκοῦσι δέ\nμοι Λακεδαιμόνιοι δεινῶν ἔργον ἀνθρώπων ποιεῖν»·\n\n\n\nτό τε γὰρ ἐνδοιάσαι καὶ μὴ ἀποφήνασθαι, ὅτι δεινοὶ\nΛακεδαιμόνιοι, ἀλλὰ «δοκοῦσί μοι» εἰπεῖν τό τε μὴ\nκαθάπαξ δοκεῖν αὐτοὺς εἶναι δεινοὺς εἰπεῖν αὐτὸν ἀλλὰ\nδεινοῖς ἐοικότας ἁπλῶς, ἔργον δέ τι δεινῶν ἀνθρώπων\nδιαπράττεσθαι, σφόδρα ὑφιέντος ἦν τὸ ἐπιφορικὸν καὶ\nσφοδρόν, ἠθικὸν δὲ καὶ ἐπιεικῆ λόγον παρεχομένου.\nδῆλον δʼ ἐστὶ τοῦτο ἐκ τῶν Κατὰ Φιλίππου ῥηθέντων\nἐναντίως τῇ ἰδέα ταύτῃ λέγοντος ἐκεῖ τοῦ ῥήτορος,\nοἷον «μὴ πανοῦργος ὢν καὶ δεινὸς ἄνθρωπος»· πρῶτον\nμὲν γὰρ ‘πανοῦργος’ φησίν, ἀλλʼ οὐχ ἁπλῶς ‘δεινός’.\nσφοδρότερον δὲ τὸ ‘πανοῦργος’ ὄνομα τοῦ ‘δεινός’\nδήπουθεν· επειτα οὐδὲ δοκεῖν αὐτῷ πανοῦργον εἶναι\nτὸν Φίλιππον ἔφη οὐδὲ ἐνεδοίασεν ὥσπερ ἐκεῖ, ἀλλʼ\nἀπεφήνατο· ἔπειτα οὐκ ἐοικέναι πανούργοις ἢ δεινοῖς,\nὥσπερ τοὺς Λακεδαιμονίους ἔλεγεν, ἀλλʼ αὐτὸν εἶναι\nτὸν Φίλιππον καὶ δεινὸν καὶ πανοῦργον. οὐκοῦν ταῦτα\nμὲν καὶ σφοδρὰ καὶ τραχέα, ἐκεῖνα δὲ ἠθικὰ καὶ ἐπιεικῆ\nκαὶ σαφῶς ὑφιέντος τῆς σφοδρότητος τοῦ ῥήτορος\nεὕροις δʼ ἄν οὐκ ὀλίγα παραδείγματα τῆς τοιαύτης\nμεθόδου, καθʼ ἣν τὰ κατὰ τῶν ὑποκειμένων προσώπων\nῥηθέντα ἂν ἐλαττώσειέ τις (οὐ γὰρ τῆς ἑτέρας λέγω.\nκαθʼ ἣν τὰ ἴδιά τις ἂν ἀγαθὰ μειώσειεν), ὡς ἔν τε\nσυμβουλευτικοῖς κἀν τῷ Πρὸς Λεπτίνην· καίπερ γὰρ\nὢν ἀγωνιστικὸς οὗτος ὁ λόγος ὅμως πολὺ τὸ ἦθος ἐν\nτοῖς περὶ τὸ πρόσωπον ἔχει καὶ κατὰ τὴν μέθοδον καὶ\nἴσως καὶ τὰ λοιπά, ὥσπερ καὶ οἱ συμβουλευτικοί.\nἈλλʼ ἐκεῖσε ἐπανιτέον. μέθοδος γὰρ ἐπιεικείας πρώτη\n\n\n\nμὲν ἡ προειρημένη, μετὰ δὲ ταύτην ἡ ἐκ παραλείψεως·\nδοκεῖ γάρ πως ἐπιεικὲς εἶναι τὸ ἑκόντα παραλείπειν,\nὅσα τις εἰπεῖν ἔχει κατὰ τοῦ ἐχθροῦ ἢ καὶ ὑπὲρ\nἑαυτοῦ. καὶ πολύ γε τὸ ἀξιόπιστον διὰ τὴν ἐμφαινομένην\nἐπιείκειαν αἱ παραλείψεις ἔχουσι· γίνονται δὲ ὡς ἔφην\nἐπʼ ἀμφοῖν, καὶ ἐν τοῖς καθʼ ἡμῶν καὶ ἐν τοῖς ὑπὲρ\nἡμῶν, καὶ γίνονταί γε διχῶς, καθάπερ καὶ τὴν μείωσιν\nτῶν κατὰ τοῦ ἐχθροῦ ἐλέγομεν γίνεσθαι διχῶς· ἢ γὰρ\nἄντικρυς παραλείπει ἢ εἰπὼν οὐδὲν προστίθησιν, ἐνδείκνυται\nδὲ μόνον καὶ ὥσπερ τινὰ πρόσληψιν ἀορίστου\nποιεῖται, οἷον «καὶ περὶ ὧν μὲν ἕστι τις ἀμφισβήτησις,\nὡς ἄρα ὑπὲρ τῆς πόλεως είρηκεν, ἐάσω καὶ πάλιν\n‘παραλείπω τὰ πολλὰ διὰ τόδε’, φησί, ‘καὶ τόδε’. —\nἬτοι οὖν οὕτως ἢ τῇ μεθόδῳ μόνῃ χρῆται παραλειπτικῇ,\nτὰ πράγματα δὲ οὐδὲν ἧττον λέγει, οἷον\n«καὶ οὐδὲν ἂν εἰποιμι τούτων, οὔτε εἴ τινας ἐκ τῶν\nπολεμίων ἐλυσάμην, οὔτε εἴ τισι πενομένοις θυγατέρας\nσυνεξέδωκα» καὶ πάλιν «Ὄλυνθον μὲν δὴ καὶ Μεθώνην\nκαὶ Ἀπολλωνίαν καὶ δύο καὶ τριάκοντα πόλεις\nἐπὶ Θρᾴκης ἐῶ» καὶ τὰ ἑξῆς. τούτων τοίνυν ἡ μὲν καὶ\nλέγουσα τὰ πράγματα παράλειψις, οἷον «Ὄλυνθον μὲν\nδή» καὶ τὰ ἑξῆς, ἀξιοπιστίαν μόνον μετὰ τοῦ ἤθους\nποιεῖ, ἡ δὲ οὐδὲν ἔχουσα τοιοῦτον, οἷον «καὶ περὶ ὧν\nμὲν ἔστι τις ἀμφισβήτησις, ὡς ἄρα ὑπὲρ τῆς πόλεως\nεἴρηκεν, ἐάσω», μετὰ τῆς ἀξιοπιστίας καὶ τοῦ ἤθους\n\n\n\nἔτι καὶ περιβολὴν ποιεῖ διὰ τὴν τοῦ ἀορίστου πρόσληψιν·\nτὰ γὰρ τοιαῦτα οὐδὲν ἄλλʼ ἢ ἀορίστου ἤ τινος\nτοιούτου προσλήψεις εἰσὶ κατὰ παράλειψιν\nμεθοδευθεῖσαι.\nΤρίτη δὲ ἐπιεικείας μέθοδος ἡ τὸν καθαρὸν ποιοῦσα\nλόγον, διότι ἡ αὐτὴ καὶ τὸν ἀφελῆ· ὅτι γὰρ τὸν ἐπιεικῆ\nδόξαντα ἂν εἶναι λέγειν πολὺ τὸ ἀφελὲς ἐμφαινόμενον\nἔχειν δεῖ, καὶ ὁ κατὰ μικρὸν λόγου θεωρίας ἐπαΐων\nσυναίσθοιτʼ ἄν.\nΚαὶ μὴν καὶ ἡ λέξις τοῦ ἐπιεικοῦς λόγου ἡ καθαρὰ\nκαὶ ἀφελὴς σχήματά τε καὶ κῶλα καὶ συνθήκη κατὰ\nταὐτὰ αἵ τε ἀναπαύσεις καὶ οἱ ῥυθμοὶ ὡσαύτως, εἰ δή\nτι καὶ ταῦτα δύναται συλλαμβάνειν πρὸς ἐπιεικοῦς\nλόγου ἔμφασιν.\n7 Ὁ ἐνδιάθετος καὶ ἀληθὴς καὶ οἷον ἔμψυχος λόγος\nτὸ μὲν πλεῖστον ἔχει περὶ τὴν μέθοδον καὶ τὰ σχήματα\nτήν τε λέξιν καὶ ὅσα τούτοις ἕπεται, γίνεται μὴν καὶ\nκατʼ ἔννοιαν· αἱ γὰρ ἀφελεῖς πᾶσαι πάντως εἶεν ἂν τοῦ\nἐνδιαθέτου, ἢ πῶς ἂν ἔτι τὸ ἦθος ἔχειν δύναιντʼ ἂν\nἀκριβῶς; τάχα δʼ ἂν καὶ αἱ ἐπιεικεῖς τούτου τοῦ εἴδους\nεἶεν. ἴδιαί γε μήν εἰσιν ἔννοιαι παρὰ τὰς προειρημένας\nτοῦ οἷον ἐμψύχου λόγου αἱ σχετλιαστικαί, οἷον\n«αὐτὸς ὢν οἶμαι θαυμάσιος στρατιώτης, ὦ Ζεῦ»· μετὰ\nγὰρ τὴν γενομένην κατὰ τὴν εἰρωνείαν βαρύτητα ἐπήγαγε\n\n\n\nτὸ «ὦ Ζεῦ», ἑτέρα δέ τις αὕτη δήπουθεν παρὰ\nτὴν προειρημένην ἐστὶν ἔννοια τὸ «ὦ Ζεῦ» σχετλιαστική.\nτοιοῦτόν ἐστι καὶ τὸ «ἀλλʼ Ἀνδροτίων ὑμῖν πομπείων\nἐπισκευαστής, Ἀνδροτίων, ὦ γῆ καὶ θεοί», ἀλλʼ ἴσως\nτοῦτο κατὰ τὴν μέθοδον, οὐ κατὰ τὴν ἔννοιαν· τὸ\nμέντοι «καὶ Χαρίδημον εἰ χρὴ φρουρεῖν, βουλεύεσθε;\nΧαρίδημον; οἴμοι» ἔχει τινὰ καὶ ἰδίαν ἐν τῷ ‘οἴμοι’\nἔννοιαν. καὶ μυρία τούτου παρὰ Δημοσθένους λάβοις\nἂν παραδείγματα.\nἈλλʼ ἔννοιαι μὲν αὗται λόγου ἐνδιαθέτου, γνώριμοί\nτινες οἶμαι καὶ σαφεῖς ὀφθῆναι. εἰ δὲ καὶ μέθοδος εἴη\nτις ὁ σχετλιασμὸς περὶ ἔννοιαν οὐ τοιαύτην, οἷον οὐ\nφύσει σχετλιαστικήν, ὡς τὸ «ἀλλ᾿ Ἀνδροτίων ὑμῖν πομπείων\nἐπισκευαστής, Ἀνδροτίων, ὦ γῆ καὶ θεοί», σαφὴς\nδήπου ἡ μέθοδος καὶ οὐδὲν ἔχουσα δυσχερὲς πρὸς\nκαταμάθησιν. — Αἱ μέντοι λοιπαὶ μέθοδοι τοῦ ἀληθινοῦ\nλόγου σχεδὸν ἄρρητοί εἰσιν. εἴτε γὰρ εὐχὰς ποιοίη\nτις εἴτε ἄλλο τι τοιοῦτον, οὐχ ἁπλῶς διὰ τῶν εὐχῶν\nἢ διὰ τῶν ὁμοίων ταύταις ἐνδιάθετος ὁ λόγος\nγίνεται, ἀλλʼ ἔστι ταῦτα μὲν ἁπλῶς κατὰ ἀφέλειαν\nἠθικά, ἕτερα δὲ παρὰ ταῦτά ἐστιν οἶμαι τὰ ποιοῦντα\nοἷον ἔμψυχον εἶναι δοκεῖν τὸν λόγον. αὐτίκα τὸ «πρῶτον\nμέν, Ἀθηναῖοι, τοῖς θεοῖς εὔχομαι πᾶσι καὶ\nπάσαις» εὐχή τίς ἐστι δήπουθεν, ἀλλά τι παραπλήσιον\nἔχει τῷ «ἀλλὰ γὰρ ἐνταῦθα τῶν φόβων εἴημεν» ἐν\nΣικελικοῖς ὑπὸ Ἀριστείδου εἰρημένῳ· λέγω δὲ οὐχ ὡς\nτούτου βελτίονος ὄντος, ὧν ὁ Δημοσθένης εἶπε —\n\n\n\nμαινοίμην γὰρ ἄν, εἰ τοῦτο λέγοιμι —, ἀλλʼ ὅτι τοῦτο\nἐκείνου ἀληθινώτερόν ἐστιν· οὐ γὰρ ἀπῄτει τὸν Δημοσθένην\nὁ καιρὸς εὐθὺς κατʼ ἀρχὰς ἀληθινόν πως ἀλλʼ\nὅλως ἠθικόν πως τὸν λόγον παρασχέσθαι, καὶ ἐδείκνυμεν\nτοῦτό τε καὶ ἕτερα πλείονα ἑπύμενα τούτοις, ὅτε\nτὸν λόγον ἐθεωροῦμεν. εὕροις δʼ ἂν οὐκ ὀλίγα τοιαῦτα\nοὕτως ἀληθινῶς εἰρημένα καὶ παρὰ τῷ ῥήτορι.\nκαὶ μὴν καὶ τὸ «καλῶ δὲ τοὺς θεοὺς πάντας καὶ πάσας,\nὅσοι τὴν χώραν ἔχουσι τὴν Ἀττικήν, καὶ τὸν Ἀπόλλω\nτὸν Πύθιον» καὶ τὰ ἑξῆς ὅρκος ἐστὶ δήπουθεν· ἀλλὰ\nσκόπει, εἰ ὅμοιον τοῦτο ἐκείνῳ τῷ «ἐπεὶ εἰ μὴ διὰ τὸ\nτούτους βούλεσθαι σῶσαι, ἐξώλης ἀπολοίμην καὶώλης,\nεἰ προσλαβὼν ἀργύριον πάνυ πολὺ μετὰ τούτων\nἐπρέσβευσα»· ἐνταῦθα μέντοι καὶ ἡ ἐπιμονὴ τῆς\nἀφελείας πεποίηκε πλέον τὸ ἐνδιάθετον τὸ «πάνυ πολύ».\nἈλλʼ ἐπὶ τὸ ἐξ ἀρχῆς ἐπανιτέον, ὅτι αἱ μέθοδοι τοῦ\nἐνδιαθέτου λόγου σχεδὸν μὲν ἄρρητοί εἰσιν· ὅμως δὲ\nἡμῖν τι τολμητέον εἰπεῖν καὶ περὶ τούτων, εἴ πως αὐτὰς\nἐνδείξασθαι δυνηθείημεν. λέγω τοίνυν, ὅτι σχεδὸν\nμία μέθοδός ἐστιν ἅπαντος ἐνδιαθέτου λόγου, τὸ μὴ\nπρολέγειν, μήθʼ ὡς ὄμνυσί τις, ἀλλʼ ἁπλῶς οἷον ἐμπίπτειν\nεἰς τὸν ὅρκον, μήθʼ ὡς εὔξεταί τις, ἀλλʼ ἁπλῶς\nπαραπεσὸν εὔχεσθαι, οἷόν ἐστι καὶ τὸ «ὡς μηδὲ νῦν\nὤφελον», οἷον «ἡνίκα τὰς δίκας τοῖς ἐπιτρόποις ἐλάγχανον,\nμειρακύλλιον ὢν κομιδῇ καὶ τοῦτον οὐδʼ εἰ γέγονεν\n\n\n\nεἰδὼς οὐδὲ γινώσκων, ὡς μηδὲ νῦν ὤφελον».\nκαὶ μὴν καὶ τὸ θαυμάζειν τι πρᾶγμα ἠθικὸν ποιεῖ\nτὸν λόγον καὶ ἐνδιάθετον· ἀλλʼ ἐὰν μὲν προείπῃς, ὅτι\nθαυμάζεις, οὐκέθ᾿ ὁμοίως τὸ ἐνδιάθετον τοῦ λόγου\nσῴζεται, ἀλλʼ ἁπλῶς μέντοι ἠθικὸς καὶ ἴσως ἀφελὴς\nοὕτως ὁ λόγος γένοιτʼ ἂν καὶ κατὰ τοῦτο μόνον ἔχων\nτι τοῦ ἀληθοῦς, οὐ μὴν ἀκριβές γε τοῦτο· ἂν δʼ ἀφέλῃς\nμὲν τὸ λέγειν, ὅτι θαυμάζεις, ψιλὰ δὲ καὶ καθʼ\nἑαυτὰ λέγῃς ἃ θαυμάζεις πράγματα, ἐνδεικνύμενος τοῦτο\nαὐτὸ τὸ θαυμάζειν, πλεῖον ποιήσεις τὸ ἐνδιάθετον καὶ\nὡς ἀληθῶς ἔμψυχον, οἷον «καὶ τοιαῦτα συνειδὼς βεβιωμένα\nἑαυτῷ ὁ ἀκάθαρτος οὑτοσὶ τολμήσει βλέπειν\nεἰς ὑμᾶς καὶ τὸν βεβιωμένον αὑτῷ βίον αὐτίκα δὴ\nμάλα ἐρεῖ μακρᾷ τῇ φωνῇ, ἐφʼ οἷς ἔγωγε ἀποπνίγομαι·\nοὐκ ἴσασιν οὗτοί σε» καὶ τὰ ἑξῆς· τὸ γὰρ «ἐφʼ οἷς\nἔγωγε ἀποπνίγομαι· οὐκ ἴσασιν οὗτοί σε» σφόδρα πολὺ\nτὸ ἐνδιάθετον ἔχει ὡς δὴ θαυμάζοντος τὸν λέγειν τολμῶντα\nτὰ τοιαῦτα· καὶ πάλιν «βουλεύεσθε, ὦ Ἀθηναῖοι,\nΘηβαίους ἔχοντες ἐν νήσῳ, τί χρὴ ποιεῖν; οὐκ\nἀναστήσεσθε;» καὶ τὰ ἑξῆς. ἀπλῶς τε, ὅπερ ἔφην κἀν\nτοῖς προειρημένοις, αὕτη μία μέθοδος λόγου τοῦ μέλλοντος\nὡς ἀληθῶς ἐμψύχου φανεῖσθαι, τὸ μὴ προλέγειν\nμέν, ὡς ἔχοι τι πάθος ἐν τῇ ψυχῇ, οἷον θαῦμα ἢ φόβον\nἢ ὀργὴν ἢ λύπην ἢ ἔλεον ἢ πεποίθησιν ἢ ἀπιστίαν\nἢ ἀγανάκτησιν ἤ τι τῶν τοιούτων, πεποιθότως\n\n\n\nγε μὴν προάγειν τὸν λόγον, ὡς ἂν ὁ καιρὸς ἀπαιτῇ,\nοἷον μετʼ ὀργῆς ἢ θαυμασμοῦ ἢ τινος ἄλλου τῶν προειρημένων.\nμετʼ ὀργῆς μέν, ὡς ἐν τῷ «ἔπειτα κατάρατε\nκαὶ γραμματοκύφων» καὶ πάλιν «καὶ τοιαῦτα\nσυνειδὼς ἑαυτῷ ὁ ἀκάθαρτος οὑτοσί» καὶ τὰ τοιαῦτα\nἐλέου δέ, ὅταν λέγῃ «τοὺς ταλαιπώρους Φωκέας καὶ\nπάλιν «ἀλλ᾿ ὁ μὲν ἄθλιος ἄνθρωπος ἠτίμωταί τε καὶ\nὕβρισται». θαυμασμοῦ δὲ παράδειγμα, οἷον «ἐγὼ σοὶ\nξενίαν Ἀλεξάνδρου;» καὶ τὰ ἑξῆς· καὶ τὸ προειρημένον\nδὲ τοιοῦτόν ἐστιν, οἷον «βουλεύεσθε, ὦ Ἀθηναῖοι,\nτί χρὴ ποιεῖν, Θηβαίους ἔχοντες ἐν νήσῳ;» τοῦ δὲ σὺν\nφόβῳ λόγου προϊόντος παρὰ μὲν τοῖς ῥήτορσιν οὐκ ἂν\nἴσως εἴη παράδειγμα, αἱ μέντοι κωμῳδίαι καὶ αἱ τραγῳδίαι\nμυρία ἔχουσι τοιαῦτα. ἀγανάκτησιν δὲ ἐμφαίνει\nτὰ τοιαῦτα» Χαρίδημον; οἴμοι» καὶ πάλιν «Ἀνδροτέων,\nὦ γῆ καὶ θεοί». πεποιθότως δὲ ἐρεῖς, ὅταν λέγῃς\n«ἐγὼ συμπλέων ἐθελοντὴς πάσχειν ὁτιοῦν ἕτοιμος, ἐὰν\nμὴ ταῦτα οὕτως ἔχῃ». τοῦ δʼ αὖ κατὰ πεποίθησιν ἐνδιαθέτου\nλόγου τὸ καὶ ταῖς ἀπαντήσεσι ταῖς πρὸς τὰς\nἀντιθέσεις ἢ καὶ ἄλλως χωρὶς καταστάσεως ταχείαις\nχρῆσθαι, οἷον «ποῖ δὴ προσορμιούμεθα; ἤρετό τις», εἶτα\nἡ ἀπάντησις χωρὶς καταστάσεως «εὑρήσει τὰ σαθρά, ὦ\nἈθηναῖοι» καὶ τὰ ἑξῆς, καὶ πάλιν «κακοδαιμονοῦσι\nΒυζάντιοι; σφόδρα γε· ἀλλʼ ὅμως αὐτοὺς δεῖ σῶς εἶναι·\nσυμφέρει γὰρ τῇ πόλει»· αὕτη μέντοι ἡ μέθοδος καὶ\n\n\n\nγοργότητός ἐστιν ἰδία περὶ δὲ συνδρομῆς — εἴτε συγχωρήσεως\nδεῖ λέγειν — κἀν τῷ περὶ γοργότητος ἔφην\nἐρεῖν ἀκριβέστερον, ὅτε περὶ μεθόδου δεινότητος λέγοιμι·\nἐκείνης γὰρ ἴδια ταῦτα. Ἐπανιτέον δ᾿ ἐφ᾿ ὅπερ\nἐλέγομεν. καθόλου γὰρ τὸ χωρὶς καταστάσεως εἰς ἀρχὴν\nἀσυνδέτως ἀνάγειν τὸν λόγον ἐνδιάθετον καὶ ἀληθινόν,\nοἷον «νὴ Δία, ἔδει γὰρ τὸ καὶ τὸ γενέσθαι καὶ\nτὸ μὴ γενέσθαι», εἶτα ἐξ ἐπεμβολῆς οὐ καταστήσας\nἐπήγαγεν ἀσυνδέτως καὶ σφόδρα ἐνδιαθέτως «πολλὰ\nἂν ἔχοιεν εἰπεῖν Ὀλύνθιοι νῦν, ἃ τότε εἰ προείδοντο,\nοὐκ ἂν ἀπώλοντο, πολλὰ Φωκεῖς, πολλὰ τῶν ἀπολωλότων\nἕκαστοι». καὶ τὸ ἐφεξῆς δὲ τοιοῦτόν ἐστιν, οἷον\n«ἀλλὰ τί τούτων ὄφελος; εἶτ᾿ ἐπήγαγεν ὁμοίως ἐξ ἀσυνδέτου\nμὴ καταστήσας σφόδρα ἐνδιαθέτως «ἕως ἂν σῴζηται\nτὸ σκάφος, τότε χρὴ καὶ ναύτην καὶ κυβερνήτην\nκαὶ πάντα ἄνδρα ἑξῆς πρόθυμον εἶναι, ἐπειδὰν δὲ ἡ\nθάλαττα ὑπέρσχῃ, μάταιος ἡ σπουδή». τοῦτο δ᾿ ἂν\nοἰηθείη τις ἴσως σχῆμα καὶ οὐ μέθοδον εἶναι, ἔστι δὲ\nοὐ τοιοῦτον ἀλλὰ καθαρῶς μέθοδος· οὐ γὰρ ἁπλῶς τὰ\nἀσύνδετα λέγω ποιεῖν τὸν ἐνδιάθετον λόγον, ἀλλὰ τὰ\nχωρίς τε καταστάσεως καὶ τὰ ὡς ἀπαντήσεις· αἱ δὲ\nἀπαντήσεις οὐ σχήματα ἀλλὰ μέθοδοί τινές εἰσι δήπουθεν\nἢ πάντως γε ἔννοιαι. — Ἔστι δὲ παρὰ τὰς\nπροειρημένας ἑτέρα τις μέθοδος ἐνδιαθέτου λόγου καὶ\nμάλιστα τοῦ δοκοῦντος σύν ὀργῇ προϊέναι, τὸ μηδὲ\nτὰς ἀκολουθίας σῴζειν τῶν τοῦ λόγου σχημάτων ἀλλ᾿\nοἷον ἐξίστασθαι δοκεῖν ὑπὸ τοῦ πάθους, οἷόν ἐστι καὶ\n\n\n\nτὸ «ἐπειδὴ τοίνυν ἡ μὲν εὐσεβὴς καὶ δικαία ψῆφος\nἅπασι δέδεικται, δεῖ δέ με ὡς ἔοικε καίπερ οὐ φιλολοίδορον\nὄντα» καὶ τὰ ἑξῆς πάντα μέχρι τοῦ «οὐκ\nἀπορῶν δ᾿, ὅ τι χρὴ περὶ σοῦ καὶ τῶν σῶν εἰπεῖν,\nἀπορῶ, τοῦ πρώτου μνησθῶ»· οὐδαμοῦ γὰρ ἀποδέδοται\nτὸ ἀκόλουθον τῷ σχήματι, ἀλλ᾿ ἐπὶ πολὺ τὸ οἷον ἀκρόχολον·\nδιὸ καὶ μᾶλλον ἔμψυχος καὶ ἀληθὴς ὁ λόγος\nεἶναι δοκεῖ. δῆλον δ᾿ ἐκ τοῦ αὐτοῦ παραδείγματος, ὅτι\nκαὶ τὸ ταῖς λοιδορίαις ἄνευ τοῦ ἐπισημαίνεσθαι χρῆσθαι\nλόγου ἀληθοῦς καὶ ἐνδιαθέτου, οἷον «εἰ γὰρ\nΑἰακὸς ἢ Ῥαδάμανθυς ἢ Μίνως ἦν ὁ κατηγορῶν, ἀλλὰ\nμὴ σπερμολόγος, περίτριμμα ἀγορᾶς, ὄλεθρος γραμματεύς».\nμέθοδος δέ τις οἶμαι καὶ αὕτη, δι᾿ ἣν οὔτ᾿ ἐπαχθὴς\nεἶναι δοκεῖ ὁ λοιδορούμενος σαφῶς ἐνδεικνύμενος\nαὐτῷ τῷ μὴ ἐπισημαίνεσθαι, ὡς ὑπ ὀργῆς προήχθη\nκαὶ οὐκ ἐσκεμμένος ἥκει τὰς λοιδορίας ἀλλ᾿ αὐτόθεν\nἐπελθὸν αὐτῷ δι᾿ ὀργὴν ταῦτα εἴρηκεν, ὅ τε λόγος τὸ\nπιθανὸν πλέον ἐκ τῶν τοιούτων μεθόδων ἴσχει διὰ\nτὴν διάθεσιν καὶ τὸ ἐμψύχως προῆχθαι. ἐὰν δὲ ἐπισημήνῃ\nὥσπερ ὁ Αἰσχίνης, οἷον ‘δότε μοι εἰπεῖν κίναιδον\nαὐτόν’, οὔτε ὁμοίως ἔσῃ πιθανὸς δόξεις τε ὡς\nἀληθῶς εἶναι φιλολοίδορος· οὐ γὰρ πεπονθότος ἐστὶ\nτὴν ψυχὴν οὐδ᾿ ἐμπαθῶς ἔχοντος τὸ ἐπισημαίνεσθαι\nοὐδʼ οἷον ἐξεστηκότος ὑπὸ τοῦ πάθους οὐδ᾿ ἀγνοοῦντος,\nἃ λέγει, ἀλλὰ νήφοντος καὶ γινώσκοντος ταῦτα καὶ\n\n\n\nἐπεσκεμμένου καὶ τοῦτο ἐσπουδακότος λοιδορήσασθαι\nτῷ ἐχθρῷ, καὶ οὐκέτι οὐδὲ πιθανός ἐστι τῷ μηδ᾿ ἐνδιαθέτως\nμηδ᾿ ἐμψύχως λέγειν· ὁ γὰρ ἐνδιακειμένως\nτι λέγων σφόδρα γ᾿ ἑαυτὸν γοῦν πεπεικέναι δοκεῖ, διὸ\nκαὶ πιθανός ἐστιν, ὁ δ᾿ ὡς ἑτέρως οὐκ ἔχει τὴν πιθανότητα\nὁμοίαν. — Ἔτι μέθοδος ἀληθινοῦ καὶ οἷον ἐμψύχου\nλόγου, σχεδὸν μὲν ἡ αὐτὴ οὖσα τῇ προειρημένῃ\nἔχουσα μέντοι διαφοράν τινα, ἔστι τὸ κἀν τοῖς ἄλλοις\nκαὶ μὴ μόνον ἐν ταῖς λοιδορίαις δοκεῖν αὐτόθεν πως\nκινούμενον λέγειν ἀλλὰ μὴ ἐσκεμμένον, οἷον ‘ἀλλὰ γὰρ\nμικροῦ με παρῆλθε’ καὶ πάλιν «ἀλλὰ γὰρ ἐμπέπτωκα\nεἰς λόγους, οὓς αὐτίκα μάλα ὕστερον ἁρμόσει λέγειν».\nπολλὰ καὶ τῆς τοιαύτης μεθόδου τὰ παραδείγματα παρὰ\nτῷ ῥήτορι Ἀλλὰ περὶ μὲν ἐννοιῶν καὶ μεθόδων τοῦ\nἐνδιαθέτου λόγου τοσαῦτα.\nΛέξις δὲ πᾶσα μὲν ἡ τραχεῖα καὶ σφοδρὰ καὶ πεποιημένη\nδιάθεσιν ἔχει τὴν μετ᾿ ὀργῆς καὶ μάλιστα ἐν\nταῖς ἐπιφοραῖς, ἐν αἷς καὶ αἱ μὴ συνήθεις αὐτόθεν δὲ\nποιηθεῖσαι καιρὸν ἔχουσιν, ὥσπερ τὸ ‘ἰαμβειοφάγος’\nκαὶ τὸ «ἔπειτα ὦ κατάρατε καὶ γραμματοκύφων» καὶ\nπᾶσαι αἱ τοιαῦται καιρὸν ἔσχον αὐτόθεν δόξασαι ἀπό\nτινος διαθέσεως λέγεσθαι. ἀλλ᾿ ἐπὶ μὲν τῶν ἐπιφορῶν\nἰσχύουσιν ὅπερ ἔφην αἱ τραχεῖαι καὶ σφοδραὶ καὶ ποιοῦσί\nγε τὸν ἀληθῆ καὶ οἷον ἔμψυχον λόγον· οὐ μήν,\nἔνθα γε ἄλλο τι πάθος ψυχῆς παραδηλοῦμεν, ὁμοίως\n\n\n\nἔτι χρήσιμον ἂν εἴη τὸ τοιοῦτον, ἐν δέ γε ἐλεεινολογίᾳ\nκαὶ παντάπασιν ἥκιστα ἐπιτήδειον. ἐνταῦθα γὰρ — ἐν\nτοῖς πάθεσι λέγω — καθαρότητος μᾶλλον δεῖ καὶ ἀφελείας\nκαὶ γλυκύτητός τε καὶ ἡδονῆς· παράκειται γὰρ\nτῷ πάθει ταῦτα, ὥσπερ ὁ Ξενορῶν πεποίηκεν ἐν τῷ\nπερὶ Ἀβραδάτην πάθει καὶ τὴν Πάνθειαν, ἔνθα ἔφη\nπρὸς τοῖς ἄλλοις καὶ τὸ «ἡ χεὶρ ἐπηκολούθησεν»·\nἀπροαιρέτῳ γὰρ προαιρετικὸν περιθεὶς τῇ ἡδονῇ τὸ\nπάθος ηὔξησε. ποῦ δὲ καὶ τίσι πράγμασι τίνα ἁρμόττει\nλόγων εἴδη, πολλάκις διεμαρτυράμην, ὅτι ἐν τῷ περὶ\nμεθόδου δεινότητος λέγειν χρὴ καὶ ὅτι ἀκριβέστερον\nἐκεῖ λέξομεν.\nΣχήματά γε μὴν ἐνδιαθέτου κατʼ ἐπιφορὰν λόγου,\nἅπερ ἦν καὶ τοῦ σφοδροῦ, αἵ τε ἀποστροφαί, οἷον «παρὰ\nσοὶ κατέλυον, Αἰσχίνη, καὶ σὺ προὐξένεις αὐτῶν», καὶ\nαἱ μετʼ ἐρωτήσεως ἀποστροφαὶ τά τε ἄλλα καὶ διὰ τὸ\nἐλεγκτικὸν ἔχουσαι πλέον τὸ ἐνδιάθετον, οἷον «τί γὰρ\nδήποτ, Εὔβουλε, Ἡγησίλεῳ μὲν κρινομένῳ, ὃς ἀνεψιός\nἐστι σοί, καὶ πάλιν Θρασυβούλῳ πρώην τῷ Νικηράτου\nθείῳ» καὶ τὰ ἑξῆς. μυρία δὲ τοῦ σχήματος τούτου\nπαραδείγματα. τὸ μέντοι «σὺ δὲ ὅμοιος, Αἰσχίνη; ὁ\nδὲ ἀδελφὸς ὁ σός; ἄλλος δέ τις τῶν νῦν ῥητόρων ;\nκαὶ τὰ ἑξῆς μετὰ βαρύτητος διὰ τὴν εἰρωνείαν εἰσαχθὲν\nἔχει μὲν οὐκ ὀλίγον τοῦ ἐνδιαθέτου κατὰ τὸ\nτῆς λέξεως σχῆμα, τὸ δὲ ὅλον ἐστὶν ἠθικόν, βαρύτητος\n\n\n\nτῷ ἐνδιαθέτῳ μιχθείσης κατὰ τὴν μέθοδον τὴν περὶ\nτὴν ἔννοιαν. — Ἐνδιάθετον μέντοι σχῆμα καὶ τὸ\nδεικτικόν, διότι καὶ σφοδρόν, οἷον «οὗτός ἐστιν ὁ τὰ\nΘηβαίων νῦν ὀδυρόμενος πάθη». — Ἔτι ἐνδιάθετον\nἔχει σχῆμα καὶ ἡ τοιαύτη διαπόρησις, οἷον «εἶτα, ὦ —\nτί ἄν εἰπών σέ τις ὀρθῶς προσείποι;» γέγονε δὲ τοιοῦτον\nδιὰ τό, ὡς κἀν τοῖς περὶ μεθόδου τῆς ἰδέας\nταύτης εἰρήκαμεν, λέγω τὸ μὴ προσημῆναι μέν, ὡς\nἀπορεῖ, ἐνδείξασθαι δέ, ὃ ἔχει πάθος, αὐτῷ τῷ λόγῳ.\nτοῦτο δὲ εἴτε σχῆμα εἴτε μέθοδός ἐστιν, ὡς ἐλέγομεν,\nἀλλʼ οὖν ἐν τῷ περὶ τῶν ἐνδιαθέτων σχημάτων κείσθω.\n— Καὶ ἡ ἀποσιώπησις δὲ ἐνδιαθέτου λόγου καὶ ὡς\nἀληθῶς οἶον ἐμιψύχου. παραδείγματα ταύτης «ἀλλ’\nἐμοὶ μὲν — οὐ βούλομαι δὲ δυσχερὲς οὐδὲν εἰπεῖν\nἀρχόμενος τοῦ λόγου » καὶ ἐν τῷ ‘Υπὲρ Μεγαλοπολιτῶν\n«οὐ γὰρ περὶ τούτων· ἀλλʼ ἐάσω τό γʼ ἐπελθὸν εἰπεῖν\nμοι». — Καὶ μὴν καὶ αἱ ἐπικρίσεις τοιαῦται, οἷον\n«πόθεν; πολλοῦ γε καὶ δεῖ», καὶ πάλιν σχετλιάσας εἶτα\nηὔξησε τὸ ἐνδιάθετον τῇ ἐπικρίσει, οἷον «δεινὸν μέν,\nὦ γῆ καὶ θεοί, πῶς γὰρ οὔ; κατὰ τῆς πατρίδος». αἱ\nδὲ ἐνδοιαστικαὶ ἐπικρίσεις ἦττον ἔχουσι τὸ ἐνδιάθετον,\nἠθικαὶ μέντοι οὐδὲν ἧττόν εἰσι καὶ μᾶλλον προσήκουσι\nτῇ βαρύτητι, οἷον «μέλλων δὲ τοῦ τε ἰδίου βίου παντὸς\nὡς ἔοικε λόγον διδόναι τήμερον» καὶ τὰ ἐξῆς. ὃ\nλέγω δέ, αὐτίκα ἔσται φανερὸν ἐν τῷ περὶ βαρύτητος.\n\n\n\nτὴν δὲ ἐπίκρισιν ἴσως οὐδὲ σχῆμα ἀλλʼ ἔννοιάν τινα\nθετέον· ὃ μέντοι πέφυκε ποιεῖν, εἰρήκαμεν. — Ἔτι ἐνδιάθετον\nσχῆμα καὶ ἡ τοιαύτη ἐπιδιόρθωσις ἡ αὐξήσεως\nἕνεκα παραλαμβανομένη, οἷον «ὀψὲ γάρ ποτε —\nὀψὲ λέγω; χθὲς μὲν οὖν καὶ πρώην» καὶ πάλιν «ὡς\nἔστι τῶν αἰσχρῶν, μᾶλλον δὲ τῶν αἰσχίστων». — Πολὺ\nκαὶ τοῦτο παρὰ τῷ ῥήτορι ἐνδιαθέτου λόγου σχῆμα\nκαὶ ὁ ἀπόλυτος καλούμενος μερισμός· ἔστι δὲ σχεδὸν\nταὐτὸν τῇ ἐπικρίσει, οἷον «εἰ δὲ δὴ καὶ ἐν αὐτοῖς οἷς\nἐτιμᾶσθε ἠδίκηκέ τις ὑμῶν καὶ ταῦτα τοιαῦτα, πόσῳ\nμᾶλλον μισοῖσθʼ ἄν διὰ ταῦτα δικαίως ἢ σῴζοισθε;»\nεἶτά ἔστιν ὁ ἀπόλυτος μερισμός, οὐδὲν ἄλλʼ ἢ ἐπίκρισις\nὤν, οἷον «ἐγὼ μὲν οἶμαι πολλῷ »· μὴ λύσας γὰρ τὸν\nμέν σύνδεσμον ἐπήγαγεν εὐθὺς «βιάσονται τοίνυν ἴσως\nμεγαλόφωνοι καὶ ἀναιδεῖς ὄντες καὶ τὰ ἑξῆς. καὶ\nπολλὰ αὐτοῦ παρὰ τῷ ῥήτορί ἐστι τὰ παραδείγματα,\nλαμβάνεται μέντοι ἐπὶ τῶν φύσει ὁμολογουμένων πραγμάτων\nἢ ἀποδεδειγμένων ἢ ἔμφασίν γε τοῦ ὡμολογῆσθαι\nἢ ἀποδεδεῖχθαι ἐχόντων καὶ ποιεῖ ἅμα τῷ ἐνδιαθέτῳ\nπλέον τὸ ἦθος διὰ τὴν ἔμφασιν. τοιοῦτον δʼ ἂν\nεἴη καὶ τὸ ἐν τῷ Κατὰ Τμοκράτους προοίμιον τὸ «τοῦ\nμὲν ἀγῶνος, ὦ ἄνδρες δικασταί, τοῦ παρόντος οὐδʼ ἂν\nαὐτὸν οἶμαι Τμοκράτην εἰπεῖν» καὶ τὰ ἑξῆς σύμπαντα\nτοῦ προοιμίου· οὐδαμοῦ γὰρ ὁ σύνδεσμος οὖτος ἐλύθη,\nκαὶ παρέσχε μυρία τοιαῦτα πράγματα ζητοῦσι περὶ\n\n\n\nαὐτοῦ τοῖς ἰαλέμοις τούτοις, οἵ φασιν ἐξηγεῖσθαι τὸν\nῥήτορα καὶ δὴ καὶ βιβλία καταλιπεῖν ἐτόλμησαν τῶν\nεἰς αὐτὸν ἐξηγήσεων, ἃ καὶ νῦν ἐξελίττοντες οἱ πολλοὶ\nτῶν διδασκάλων οἴονταί τινες εἶναι καὶ τοὺς συνόντας\nπείθουσιν, ὅμοιοι, φασίν, ὁμοίους. ποῦ γὰρ αὐτοῖς\nἰδεῖν τι τοιοῦτον, ὅτι ἔλαβεν ὡς ὁμολογούμενον ὁ ῥήτωρ\nβουλόμενος τοῦτο ἐνδείξασθαι τὸ αὐτὸν αὐτῷ Τι.\nμοκράτην αἴτιον εἶναι τοῦ ἀγῶνος καὶ μὴ διʼ ἔχθραν\nἰδίαν εἰσιέναι τὸν εἰσάγοντα αὐτὸν Διόδωρον; ὅπερ\nγὰρ εἴωθεν ὡς τὰ πολλὰ ποιεῖν ἐν προοιμίοις, τὸ τὰ\nζητούμενα ὡς ὁμολογούμενα εἰσάγειν, τοῦτο κἀνταῦθα\nπεποίηκε διὰ τοῦ ἀπολύτου μερισμοῦ. ἔστι γὰρ τοῦ σχήματος\nἡ χρῆσις αὕτη πολλὴ καὶ ἐν τῇ κοινῇ καλουμένῃ\nκαὶ ἀνὰ χεῖρα ὁμιλίᾳ. διὰ δὲ τοῦτο καὶ πολιτικὸν τὸ\nσχῆμα, οἷον τούτου μὲν χάριν οὐδʼ ἄν αὐτὸς ἀντείποιʼ.\nἈλλὰ σχήματα μὲν ταῦτα τοῦ ἐνδιαθέτου λόγου.\nΚῶλα δὲ καὶ συνθήκη ἀνάπαυσίς τε καὶ τὸ ἐκ τούτων\nοἱ ῥυθμοὶ καὶ πάντα ταῦτα παραπλήσια τοῖς ἐν\nσφοδρότητι, πλὴν ὅτε οἶκτον κινοίη τις ἐλεεινολογούμενος·\nτότε γὰρ ἀφελεστέρων δεῖ τούτων ἀπάντων καὶ\nχρή γε τοῖς περὶ ἀφελείας ῥηθεῖσιν ἕπεσθαι ἐν τοῖς τοιούτοις.\nἀκριβέστερον δὲ καὶ περὶ τούτων, ὅπερ ἐπηγγειλάμην\nπολλάκις, ἐν τῷ περὶ μεθόδου δεινότητος ἡμῖν\nλελέξεται.\n8 Ἡ βαρύτης ἐννοίας μὲν ἔχει τὰς ὀνειδιστικὰς ἁπάσας,\nὅταν εὐεργεσίας τις ἑαυτοῦ λέγων τὸ μηδενὸς ἢ\nἐλαττόνων ἠξιῶσθαι ἢ καὶ τοὐναντίον, ὅτι καὶ τιμωρίας\nἀντὶ τιμῆς ἠξίωται, ὀνειδίζῃ· οὕτω γὰρ καὶ μάλιστα\nβαρὺς ὁ λόγος γίνεται, εἰ παρατιθείη τις τοὺς οὐδὲν\nἢ μικρὰ εὐεργετήσαντας ἢ καὶ τοὐναντίον ἠδικηκότας,\nεἶτα τυχόντας, ὧν αὐτὸς οὐκ ἠξιώθη. ταὐτὸν δὲ\nσυμβαίνει, κἂν εἰ λέγοι τις ὅτι ‘τὸν δεῖνα μὲν φαῦλον\nὄντα τούτων ἠξιώσατε, ἐμὲ δὲ ὡς ἑτέρως προαιρούμενον\nτῶν ἐναντίωνʼ. παραδείγματα τῶν ἐννοιῶν τούτων\nπολλὰ ἔν τε τῇ Ὑπὲρ τῶν Λυκούργου παίδων ἐπιστολῇ\nκαὶ ἐν τῇ Ὑπὲρ τῆς ἑαυτοῦ καθόδου· ἐν μέντοι\nταύτῃ καὶ τὸ προοίμιον εὐθὺς τοιοῦτόν ἐστιν ἅπαν,\nοἷον «ένόμιζον μέν, ἀφʼ ὧν ἐπολιτευόμην, οὐχ ὅπως\nμηδὲν ὑμᾶς ἀδικῶν τοιαῦτα πείσεσθαι» καὶ τὰ ἐξῆς.\n— Γίνονται μέντοι βαρύτητες κἀκ τῶν ἐπιεικῶν πως\nεἶναι δοκουσῶν ἐννοιῶν μεθοδευθεῖσαί πως, ὅταν δῆθεν\nμειονεκτῇ τις ἑκὼν ἢ συγχωρῇ πλεονεκτεῖν τῷ\nἐχθρῷ, ἢ καὶ τῶν ἐναντίων ἀπὸ τοῦ λόγου φαίνηται\nἑαυτὸν ἢ τὸν ἐχθρὸν ἀξιῶν καὶ ὀνομάτων καὶ πραγμάτων.\nτοιαῦται δὲ αἱ εἰρωνεῖαι, μέθοδοί τινες οὗσαι\nδήπουθεν, οἷον «ἐμοὶ δὲ ὅς, εἴτε τις, ὦ Ἀθηναῖοι,\n\n\n\nβούλεται νομίσαι μανίαν· μανία γὰρ ἴσως ἐστὶ τὸ ὑπὲρ\nδύναμίν τι ποιεῖν»· πάνυ γὰρ βαρέως ἐνταῦθα τὴν\nφιλοτιμίαν ἑαυτοῦ μανίαν ὠνόμασε. κἀκεῖνο δὲ τὸ\n«πῶς ὑμῖν ὑπὸ τῶν χρηστῶν τούτων τὰ πράγματα\nἔχει; τοιοῦτόν ἐστι, καὶ πολλὰ ἔχομεν τοιαῦτα παραδείγματα.\nτὸ δὲ τοιοῦτον ἅπαν εἶδος ὡς ἔφην μεθόδου\nμᾶλλόν ἐστιν· αἱ γὰρ εἰρωνεῖαι μέθοδοί τινές\nεἰσι δηλαδή, αἳ δὴ ποιοῦσιν ἐνταῦθα τὴν βαρύτητα,\nἀλλʼ οὐκ αὐτὴ καθʼ ἑαυτὴν ἔχει τι βαρὺ ἡ ἔννοια· καὶ\nποιοῦσί γε τὴν βαρύτητα ὡς ἔφην ἐν τῷ τοὐναντίον\nαὐτῷ, ἢ λέγει ὁ τῇ εἰρωνείᾳ χρώμενος, ἐνδείκνυσθαι\nδιὰ τῆς μεθόδου, οἷον «τότε τοίνυν ὁ Παιανιεύς ἐγὼ\nΒάταλος Οἰνομάου τοῦ Κοθωκίδου σοῦ πλείονος ἄξιος\nὢν ἐφάνην τῇ πόλει»· διὰ γὰρ ἀμφοτέρων τῶν ὀνομάτων,\nτοῦ τε Βατάλου καὶ τοῦ Οἰνομάου, τὰ ἐναντία\nτοῖς ὀνόμασιν αὐτοῖς δηλοῦται· τό τε γὰρ Βάταλος\nὄνομα ἐπὶ μαλακίᾳ λεγόμενον, ἐφʼ οἷς ἀνδρείως προὔστη\nτῶν κοινῶν, τέθεικε, διʼ ὧν τὸ μηδὲ Βάταλος ἀλλʼ εἴ\nτι τούτῳ ἐναντιώτατόν ἐστιν ὄνομα καλεῖσθαι ἂν δικαίως\nαὐτὸν οἶμαι δείκνυσι, τό τε Οἱνόμαος ἔχον τι\nμέγα καὶ τραγικόν, ἐφʼ οἷς ταπεινὸς καὶ ἄνανδρος ὁ\nΑἰσχίνης ὤφθη, τεθέν, σαφῶς τῶν ἐναντίων αὐτὸν\nὀνομιάτων ἄξιον ἀποφαίνει. εἰ δέ τι τοῦτο καὶ σκώμιματος\nἔχει, ἑτέρου λόγου. ἀλλὰ μέθοδος μὲν αὕτη βαρύτητος\nἰδία τῆς εἰρωνείας. — Εἰδέναι μέντοι χρή,\n\n\n\n\nὅτι μὴ πᾶσα εἰρωνεία ὁμοίαν ἔχει τὴν βαρύτητα, δῆλον\nδὲ τοῦτο κὰκ τῶν προειρημένων γεγενῆσθαι νομίζω.\nὅτε μὲν γὰρ ἐφʼ ἑαυτοῦ τις χρῷτο τῇ εἰρωνείᾳ, καὶ\nμάλιστα εἰ πρὸς τούς δικαστάς, ἀλλὰ μὴ πρὸς τὸν ἐχθρὸν\nλέγοι, καθαρὰν ποιεῖ τὴν βαρύτητα, οἷόν ἐστι\nκαὶ τὸ «ἐμοὶ δὲ ὅς, εἴτε τις, ὦ Ἀθηναῖοι, βούλεται νομίσαι\nμανίαν· μανία γὰρ ἴσως ἐστὶ τὸ ὑπὲρ δύναμίν\nτι ποιεῖν»· ἐν ταύτῃ γὰρ ἐκπρεπὴς ἡ βαρύτης. ὅτε\nμέντοι κατὰ τῶν ἐχθρῶν τις χρῷτο τῇ εἰρωνείᾳ, τὸ\nμὲν ἦθος ἴσχει πάντως ὁ λόγος, σφόδρα δὲ ὀλίγον τι\nτὸ τῆς βαρύτητος καὶ ἀμαυρὸν ὑποφαίνεται, οἷον «πῶς\nὑμῖν ὑπὸ τῶν χρηστῶν τούτων τὰ πράγματα ἔχει ;» ἐν\nμέντοι τοῖς ἐσχηματισμένοις ἐπὶ βαρύτητι φύσει ζητήμασι\nδύναται κατὰ τὴν τοιαύτην μέθοδον ἐπʼ ἀμφοῖν\nἐκπρεπὴς εἶναι ἡ βαρύτης, ἐάν τε ἐφʼ ἑαυτοῦ ἐάν τε\nἐπὶ τοῦ ἐχθροῦ τις ἐθέλῃ χρῆσθαι τῇ εἰρωνείᾳ, οἷον ὁ\nΘεμιστοκλῆς δόξαν τοῖς Ἀθηναίοις εἰς τὸν ἀνοικισμὸν\nπιπράσκειν τὰς ναῦς, ἐπείπερ ἥττητο ἀντιλέγων, ἑαυτὸν\nπροσαγγέλλει· αὐτός τε γὰρ πάντα, ἐφʼ οἷς θαυμάζεται,\nφήσει θανάτου ἄξια ἑαυτῷ πεπρᾶχθαι· καὶ\nγὰρ ὅτι τὸ χρησθὲν μόνος εἶδεν, οὐ τιμῆς ἀλλʼ ἀτιμίας\nἄξιον εἶναι, διότι μηδέν ἐστι τῶν νεῶν ὄφελος, καὶ ὅτι\nκράτιστος ἐν ταῖς ναυμαχίαις ὤφθη, καὶ τοῦτο ὁμοίως\nτά τε ἄλλα παραπλησίως· τούς τε πεπεικότας νυνὶ πιπράσκειν\nτὰς ναῦς θαυμαστοὺς εἶναι πολίτας καὶ μόνους\nτὸ συμφέρον εἰδέναι. ἡμαρτῆσθαι μέντοι φήσει\n\n\n\nκαὶ τῇ τύχῃ τὸ μὴ ἐξ ἀρχῆς αὐτοῦ κεκρατηκέναι ἀντιλέγοντας,\nὅτε ἔπειθεν ἐκεῖνα, ἐφʼ οἷς νῦν θάνατον αὑτοῦ\nκαταγινώσκει· οὔτε γὰρ ἐκλιπεῖν ἔδει τὴν πόλιν\nοὔτε ὅσα ἄλλα εἰπεῖν ἔχει. προσθήσει δὲ βαρύτητα,\nκαὶ τὸν Κυρσίλον ὅτι στεφανοῦν ἀλλʼ οὐ καταλιθοῦν\nἔδει, καὶ ὡς ἀσφαλέστερον νῦν οἰκήσουσιν ἀποδόμενοι\nτὰς ναῦς· οὐ γὰρ ἐπιβουλεύσειν αὐτοῖς διὰ τοῦτό γε\nαὐτό, διότι τῶν νεῶν στέρονται, οὔτε βασιλέα οὔτε\nἄλλον οὐδένα· διὰ γὰρ τοῦ πεζοῦ σεσῷσθαι τὴν Ἑλλάδα\nκαὶ τὸ μηδὲν ὦφθαι τὰς ναῦς παρὰ τὴν χρείαν. καὶ\nὅλως τὰ ἐναντία διὰ τῶν ἐναντίων ἐνδείξεται πανταχοῦ,\nὅπερ ἴδιον μὲν τῆς εἰρωνείας, ἐργαστικὸν δὲ τῆς\nβαρύτητος. — Καὶ μὴν καὶ τὸ περὶ τῶν ὁμολογουμένων\nὡς ἀμφισβητουμένων εἰς ἐρώτησιν ἐκ διαπορήσεως καθίστασθαι\nβαρύτητος ἴδιον, οὐκ ἀπήλλακται δὲ οὐδὲ\nτοῦτο εἰρωνείας, οἷον «ἆρα μικρὰ βοηθῆσαι τοῖς πένησιν\nὑμῶν δοκῶ;» καὶ τὰ ἐξῆς, καὶ ὁ Θουκυδίδης «ἄρα\nἄξιοι δοκοῦμεν ὑμῖν, ὦ Λακεδαιμόνιοι; — Τοιοῦτόν\nἔστι καὶ τὸ ἐνδοιάζειν περὶ τῶν ὁμολογουμένων, ὃ δὴ\nκαὶ τοῦ ἐνδιαθέτου ἔφαμέν πως εἶναι λόγου, οἶον «εἰ\nδὲ καὶ ἐν αὐτοῖς οἶς ἐτιμᾶσθε ἠδίκηκέ τις ὑμῶν, πόσῳ\nμᾶλλον μισοῖσθʼ ἄν ἢ σῴζοισθε δικαίως;» εἶθʼ ἡ ἐν.\nδοίασις μετʼ ἐπικρίσεως «ἐγὼ μὲν οἶμαι πολλῷ ». καὶ\nτοῦτο δὲ εἰρωνεία τις τὸ ἐνδοιάσαι περὶ τοῦ ὁμολογουμένου.\n— Παραπλήσιον δὲ τούτῳ καὶ τὸ ἐπικρίνειν\nτι ὡς δέον γενέσθαι, ὃ βούλει ἐνδείκνυσθαι, ὅτι οὐ\n\n\n\nδέον, οἶον «μέλλων δὲ τοῦ τε ἰδίου βίου παντὸς ὡς\nἔοικε λόγον διδόναι τήμερον καὶ τῶν κοινῇ πεπολιτευμένων».\nδιὰ τοῦτο δὲ καὶ τῇ ἐπικρίσει ἐνδοιαστικῇ\nκέχρηται τῇ «ὡς ἔοικεν», ἵνα τὸ ἄκων αὐτὸ ποιεῖν ἐνδείξηται\nκαὶ ὡς ἀναγκάσαντος τοῦ Αἰσχίνου. εἰ δὲ καὶ\nδεινῶς μεθώδευται τὸ νόημα, ὅπερ ἐβούλετο ποιῆσαι,\nἐνδειξαμένου τοῦ ῥήτορος, ὅτι κατʼ ἀνάγκην καὶ τοῦ\nἐχθροῦ βιασαμένου οὕτω ποιεῖ, μὴ θαυμάσῃς — σχεδὸν\nγὰρ οὐδὲν τῶν τοῦ ῥήτορος, ὅ δὴ πολλάκις εἶπον,\nἀπήλλακται δεινότητος —, ἀλλὰ νῦν, εἴπερ βαρύ ἐστι\nτὸ εἰρημένον, ἐπισκεπτέον· περὶ γὰρ ταύτης νῦν ἡμῖν\nπρόκειται λέγειν τῆς ἰδέας. περὶ δὲ δεινότητος, ὡς\nπολλάκις ἐπηγγειλάμεθα, ἐροῦμεν αὐτίκα· καὶ γὰρ τὴν\nτάξιν μετὰ πάσας ἔχει τὰς προειρημένας ἰδέας, εἰ καὶ\nτῇ δυνάμει πρὸ τῶν ἀπασῶν ἡμῖν αὐτὴν κατατακτέον.\nἈλλʼ ἔννοιαι μὲν αὗται καὶ μέθοδοι βαρύτητος.\nΛέξις δέ τις ἢ τι ἕτερον τῶν ἑπομένων ταύτῃ ὡς\nεἶναι βαρύτητος ἴδιον οὐδέν ἐστι. φαίην δʼ ἄν, ὅτι καὶ\nμᾶλλον ἑτέρων ἁρμόττοι ἂν αὐτῇ, ὅσα ταῖς ἠθικαῖς\nἰδέαις ἥρμοστο, λέγω δὲ ἀφελείᾳ καὶ τῇ ἐπιεικείᾳ, καὶ\nἔτι τῷ ἐνδιαθέτῳ καὶ οἷον ἐμψύχῳ λόγῳ.\n9 Ἡ δεινότης ἡ περὶ τὸν λόγον ἔστι μὲν κατʼ ἐμὴν\nγνώμην οὐδὲν ἄλλʼ ἢ χρῆσις ὀρθὴ πάντων τῶν τε προειρημένων\n\n\n\nεἰδῶν τοῦ λόγου καὶ τῶν ἐναντίων αὐτοῖς,\nκαὶ ἔτι διʼ ὧν ἑτέρων σῶμα λόγου γίνεσθαι πέφυκε.\nτὸ γὰρ εἰς δέον καὶ κατὰ καιρὸν καὶ τὸ οὕτως ἢ ἐκείνως\nεἰδέναι τε καὶ δύνασθαι χρῆσθαι πᾶσί τε λόγων\nεἴδεσι καὶ πάσαις ἀντιθέσεσι καὶ πίστεσιν ἐννοίαις τε\nπροκαταρκτικαῖς ἢ καταστατικαῖς ἢ καὶ ἐπιλογικαῖς\nἀπλῶς τε ὅπερ ἔφην τὸ πᾶσι τοῖς πεφυκόσι λόγου σῶμα\nποιεῖν χρῆσθαι δύνασθαι δεόντως καὶ κατὰ καιρὸν ἡ\nὄντως οὖσα δεινότης ἔμοιγε εἶναι δοκεῖ. ὥσπερ γὰρ\nδεινὸς χρῆσθαι πράγμασι λέγεται δήπουθεν ὁ εἰς δέον\nτοῖς παραπεσοῦσι πράγμασι χρώμενος οἷον ὕλῃ τινὶ\nοὖσι τῆς ὥσπερ τέχνης αὐτοῦ καὶ δεινὸς στρατηγὸς ὁ\nτοῖς ὑπὸ τὴν στρατηγίαν πράγμασιν εἰδὼς εἰς δέον\nχρήσασθαι, ὕλη δὲ δήπουθεν καὶ ταῦτα τοῦ στρατηγοῦ\nπάντως, οὕτω καὶ ῥήτωρ ἂν εἴη δεινὸς ὁ τοῖς τῆς ῥητορικῆς\nπράγμασι καὶ ταῖς ὕλαις αὐτῆς εἰς δέον χρώμενος,\nπράγματα δʼ ἂν εἴη δήπουθεν καὶ ὕλη ταύτης\nτὰ προειρημένα, λέγω τά τε εἴδη τοῦ λόγου καὶ τὰ\nλοιπά· τούτων γὰρ ἕκαστον εἰ δή τις εἰδείη πότε μὲν\nδεῖ, πότε δὲ μὴ δεῖ λέγειν καὶ ποῦ καὶ μέχρι πόσου\nκαὶ πρὸς ὅντινα καὶ πῶς καὶ διότι, καὶ εἰ μὴ εἰδείη\nμόνον, ἀλλὰ καὶ δύναιτο, πάντως ἂν εἴη δεινότατος\nῥητόρων καὶ οἷος ἅπαντας παρεληλυθέναι, ὥσπερ καὶ\nὁ Δημοσθένης παρελήλυθεν· ἐπεὶ καὶ δεινὸν εἰ εἴποι\n\n\n\nτις ποιητήν, ὥσπερ ὁ Θεόκριτος εἶπεν ἐν Χάρισιν ἢ\nἹέρωνι τὸν Σμωνίδην\n«εἰ μὴ δεινὸς ἀοιδὸς ὁ Κήιος αἰόλα φωνέωνβάρβιτον ἐς πολύχορδον ἐν ἀνδράσι θῆκʼ ὀνομαστούς»,\nοὐδὲν ἄλλʼ ἢ τοῦτο δήπουθεν λέγει, ὅτι τοῖς τῆς ποιητικῆς\nἰδίοις εἴδεσιν οἶδέ τε καὶ δύναται χρῆσθαι· οὐ\nγὰρ δεινὸν ἀοιδὸν οὕτω λέγοι ἂν τὸν Σιμωνίδην, ὥσπερ\nοἱ πολλοὶ λέγουσι δεινὸν ῥήτορα τὸν ταῖς βαθείαις ἢ\nπερινενοημέναις ἐννοίαις ἢ μεθόδοις χρώμενον ἢ καὶ\nλέξεσι μέγεθος ἐχούσαις ἤ τι τοιοῦτον ποιοῦντα. εἰ δέ\nτις ἡμῖν περὶ τοῦ ὀνόματος διοίσεται, δεινὸν εἶναι ῥήτορα\nλέγων τὸν φοβερὸν ἢ μέγαν ἢ ἰσχυρὸν ἢ πάντα\nταῦτα — τοὔνομα γὰρ δὴ τὸ τῆς δεινότητος τάττειν τοὺς\nἀρχαίους ἐπὶ τούτων, ἐπὶ μὲν τοῦ φοβεροῦ\n«αἰδοῖός τέ μοί ἐσσι, φίλε ἑκυρέ, δεινός τε»\nκαὶ «δεινή τε σμερδνή τε», ἐπὶ δὲ τοῦ μεγάλου καὶ\nἰσχυροῦ\n«αἰνῶς ἀθανάτῃσι θεῇς εἰς ὦπα ἔοικε »—,\nπροστιθείη δὲ καὶ τὰ περὶ τοῦ Ὀδυσσέως ῥηθέντα τεκμαιρόμενος,\nὅτι δεινὸν αὐτὸν ῥήτορα βουλόμενος δεῖξαι\nὁ ποιητὴς φοβερόν τε καὶ μέγαν κατὰ τοὺς λόγους\nπεποίηκεν, οἶον τὸ «νιφάδεσσιν ἐοικότα χειμερίῃσιν »\nἔπεα φθέγγεσθαι· εἰ ταῦτά τις ἡμῖν λέγων περὶ τοῦ\nὀνόματος τῆς δεινότητος διοίσεται, πρῶτον μὲν ἀγνοεῖ,\nὅτι τὸν ὡς ἐγὼ λέγω δεινὸν ῥήτορα ὁ ποιητὴς δείκνυσιν·\n\n\n\nεἰς δέον γὰρ καὶ κατὰ καιρὸν τῷ μεγέθει καὶ\nτῇ τραχύτητι καὶ σφοδρότητι κέχρηται ὁ Ὀδυσσεὺς αὐτῷ,\nἅτε τοῦ λόγου κατά τε Ἀλεξάνδρου καὶ κατὰ τῶν\nΤρώων ἐπιφορᾶς δεομένου. ἔπειτα τί φήσει περὶ τοῦ\n«αἰδοῖ μειλιχίῃ» ἀγορεύοντος καὶ «τοῦ δὲ θεὸς μορφὴν\nἔπεσι στέφει»; εἰ γὰρ μὴ δεινότητος εἶναί τινος ἐρεῖ\nτοῦτο ἀλλʼ ἄλλου τινός, τί φήσει περί τε τοῦ ἐν Φαίαξιν\nὈδυσσέως καὶ ὧν αὐτόθι δημηγορεῖ; ὁ γὰρ αὐτὸς\nδήπουθέν ἐστι κἀνταῦθα κἀκεῖ, ἀλλʼ οὐχ ὡσαύτως τῷ\nλόγῳ χρῆται, δεινὸς ὢν ὡς ἀληθῶς καὶ ταῖς ἰδέαις\nτοῦ λόγου εἰς δέον τε καὶ κατὰ καιρὸν χρῆσθαι δυνάμενος·\nἂν μὲν γὰρ κατηγορῇ βίας, ἁρπαγῆς, μοιχείας,\nπαρανομίας, ἀσεβείας τῆς εἰς τὸν ξένιον Δία, τῶν ἄλλων,\nἃ ἄν τις εἴποι κατὰ τοῦ Ἀλεξάνδρου καὶ τῶν\nΤρώων, εἰκότως τότε «ὄπα τε μεγάλην ἐκ στήθεος »\nἵησι καὶ «ἔπεα νιφάδεσσιν ἐοικότα χειμερίῃσι » καὶ ὅλως\nἐστὶ μέγας τῷ λόγῳ καὶ σφοδρὸς καὶ διηρμένος· ἐὰν\nδὲ ἐπᾶραι καὶ διαχέαι τρυφῶντας ἀνθρώπους ἕνεκα\nτῆς εἰς αὐτὸν φιλανθρωπίας βούληται, οὐκέτι ὡσαύτως\nἀλλʼ\n«οὐ γὰρ ἔγωγέ τί φημι τέλος χαριέστερον εἶναι,ἢ ὅταν εὐφροσύνη μὲν ἔχῃ κατὰ δῆμον ἅπαντα»\nκαὶ τὰ ἐξῆς. οὕτω καὶ ὁ τοῖς προσώποις τὸ δέον ἀποδιδοὺς\nοἶμαι ποιήσει ῥήτωρ,\n«ἄλλον μειλιχίοις, ἄλλον στερεοῖς ἐπέεσσι»\n\n\n\nπαροξύνων. τί οὖν ὁ περὶ τοῦ τῆς δεινότητος ὀνόματος\nἡμῖν διαφερόμενος φήσει περὶ τούτων; ἦ ὁ αὐτὸς νῦν\nμὲν δεινός, νῦν δὲ οὐ δεινὸς ἦν; ἐγὼ μὲν γὰρ κἀνταῦθα\nκἀκεῖ τὸν αὐτὸν εἶναί φημι καὶ τῇ αὐτῇ χρῆσθαι\nδεινότητι καὶ τέχνῃ, τοῖς εἴδεσι τοῦ λόγου γινώσκοντά\nτε ὡς δεῖ χρῆσθαι καὶ δυνάμενον. καὶ τί δεῖ\nπαραδειγμάτων ἄλλων, ἐξὸν ἀπʼ αὐτοῦ γε τοῦτο ἰδεῖν\nτοῦ ῥήτορος; καὶ γὰρ οὗτος δεινὸς μέν ἐστι καὶ ὁ αὐτὸς\nπανταχοῦ, μιᾷ χρώμενος ἐπιστήμιῃ καὶ δυνάμει ἐν\nπᾶσιν, εἰς δέον δὲ ἑκάστῃ χρώμενος ἴδέᾳ· καὶ ταῖς\nὑποθέσεσι καὶ τοῖς καιροῖς καὶ τοῖς προσώποις τὸ δέον\nἀποδιδοὺς ἄλλος μέν ἐστιν ἐν ἰδιωτικοῖς, ἄλλος δʼ ἐν\nδημοσίοις, καὶ τῶν δημοσίων δʼ αὖ ἕτερος μὲν ἐν Φιλιππικοῖς,\nἕτερος δʼ ἐν συμβουλευτικοῖς, δεινός γε μὴν\nἀπανταχοῦ. εἰ δὲ νῦν μὲν καὶ εἶναι δοκεῖ δεινός, νῦν\nδὲ οὐ δοκεῖ, καὶ τοῦτο αὐτὸ κομιδῇ δεινόν ἐστι καὶ\nτῆς οὔσης δεινότητος ὡς ἀληθῶς τὸ δύνασθαι σὺν\nἐπιστήμῃ τούτων ἕκαστα ποιεῖν ἐν δέοντι. Ἀλλʼ ἤδη\nγε περὶ αὐτῶν τούτων λεκτέον.\nΔεινὸς τοίνυν λόγος ὁ μὲν καὶ ἔστι καὶ εἶναι δοκεῖ,\nὅνπερ καὶ μόνον οἱ πολλοὶ καὶ οἱ τάχʼ ἂν ἡμῖν ἀμφισβητήσοντες\nπερὶ τοῦ ὀνόματος τῆς δεινότητος λέγουσιν\nεἶναι δεινόν· φανερὸν δʼ ἔσται τοῦτο αὐτίκα ἐκ τῶν\nῥηθησομένων. ἀλλʼ ὅπερ ἐλέγομεν, δεινὸς λόγος ὁ μὲν\nκαὶ ἔστι καὶ εἶναι δοκεῖ, ὁ δὲ ἔστι μέν, οὐ μὴν δοκεῖ, ὁ\nδὲ οὐκ ἔστι μέν, δοκεῖ δὲ εἶναι· περὶ δὲ τοῦ μήτε ὄντος\n\n\n\nμήτε δοκοῦντος εἶναι τοιούτου περιττὸν διαλαβεῖν. γίνεται\nδὲ ὁ μὲν εἶναί τε δοκῶν καὶ ὡς ὄντως ὢν δεινὸς\nκατά τε ἔννοιαν καὶ κατὰ τὰ ἄλλα πάντα, καθʼ ἃ καὶ\nτὰ λοιπὰ εἴδη τοῦ λόγου· ὁ δὲ ὢν μὲν δεινός, οὐχὶ\nδοκῶν δὲ εἶναι τὸ πλεῖστον ἔχει περὶ τὴν μέθοδον· ὁ\nδʼ αὗ δοκῶν μὲν εἶναι δεινός, οὐ μὴν τοιοῦτός γε ὢν\nὡς ἀληθῶς διὰ τῆς λέξεως τὸ πλεῖστον γίνεται.\nΤούτων δὲ τοῦ μὲν καὶ ὄντος δεινοῦ καὶ δοκοῦντος\nεἶναι τοιούτου παραδείγματα οἵ τε Κατὰ Φιλίππου λόγοι\nκαὶ σχεδὸν ἅπαντες οἱ Φιλιππικοὶ καὶ τῶν δημοσίων\nοἱ πολλοί· καὶ γὰρ βούλεται δοκεῖν δεινὸς εἶναι λέγειν\nἐνταῦθα, ὅς γε καὶ ὁμολογεῖ ζηλοῦν τὸν περιφανῶς\nδεινότατον γεγονότα λέγειν τὸν Περικλέα, καὶ οὐ μόνον\nφαίνεται τοιοῦτος ἐνταῦθα, ἀλλὰ καὶ ἔστι. καὶ ἔστι\nμὲν οὕτως ἐνταῦθα δεινός, ὥσπερ καὶ ἐν ἅπασιν αὐτοῦ\nτοῖς λόγοις, εἰς δέον καὶ κατὰ καιρὸν εἴδει τινὶ\nλόγου χρησάμενος· κέχρηται μὲν γὰρ ἐνταῦθα τῇ φανερᾷ\nδεινότητι τοῦτο αὐτὸν ἀπαιτοῦντος τοῦ λόγου·\nδιότι δέ, οὐχὶ νῦν καιρὸς εἰπεῖν. Ἀλλʼ ἐκεῖσε ἐπανιτέον.\nἔστι μὲν γὰρ οὕτως ἐνταῦθα δεινός, δοκεῖ δὲ\nεἶναι καὶ φαίνεται δεινὸς τῷ λέγειν οὕτως καὶ τοιαῦτα,\nοἷα πάντας αἰσθέσθαι, ὡς οὐ κατὰ τοὺς πολλούς\nἐστι τὰ λεγόμενα οὔτε ταῖς ἐννοίαις οὔτε τοῖς λοιποῖς.\n― Τοιγαροῦν ἔννοιαι μὲν τῆς τοιαύτης δεινότητος αἱ\nπαράδοξοι καὶ βαθεῖαι καὶ βίαιοι καὶ ὅλως αἱ περιτοῦθʼ,\n\n\n\nὃ δυσμαχώτατόν ἐστι τῶν Φιλίππου πραγμάτων,\nκαὶ βέλτιστον ὑμῖν» καὶ πάλιν «ὃ γάρ ἐστι χείριστον\nἐκ τοῦ παρεληλυθότος χρόνου, τοῦτο πρὸς τὰ μέλλοντα\nβέλτιστον ὑπάρχει» καὶ πάλιν, ὃ δὴ καὶ βίαιόν ἐστι\nδιαφερόντως ἐν τῷ Παραπρεσβείας, οἷον «ἔγὼ δὲ οὐδὲ\nσυμπεπρεσβευκέναι φημί σοι, πρεσβεύειν μέντοι σὲ\nμὲν πολλὰ καὶ δεινά, ἐμαυτὸν δὲ ὑπὲρ τούτων τὰ βέλτιστα»·\nκαὶ πάλιν τὸ ἐν τῷ Ὑπὲρ τοῦ στεφάνου περινενοημένως\nεἰρημένον, οἷον «οἷς γὰρ οὐκ ἐγράψατο\nτοῦ προβουλεύματος, τούτοις, ἃ διώκει, συκοφαντῶν\nφανήσεται» καὶ τὰ ἑξῆς οἷον «οὐκοῦν ἃ μὲν ἐπέδωκα.\nταῦτά ἐστιν, ὧν οὐδὲν σὺ γέγραψαι· ἃ δέ φησιν ἡ\nβουλὴ δεῖν ἀντὶ τούτων μοι γενέσθαι, ταῦτʼ ἔσθʼ, ἃ\nδιώκεις», καὶ τὸ ἐνθύμημα δὲ τοιοῦτον τὸ ἐφεξῆς, οἷον\n«τὸ λαβεῖν οὖν τὰ διδόμενα ὁμολογῶν ἔννομον εἶναι.\nτὸ χάριν τούτων ἀποδοῦναι παρανόμων γράφῃ;» πάνυ\nγὰρ περινενοημένως διόλου ἐνταῦθα τῷ λόγῳ κέχρηται·\n῾ ἐπειδὴ οὐκ ᾐτιάσωʼ, φησί, ῾ τὸ ἐπιδοῦναι, ὁμολογεῖς\nκαὶ τὸ ἐπʼ αὐτῷ τι ἀντιλαβεῖν ἔννομον εἶναι·\nεἰ γὰρ μὴ ἐκεῖνο παράνομον, οὐδὲ τοῦτο᾿. ἀλλʼ ἡ μὲν\nἔννοια τοιαύτη. οὐ μὴν οὔτε ἡ μέθοδος οὔτε ἡ ἐξαγγελία\nδοκεῖ πως φαίνεσθαι δεινή, εἰ καὶ ἔστι τοιαύτη\nἑκατέρα, ἀληθινὴ δὲ μᾶλλον καὶ ἠθικὴ μετὰ κάλλους\nκαὶ σφοδρότητος φαίνεται. δῆλον δὲ τοῦτο κὰκ\nτῶν ἐφεξῆς εἰρημένων ἐστίν, ὅτι σφοδρὰ ταῦτα καὶ\nἠθικὰ ἦν, ἐν δέοντι δὲ οὕτως εἰσήχθη. οὐκοῦν ἔννοιαι\n\n\n\nμὲν αὗται καὶ αἱ τοιαῦται λόγου τοῦ καὶ ὄντος ἀληθῶς\nδεινοῦ καὶ δοκοῦντος εἶναι καὶ ἔτι πρὸς ταύταις αἱ τὸ\nμέγεθος ποιοῦσαι σχεδὸν ἅπασαι, οἷον ἀκμή, σεμνότης,\nαἱ λοιπαί. — Μέθοδοι δὲ ὡσαύτως, ὁπόσαι τε ἐοίκασι\nταῖς προειρημέναις ἐννοίαις, λέγω ταῖς περινενοημέναις\nκαὶ βαθεἴαις, κοὺ ἅτι πᾶσαι αἱ ἴδιαι τῶν τὸ μέγεθος\nποιουσῶν ἰδεῶν· ὅθεν καὶ νομίζουσιν οἱ πολλοὶ ταῦτʼ\nεἶναι μόνον δεινότητα. — Καὶ γὰρ καὶ ἡ λέξις ἡ τούτων\nτῶν ἰδεῶν ἁρμόττει τῇ οὔσῃ καὶ φαινομένῃ δεινότητι·\nαἱ γὰρ σεμναὶ καὶ τραχεῖαι καὶ σφοδραὶ καὶ\nὅλως αἱ τετραμμέναι δειναί τέ εἰσιν ὡς ὄντως διʼ ἐνάργειαν,\nὅτε τι πρᾶγμα διʼ ἐναργείας σημαίνοιεν, εἰς δέον\nπαραλαμβανόμεναι, καὶ φαίνονται τοιαῦται διὰ τὸ αὐτό.\n— Σχήματα δὲ καὶ συνθήκη τά τε λοιπὰ ἐφεξῆς\nἅπαντα οὐχ, ὅσα δὴ πασῶν ἦν τῶν ποιουσῶν τὸ μέγεθος\nἰδεῶν, ταῦτά ἐστι καὶ τῆς δεινότητος, ἀλλʼ ἅπερ\nτῆς σεμνότητος ἦν καὶ ἀκμῆς λαμπρότητός τε καὶ περιβολῆς.\nμάλιστα δὲ τῆς ἰδέας ταύτης καὶ τὸ κατὰ συστροφὴν\nσχῆμα οἰκεῖον· δυνάμει γὰρ μεγάλῃ φύσει τε\nκέχρηται καὶ φαίνεται χρώμενον, οἷον «ὁ γὰρ Μεσήνην\nΑακεδαιμονίοις ἀφιέναι κελεύων πῶς ἂν Ὀρχομενὸν\nκαὶ Κορώνειαν τότε Θηβαίοις παραδοὺς τῷ δίκαια νομίζειν\nταῦτʼ εἶναι πεποιηκέναι σκήψαιτο;» καὶ πάλιν «ὁ\n\n\n\nγὰρ οἷς ἂν ἐγὼ ληφθείην, ταῦτα πράττων καὶ κατασκευαζόμενος»\nκαὶ τὰ ἑξῆς, καὶ τὸ «εἰ γὰρ ὅθʼ ἥκομεν\nΕὐβοεῦσι βεβοηθηκότες» καὶ τὰ τοιαῦτα. Ἀλλʼ ὁ μὲν\nκαὶ ὢν καὶ δοκῶν εἶναι δεινὸς λόγος οὕτω γίνεται.\nΤοῦ δʼ αὖ μὴ δοκοῦντος μὲν εἶναι δεινοῦ, ὄντος δὲ\nὡς ἀληθῶς τοιούτου παραδείγματά εἰσι σχεδὸν ἅπαντες\nοἱ ἰδιωτικοὶ τοῦ Δημοσθένους λόγοι, καὶ τῶν δημοσίων\nδὲ οὐκ ὀλίγα μέρη· τά γε μὴν τοῦ Λυσίου θαρρῶν\nἴσως εἴποι τις ἂν ὅτι πάντα. γίνεται δὲ κατʼ ἔννοιαν\nμὲν οὐδαμῶς, ἐν δὲ τῇ μεθόδῳ, καθάπερ ἔφθην\nεἰπών, τὴν πλείστην μᾶλλον δὲ τὴν πᾶσαν ἔχει δύναμιν\nἡ τοιαύτη δεινότης καὶ τοῦτο δῆλον ἐξ αὐτῶν τῶν\nπαραδειγμάτων. τὸ γὰρ σφόδρα ἠθικαῖς καὶ ἀνειμέναις\nκαὶ ταῖς ἐννοίαις καὶ τῇ λέξει καὶ πᾶσι τοῖς ἑπομένοις\nτῇ λέξει, οἷον σχήμασι, κώλοις, συνθήκαις, ἀναπαύσεσι,\nῥυθμοῖς, τὸ πᾶσι δὴ τούτοις ἠθικῶς καὶ ἀφελῶς καὶ\nἀνειμένως δοκοῦντα λέγειν ὑπορύττειν πως καὶ κατασκευάζειν,\nἃ βούλεταί τις, μᾶλλον, ἢ εἰ μὴ ἀνειμένως\nμηδʼ ἀφελῶς ἐδόκει λέγειν, καὶ τοῦτο καὶ ἐν προοιμίοις\nκαὶ ἐν καταστάσεσι καὶ ἐν τοῖς ἄλλοις ἅπασι ποιεῖ\nσφόδρα οἶμαι δεινοῦ λόγου, οὐ μὴν δοκοῦντός γε εἶναι\nτοιούτου. τοῦτο δʼ αὖ καὶ τῆς ὄντως δεινότητός ἐστι,\nτὸ δοκεῖν ἀφελῆ τινα καὶ ἁπλοϊκὸν παρέχεσθαι λόγον\nκαὶ αὐτόν πως εἷναι δοκεῖν τοιοῦτον, πᾶν τοὐναντίον\nὄντα τε καὶ ποιοῦντα κατὰ τὸν λόγον. οὐ μὴν δίαρμά\n\n\n\nγε οὐδὲ ἀξίωμά τι δύναιτʼ ἂν ἔχειν ὁ τοιοῦτος λόγος\nοὐδὲ τοῖς ὅλοις εἶναι δεινός, εἰ διόλου τοῦτον ἐργάζοιτό\nτις αὐτὸν τὸν τρόπον, ἐπεὶ καὶ βίας πολλάκις\nκαὶ βαθύτητος δεῖ καὶ μεγέθους τινός, οἷς ὁ μὲν ῥήτωρ\nχρῆται κἀνταῦθα, λέγω καὶ ἐν ἰδιωτικοῖς, Λυσίας\nδὲ καὶ οἱ κατὰ Λυσίαν ἧττον, ἵνʼ ἀσφαλῶς ἀποφαίνηταί\nτις, ἐπεὶ τάχʼ ἄν, περὶ τούτων εἰ δεῖ λέγειν, ἢ\nβραχέα ἢ οὐδὲ ὅλως τούτοις ἐκεῖνοί γε χρησάμενοι\nφαίνονται. Δύο μὲν δὴ ταῦτα δεινότητος εἴδη.\nΦαίνεται δὲ λόγος δεινὸς οὐκ ὢν τοιοῦτος, ὃ δὴ καὶ\nτρίτον ἔφην δεινότητος εἶδος εἶναι, ὁ τῶν σοφιστῶν,\nλέγω τῶν περὶ Πῶλον καὶ Γοργίαν καὶ Μένωνα, καὶ\nτῶν καθʼ ἡμᾶς δὲ οὐκ ὀλίγων, ἵνα μὴ πάντων λέγω.\nγίνεται γὰρ τὸ πλεῖστον περὶ τὴν λέξιν, ὅταν τραχείας\nκαὶ σφοδράς τις ἢ καὶ σεμνὰς συμφορήσας λέξεις εἶτʼ\nἐξαγγέλλῃ ταύταις ἐννοίας ἐπιπολαίους καὶ κοινάς, καὶ\nμάλιστα εἰ καὶ σχήμασι χρῷτο κώλοις τε καὶ τοῖς ἄλλοις\nπᾶσιν ἢ τισὶ κεκαλλωπισμένοις ἀκμαίοις τε καὶ\nσεμνοῖς. καὶ μὴν καὶ τὸ πρὸ τῶν ἀποδείξεων λοιδορίαις\nἢ σφοδρότησιν εἰκῇ χρῆσθαι ἢ ἔνθα ὅλως μηδενὸς\nτοιούτου δεῖ, καθάπερ εἴωθεν Ἀριστογείτων\nποιεῖν, φαινομένη τίς ἐστιν, οὐ μὴν οὗσα δεινότης·\nὑπόκενον γὰρ καὶ ψυχρὸν μᾶλλον τὸ τοιοῦτον· ἐπεὶ\nκἂν ἐννοίαις χρήσηταί τις ἢ καὶ μεθόδοις ἐχούσαις\nμέγεθος, οἷον σεμναῖς ἢ σφοδραῖς ἢ τραχείαις ἢ λαμπραῖς\n\n\n\nἢ ἀκμαίαις ἢ καὶ ταῖς περιβαλλούσαις τὸν λόγον,\nμὴ κατὰ καιρὸν δὲ ποιῇ τοῦτο μηδὲ ἔνθα δεῖ, φανεῖται\nμὲν δεινός, οὐ μὴν ὡς ἀληθῶς γε ἔσται τοιοῦτος.\nτὸ μὲν οὖν δὴ τῇ λέξει χρῆσθαι μεγάλῃ ποτὲ ἐπὶ σμικρᾶς\nτινος καὶ λιτῆς ἐννοίας χρήσιμον εἶναι καὶ μὴ\nμόνον τῇ λέξει ἀλλὰ καὶ τοῖς ἑπομένοις αὐτῇ συγχωρῶ,\nἐπειδὴ καὶ Ἰσοκράτης φησὶ ῥήτορος εἶναι τὸ τὰ σμικρὰ\nμεγάλως εἰπεῖν δύνασθαι καὶ τὰ μεγάλα σμικρῶς· οὐ\nμὴν ἁπλῶς ἐστι χρήσιμον, ὥσπερ σχεδὸν οὐδὲ ἄλλο\nοὐδὲν εἶδος λόγου, ἀλλʼ ὅτε εἰς δέον παραλαμβάνοιτο.\nἔστι δὲ τοῦτο μεγάλης καὶ τελεωτάτης ἐπιστήμης οἶμαι,\nτὸ χρῆσθαι τοῖς καιροῖς εἰδέναι τε καὶ δύνασθαι ἡ\nγὰρ ὡς ὄντως δεινότης αὕτη ἐστἴ, καθάπερ ἔλεγον εὐθὺς\nἐν ἀρχῇ τοῦ περὶ δεινότητος λόγου, τὸ τοῖς εἴδεσιν\nἅπασι τοῦ λόγου καὶ πάσαις ἐννοίαις εἰδέναι\nπότε δεῖ καὶ ποῦ καὶ πρὸς ὅντινα καὶ πῶς καὶ ἐφʼ οἷς\nχρῆσθαι, καὶ μὴ μόνον εἰδέναι, ἀλλὰ καὶ δύνασθαι.\nτοῦτο δὲ ἰδίας ἐστὶ πραγματείας ἑπομένης μὲν τῷ Περὶ\nἰδεῶν λόγῳ, καθάπερ ὁ Περὶ τῶν ἰδεῶν τῷ Περὶ εὑρέσεως,\nχωρὶς δὲ ταττομένης καὶ καθʼ ἑαυτήν. ἀγαπητὸν\nγάρ, εἰ καὶ μὴ πάρεργον ἑτέρας τις τὸ τοιοῦτο\nπραγματείας ποιησάμενος μηδὲ ἐν προσθήκης ἀποδοὺς\nμέρει, καθάπερ νῦν ἂν γένοιτο, ἰδίαν δὲ ἀποδοὺς\nσπουδήν, ἣν προσήκει τῷ τοιούτῳ, μὴ πάντῃ σφαλείη\nτοῦ λόγου τοῦ περὶ αὐτῆς· ἐπεὶ καὶ ὅσα τὸν Περὶ τῶν\nἰδεῶν γράφοντες λόγον τοῦτον αὐτὸν ἐν ἐνίαις αὐτῶν\n\n\n\nἐπηγγειλάμεθα ῾ ἐν τῷ περὶ δεινότητοςʼ ἐρεῖν, ταύτης\nἐστὶ τῆς πραγματείας. καὶ ὁποῖόν γε τοῦτο καὶ ὁπόσον\nἔργον, ὁ πειραθεὶς γνώσεται· σχεδὸν γὰρ οὐδὲ ἀνθρωπίνης\nἐστὶ δυνάμεως, θείας δέ τινος ἰσχύος τέχνῃ\nπάντα ὑποβαλεῖν ταῦτα, καιρούς, πρόσωπα, τόπους,\nαἰτίας, τρόπους, τἆλλα ὅσα τοιαῦτα, καὶ δεῖξαι περὶ\nπάντων μὲν προβλημάτων, πάντων δʼ αὖ τῶν ἐν τούτοις\nεἰδῶν καὶ τρόπων, πάντων δʼ αὖ τῶν κατὰ μέρος\nνοημάτων, εἴτ᾿ οὖν εἴη προκαταρκτικὰ εἴτε πιστωτικά\nτε καὶ συστατικὰ εἴτε ἀντιθέσεων λυτικὰ εἴτε ἐπιλογικά,\nπασῶν τε ἰδεῶν λόγου, ποῖον μέν τι προσήκει\nτὸ ὅλον εἶδος εἶναι τοῦ λόγου κατὰ τόδε τὸ ζήτημα, ἐπὶ\nτῶνδε τῶν ἀνδρῶν, περὶ τοῦδε τοῦ προσώπου λεγόντων,\nκατὰ τόνδε τὸν καιρόν, ποῖα δὲ αὐτῶν τὰ κατὰ\nμέρος νοήματα, καὶ τίνα μὲν εἰπεῖν τῶν εὑρεθέντων,\nτίνα δὲ ἄρρητα ἐᾶν ἐνταῦθα βέλτιον — ἑτέρωθι γάρ,\nἂν οὕτω τύχῃ, καὶ τοὐναντίον ἔσται —, καὶ τίς τοῖς\nκριθεῖσι ῥηθῆναι τάξις ἀρίστη νῦν καὶ ἐπὶ τῶνδε —\nπάλιν γὰρ καὶ τοῦτο ἐφʼ ἑτέρων καὶ κατʼ ἄλλον καιρὸν\nτάχα ἴσως ἑτέρως ἔσται —, καὶ πῶς μὲν τοῦτο, πῶς\nδὲ ἐκεῖνο εἰσακτέον, καὶ τίσι μὲν πλεονάσαι τῶν ἐννοιῶν\nκαὶ τίνα τρόπον βέλτιον, τίνων δὲ τὴν ταχίστην\nἀπαλλάττεσθαι καὶ διʼ ἐλαχίστου πως αὐτῶν ἐπιμνησθέντα·\nταῦτα γὰρ δὴ πάντα καὶ τὰ τοιαῦτα τέχνῃ διαλαβεῖν\nκαὶ ταῦτα μὴ διὰ σφόδρα μακρῶν θεῖον οἶμαί\nτι πρᾶγμά ἐστι καὶ οὐκ ἀνθρωπίνης δυνάμεως. οὐ μὴν\nἀλλʼ ὅσον γε ἀνθρώπου φύσις ἐξαρκεῖν τοῖς τοιούτοις\n\n\n\nἱκανή, καὶ ἡμᾶς ἐξαρκέσειν οἴομαι καὶ διαλήψεσθαί γε\nπερὶ τούτων ἁπάντων ἐν τῷ Περὶ μεθόδου δεινότητος\nἱκανῶς εὐθὺς μετὰ ταῦτα. πρότερον δὲ εἰπεῖν ἀνάγκη\nπερί τε πολιτικοῦ λόγου καὶ τῶν κατʼ ἄνδρα εὐδοκιμούντων\nἐπὶ λόγοις οὐχ ἁπάντων ἀλλὰ τῶν γε κρατίστων,\nκαὶ ἀφʼ ὧν οὐ χαλεπὸν ἂν γένοιτο τοῖς τε τὰ\nπροειρημένα πάντα καὶ τὰς γενικὰς ἰδέας ἐπεγνωκόσι\nτοῦ λόγου καὶ περὶ τῶν ἄλλων ἑκάστου γινώσκειν, ἃ\nδεῖ, καὶ νέων ἤδη καὶ παλαιῶν. Ἀλλὰ λεκτέον γε ἤδη\nπερὶ τοῦ λόγου τοῦ πολιτικοῦ.\nΠερὶ λόγου πολιτικοῦ\n10 Ὁ πολιτικὸς τοίνυν καλούμενος λόγος γίνεται μὲν\nδιὰ πασῶν τῶν προειρημένων ἰδεῶν, οὐ μὴν ἁπλῶς γε,\nκραθεισῶν δέ πως πρὸς ἀλλήλας, ὡς ἐλέγομεν. καὶ\nὁ μὲν τῇ ἀρίστῃ μίξει χρησάμενος τούτων τὸν ἄριστον\nδηλαδὴ τῶν πολιτικῶν λόγων ἐργάσεται, ὁ δὲ μετʼ ἐκεῖνον\nτὸν κατὰ δεύτερον λόγον γινόμενον τῶν πολιτικῶν\nἄριστον, ὁ δὲ καὶ μετὰ τοῦτον τὸν κατὰ τρίτον δηλαδὴ\nλόγον τοιοῦτον, καὶ περὶ τῶν ἄλλων δὲ ὡσαύτως εἰρήσθω.\nἥτις δὲ ἀρίστη μῖξις αὐτῶν καὶ τίς ὁ κράτιστος\nτῶν λόγων τῶν πολιτικῶν, ὅτι μὲν ὁ Δημοσθενικός,\nοὐδεὶς ἀμφιβάλλει δήπουθεν· οὐ μὴν ἁπλῶς γε ἡμῖν\nπερὶ Δημοσθένους νῦν πρόκειται λέγειν, ἀλλὰ περὶ τοῦ\nκαλλίστου τῶν πολιτικῶν, ἵνα ἀπὸ τούτου καὶ περὶ τῶν\nἄλλων τῶν κατʼ ἄνδρα εὐδοκιμούντων ἐπὶ τοῖς πολιτικοῖς\n\n\n\nλόγοις χαρακτηρίζειν ἡμῖν μὴ ᾖ χαλεπόν. συμβαίνει\nγε μὴν ἀναγκαίως περὶ τούτου λέγουσι καὶ περὶ\nΔημοσθένους λέγειν δοκεῖν, ἐπεὶ καὶ ἀναστρέφει· ἄριστός\nτε γὰρ πολιτικῶν λόγων ὁ Δημοσθενικός, ὅ τε αὖ\nΔημοσθενικὸς λόγος τῶν πολιτικῶν ἄριστος.\nΦημὶ τοίνυν δεῖν ἐν τῷ τοιούτῳ λόγῳ πλεονάζειν\nμὲν ἀεὶ τόν τε τὴν σαφήνειαν ποιοῦντα τύπον καὶ τὸν\nἠθικόν τε καὶ ἀληθῆ καὶ μετὰ τούτους τὸν γοργόν,\nτῶν δʼ αὖ τὸ μέγεθος ποιουσῶν ἰδεῶν τὴν μὲν περιβολὴν\nδιόλου πλεονάζειν καὶ οὐχ ἧττόν γε ἢ τὴν καθαρότητά\nτε καὶ εὐκρίνειαν, τὴν μέντοι τραχύτητα καὶ\nσφοδρότητα παρισοῦσθαι μέν πως τοῖς εἰρημένοις, κατὰ\nδεύτερον δὲ καὶ τρίτον λόγον. ἀκμὴ δὲ καὶ σεμνότης\nἀπʼ αὐτῶν καὶ ἔτι λαμπρότης εἶναι μὲν ὀφείλει, οὐ\nμὴν οὕτως οὐδʼ ἐπὶ τοσοῦτον, ἐφʼ ὅσον καὶ αἱ προειρημέναι\nτῶν ἰδεῶν, ἀλλʼ ἐπʼ ἔλαττον, ὅπου γε τὴν\nσεμνότητα καὶ διακόπτειν ἐν τῷ πολιτικῷ χρὴ λόγῳ καὶ\nκαθαιρεῖν ἀπὸ τοῦ μεγέθους, οἷον «ἅπας ὁ τῶν ἀνθρώπων\nβίος, κἂν μεγάλην πόλιν οἰκῶσι κἂν μικράν,\nφύσει καὶ νόμοις διοικεῖται»· παρεντεθὲν γὰρ τὸ «κἂν\nμεγάλην πόλιν οἰκῶσι κἂν μικράν» καὶ διακόψαν τὸν\nλόγον καθεῖλεν ἀπὸ τοῦ μεγέθους καὶ ἧττον ἐποίησε\nφανῆναι σεμνόν. ἤδη δέ που καὶ ἡ λαμπρότης ταὐτὸ\nπέπονθε τοῦτο, ὡς καὶ παρὰ τῷ Δημοσθένει, οἷον\n«αὕτη τῶν περὶ Θήβας ἐγένετο πραγμάτων ἀρχὴ καὶ\nκατάστασις πρώτη», εἶτα πρὶν ἐπαγαγεῖν, ὃ σφόδρα ἂν\nἐποίησεν αὐτῷ τὸν λόγον λαμπρὸν καὶ σοφιστικόν,\n\n\n\nλέγω τὸ «τοῦτο τὸ ψήφισμα τὸν τότε περιστάντα τῇ\nπόλει κίνδυνον παρελθεῖν ἐποίηχσεν ὥσπερ νέφος», διέκοψε\nκαὶ ἧττον ἐποίησεν αὐτὸν φανῆναι λαμπρὸν\nπαρενθεὶς τὸ «τὰ πρὸ τούτων εἰς ἔχθραν καὶ μῖσος\nκαὶ ἀπιστίαν τῶν πόλεων ὑπηγμένων ὑπὸ τούτων». —\nΜέγεθος μὲν οὖν μέχρι τοσούτου καὶ τοῦτον τὸν τρόπον\nπροσεῖναι δεῖ τῷ λόγῳ τῷ ἀρίστῳ τῶν πολιτικῶν·\nδεινότητος δὲ τῆς μὲν καὶ οὔσης καὶ φαινομένης ὡς\nἐλάχιστον, τῆς δὲ ἐν μεθόδῳ κειμένης πάμπολυ — περὶ\nταύτης δὲ ἔφην ἰδίᾳ πραγματεύσασθαι —, τῆς δὲ φαινομένης\nμόνον δεινότητος οὐδέν, πλὴν εἰ τὰ λαμπρὰ\nκαὶ ἀκμαῖα εἰς τοῦτο ἀναφέροι τις· τούτων δὲ ὁπόσον\nδεῖ μετεῖναι τῷ πολιτικῷ λόγῳ, προείρηται. — Κάλλος\nδέ, ὅπερ ἔφαμεν εἶναι καθάπερ κομμωτικόν, διόλου μὲν\nἔχειν ὁ πολιτικὸς λόγος ὀφείλει, ἧττον δὲ ἐμφαινόμενον,\nοἷόν ἐστι καὶ παρὰ Δημοσθένει, καθάπερ ἐδείξαμεν\nἐν τῷ περὶ κάλλους. ἔνθα μέντοι λογισμῶν δεῖ\nκαὶ λεπτότητος, ἐνταῦθα καὶ πλεονάζειν προσήκει τοῖς\nτοῦ κάλλους ῥυθμοῖς καὶ ταῖς συνθήκαις καὶ ἀναπαύσεσιν·\nαἱ γὰρ ἐπιμέλειαι τῆς λέξεως ταῖς πυκνότησι\nτῶν ἐννοιῶν ἐπιτήδειοι, καὶ τὸ καθαρὸν αὖ τὸ τῆς συνθήκης\nτε καὶ ἀναπαύσεως ἀφαιρεῖται τῶν τοιούτων\nνοημάτων ἢ καὶ ζητημάτων τὸ ἄγαν αὐστηρόν, χάριν\nτινὰ προσβάλλον ἀφ᾿ ἑαυτοῦ καὶ διεγεῖρον τὸν ἀκροατὴν\nκαὶ οὐκ ἐῶν ἄχθεσθαι τῇ πυκνότητι τῶν νοημάτων\nκαὶ τῇ συνεχείᾳ· τοιαῦτα γὰρ τὰ ἐν τοῖς λογισμοῖς κείμενα\n\n\n\nκαὶ δυνάμεως λόγου δεόμενα· ἐπεὶ γάρ ἐστιν ἡ\nτοῦ λόγου δύναμις τὸ τὰ πολλὰ ἢ τὰ δυσχερῆ καὶ σκολιὰ\nτῶν νοημάτων ἢ τὸ συναμφότερον διʼ ἐλαχίστων\nσαφῶς εἰπεῖν ἄνευ τοῦ προσπεσεῖν εἴς τινα κακίαν λόγου,\nοἷον εὐτέλειαν ἢ σκληρότητα, δεῖ τινος κάλλους\nτῇ βραχύτητι, ὃ δὴ ποιεῖ ἔπιμέλεια. πρὸς δὲ τούτοις\nμάχεταί πως τῷ εὐτελεῖ τὸ ἐπιμελὲς καὶ μὴ ἐρριμμένον·\nὥστε, εἰ καὶ συμβαίνει διὰ λεπτότητα νοημάτων,\nὃ δὴ πολλάκις πέφυκεν ἐν τοῖς τοιούτοις γίνεσθαι,\nκαταφέρεσθαι τὸν λόγον εἰς εὐτέλειαν, ὀρθώσειας\nἂν οὕτως αὐτὸν τοῖς τοῦ κάλλους σχήμασι καὶ\nτοῖς ῥυθμοῖς ταῖς τε συνθήκαις καὶ ἀναπαύσεσιν.\nἈλλὰ ταυτὶ μὲν ἀκριβῶς ἐν τῷ Περὶ μεθόδου δεινότητος\nἡμῖν λελέξεται, τὸ πότε καὶ πῶς δεῖ πλεονάζειν\nἐν τίσι τῶν ἰδεῶν, νυνὶ δὲ ἁπλῶς περὶ πολιτικοῦ λέγομεν\nλόγου καὶ Δημοσθενικοῦ ἐν τῷ καθόλου καὶ οὐ\nπερὶ τινὸς Δημοσθενικοῦ ἢ πολιτικοῦ. διαφέρει δὲ ἢ\nκαθόλου τι λέγειν ἢ ἐπὶ μέρους· ἐπεὶ καὶ οἱ δημόσιοι\nλόγοι τοῦ ῥήτορος καὶ οἱ ἰδιωτικοὶ καὶ πάλιν τῶν δημοσίων\nὁ Πρὸς Λεπτίνην καὶ ὁ Κατʼ Αἰσχίνου Δημοσθενικοὶ\nδήπουθέν εἰσιν ἅπαντες, διαφέρουσι δὲ ἀλλήλων\nπάμπολυ τῷ μὴ περὶ ταὐτὸν εἶδος πλεονάσαι. εἰ\nγὰρ καὶ ἄλλοις τισὶ πολλάκις εἴδεσιν οἷον τραχύτητι\nἢ ἐπιεικείᾳ ἢ ὅλως ἤθει ἤ τινι τῶν λοιπῶν διʼ αἰτίας\nτινὰς ἐπὶ πλεῖον δεῖ χρῆσθαι, ἀλλʼ ὅ γε ἁπλῶς Δημοσθενικὸς\nκαὶ πολιτικῶν κάλλιστος λόγος ἐκείνως καὶ\nδιʼ ἧς ἐλέγομεν κράσεώς τε καὶ μίξεως γίνεται, πλεονάζοντος\n\n\n\nμὲν κατʼ αὐτὸν τύπου τοῦ τὴν σαφήνειαν ποιοῦντος\nκαὶ τοῦ ἠθικοῦ τε καὶ ἀληθινοῦ καὶ μετὰ τούτους\nτοῦ γοργοῦ τῆς τε περιβολῆς παραπλησίως τούτοις,\nτραχύτητος δὲ καὶ σφοδρότητος οὐ παραπλησίως\nτῇ περιβολῇ, κατὰ δεύτερον δὲ καὶ τρίτον λόγον, σεμνότητος\nδὲ καὶ λαμπρότητος καὶ ἀκμῆς ἔτι ἐνδεέστερον\nἢ κατʼ ἐκείνας, δεινότητος δὲ τῆς μὲν ἐν μεθόδῳ μάλιστα,\nτῆς δὲ ἄλλης ἥκιστα ἢ ὡς ἐλάχιστα, κάλλους δὲ\nτοῦ κομμωτικοῦ πλεονάζοντος μὲν ὁμοίως τοῖς πρώτοις,\nκαὶ μάλιστα ὅτε δυνατῶς ἐξαγγεῖλαί τι δέοι, ἀνεμφάτως\nδὲ καὶ ἧττον ἔχοντος φανερὰν τὴν ἐπιτήδευσιν·\nδιὰ γὰρ τούτων ἁπάντων οὕτω μιγνυμένων ὁ κάλλιστός\nτε πολιτικὸς καὶ Δημοσθενικὸς λόγος γίνεται.\nΤούτου δὲ τοῦ λόγου τοῦ πολιτικοῦ ὃ μέν ἐστι συμβουλευτικός,\nὃ δὲ δικανικός, ὃ δὲ πανηγυρικός. καὶ ὁ\nμὲν συμβουλευτικὸς δῆλον ὡς ἐν τοῖς μέγεθος ποιοῦσι\nμᾶλλον πλεονάζει τύποις μετὰ τῆς καὶ οὔσης καὶ φαινομένης\nδεινότητος· δεῖ γὰρ καὶ φαίνεσθαι τοιοῦτον\nτὸν συμβουλευτικὸν διὰ τὸ ἀξιωματικὸν ὀφείλειν εἶναι\nἅμα ἔχοντα δηλαδὴ καὶ τὰ ἄλλα πάντα, ἃ τὸν κάλλιστον\nτῶν πολιτικῶν δεῖν ἔφαμεν ἔχειν λόγον, ἤθους δὲ πλὴν\nὅσον ἐπὶ βαρύτητι καὶ τοῦ κατʼ εἰρωνείαν σφοδροῦ μετρίως\nμεθέξει. εἰ δὲ τινὲς τῶν συμβουλευτικῶν οἷον\nοἱ φύσει τοῦ ῥήτορος οὕτως ἐπιγραφόμενοι συμβουλευτικοὶ\nπολὺ τὸ ἠθικὸν ἔχουσι καὶ τὸ ἐπιεικές, οὐ δεῖ\nθαυμάζειν τὸ εἰρημένον· νυνὶ γὰρ οὐ περὶ τῶν κατὰ\nμέρος λόγων χαρακτηρίζομεν, ὃ δὴ πολλάκις διεμαρτυράμην,\n\n\n\nἀλλὰ περὶ τοῦ καθόλου διαφέροντος εἴδους ἐν\nλόγῳ συμβουλευτικῷ, ὁποῖόν ἐστι τὸ ἐν Φιλιππικοῖς·\nὥστε, εἰ προσώπων τις ἰδιότης ἤ τι τοιοῦτον ἕτερον\nἠνάγκασε κατελθεῖν ἀπὸ τοῦ οἰκείου ἀξιώματος τὸν\nσυμβουλευτικὸν λόγον εἰς τὸ ἠθικώτερον ἐν τῷ Ὑπὲρ\nΜεγαλοπολιτῶν ἢ καί τῳ ἄλλῳ, μηδὲν τοῦτο ἐμποδὼν\nεἶναι νομίζωμεν πρὸς τὸ δεῖν τοιοῦτον εἶναι τὸν ἄριστον\nτῶν συμβουλευτικῶν, ὁποῖον ἐχαρακτηρίζομεν,\nἀξιωματικὸν λέγω καὶ οἷς εἴπομεν πλεονάζοντα· ἐκεῖνος\nγὰρ οὐκέτʼ ἄν ἄριστος εἴη τῶν συμβουλευτικῶν ὅ γε τῇ\nοἰκείᾳ φύσει διά τι χρήσασθαι ἐμποδισθείς. εἰ δέ τις\nκαὶ τοὺς Φιλιππικοὺς φήσειε διὰ τὸ τοῦ Φιλίππου πρόσωπον\nμέγεθος λαβεῖν, ὅτι ἐκεῖνο ἐπιφορὰν ἐνεδέχετο\nκαὶ σφοδρότητα, ἐννοείτω, ὅσην καὶ χωρὶς ἐκείνου τραχύτητα\nκαὶ ἄλλως ἀκμὴν κατὰ τῶν Ἀθηναίων ἔχουσιν\nοἱ λόγοι οὗτοι καὶ παρρησίαν καὶ μέγεθος· πρὸς ἅπερ\nσυλλαμβάνειν μὲν καὶ τὸ τοῦ Φιλίππου πρόσωπον\nἀνάγκη συγχωρεῖν, οὐ μὴν τοσοῦτόν γε, ὅσον αὐτὸ τὸ\nτῆς συμβουλῆς ἴδιον. περὶ δὲ προσώπων καὶ καιρῶν ὁ\nΠερὶ μεθόδου δεινότητος ἀκριβέστερον ἐπιδείξει λόγος.\nἈλλʼ ὁ μὲν κάλλιστος συμβουλευτικῶν ὅπερ ἔφημεν\nλόγων τοιοῦτος.\nὉ μέντοι δικανικῶν κάλλιστος ἀνάπαλιν ἔχει τούτῳ,\nεἰ μὴ περὶ δημοσίων εἴη καὶ μεγάλων πραγμάτων καὶ\nσυμβουλῆς ἐγγύς, ὡς ὁ Κατʼ Ἀριστοκράτους ἔχει καὶ\nὁ Ὑπὲρ τοῦ στεφάνου καὶ ὅσοι τοιοῦτοι· οὗτοι γὰρ σχεδὸν\nὡσαύτως τῷ συμβουλευτικῷ τύπῳ χαρακτηρίζονται,\n\n\n\nτάχα δʼ ἂν οὐδʼ εἶναι τούτους δικανικοὺς φύσει\nνομίσειέ τις. ὁ μέντοι μὴ τοιοῦτος ἀλλʼ αὐτὸ τοῦτο\nδικανικὸς ὅπερ ἔφην ἐναντίως ἔχει τῷ προειρημένῳ.\nἤθους τε γὰρ καὶ τοῦ κατʼ ἐπιείκειαν καὶ ἀφέλειαν\nπλεῖστον αὐτῷ μετεῖναι δεῖ· βαρύτητος δὲ ἤ τινος τῶν\nτοιούτων ἥκιστα μετέχει ἢ ὅτι βραχύτατα· μέγεθος δὲ\nτὸ μὲν κατὰ τὴν περιβολὴν ἀπὸ ἐννοιῶν δέχεται — οὐ\nγὰρ ἀπό γε τῆς λέξεως ἢ τῶν περὶ τὴν λέξιν ἢ καὶ\nτὴν μέθοδον τῆς ἐννοίας πλὴν ὅσον ἐπʼ ἐλάχιστον —,\nτὸ δὲ κατὰ τὰς ἄλλας τοῦ μεγέθους ἰδέας οὐκέτι, πλὴν\nεἰ μή που τὴν κατʼ ἔννοιαν σφοδρότητα ἤ που καὶ τὴν\nκατὰ λέξιν μετὰ σχημάτων τῶν περὶ αὐτήν. τοῖς δὲ\nλοιποῖς μέρεσι τοῦ πολιτικοῦ χρῆται, καθάπερ καὶ ὁ\nσυμβουλευτικός. καὶ τοιοῦτοί γε οἱ Δημοσθενικοὶ δικανικοί,\nτουτέστιν οἱ ἰδιωτικοί.\nὉ δὲ πανηγυρικῶν λόγων κάλλιστος ἐν λέξει πεζῇ,\nοὐχ ὡς ἐν ζητήμασι πολιτικοῖς ἀλλʼ αὐτὸ τοῦτο πανηγυρικός,\nὃς οὐδὲ πολιτικὸς ἴσως ἂν κληθείη, πάντως\nἂν εἴη δήπουθεν ὁ Πλατωνικός· ὥστε πάλιν, ὃ περὶ\nτοῦ καλλίστου πολιτικῶν λόγων λέγοντες ἔφαμεν τὸν\nαὐτὸν τῷ Δημοσθενικῷ τοῦτον ἀποφαίνοντες, τοῦτο καὶ\nνῦν περὶ τοῦ καλλίστου πανηγυρικῶν λόγων φαίημεν\nἄν, τὸν αὐτὸν καὶ τοῦτον εἶναι τῷ Πλατωνικῷ· καὶ\nγὰρ ἐνταῦθα ὁμοίως ἀναστρέφει, καθάπερ κἀκεῖ· ὅ τε\nγὰρ κάλλιστος πανηγυρικῶν λόγων ἐστὶν ὁ Πλατωνικός,\nὅ τε αὖ Πλατωνικὸς λόγος τῶν πανηγυρικῶν ἐστιν ὁ\nκάλλιστος ὡς ἐν λέξει πεζῇ, περὶ οὗ λεκτέον· περὶ γὰρ\n\n\n\nτοῦ πολιτικοῦ πανηγυρικοῦ, περὶ οὗ μετὰ τὸν περὶ\nσυμβουλευτικοῦ καὶ δικανικοῦ λόγον φαίη τις ἂν εἰπεῖν\nπροσήκειν, μικρὸν ὕστερον λέξομεν· οὐ γὰρ ἄλλως\nἐγχωρεῖ.\nὉ τοίνυν κάλλιστος πανηγυρικὸς καὶ ὅπερ ἔφαμεν\nΠλατωνικὸς ταῖς μὲν τὸ μέγεθος ποιούσαις ἰδέαις πλὴν\nτραχύτητος καὶ σφοδρότητος γίνεται πάσαις, διήκειν\nδέ πως χρὴ διὰ τούτων τὴν ἀφέλειαν μὴ ἐλαττουμένην\nαὐτῶν ποσότητος ἕνεκα, πλὴν ὅπου καθαρῶς ἐξαίρειν\nτὸν λόγον εἰς σεμνότητα δεῖ. αἱ δὲ γλυκύτητες εἰπερ\nἄλλοθί που καιρὸν ἐνταῦθα ἔχουσι μάλιστα καὶ αἱ\nἐπιμέλειαι αἱ τὸν ἁβρὸν καὶ ὡραῖον ποιοῦσαι λόγον.\nδεινότης δὲ ἡ μὲν κατὰ μέθοδον, ἥπερ ἥκιστά ἐστι φανερά,\nπάντως ὕπεστι καὶ τῷ πανηγυρικῷ· ἡ δὲ ἄλλη ἐν\nτούτῳ γε οὐδαμῶς, πλὴν ὅπου τοῦτο αὐτὸ ἐνδείξασθαι\nβούλεται πρόσωπόν τι τῶν παῤ αὐτῷ ποιούντων τὸν\nλόγον πανηγυρικόν, ὥσπερ τῷ Πλάτωνι πεποίηται ὁ\nΣωκράτης ἐνδείξασθαι δεινότητα λόγων τῷ Φαίδρῳ\nβουλόμενος, καθὸ ἀντιπαρατίθησι τὸν αὑτοῦ τῷ Δυσίου·\nἤδη δὲ καὶ ἐν ἄλλοις πρὸς ἄλλους κατὰ τὸ μιμητικὸν\nεἶδος τοῦ πανηγυρικοῦ λόγου φαίνεται τοῦτο\nπεποιηκώς. γοργός γε μὴν ὡς ἐλάχιστον ἐν πανηγυρικῷ\nλόγῳ ὁ λόγος εἶναι ὀφείλει· ἀφήγησις γάρ ἐστι\nσχεδὸν ἅπας. τοῖς δὲ ἄλλοις εἴδεσιν ἢ καὶ μέρεσι τοῦ\n\n\n\nπολιτικοῦ παραπλησίως χρῆται ὁ πανηγυρικὸς καθάπερ\nὅ τε συμβουλευτικὸς καὶ ὁ δικανικός. ἐν δὲ τοῖς ἀμοιβαίοις\nτῶν πανηγυρικῶν, ὃ δὴ καὶ αὐτὸ πολὺ παρὰ τῷ\nΠλάτωνί ἐστιν, ἤδη καὶ αἱ τραχύτητες καὶ αἱ σφοδρότητες\nἔσχον καιρὸν οὐκ ἐλάχιστον, ὥσπερ καὶ τὰ τῆς\nδεινότητος εἴδη πάντα, καὶ τῶν γε τοῦ Πώλου λόγων\nἐν Γοργίᾳ τινὲς τῆς φαινομένης εἰσὶ καὶ οὐκ οὔσης\nδεινότητος. καὶ οὐ μόνον ταῦτά γε τὰ εἴδη τὰ ἀμοιβαῖα\nἀλλὰ καὶ πάντα ἤδη δέχεται διὰ τὸ μιμητικόν τε\nκαὶ δραματικὸν καὶ οὕτως, ὥστε κεχωρίσθαι πως ἀπʼ\nἀλλήλων αὐτὰ καὶ μὴ κεκρᾶσθαι, ἀλλʼ ἰδίᾳ μὲν ἔχειν\nεὑρεῖν ἀφέλειαν, ἰδίᾳ δὲ σεμνότητα, ἰδίᾳ δὲ ἕκαστον\nτῶν λοιπῶν, ἔστι δʼ οὗ καὶ τὸ εὔζωνον καὶ οἷον εὐτελὲς\nεἶδος τοῦ λόγου· αἱ γὰρ μιμήσεις τῶν προσώπων\nκαὶ τούτῳ χώραν ἤδη δεδώκασι. — Καὶ ὡς μὲν ἐν\nλογογραφίᾳ τοιοῦτον εἶδος εἶναι δεῖ τὸ πανηγυρικόν·\nὡς δʼ ἐν ζητήμασι πολιτικοῖς, ἔνθα τοῦ πολιτικοῦ πανηγυρικοῦ\nεἴδους δεῖ, περὶ οὗ μικρῷ πρότερον ἐπηγγειλάμην\nἐρεῖν, — ἔστι γάρ τινα καὶ πολιτικὰ ζητήματα\nκαὶ πανηγυρικά, οἷον εἰ περὶ τῆς προπομπείας\nἀμφισβητοῖεν Ἀθηναῖοι καὶ Λακεδαιμόνιοι μετὰ τὰ\nΜηδικὰ ἢ ὅσα τοιαῦτα — ὡς ἐν τοιούτοις ζητήμασιν\nοὐκέθʼ ὁμοίως ὁ πανηγυρικὸς ἀλλὰ πολιτικώτερος γίνεται\nκαὶ σχεδὸν διʼ ὧνπερ καὶ ὁ συμβουλευτικός, μᾶλλόν\nγε μὴν ἐνταῦθα ἢ ἐκεῖ ἥ τε λαμπρότης καὶ ἡ σεμνότης\n\n\n\nπλεονάζειν ὀφείλουσιν. Ἐπανιτέον δὲ πάλιν,\nὅθεν ἐπὶ τοῦτο ἐξέβημεν. ὁ μὲν γὰρ πολιτικὸς πανηγυρικὸς\nτοιοῦτος, τῶν δὲ κατὰ λογογραφίαν πανηγυρικῶν\nοὗτος κάλλιστος ὁ Πλατωνικός, καὶ τοῦτον παράδειγμα\nφαίημεν ἂν ἡμεῖς εἶναι τὸ ἄριστον τοῖς βουλομένοις\nτε καὶ δυναμένοις πανηγυρικὸν λόγον ἐργάζεσθαι.\nὩς δʼ ἐν ποιήσει — πανηγυρικὸν γὰρ πρᾶγμα δήπουθέν\nἐστι ποίησις ἅπασα καὶ πάντων γε λόγων πανηγυρικώτατον\n— ὡς οὖν ἐν ταύτῃ καὶ τῷ τί τὸ κράτιστον\nκατὰ ταύτην εἶδος (τοῦτο γὰρ δὴ χαρακτηριστέον\nἡμῖν κἀνταῦθα πρῶτον, ὥσπερ καὶ τὰ ἄλλα πάντα τῶν\nγενικῶν εἰδῶν ἐχαρακτηρίζομεν ἀπὸ τῶν καλλίστων\nχαρακτηρίζοντες) οὐχ ὁμοία ἡ διοίκησις, ἀλλὰ προσεῖναι\nδεῖ πολλὰ καὶ ἄλλα τοῖς περὶ λόγου πανηγυρικοῦ\nπροειρημένοις ἅποσιν, ἅ δὴ καὶ ἴδιά τις ἂν εἶναι\nφαίη ποιήσεως, περὶ ὧν λεκτέον. ἀνάγκη δὲ πάλιν ταὐτὸν\nπροειπεῖν καὶ τὴν αὐτὴν ἀναλογίαν σῶσαι κἀνταῦθα\nτοῖς ἔμπροσθεν κατὰ τοὺς γεωμέτρας· ὅπερ γὰρ\nἦν ὁ Δημοσθένης ἡμῖν κατὰ τὸν πολιτικὸν λόγον ἔν\nτε τῷ συμβουλευτικῷ καὶ δικανικῷ καὶ ὁ Πλάτων ἐν\nτῷ πεζῷ πανηγυρικῷ, τοῦτʼ ἄν Ὅμηρος εϊη κατὰ τὴν\nποίησιν, ἣν δὴ πανηγυρικὸν λόγον ἐν μέτρῳ λέγων\nεἶναί τις οὐκ οἶμαι εἰ διαμαρτήσεται, ἐπεὶ κἀνταῦθα\nὁμοίως ἀναστρέφει τὸ πρᾶγμα, καθάπερ ἀνέστρεφεν ἐπʼ\nἀμφοῖν κἀκεῖ· ἀρίστη τε γὰρ ποιήσεων ἡ Ὁμήρου, καὶ\nὍμηρος ποιητῶν ἄριστος, φαίην δʼ ἂν ὅτι καὶ ῥητόρων\nκαὶ λογογράφων, λέγω δʼ ἴσως ταὐτόν· ἐπεὶ γάρ ἐστιν\n\n\n\nποίησις μίμησις ἁπάντων, ὁ δὲ μετὰ τῆς περὶ τὴν\nλέξιν κατασκευῆς ἄριστα μιμούμενος καὶ ῥήτορας δημηγοροῦντας\nκαὶ κιθαρῳδοὺς πανηγυρίζοντας ὥσπερ\nτὸν Φήμιον καὶ τὸν Δημόδοκον καὶ τὰ ἄλλα πρόσωπά\nτε καὶ πράγματα ἅπαντα, οὗτος ἄριστός ἐστι ποιητής,\nἐπειδὴ οὖν ταῦθʼ οὕτως ἔχει, τάχʼ ἂν ταὐτὸν εἰρηκὼς\nεἴην, εἰπὼν εἶναι ποιητῶν ἄριστον, ὡς εἰ καὶ ῥητόρων\nἄριστον καὶ λογογράφων ἔλεγον. στρατηγῶν μὲν γὰρ\nἢ τεκτόνων ἢ τῶν τοιούτων ἴσως οὐκ ἄριστος, καίτοι\nκαὶ τὰ τοιαῦτα ἄριστα μιμούμενος, ἀλλʼ οὐ λόγος ἐκείνοις\nἡ τέχνη οὐδὲ ἐν λόγοις· οἷς δʼ ἔστιν ἐν λόγῳ τὸ\nἔργον, οἷον ῥήτορσι λέγω καὶ λογογράφοις, ὁ τούτους\nἄριστα μιμούμενος καὶ λέγων, ὥσπερ ἂν ὁ ἐκείνων\nἄριστος εἴποι, πάντως ἂν εἴη καὶ αὐτὸς ἐκείνων ἄριστος.\nἄριστος οὖν κατὰ πάντα λόγων εἴδη καὶ ποιητῶν ἁπάντων\nκαὶ ῥητόρων καὶ λογογράφων Ὅμηρος· καὶ γὰρ\nμεγέθη καὶ ἡδονὰς καὶ ἐπιμελείας καὶ δεινότητας καὶ\nτὸ μέγιστον ποιήσεως μίμησιν ἐναργῆ καὶ πρέπουσαν\nτοῖς ὑποκειμένοις κἀν τοῖς κατὰ λέξιν κἀν ταῖς εἰσαγωγαῖς\nτῶν προσώπων καὶ μύθων διατυπώσεις καὶ\nμέτρων διαφόρους τομάς, ἐξ ὧν καὶ διάφορά πως συμβαίνει\nγίνεσθαι τὰ μέτρα καὶ ταῦτα ἐν δέοντι καὶ κατὰ\nλόγον μεταβαλλόμενα, πρὸς τῷ καὶ τὸ φύσει πάντων\nἄριστον μέτρον προῃρῆσθαι καὶ ὅλως τὸ ποικίλον καὶ\nἐξ ἁπάντων ἓν ὅτι κάλλιστον ὁ μάλιστα ἐργασάμενος\n\n\n\nπαρὰ πάντας ποιητὰς οὗτός ἐστιν. ἱκανὰ μὲν οὖν καὶ\nταῦτα τήν τε ἀρίστην ποίησιν καὶ αὐτὸν Ὅμηρον χαρακτηρίσαι·\nἵνα δὲ ἐντελέστερον ᾖ τὸ λεγόμενον, ἐπὶ\nτὸ ἐξ ἀρχῆς ἐπανέλθωμεν.\nὉ τοίνυν ὡς ἐν ποιήσει λόγων ἄριστος πανηγυρικῶν\nγίνεται διά τε τῶν προειρημένων περὶ πανηγυρικοῦ\nλόγου πάντων τε καὶ ὡσαύτως καὶ ἔτι διὰ τῶν\nἰδίων ποιήσεως παρὰ τὰ προειρημένα, οἷς ὁ μὲν δικανικός\nτε καὶ συμβουλευτικὸς ἥκιστα χρῆται ἢ ὅτι σπανιώτατα,\nκαὶ οὕτω δὲ οὐχ ἅποσιν ἀλλὰ τισίν, ὁ δʼ ἐν\nτῷ καταλογάδην πανηγυρικὸς χρῆται μὲν σχεδὸν ἅποσιν\nἀλλὰ μετά τινος παραμυθίας καὶ οὐχ ἁπλῶς. ἔστι δὲ\nἴδια ποιήσεως παρὰ τὸν ἄλλον λόγον πάντως μέν που\nκαὶ τὰ μέτρα τά τε ὁμολογούμενα καὶ ὑπʼ αὐτῆς ψιλῆς\nτῆς ἀκοῆς κρινόμενα. Μάλιστα δὲ ποιήσεως ἴδια αἵ τε\nμυθικαὶ ἔννοιαι πᾶσαι, οἷον τὰ περὶ Κρόνου καὶ Τιτάνων\nκαὶ ἔτι Γιγάντων καὶ Διὸς αὐτοῦ καὶ τῶν ἄλλων\nθεῶν ἀνθρωποπαθῶς λεγόμενα, ὡς ἐγένοντο καὶ ὅσα\nἔπραξαν ἢ πράττουσιν αὐτοί τε πρὸς ἑαυτοὺς καὶ πρὸς\nἀνθρώπους, καὶ ἔρωτες αὐτῶν καὶ πόλεμοι καὶ φιλίαι\nκαὶ γοναὶ καὶ τροφαὶ καὶ ὅσα τοιαῦτα. πρὸς δὲ ταύταις,\nὅσα περὶ ἀνθρώπων ἤ τινων ἄλλων ζῴων παραδοξολογοῦσιν,\nοἷον ὡς Κάδμος δράκων ἐγένετο ἐξ ἀνθρώπου\nκαὶ ὡς Ἀλκυὼν ὄρνις καὶ ὅσα περὶ ἀηδόνωον\nἢ χελιδόνων λέγουσι. ταύτης δὲ τῆς ἰδέας καὶ τὸ γυναῖκας\n\n\n\nἐξ ἀνδρῶν ποιεῖν ὡς τὸν Τειρεσίαν καὶ ἄνδρας\nἐκ γυναικῶν ὥσπερ τὸν Καινέα. τοιοῦτον δὲ καὶ τὸ\nπτερωτοὺς ἀνθρώπους λέγειν, ὡς ἔφυσαν, καὶ ὅλως\nσύνθετά τινα ζῷα ἢ ἐκτράπελα, οἶον Πήγασοι καὶ Γοργόνες\nκαὶ Κένταυροι καὶ Σειρῆνες καὶ ρίτωνες καὶ\nΑαιστρυγόνες καὶ Κύκλωπες καὶ Περσεύς καὶ ὅσα τοιαῦτα.\nμυθικὰ δὲ κἀκεῖνα καὶ ποιητικὰ τὰ ὑπερβάλλοντα\nμὲν ἀνθρώπου φύσιν, ὑπʼ ἐκείνων δὲ τερατολογούμενα\nὡς γεγονότα καὶ πιστεύεσθαι ἄξια, οἷον ὅτι Ἀχιλλεῦ\nτοσόνδε ἐπήδα καὶ ὅτι ὁ Αἴας ἢ ὁ Ἕκτωρ τηλικοῦτοι\nῥᾳδίως ἐρρίπτει λίθον καὶ ὅτι τηλικοίδε ἦσαν, καὶ ὅλως\nτὰ τοιουτότροπα ποιητικά. καὶ τὸ τὰ ἄψυχα τοῖς θεοῖς\nμετʼ αἰσθήσεως τινος ὑπουργεῖν φάσκειν, οἶον «ταὐτόμαται\nδὲ πύλαι μύκον οὐρανοῦ καὶ τὸ «τοῖσι δʼ ὑπτο\nχθὼν δῖα φύε, καὶ ὅλως τὸ τὰ ἀδύνατα καὶ ἄπιστα\nτερατεύεσθαι. τὸ μέντοι «τᾶταλλε δὲ κήτεʼ ὑπʼ αὐτοῦ\nκαὶ ὅσα τοιαῦτα ποιητικὰ μὲν καὶ ἡδέα, ὡς ἐν τῷ περὶ\nγλυκύτητος ἡμῖν εἴρηται, ἡττον δὲ ἔχει τερατολογίας.\nπλὴν εἰ τοὺς ἵππους αὐτοῖς ἤ τινα ἄλλα ζῷα φωνὰς\nἀνθρωπίνας προίεσθαι ὡς λίαν μυθικά τις καὶ ποιητικὰ\nεἶναι λέγοι. Ἀφελὲς δὲ καὶ ποιητικὸν ὁμοῦ καὶ τὸ\nλεπτῶς εἰς τὰ κατὰ μέρος ίέναι, οἶον\n«τκνίση δʼ οὐρανὸν ἷκεν ἑλισσομένη περὶ καπνῷ\nκαὶ ὅτι ὁ δεῖνα τὸν δεῖνα οὑτωσὶ ἀπέκτεινε καὶ ὅτι\nτκύμβαχος ἐν κονίῃσι πέσε» καὶ ὅτι ἀσθμαίνωνʼ καὶ\n\n\n\nὅσα τοιαῦτα· ἐν μὲν γὰρ ποιήσει χρήσιμια, ἐν ἱστορίᾳ\nδὲ εὐτέλειαν ποιεῖ, πλὴν ἔνθα ἀφελῶς τις πάνυ βούλοιτο\nἱστορίαν γράφειν· ἀφελῆ γὰρ καὶ ἡδέα ὁμοῦ τὰ\nκατὰ μέρος. Ἴδίαι μὲν οὖν ἔννοιαι ποιήσεως αὗται\nπαρὰ τὰς ἄλλας ἐννοίας τοῦ λόγου τοῦ πανηγυρικοῦ,\nαἵπερ εἰσὶ καὶ αὐταὶ ποιήσεως οἰκεῖαι.\nΜέθοδος δʼ αὗ ποιήσεως ἰδία πάλιν παρὰ τὰς τοῦ\nπανηγυρικοῦ λόγου μεθόδους μία τὸ μὴ παρʼ ἑαυτῶν\nδοκεῖν λέγειν, ἅττʼ ἂν λέγωσι, τὰς Μούσας δὲ παρακαλεῖν\nἢ τὸν Ἀπόλλωνα ἤ τινα ἄλλον θεὸν κἀκείνου\nποιεῖν δοκεῖν εἶναι τὸν λόγον ἴδιον. πάλιν δʼ αὗ ταύτῃ\nὁ μὲν συμβουλευτικὸς καὶ δικανικὸς ἥκιστα χρήσεται,\nὁ δὲ πανηγυρικὸς μετά τινος παραμυθίας.\nΔέξις γε μὴν φανερὰ πᾶσιν ἥτις ἐστὶν ἡ ποιητική,\nκαὶ ὡς τῶν κατὰ ποίησιν καλλίστη λέξεων ἡ Ὁμήρου·\nκαθαρὸς γὰρ ὡς ἐν ποιήσει κινδυνεύει μόνος ἢ σύν γε\nἩσιόδῳ κατʼ αὐτὴν εἶναι.\nΣχήματα δὲ ἴδια ποιήσεως οὐκ ἔστιν, ὥσπερ ἦν\nνοήματα καὶ μέθοδός τις καὶ λέξις, ἀλλὰ τὰ αὐτὰ ἔχει\nταῦτα τῷ πανηγυρικῷ, κατὰ δὲ τὸ μιμητικόν, ὡς ἄν τὰ\nειδη τῶν λόγων ἀπαιτῇ.\nΚῶλά γε μὴν ἰδια ποιήσεως καὶ συνθῆκαι ῥυθμοί\nτε καὶ ἀναπαύσεις ῥάδιον μὲν εἰπεῖν ὅτι τὰ μέτρα,\nκαὶ ἀληθές γε τοῦτο κατιδεῖν, ἑως ἐφʼ ἑαυτῆς ἡ ποίησις\nμένει ψιλή· ὅταν δὲ περὶ Ὁμήρου λέγωμεν, ἀνάγκη\n\n\n\nπροστιθέναι, ὅτι τόδε τὸ μέτρον, καὶ τοῦτο δὲ οὐχ ἀπλῶς\nὅτι ἑξάμετρον δακτυλικὸν καταληκτικόνʼ, οὐδὲ ὅτι ἥδε\nἡ μηρικὴ ἀνάπαυσις ἢ ὅδε ὁ ῥυθμὸς ἢ ῆδε ἡ συνθήκη,\nἀλλʼ ὥσπερ καὶ περὶ τῶν σχημάτων ἐν τοῖς κατὰ\nμίμησιν ἐλέγομεν, οὕτω συμιβαίνει τοῦτο κἀνταῦθα γίνεσθαι·\nὅταν γὰρ ἢ διάθεσιν ἐμπαθῆ τοῦ λέγοντος\nπροσλάβῃ ὁ ποιητὴς ἤ τι ἄλλου προσώπου ἡθος μιμῆται\nἢ καὶ αὐτὸς ἀφʼ ἑαυτοῦ τοιόνδε τι ἢ τοιόνδε πρᾶγμα\nἐξαγγέλλῃ, ἀνάγκη τὰς προσηκούσας ἐνταῦθα καθʼ ἕκαστον\nγίνεσθαι κατὰ τὰ εἴδη τῶν λόγων ἀναπαύσεις καὶ\nβάσεις καὶ συνθήκας καὶ ῥυθμούς, οἶον σεμνούς ἢ τραχεῖς\nἢ ἀφελεῖς ἢ περικαλλεῖς καὶ ἐπιμελεῖς ἢ ὅσα εἴδη\nῥυθμῶν τε καὶ λόγων ἐλέγομεν. τοῦτο δὲ συμβαίνει\nμάλιστα μὲν καὶ διὰ τὸ πλῆθος τῶν τοῦ ἑξαμέτρου\nσχημάτων — ἔστι γὰρ αὐτοῦ σχήματα δύο καὶ τριά\nκοντα, ὡς διδάσκουσιν ἡμᾶς οἱ γραμματικοί —, ἔπειτα\nκαὶ διὰ τὴν ποιὰν ἀνάπαυσιν, ὅ καὶ μέγιστον ἐν τοῖς\nτοιούτοις· ἐξίσταται γὰρ καὶ τοῦ οἰκείου πολλάκις τὸ\nμέτρον ῥυθμοῦ κατὰ τὰς ποιὰς τῶν στίχων τομὰς καὶ\nἀναπαύσεις ἐννοιῶν κατὰ τὰ κῶλα· τὸ γοῦν «ταὐτοὺς\nδὲ ἑλώρια τεῦχε κύνεσσιν» ἀναπαιστικόν πώς ἐστι γενομένῃς\nἀναπαύσεως ἐν τῷ ἡρώωνʼ· διότι δὲ ἢ τούτου\nἐδέησεν αὐτῷ ἐνταῦθα ἢ ἑτέρωθί που ἄλλων τινῶν\nῥυθμῶν, οὐ χαλεπῶς ἐπιγνοίη ἂν ὁ τὰ προειρημένα\nπάντα περὶ τῶν ἰδεῶν ἀπασῶν τοῦ λόγου ὀρθῶς ἐπ\n\n\n\nεσκεμμένος καὶ ἔτι τὸν περὶ δεινότητος μεθόδου, ὅς\nμετὰ τήνδε ἡμῖν τὴν πραγματείαν τέτακται.\nΝυνὶ δὲ ἤδη περὶ τῶν μετὰ τούτους τούς προειρημένους\nἄνδρας τρεῖς ὑφʼ ἑκάστῳ τούτων τεταγμένων\nκαὶ οἷον τὰ δεύτερα καὶ τρίτα φερομένων καθʼ ἕκαστον\nἐκείνων ἐν τοῖς κατʼ αὐτοὺς εἴδεσι λεκτέον, καὶ πρῶτόν\nγε περὶ τῶν πολιτικῶν. δεῖ δὲ ἀναγκαίως πρότερον\nεἰπόντα διὰ βραχέων, τίς ὁ ἀπλῶς πολιτικὸς λόγος, οὐχ\nὁ Δημοσθενικὸς ἤ του ἄλλου, ἀλλʼ ἀπλῶς ὁ πολιτικός,\nκαὶ τίς ὁ ἀπλῶς πανηγυρικός, ἀλλʼ οὐχ ὁ κάλλιστος\nπανηγυρικὸς ἢ Πλατωνικὸς ἢ Ὁμηρικός, οὕτω καὶ περὶ\nτῶν καθʼ ἑνα λόγου ἀξίων ἀνδρῶν διὰ βραχέων χα\nρακτηρίσαι· περὶ γὰρ τοῦ δικανικοῦ ἱκανῶς εἴρηται.\nἀλλὰ πρότερόν γε περὶ τοῦ ἀπλῶς πολιτικοῦ ὅπερ ἐλέγομεν\nῥητέον.\nὉ τοίνυν ὡς ἀπλῶς εἰπεῖν λόγος πολιτικὸς γίνεται 11\nμὲν διά τε τῶν τὴν σαφήνειαν ποιουσῶν κατὰ τὸν λόγον\nῖδεῶν καὶ τοῦ κατʼ ἐπιείκειαν καὶ ἀφέλειαν ἤθους καὶ\nἔτι τῆς τὸν ἀληθινὸν ποιούσης λόγον ἰδέας, ὅ δή ἐστι\nτοῦ πιθανοῦ. δεῖ δὲ ταῦτα ὡς ἕν ἀκούειν πάντα· ἐκ γὰρ\nτῆς μίξεως τούτων καὶ οἶον ἑνώσεως ὁ ἀπλῶς πολιτικὸς\nγίνεται λόγος, οὗ δὴ καὶ πάντες μετέχουσιν, οὕς ὀνομάζομεν\nπολιτικούς, πλὴν ἴσως τοῦ σοκράτους κατά τι·\nπλεῖστόν γε μὴν αὐτοῦ μέτεστι Λυσίᾳ τε καὶ σαίῳ\nκαὶ ‘Υπερίδῃ, διὸ δὴ καὶ μάλιστά εἰσι πιθανοί.\nΔιαφέρουσι δὲ οὗτοι ἀλλήλων, ὅτι τῷ μὲν Λυσίᾳ\nμετὰ τούτων καὶ τὰ τῆς ἐπιμελείας μετρίως ὕπεστι καὶ\nτὸ τοῦ κόσμου σφόδρα ἀνεμφάτως, γοργότητος δὲ ὡς\nἐλάχιστον, περιβολῆς δὲ τῆς μὲν κατʼ ἔννοιαν μετρίως\nπως, τῆς δὲ κατὰ μέθοδον ἢ λέξιν ἢ τὰ ἑπόμενα ταύτῃ\nσχεδὸν οὐδʼ ὅλως. καὶ τῶν ἄλλων δέ, ἅ τὸν ἀξιωματικὸν\nποιεῖ λόγον, ὡς ἐλάχιστον αὐτῷ μέτεστι, πλεῖστόν\nγε μὴν δεινότητος ἔχει τῆς κατὰ μέθοδον.\nΤᾷ δὲ σαίῳ πρὸς ἐκείνοις, ἅ τὸν ἀπλῶς ποιεῖ πολιτικὸν\nλόγον, πολὺ τὸ τῆς γοργότητος ὡς ἐγγύς εἶναι\nτοῦ καλλίστου λόγου τῶν πολιτικῶν καὶ τὸ ἐπιμελὲς\nπεριττότερον ἠ κατὰ Αυσίαν περιβολή τε ὡσαύτως καὶ\nτὰ λοιπὰ τοῦ μεγέθους εἴδη καί που καὶ ἀκμῆς ἔμφασις,\nὡς ἀπολείπεσθαι μὲν τοῦ Δημοσθενικοῦ κατὰ\nταῦτα οὐκ ὀλίγῳ, ὑπερβάλλειν δὲ καὶ πολλῷ τὸν Λυσίαν.\nδεινότης δὲ ἡ κατὰ μέθοδον πολλὴ μὲν καὶ παρὰ\nτούτῳ, δεινότερος δὲ ὁ Αυσίας.\nὉ δʼ ‘Υπερίδης τὸ μὲν ἐπιμελὲς ἤκιστα ἔχει, διὸ καὶ\nἧττον δυνατὸς εἶναι πως δοκεῖ· μέγεθος δὲ αὐτῷ ἐστιν\nὑπέρογκον, σκληρὸν δὲ τοῦτο καὶ οὐ κεκραμένον, ὥστε\nμὴ σφόδρα εὗ τῷ ἠθικῷ τε καὶ καθαρῷ κεκράσθαι.\nκίνησις δὲ καὶ γοργότης σχημάτων πάνυ ὀλίγη παρὰ\nτούτῳ. δεινότης δὲ ἡ κατὰ μέθοδον ἔστι μὲν καὶ παρὰ\nπᾶσι τοῖς ἄλλοις ῥήτορσι καὶ παρὰ τούτῳ, ἔλαττον δὲ\nἢ κατὰ τὴν παρὰ τῷ Αυσίᾳ τε καὶ σαίῳ καὶ ἔτι τῷ\nκορυφαίῳ αὐτῶν, λέγω τῷ Δημοσθένει. παρὰ δὲ ‘Υπερίδῃ\nκἀκείνην εὕροι τις ἂν τὴν δεινότητα, ἥ καὶ φαίνεται\n\n\n\nκαὶ ἔστιν, οὐχὶ τὴν κατὰ μέθοδον μόνην, σπανίως\nμέντοι, ὅπου γε καὶ παρὰ τῷ ημοσθένει σπάνιον\nτοῦτο. ἴδιον δὲ Τπερίδου τὸ καὶ ταῖς λέξεσιν ἀφειδέστερόν\nπως καὶ ἀμελέστερον χρῆσθαι, ὥσπερ ὅταν\n‘μονώτατοςʼ λέγῃ καὶ γαλεάγραʼ καὶ ἐκκοκκύζεινʼ καὶ\nἔστηλοκόπηταιʼ καὶ ἐπήβολοςʼ καὶ ὅσα τοιαῦτα.\nἈλλʼ οὗτοι μὲν ταύτῃ διαφέρουσιν ἀλλήλων. λέγοιμεν\nδʼ ἄν ἤδη καὶ περὶ τῶν λοιπῶν, ἥπερ ἕκαστος αὐτῶν,\nὁ αὐτὸς ὢν τοῖς ἄλίοις κατὰ τὸν πολιτικόν, ἕτερος αὐτῶν\nἰδίοις τισὶν ἑτέροις γίνεται, δηλαδὴ τῷ πλεονάζειν\nπερί τι λόγων εἶδος ἢ τοὐναντίον ἐλάττονι χρῆσθαι\nτούτῳ ἢ καὶ μέσως πως. καὶ πρῶτόν γε περὶ τοῦ Ἰσοκράτους\nλεκτέον.\nὉ τοίνυν σοκράτης ἕνεκα μὲν καθαρότητος καὶ\nεὐκρινείας, αἵ δὴ τὸν σαφῆ ποιοῦσι λόγον ἰδέαι, πολιτικώτατός\nἐστι πάντων, ἤθους δὲ καὶ ἀληθείας ἀμοιρῶν\nἦττόν ἐστι πιθανός. ἐπιμελείᾳ μέντοι καὶ κόσμῳ περιττεύει,\nμεγέθει τε ὡσαύτως, πλὴν ὅτι τὴν σφοδρότητα\nἢ τραχύτητα, εἴ που καὶ χρῷτο ταύταις, τῇ ἐπιμελείᾳ\nἐκλύει· καὶ τὴν περιβολὴν δὲ ἠττον ἐν τοῖς περὶ τὴν\nλέξιν ποιεῖ καὶ τὴν μέθοδον, τοῖς κατʼ ἔννοιαν δὲ μάλιστα\nπεριβάλλει· γοργότητος δὲ οὐδὲν ὅλως παρὰ τούτῳ.\nπλέον δέ, εἰ καὶ δυσχερὲς εἰπεῖν, τὸ ὕπτιόν τε καὶ\nἀναβεβλημένον παρʼ αὐτῷ καὶ ὅλως τὸ πρεσβυτικὸν\nκαὶ διδασκαλικόν. τῷ δὲ φύσει ἀληθείας ἀμοιρεῖν καὶ\nταῖς ἐργασίαις περιττός ἐστιν, ὥσπερ ἐπίδειξιν εὑρέσεως\nἐννοιῶν ποιούμενος καὶ πολλὰ οὐ χρησίμως λέγων· δῆλον\n\n\n\nδʼ, ἐξ ὧν εἰς τὰς αὐτὰς ὁ ῥήτωρ ἐμπεσὼν ἐννοίας\nαὐτῷ οὐχ ὁμοίως ἔχρήσατο ταῖς ἐργασίαις καὶ πίστεσι·\nπολλὰ δὲ τούτου τὰ παραδείγματα. καταφανέστερον\nμέντοι, ὅ λέγω, γίνεται ἔκ τε τοῦ προοιμίου τοῦ τετάρτου\nτῶν ιλιππικῶν, οἶον τεἰ μὲν περὶ καινοῦ τινος\nπράγματος προὐτίθετο » καὶ τὰ ἐξῆς, καὶ τοῦ Ἀρχιδάμου·\nτῆς αὐτῆς γὰρ οὔσης προτάσεως, ὅτι δεῖ καὶ\nνεωτέρων πρὸ τῶν πρεσβυτέρων ἀνισταμένων ἀνέχεσθαι,\nὅ μὲν ὥσπερ θέσιν τινὰ ὁ σοκράτης διὰ πλειόνων\nκατεσκεύασεν, ὅ δὲ μιᾷ ἠρκέσθη κατασκευῇ. εἰ δέ\nτι καὶ ἄλλο ἔχει τὸ προοίμιον τοῦ λόγου τούτου ὑπαίτιον,\nἑτέρου καιροῦ ἐξετάζειν. ἡ μέντοι κατὰ μέθοδον\nδεινότης ἐστὶν οὐκ ὀλίγη καὶ παρὰ τούτῳ. Ταῦτα περὶ\nἸσοκράτους.\nὈ δὲ Δείναρχος πολιτικὸς ὤν ὡς οἶα σαφὴς καὶ\nἀληθὴς καὶ πιθανὸς πολὑ τὸ σφοδρὸν ἔχει καὶ τὸ\nτραχὑ κατά τε τὴν ἔννοιαν καὶ τὴν μέθοδον· κατὰ δὲ\nαὐτὴν τὴν λέξιν ἡττόν ἐστι σφοδρός, κατὰ μέντοι τὰ\nπερὶ τὴν λέξιν, οἷον σχήματα, κῶλα, συνθήκας, ἀναπαύσεις,\nῥυθμούς, καὶ πάνυ σφοδρός τε καὶ τραχύς\nἐστι· διὸ καὶ ἧττον ἐπιμελὴς ὁ λόγος αὐτῷ, γοργὺς\nμέντοι καὶ δεινὸς οὐ μετρίως· μιᾶλλον δὲ εἶναι δοκεῖ\nἢ ἔστι δεινὸς διὰ τὸ τῆς τοιαύτης μᾶλλον μετέχειν\nδεινότητος. καθόλου τε ὁ ἀνὴρ ἐμφαινόμενον ἔχει πολύ\nτὸ Δημοσθενικὸν διὰ τὸ τραχὑ καὶ γοργὸν καὶ σφοδρόν,\n\n\n\nὥστʼ ἤδη τινὲς καὶ προσπαίζοντες αὐτὸν οὐκ\nἀχαρίτως κρίθινον Δημοσθένην εἰρήκασι. Ταῦτα καὶ\nπερὶ Δεινάρχου.\nὉ δʼ Αἰσχίνης πολιτικὸς μέν ἐστιν εἴπερ ἕτερός\nτις, σοφιστικὸς δὲ καὶ γαῦρος καὶ τῷ μεγέθει μετὰ\nτοῦ κατὰ σχῆμα κάλλους πλεονάζων· οὐ γὰρ μετὰ τοῦ\nδιὰ παντὸς ἐπιμελοῦς, ἐπεὶ τούτου γε αὐτῷ τοῦ κόσμου\nβραχύ τι μέτεστι. καὶ διʼ ὀλίγου μέν ἐστιν ἐπιμελής,\nἀμελέστερος δὲ καὶ ἀτονώτερός πως. τῷ δὲ ἠθικῷ τῷ\nκατʼ ἐπιείκειαν χρώμενος οὐκ ὀλίγῳ, τοῦ τύπου τοῦ\nἀληθοῦς ἡττον μετέχει· διό, καίτοι πολλῇ τῇ σφοδρότητί\nτε καὶ τραχύτητι χρώμενος, ἔστιν οὗ τόνον οὐδένα\nἔχει διὰ τὸ μὴ πεποιθότως μηδὲ ἀληθινῶς προφέρεσθαι\nτὸν λόγον. ταὐτὸ δὲ αἴτίον καὶ τοῦ μὴ πάνυ\nγοργὸν μηδὲ εὐκίνητον εἶναι. δεινότης δὲ ἡ κατὰ μεθοδον\nμέν ἐστιν οὐκ ὀλίγη παρʼ αὐτῷ, ἡ δὲ φαινομένη\nτε ὁμοῦ καὶ οὖσα ἀναγκαίως ἐκ τῶν προειρημένων.\nΠερὶ δὲ Ἀντιφῶντος λέγοντας ἀνάγκη προειπεῖν,\nὅτι, καθάπερ ἄλλοι τέ φασιν οὐκ ὀλίγοι καὶ Δίδυμος\nὁ γραμματικός, πρὸς δὲ καὶ ἀπὸ ἱστορίας φαίνεται,\nπλείους μὲν γεγόνασιν Ἀντιφῶντες, δύο δὲ οἴ σοφιστεύσαντες,\nὡν καὶ λόγον ἀνάγκη ποιήσασθαι· ὧν εἶς\n\n\n\nμέν ἐστιν ὁ ῥήτωρ, οὑπερ οἱ φονικοὶ φέρονται λόγοι\nκαὶ οἱ δημηγορικοὶ καὶ ὅσοι τούτοις ὅμοιοι, ἕτερος\nδὲ ὁ καὶ τερατοσκόπος καὶ ὀνειροκρίτης λεγόμενος γενέσθαι,\nοὑπερ οἵ τε Περὶ τῆς ἀληθείας εἶναι λέγονται\nλόγοι καὶ ὁ Περὶ ὁμονοίας καὶ οἱ δημηγορικοὶ καὶ ὁ\nΠολιτικός. ἐγὼ δὲ ἕνεκα μὲν τοῦ διαφόρου τῶν ἐν τοῖς\nλόγοις τούτοις ἰδεῶν πείθομαι δύο τοὺς Ἀντιφῶντας\nγενέσθαι — πολὺ γὰρ ὡς ὄντως τὸ παραλλάττον τῶν\nἐπιγραφομένων τῆς Ἀληθείας λόγων πρὸς τοὺς λοιπούς\n—, ἕνεκα δὲ τοῦ καὶ παρὰ Πλάτωνι καὶ παρʼ\nἄλλοις ἱστορουμένου πάλιν οὐ πείθομαι· Θουκυδίδην\nγὰρ Ἀντιφῶντος εἶναι τοῦ Ἐαμνουσίου μαθητὴν ἀκούω\nπολλῶν λεγόντων, καὶ τὸν μὲν ἴαμνούσιον εἰδὼς ἐκεῖνον,\nοὗπερ εἰσὶν οἱ φονικοί, τὸν Gουκυδίδην δὲ πολλὴ\nκεχωρισμένον καὶ κεκοινωνηκότα τῷ εἴδει τῶν τῆς Ἀληθείας\nλόγων, πάλιν οὐ πείθομαι. οὐ μὴν ἀλλʼ εἴτε εἶς\nὁ Ἀντιφῶν ἐγένετο, δύο λόγων εἴδεσι τοσοῦτον ἀλλήλων\nδιεστηκόσι χρησάμενος, εἴτε καὶ δύο, χωρὶς ἑκάτερος\nὅ μὲν τοῦτο ὄ δὲ ἐκεῖνο μετελθών, ἀνάγκη χωρὶς\nπερὶ ἑκατέρου διελθεῖν· πλεῖστον γάρ, ὡς ἔφαμεν, τὸ\nμεταξύ.\nὉ τοίνυν Ῥαμνούσιος Ἀντιφῶν, οὗπερ οἱ φονικοὶ\nφέρονται. πολιτικὸς μὲν καὶ κατὰ τὸ σαφὲς καὶ\n\n\n\nκατὰ τὸ ἀληθινὸν καὶ τὸ ἄλλως ἠθικόν, ὥστε καὶ πιθανός,\nἡττον δὲ ἅπόντα ταῦτα ἢ κατὰ τούς ἄλλους·\nἐπεὶ καὶ πρῶτος λέγεται τοῦτο μετελθεῖν τὸ εἶδος καὶ\nὅλως εὑρετὴς καὶ ἀρχηγὸς γενέσθαι τοῦ τύπου τοῦ πολιτικοῦ·\nκαὶ γάρ ἐστι τοῖς χρόνοις τῶν δέκα ῥητόρων\nτούτων πρεσβύτατος ἀπάντων. μεγέθει δὲ χρῆται μὲν\nοὐκ ὀλίγῳ, καλῶς δέ πως συνυφασμένῳ καὶ οὐ κατὰ\nτὸν Τππερίδην διεστηκότι τῶν ἄλλων οὐδʼ αὗ κατὰ τὸν\nΑἰσχίνην σοφιστικῷ, καίτοι τῆς λέξεως αὐτῷ πολλαχοῦ\nδιηρμένης. ἐπιμελής γε μὴν οὕτως ὡς μὴ εἶναι προσκορής,\nγοργὸς δὲ μετρίως ἐστὶ καὶ δεινὸς ὡσαύτως.\nὉ δʼ ἕτερος Ἀντιφῶν, οὗπερ οἱ τῆς Ἀληθείας\nεἰσὶ λεγόμενοι λόγοι, πολιτικὸς μὲν ἥκιστά ἐστι, σεμνὸς\nδὲ καὶ ὑπέρογκος τοῖς τε ἄλλοις καὶ τῷ διʼ ἀποφάνσεων\nπεραίνειν τὸ πᾶν, ὅ δὴ τοῦ ἀξιωματικοῦ τε λόγου ἐστὶ\nκαὶ πρὸς μέγεθος ὁρῶντος, ὑψηλὸς δὲ τῇ λέξει καὶ\nτραχύς, ὥστε καὶ μὴ πόρρω σκληρότητος εἶναι. καὶ\nπεριβάλλει δὲ χωρὶς εὐκρινείας· διὸ καὶ συγχεῖ τὸν\nλόγον καὶ ἔστιν ἀσαφὴς τὰ πολλά. καὶ ἐπιμελὴς δὲ\nκατὰ τὴν συνθήκην καὶ ταῖς παρισώσεσι χαίρων. οὐ\nμὴν ἤθους γέ τι οὐδʼ ἀληθινοῦ τύπου μέτεστι τῷ ἀνδρί\nφραίην δʼ ἂν ὡς οὐδὲ δεινότητος πλὴν τῆς φαινομένης\nμέν. οὐ μὴν οὔσης γε ὡς ἀληθῶς.\nἘγγὑς δὲ τῆς ἰδέας ἔστὶ ταύτης καὶ ὁ Κριτίας·\nδιὸ καὶ μετὰ τοῦτον εὐθὺς περὶ Κριτίου λέξομεν. ἔστι\n\n\n\nγὰρ καὶ οὗτος σεμνὸς μὲν παραπλησίως τῷ Ἀντιφῶντι\nκαὶ διηρμένος πρὸς ὄγκον καὶ τὰ πολλὰ λέγων ἀποφαντικῶς,\nκαθαρώτερος δὲ τὴν λέξιν καί, ὅτε περιβάλλοι,\nδιευκρινῶν, ὥστʼ εἶναι καὶ σαφὴς ἅμα τῷ μεγέθει\nκαὶ εὐκρινής. ἔχει δὲ πολλαχοῦ καὶ μάλιστα ἐν\nτοῖς Δημηγορικοῖς προοιμίοις καὶ τὸ ἀληθινόν τε καὶ\nπιθανόν. ἐπιμελὴς δὲ ὢν οὐ μετρίως ὅμως οὐχ ἀπλῶς\nχρῆται τῷ τοιούτῳ κόσμῳ οὐδὲ κατὰ τὸν Ἀντιφῶντα\nπροσκόρως καὶ σαφῆ τὴν ἐπιτήδευσιν ἔχοντι, ἀλλʼ ὥστε\nμετέχειν καὶ κατὰ τοῦτο τοῦ ἀληθοῦς. τοῖς δʼ ἄλλοις\nτοῦ ἤθους εἴδεσιν οὐ σφόδρα τι χρῆται, οἷον ἐπιεικεία\nἢ ἀφελείᾳ ἢ ὅσα τοιαῦτα. Ταῦτα καὶ περὶ Κριτίου.\nἘπεται δὲ τῷ περὶ Ἀντιφῶντος τοῦ Ῥαμνουσίου λόγῳ\nὁ περὶ Αυκούργου τοῦ καὶ ὁνομιασθέντος οὕτω\nῥήτορος.\nὈ τοίνυν Αυκοῦργος πολιτικὸς μέν ἐστιν εἴπερ τις\nἕτερος, πλὴν ἴσως τοῦ κατὰ τὴν ἀφέλειαν ἤθους ἕνεκα.\nπολὑ δὲ τὸ τραχὺ καὶ σφοδρὸν ἔχει χωρς ἐπιμελείας\nἦ γὰρ ἂν ὁ αὐτὸς ἦν πως τῷ Δεινάρχῳ. τῇ δὲ λέξει\nκαὶ πολὺ τραχύτερός ἐστιν· ὅθεν φημὶ καὶ τοῦτον τὴν\nφαινομένην, οὐ μὴν οὖσαν ὡς ὄντως δεινότητα ἔχειν·\nτοπικώτεροι γάρ εἰσιν οἴ λόγοι μᾶλλον αὐτοῦ καὶ καταδρομὴν\nἔχοντες ἔστιν οὗ κατὰ τῶν ἀποδεδειγμένων\nπραγμάτων. χρῆται δὲ πολλαῖς πολλάκις καὶ ταῖς παρεχβάσεσιν,\n\n\n\nἐπὶ μύθους καὶ ἱστορίας καὶ ποιήματα φερόμενος,\nἅ δὴ τῆς φαινομένης ἐστὶ καὶ αὐτὰ δεινότητος.\nὉ δὲ Ἀνδοκίδης πολιτικὸς μὲν εἶναι προαιρεῖται,\nοὐ μὴν πάντῃ ἐπιτυγχάνει τούτου· ἀδιάρθρωτος γάρ\nἐστιν ἐν τοῖς σχήμασι καὶ ἀδιευκρίνητος καὶ τὰ πολλὰ\nἐπισυνάπτει τε καὶ περιβάλλει ἀτάκτως διὰ τὸ ταῖς\nἐπεμβολαῖς χωρὶς εὐκρινείας χρῆσθαι· ὅθεν ἔδοξέ τισι\nφλύαρος καὶ ἄλλως ἀσαφὴς εἶναι. ἐπιμελείας δὲ αὐτῷ\nκαὶ κόσμου πάνυ βραχὺ μέτεστι γοργότητός τε ὡσαύτως.\nκαὶ μέντοι καὶ τῆς κατὰ μέθοδον δεινότητος ὀλίγον,\nἀλλὰ καὶ σφόδρα ὀλίγον ἔχει, τῆς δʼ ἄλλης σχεδὸν\nοὐδʼ ὅλως.\nΤῴ μὲν οὖν Δημοσθένει οἱ λοιποὶ τῶν δέκα, μεθʼ\nὧν καὶ ὁ Κριτίας, ὑποτεταγμένοι οὑτωσί πως τὰ δεύτερα\nκαὶ τρίτα τοῦ δικανικοῦ τε καὶ συμβουλευτικοῦ\nτῶν λόγων εἴδους ἀποφέρονται. τούτῳ δʼ ἕπεται μὲν\nπερὶ τοῦ ἀπλῶς πανηγυρικοῦ λόγου εἰπόντας περὶ τῶν\nκατὰ τοῦτο μετὰ Πλάτωνα εὐδοκιμούντων λέγειν, ὥσπερ\nἐκεῖ περὶ τῶν μετὰ τὸν Δημοσθένην εἰρήκαμεν.\nἜστι δὲ σχεδὸν οὐ ῥάδιον περὶ τοῦ ἁπλῶς πανηγυρικοῦ 12\nἀποφήνασθαί τι, πλὴν τοσοῦτον, ὅτι πάντʼ ἐκεῖνα\nτὰ εἴδη, ἐξ ὧν ἔφαμεν τὸν κάλλιστον πανηγυρικὸν καὶ\nΠλατωνικὸν γίνεσθαι λόγον, δύναται καὶ καθʼ αὐτὰ\nἕκαστα πλεονάσαντα ποιῆσαί τινα τύπον πανηγυρικόν,\n\n\n\nοἶον σεμνότης μόνη, ἀφέλεια, πάλιν γλυκύτης, καθαρότης,\nἐπιμέλεια, ἅπανθ’ ἀπλῶς τὰ προειρημένα· καὶ\nφααίνονταί γε οὕτως καὶ οἱ εὐδοκιμοῦντες τῶν ἀρχαίων\nκατὰ τὸ πανηγυρικὸν χρησάμενοι τῷ λόγῳ, περὶ ὧν\nῥητέον. — Ἀνάγκη δὲ πρῶτον τοσοῦτον προειπεῖν, ὅτι\nτοῦ καλλίστου τῶν πανηγυρικῶν ὀφείλοντος ἔχειν μέγεθος\nμεθʼ ἡδονῆς καὶ ἔτι κόσμον καὶ σαφήνειαν, ἤδη\nδὲ καὶ προσώπων μιμήσεις καὶ ὅσα ἄλλα τοιαῦτα ἐν\nτῷ περὶ πανηγυρικοῦ ἡμῖν εἴδους λέλεκται, ἅ δὴ καὶ\nοὐχ ἡ ποίησις μόνη οὐδὲ μὴν ἡ λογογραφία, ἀλλὰ καὶ\nἡ ἴστορία ἔχει πλεονάζοντα πάντα, πάντως δεῖ καὶ\nτοὺς ἱστοριογράφους ἐν τοῖς πανηγυρικοῖς τετάχθαι,\nὥσπερ οἶμαι καὶ εἰσίν, ἐπεὶ καὶ μεγέθους καὶ ἡδονῶν\nστοχάζονται καὶ τῶν ἄλλων οἶμαι σχεδὸν ἀπάντων, εἰ\nκαὶ μὴ παραπλησίως ἐκείνῳ τυγχάνουσι, λέγω τῷ\nτωνι· ὥστε ἀνάγκη καὶ περὶ τούτων ἐνταῦθα εἰπεῖν.\nἀλλʼ ἐπʼ ἐκείνους γε ἰτέον πρῶτον τοὺς μετὰ τὸν Πλάτωνα\nκατὰ τὸ πανηγυρικὸν εὐδοκιμοῦντας, ἄλλως τε\nἐπειδὴ τινὲς αὐτῶν καὶ ἀμφοῖν μετέχουσιν, ἱστορίας\nτε καὶ τῆς ἄλλης λογογραφίας, ὥσπερ οὖν ὁ ἐνορῶν,\nπερὶ οὗ δὴ καὶ πρῶτον λεκτέον.\nἜστι τοίνυν οὗτος ἀφελὴς μὲν ὡς ὅτι μάλιστα καὶ\nτούτῳ πλεονάζων τῷ εἴδει παρὰ τὰ ἄλλα εἴδη πάντα\nτοῦ πανηγυρικοῦ, ταῖς μὲν ἀπὸ τῆς ἀφελείας αὐτῆς\n\n\n\n\nἡδοναῖς πολλαῖς χρώμενος, γλυκύτησι δὲ ταῖς ἀπὸ τούτων\nοἷον ταῖς ἀπὸ τῶν μύθων καὶ τῶν τοιούτων μιανότερον·\nἐπεὶ καί, ὅτε περὶ τῶν κυνῶν διέξεισιν ἡδονὰς\nποιῶν, κατὰ τὴν τῆς ἀφελείας αὐτῆς ἐπίτασιν τοῦτο\nποιεῖ καὶ οὐ κατʼ ἄλλο τι τῶν φύσει γλυκύτητος ἰδίων.\nτὸ μέντοι περὶ τὸν Ἀβραδάτην καὶ τὴν Πάνθειαν πᾶν\nἡθός τε καὶ πάθος πολλὰς ἔσχε τὰς ἡδονὰς μυθικῶς\nπλασθέν, καὶ τὰ περὶ τὸν ΤΠγράνην δὲ ὡσαύτως καὶ\nτὴν γυναῖκα αὐτοῦ τὴν Ἀρμενίαν. ἔφαμεν δὲ, ὅτι μανῶς\nμὲν χρῆται ταῖς τοιαύταις γλυκύτησι, χρῆται μέντοι\nκαὶ ταύταις. μεγέθους δὲ κατὰ μὲν ἔννοιαν ἅπτεται\nπολλαχοῦ, καθαιρεῖ δὲ καὶ τοῦτο καὶ βιάζεται πρὸς\nτὸ ἀφελὲς ταῖς μεθόδοις καὶ τῇ λέξει καὶ τοῖς περὶ τὴν\nλέξιν ἄπασι. καθαρὸς δὲ καὶ εὐκρινὴς εἴπερ τις ἕτερος\nὁ Sενοφῶν, δριμύτησι δὲ καὶ ὀξύτησι χαίρων, ὡν τὴν\nφύσιν ἐν τῷ περὶ γλυκύτητός τε καὶ ἀφελείας εἴρήκαμεν.\nἐπιμελείᾳ δὲ ὡς ἐν ἀφελεῖ τε καὶ ἀπλάστῳ λόγῳ\nχρῆται πολλῇ, τῆς δὲ παρὰ τῷ Πλάτωνι ἀφελείας\nπολλῷ ἡ παρὰ τούτῳ ἀφελεστέρα ἐστί, κατʼ αὐτὰς τὰς\nὑποθέσεις τῶν πραγμάτων τοιαύτη γινομένη, οὐ μόνον\nκατὰ τὴν λέξιν καὶ τὰ ἑπόμενα τῇ λέξει. Χυμπόσια\nγοῦν ἀμφοτέροις ἐστὶ γεγραμμένα, ἀλλʼ ὅ μὲν καὶ ὀρχηστρίδων\nεἰσόδους καὶ ὀρχημάτων εἴδη τινὰ καὶ φιλήματα\nκαὶ πολλὰ τοιαῦτα λέγειν μεθʼ ἡδονῆς οὐ παραιτεῖται,\nὅ δὲ ταῦτα ἀφεὶς ταῖς γυναιξίν, ὡς αὐτός\nφησιν, ἐπὶ τὸ σεμνότερον ἄγει τὴν ἀφέλειαν τῶν πραγμάτων.\n\n\n\nτοιοῦτος δὲ ὁ Χενοφῶν κἀν τοῖς ἱστορικοῖς,\nοἷος κἀν τοῖς ἄλλοις, οἶον ὅτι χιλὸν ἐστέψαντο, ὅταν\nλέγρ, καὶ ὅτι τοῖς παισὶν ὡς ἐνεοῖς διελέγοντο καὶ ὅτι\nπίνειν ἀπὸ τοῦ κρατῆρος ἐπικύψαντας ἔδει καθάπερ\nβοῦν· ταῦτα γὰρ καὶ τὰ τοιαῦτα καθʼ ὑπερβάλλουσαν\nἀφέλειαν ἔχει τὴν ἡδονήν, ἧπερ οὐχ ὁμοίως ὁ Πλάτων\nχρῆται. κὰν ταῖς μιμήσεσι δὲ τῶν προσώπων μᾶλλον\nεὐδοκιμεῖ, ὅτε ἀφελῆ καὶ ὡς ὄντως ἄπλαστα καὶ ἁπαλὰ\nκαὶ ἡδέα ἤθη ψυχῶν μιμοῖτο, ὥσπερ καὶ τὸ τοῦ Κύρου\nπαιδὸς ἔτι ὄντος καὶ ὅσα τοιαῦτα· παρὰ δὲ τῷ Πλάτωνι\nτοιοῦτον οὐδὲν ἔστι, πλὴν ὅσον ἐν ταῖς κατὰ\nμειρακίων ἡλικίαν, οἶον ὅτε τὸν εαίτητον ἤ τι τοιοῦτο\nπρόσωπον εἰσάγοι, πάντως οὐ κατὰ τὸ Κύρου\nδήπουθεν ὄν, λέγω παιδὸς ἔτι ὄντος, ἢ κατὰ τὸ τῆς\nἈρμενίας γυναικὸς ἢ ὅσα τοιαῦτα. ἰδίον δὲ Ξενοφῶντος\nκαὶ τὸ κατὰ ποσὰ διαστήματα χρῆσθαι ποιητικαῖς\nπως λέξεσι πολὑ τῶν ἄλλων τῇ φύσει διεστηκυίαις\nλέξεων, ὥσπερ ὅταν λέγῃ πορσύνεινʼ καὶ ὅσα τοιαῦτα.\nΜετὰ δὲ Σενοφῶντα τάττοιτʼ ἄν ὁ Αἰσχίνης ἡμῖν,\nλέγω δὲ τὸν Χωκρατικόν. οὗτος τοίνυν ἔστι μὲν\nἀφελὴς καὶ αὐτὸς εἴπερ τις ἕτερος, πλείονι δὲ τᾷ καθαρῷ\nκαὶ εὐκρινεῖ ἢ τῷ ἀφελεῖ χρῆται· ταῦτά τοι καὶ\nλεπτότερός ἐστι κατὰ τὴν λέξιν τοῦ ενοφῶντος· ἐννοίαις\nγὰρ οὐκ ὀλίγαις καὶ αὐτὸς σεμνοτέραις χρῆται,\n\n\n\n\nἡδοναῖς δὲ ταῖς ἀπὸ τῶν μύθων τε καὶ μυθικῶν μετριώτερον.\nὅσον δὲ ὁ Ξενοφῶν ἀφελεία τῇ κατʼ αὐτὸν\nὑπερβέβληκε τὴν Πλάτωνος ἀφέλειαν, φαίης ἂν\nὅτι τοσοῦτον πάλιν αὗ τὸν ενοφῶντα ὑπερβέβληκεν\nὁ Αἰσχίνης τῇ λεπτότητι· διὸ καὶ πολλῷ καθαρώτερός\nἐστιν ἐπιμελής τε ὡς ἐν ἀφελείᾳ σφόδρα καὶ μᾶλλόν\nγε ἢ ἐνορῶν.\nὉ δὲ Νικόστρατος — ἄξιον γὰρ οἶμαι, τάχʼ ἴσως\nδὲ καὶ ἀναγκαῖον μετʼ ἐκείνους καὶ τούτου ποιήσασθαι\nμνήμην — ἀφελὴς μὲν οὐδενὸς ἡττόν ἐστι τῶν προειρημένων,\nλεπτότερος δὲ καὶ πολλῷ καθαρώτερος σχεδὸν\nἀπάντων· ὑπέρισχνον γὰρ αὐτῷ τὸ εἶδος καὶ οὐδαμοῦ\nμέγεθος ἔχον, πλὴν εἴ που κατʼ ἔννοιαν μόνην.\nμύθοις μέντοι χαίρων καὶ ταῖς ἀπὸ τούτων ἡδοναῖς·\nὅς γε καὶ μύθους αὐτὸς πολλοὺς ἔπλασεν, οὐκ Αἰσωπείους\nμόνον, ἀλλʼ οἶους εἶναί πως καὶ δραματικούς.\nἐπιμελὴς δὲ κατὰ τὴν σύνταξιν ἀλλʼ ὅτι μάλιστα, μετὰ\nμέντοι τοῦ μὴ λυμαίνεσθαι τῇ ἀφελείᾳ.\nἈλλὰ περὶ μὲν τῶν κατὰ τὸ τοιοῦτον τῶν πανηγυρικῶν\nεἶδος λόγων εὐδοκιμούντων ἀνδρῶν, μεθʼ ὧν καὶ\nτὸν ἔικόστρατον ἐτάξαμεν, τοσαῦτα εἰρήσθω. ἐξῆς δʼ\nἂν λέγοιμεν περὶ τῶν κατὰ τὸ ἴστορικὸν εἶδος ἐλλογίμων.\nοἱ γὰρ σοκράτους τε καὶ Αυσίου Ὀλυμπικοί τε\nκαὶ Παναθηναῖκοὶ καὶ αὐτὸ τοῦτο Πανηγυρικοί, κἂν\nἐπιγράφωνται οὕτω Πανηγυρικοί, δῆλόν ἐστιν ὡς ἄλλο\nτι βούλονται· μετρίως γάρ πωος ἔχουσι τὸ πανηγυρικὸν\n\n\n\nκαὶ ὅσον τάχα ἄν καὶ συμβουλή τις ἢ δικανικὸς λόγος\nδέξαιτο· εἰ δὲ ἄρα καὶ ταύτης εἶεν τῆς ἰδέας τά τε\nἄλλα καὶ διὰ τὸν κόσμιον τὸν περὶ τὴν συνθήκην τοῦ\nσοκράτους, ἀρκεῖ τὰ λεχθέντα περὶ αὐτῶν ἐν τοῖς περὶ\nτῶν δικανικῶν τε καὶ συμβουλευτικῶν ἀνδρῶν εἰρημένοις.\nἀλλὰ λεκτέον γε ἤδη καὶ περὶ τῶν ἱστορικῶν\nπλὴν Ξενοφῶντος· ὁποῖος γὰρ εἰς τούς λόγους ὁ ἀνήρ,\nὀλίγῳ πρότερον εἰρήκαμεν.\nἘν τοίνυν τοῖς καθʼ ἱστορίαν πανηγυρικοῖς πανηγυρικώτατός\nἐστιν ὁ Ἡρόδοτος· τὸ δὲ αἴτιον, ὅτι μετὰ\nτοῦ καθαροῦ καὶ εὐκρινοῦς πολύς ἐστι ταῖς ἡδοναῖς·\nκαὶ γὰρ ταῖς ἐννοίαις μυθικαῖς σχεδὸν ἀπάσαις καὶ τῇ\nλέξει ποιητικῇ κέχρηται διόλου. μέγεθος δὲ πολλαχοῦ\nμὲν ἔχει καὶ τὸ κατʼ ἔννοιαν, κατὰ μέντοι τὴν ἐπιμελειαν\nκαὶ τὸ πολὑ τοῦ κόσμου τὸ συναμφότερον καὶ\nτὴν ἡδονὴν ἔχει καὶ τὸ μέγεθος· οἱ γὰρ πλεῖστοι τῶν\nῥυθμῶν αὐτῷ κατά τε τὰς συνθήκας καὶ κατὰ τὰς βάσεις\nδακτυλικοί τέ εἰσι καὶ ἀναπαιστικοὶ σπονδειακοί\nτε καὶ ὅλως σεμνοί. ἤθη δὲ καὶ πάθη προσώπων εἴπερ\nτις ἄλλος κάλλιστα καὶ ποιητικώτατα μεμίμηται, διὰ δὲ\nτούτων καὶ πλείονι τῷ μεγέθει πολλαχοῦ κέχρηται, ὡς\nἔν τε ἄλλοις καὶ ἐν τῇ ἑβδόμῃ τῶν Ἰστοριῶν κατὰ\nτοὺς Ξέρξου πρὸς Ἀρτάβαζον κἀκείνου πρὸς Ξέρξην\nπερὶ τῶν ἀνθρωπείων πραγμάτων λόγους. Τοσαῦτα\nκαὶ περὶ Ἡροδότου.\nΠερὶ δὲ Θουκυδίδου μέλλων λέγειν προδιορίσομαι\n\n\n\nτοσοῦτον, ὡς οὐκ, ἐπειδὴ μεθʼ Ἡρόδοτον ἐμνήσθημεν\nαὐτοῦ καὶ μετʼ ἄλλους, διὰ τοῦτο χρὴ νομίζειν, ὡς τῇ\nκατὰ λόγους ἔξει τε καὶ δυνάμει μετʼ ἐκείνους ἡμῖν\nτέτακται· ἐπεὶ οὐδὲ Ἡρόδοτον μετὰ ἔικόστρατον δήπουθεν\nἢ μετʼ Αἰσχίνην, ἀλλʼ οὐδὲ μετὰ Ξενοφῶντα\nἡμεῖς τάττοιμεν ἂν λόγων τε δυνάμεως ἕνεκα καὶ τῆς\nκατʼ αὐτοὺς ἕξεως, ἄλλως τε καὶ ἐν εἴδει πανηγυρικῷ·\nτῇ δὲ ἀκολουθίᾳ τοῦ περὶ τῆς ἰδέας ἐκείνης λόγου ἑπόμενοι\nταύτῃ τῇ τάξει κεχρήμεθα, ἰδίᾳ μὲν τούς ἄλλους\nπανηγυρικούς, ἰδία δὲ τοὺς ἱστορικούς τιθέντες. καὶ\nτῶν ἱστορικῶν δὲ ἐν πρώτοις ἔροδότου διὰ τοῦτο\nἐμνήσθημεν, ὅτι πανηγυρικώτερος καὶ ἡδίων οὐ ουκυδίδου\nμόνον ἀλλʼ ἴσως ἀπάντων ἐστὶ τῶν οὕτω γράφειν\nλόγους προελομένων· ἐπεὶ ουκυδίδης γε κἂν\nἀμφισβήτησίν τῳ παράσχοι, μεθʼ ὧν ἐξετάζοιτʼ ἄν δικαίως·\nοὐχ ἧττον γὰρ δικανικός ἐστι καὶ συμβουλευτικὸς\nἢ πανηγυρικός, λέγω καὶ κατὰ τὰς ἐννοίας καὶ τὸ\nμηδὲν ἀκατασκεύως εἰσάγειν. ἀλλὰ τετάχθω μέν, ἔνθα\nαὐτῷ καὶ προσήκει τετάχθαι καθʼ ἑκάτερον, κατά τε τὸ\nτῶν λόγων εἶδος καὶ κατὰ τὸ προκεκρίσθαι τινῶν, ἑτέρων\nδέ, εἰ καὶ τοῦτο συμβαίνοι, τὰ δεύτερα φέρεσθαι\nτῆς περὶ τοὺς λόγους ἕξεως ἕνεκα· ἡμεῖς δὲ ὁποῖός τίς\nἐστι χαρακτηρίσομεν.\nὉ τοίνυν Θουκυδίδης μάλιστα μεγέθους ἐφιέμενος\nτυγχάνει μέν του μεγέθους, οὐ μὴν οὗπερ ἐφίεσθαί\nμοι δοκεῖ μεγέθους τυγχάνει· βούλεται μὲν γάρ, ὡς\n\n\n\nἔγωγε οἶμαι, σεμινὸν εἶναι τὸν λόγον αὐτῷ, ὅπερ ἴδιον\nμεγέθους πανηγυρικοῦ, φαίνεται δὲ ὑπερβαίνων τοῦτο\nκαὶ μάλιστα κατὰ τὴν λέξιν ἐπὶ τὸ τραχύτερον μιιᾶλλον\nκαὶ τὸ σκληρότερον καὶ διὰ τοῦτο ἐπὶ τὸ ἀσαφέστερον,\nκαὶ ἔτι κατὰ τὴν συνθήκην τῶν λέξεων· ἐπιμιελεῖται\nμὲν γὰρ κόσμου ἀλλʼ ὅτι μάλιστα, βουλόμενος δὲ εἶναι\nκαὶ τοῦτο ὑψηλὸν αὐτῷ καὶ ὑπέρογκον πάλιν ὑπερεκπίπτει\nκατά τε τὰς ὑπερβολὰς καὶ τὰς καινότητας\nτῶν συνθηκῶν, ὥστε ἐπὶ τὸ σκληρότερον καὶ δι’ αὐτὸ\nἐπὶ τὸ ἀσαφέστερον φέρεσθαι. ἀξιωματικὸς δὲ ὁ ἀνὴρ\nἀλλʼ ὅτι μάλιστα, ταῖς δὲ ἐννοίαις εἴπερ τις ἄλλος πολιτικὸς\nὁμοῦ καὶ σεμνός· οὐδὲν γὰρ ἀκατάσκευον οὐδʼ\nἐν ταῖς ἱστορίαις ἀπολείπει. ταῖς μέντοι μεθόδοις οὐ\nτοιοῦτος· μετὰ γὰρ μεγέθους τινὸς γνωρίμου ἤ τινος\nἑτέρου τοιούτου καὶ τὰς κατασκευὰς εἰσάγει· διὸ καὶ\nἀγλευκής ἐστι σχεδὸν διόλου· εἰ δέ που καὶ γλυκύτητα\nἔχοι, μάλιστα μὲν ὥσπερ ἀλλότριόν τι τῆς ἰδέας αὐτοῦ\nἐκφαίνεται τὸ μέρος ἐκεῖνο, οἷόν ἐστι καὶ τὸ «Τηρεῖ\nδὲ τῷ Πρόκνην τὴν Πανδίονος ἀπὸ Ἀθηνῶν σχόντι\nγυναῖκαx καὶ τὰ ἐξῆς καὶ ὅσα τοιαῦτα. θαυμάζειν δέ,\nεἰ καὶ μὴ τοιοῦτον ἦν τοῦτο, οὐκ ἐχρῆν, ὅτι καὶ ἡδονήν\nπου ἔσχεν ὁ λόγος αὐτῷ· σχεδὸν γὰρ οὐδʼ ἄλλος\nτις τῶν κατʼ ἄνδρα λόγων ὁτιοῦν ἕν εἶδος προελόμενός\nτε καὶ ἐργασάμενος δύναιτʼ ἂν καθαρὸς ὀφθῆναι καὶ\n\n\n\nμὴ οὐχὶ καὶ τῶν ἄλλων ἀπάντων ἀμιῃγέπῃ προσαψάμενος\nεἰδῶν τοῦ λόγου. ἔτι ὡς ἴστορικὸς ὁ Θουκυδίδης\nκέχρηται μὲν καὶ μιμήσει κατά τε τὰς δημηγορίας\nκαὶ ἔν τισι διαλόγοις, ὁ αὐτὸς δέ ἐστι κἀν τούτοις,\nμᾶλλον δὲ μειζόνως ἐν τούτοις ἐστὶ τοιοῦτος,\nοἶον αὐτὸν ἐχαρακτηρίζομεν, ἐπεὶ ἔν γε τῇ ἴστορίᾳ\nἠττόν ἐστι σκληζς καὶ τραχύς· ἔχει γὰρ πολλὰ ἐνταῦθα\nκαθαρά τε καὶ εὐκρινῆ καὶ τόν γε διδάσκαλον\nαὐτοῦ τὸν Ἀντιφῶντα πολλοῖς μὲν καὶ ἄλλοις, τούτοις\nδὲ οἶμαι καὶ μᾶλλον παρελήλυθε. Τοσαῦτα καὶ περὶ\nτοῦ Θουκυδίδου.\nἙκαταῖος δὲ ὁ Μδιλήσιος, παρʼ οὐ δὴ μάλιστα ὠφέληται\nὁ Ἡρόδοτος, καθαρὸς μέν ἐστι καὶ σαφής, ἐν δέ\nτισι καὶ ἡδὺς οὐ μετρίως· τῇ διαλέκτῳ δὲ ἀκράτῳ Ἰάδι\nκαὶ οὐ μεμιγμένῇ χρησάμενος οὐδὲ κατὰ τὸν Μρόδοτον\nποικίλῃ, ἡττόν ἐστιν ἕνεκά γε τῆς λέξεως ποιητικός.\nκαὶ ἡ ἐπιμέλεια δὲ αὐτῷ οὐ τοιαύτη οὐδʼ ὅμοιος ὁ\nκόσμος ὁ περὶ αὐτήν· διὸ καὶ ταῖς ἡδοναῖς ἐλαττοῦται\nπολλῷ τοῦ Ἡροδότου, ἀλλὰ πάνυ πολλῷ, καίτοι γε\nμύθους τὰ πάντα σχεδὸν καὶ τοιαύτην τινὰ ἱστορίαν\nσυγγραψάμενος. ἀλλʼ οὐ μόνον ἡ ἔννοια ἱκανὴ λόγων\nεἶδος ὁτιοῦν ἐξεργάσασθαι, πολὑ δὲ ἔχει καὶ ἡ λέξις\nκαὶ τὰ περὶ τὴν λέξιν, οἶον σχήματα, κῶλα, συνθῆκαι,\nῥυθμοί, ἀναπαύσεις, πρὸς τὸ καὶ ἡδονὰς ποιῆσαι καὶ\nγλυκύτητας, οἶαί εἰσιν αἱ παρὰ ροδότῳ, καὶ νὴ Δία\nγε ἄλλο τι λόγων εἶδος, ὡς ἕκασται πεφύκασιν ἐργάζεσθαι\nλόγων ἰδέαι. εἰκότως οὖν τοῦτο ὁ Κκαταῖος\nπέπονθε, τῆς ἐπιμελείας καὶ τοῦ περὶ τὴν λέξιν κόσμου\nμὴ ὁμοίως φροντίσας. Τοσαῦτα καὶ περὶ Ἑκαταίου.\nΠερὶ δὲ θεοπόμπου καὶ Ἐφόρου καὶ Ἑλλανίκου καὶ\nΦιλίστου καὶ τῶν ὁμοίων τούτοις περιττὸν ἔδοξεν εἶναί\nμοι γράφειν, μάλιστα μὲν καὶ διὰ τὸ ἀπό τε τοῦ περὶ\nτῶν δεῶν λόγου καὶ τῶν κατʼ ἄνδρα εἰρημένων μὴ\nχαλεπῶς ἡγεῖσθαι δύνασθαί τινα καὶ περὶ ἐκείνων\nχαρακτηρίσαι, πρὸς δὲ τούτῳ καὶ ὅτι ζήλου καὶ μιμήσεως\nτὰ εἴδη τῶν λόγων αὐτῶν οὐ πάνυ τι, μᾶλλον\nδὲ οὐδʼ ὅλως, ὅσα γε ἐμὲ γινώσκειν, ήξίωται παρὰ τοῖς\nἝλλησι, καθάπερ τὰ τῶν ἄλλων οἷον Θουκυδίδου.\nἩροδότου, Ἑκαταίου, Ξενοφῶντος, τῶν λοιπῶν.\nΤούτοις ἑπόμενόν ἐστι τοὺς μεθʼ Ὅμηρον ποιητὰς\nχαρακτηρίσαι, ὥσπερ τοὺς μετὰ Δημοσθένην ῥήτορας\nἐχαρακτηρίζομεν καὶ τοὺς μετὰ Πλάτωνα λογογράφους\nπρῶτον περὶ αὐτῶν ἐκείνων εἰπόντες, Πλάτωνος καὶ\nΔημοσθένους, ὥσπερ καὶ περὶ Ὁμιήρου. ἴσως δὲ καὶ\nπερὶ τούτων οὐκ ἀναγκαίως εἰρήκαμεν, δυναμένων\nῥᾳδίως χαρακτηρίζειν καὶ πάνθʼ ὁντιναοῦν καὶ νέον\nκαὶ παλαιὸν καὶ ποιητὴν καὶ λογογράφον καὶ ῥήτορα\nτῶν τὰ γενικὰ δὴ ταῦτα εἴδη τοῦ λόγου καὶ οἶον στοιχεῖα\nπάσης ἰδέας ἐπεσκεμμένων, περὶ ὧν τὴν πᾶσαν\nραγματείαν ταύτην συνεστησάμεθα· ὥῶστε περιττῶς\nἂν πλεονάζοιμεν καὶ περὶ τῶν ποιητῶν καθʼ ἕκαστον\nδιεξιόντες, ἄλλως τε καὶ πάνυ πολλοῦ γενησομένου\nτοῦ λόγου, μὴ μόνον περιττοῦ· δεῖ γὰρ δήπου πρότερον,\nεἰ μέλλοι τις ταῦτα ὀρθῶς διευκρινήσειν. ἰδίᾳ\nμὲν περὶ ἐποποιίας εἰπεῖν τι καὶ τῶν κατʼ αὐτὴν δευτέρων\nγε καὶ τρίτων μεθʼ Ὅμηρον, ἰδίᾳ δʼ αὗ περὶ\n\n\n\nτραγῳδίας καὶ κωμῳδίας ὡσαύτως τῶν τε λυρικῶν\nποιημάτων καὶ τῶν ἄλλων εἰδῶν τῆς ποιήσεως ἀπάντων\nκαθʼ ἕκαστόν γε αὐτῶν εἰπεῖν, τίς ὁ πρῶτος καὶ\nδιὰ τί καὶ τίς ὁ δέύτερος καὶ διὰ τί, ὥστε σχεδὸν εἰς\nἀπέραντόν τι τὸν λόγον προελθεῖν.\nἈπόχρη οὖν τὰ προειρημένα καὶ τέλος ἡμῖν ὁ Περὶ\nτῶν ἰδεῶν λόγος τοῦτο ἐχέτω. μεθʼ ὄν ὁ Περὶ τῆς\nκατὰ μέθοδον δεινότητος γεγράψεται, ὅς ἐστιν ἔλλειμμά\nτι τῆς πραγματείας ταύτης, καίτοι πολλῷ καὶ ταύτην\nπαρεληλυθώς, ὡς καὶ μικρῷ πρότερον διωρισάμην καὶ\nαὐτὸ δηλώσειν τὸ πρᾶγμα φημί.\n"};
