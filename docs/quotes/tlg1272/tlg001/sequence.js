var sequence = {"name":"Cleomedes. De motu circulari corporum caelestium","data":"Περὶ τοῦ κόσμου καὶ τοῦ ἔξα αὐτοῦ κενοῦ, καὶ ὅτι τὸ μέσον\nτοῦ κόσμου ἅμα καὶ κάτω ἐστίν.\nΤοῦ κόσμου πολλαχῶς λεγομένου ὁ νῦν ἡμῖν λόγος\nἐνεστηκὼς περὶ τοῦ κατὰ τὴν διακόσμησίν ἐστιν, ὃν\nὁρίζονται οὕτω. Κόσμος ἐστὶ σύστημα ἐξ οὐρανοῦ καὶ\nγῆς καὶ τῶν ἐν τούτοις φύσεων. Οὗτος δὲ πάντα μὲν\nτὰ σώματα ἐμπεριέχει, οὐδενὸς ἀπλῶς ἐκτὸς αὐτοῦ ὑπάρχοντος,\nὡς ἐν ἑτέροις δείκνυται· οὐ μὴν ἄπειρός γε,\nἀλλὰ πεπερασμένος ἐστίν, ὡς τοῦτο δῆλον ἐκ τοῦ ὑπὸ\nφύσεως αὐτὸν διοικεῖσθαι. Ἀπείρου μὲν γὰρ οὐδενὸς\nφύσιν εἶναι δυνατόν· δεῖ γὰρ κατακρατεῖν τὴν φύσιν,\nοὗτινός ἐστιν· ὅτι δὲ φύσιν ἔχει τὴν διοικοῦσαν αὐτόν,\nγνώριμον πρῶτον μὲν ἐκ τῆς τάξεως τῶν ἐν\nαὐτῷ μερῶν, ἔπειτα ἐκ τῆς τῶν γινομένων τάξεως,\n\n\n\nτρίτον ἐκ τῆς συμπαθείας τῶν ἐν αὐτῷ μερῶν πρὸς\nἄλληλα, τέταρτον ἐκ τοῦ ἕκαστα πρός τι πεποιῆσθαι,\nκαὶ λοιπὸν ἐκ τοῦ πάντα μεγαλωφελεστάτας παρέχεσθαι\nτὰς χρείας· ἅπερ ἴδια καὶ τῶν ἐπὶ μέρους φύσεών ἐστιν.\nὭστε φύσιν ἔχων τὴν διοικοῦσαν αὐτὸς μὲν πεπέρανται\nἀναγκαίως· τὸ δὲ ἐκτὸς αὐτοῦ κενόν ἐστιν ἀπὸ\nπαντὸς μέρους εἰς ἄπειρον διῆκον· τούτου δὲ τὸ μὲν\nὑπὸ σώματος κατεχόμενον τόπος καλεῖται, τὸ δὲ μὴ\nκατεχόμενον κενὸν ἂν εἴη.\nὍτι δὲ ἔστι κενόν, διὰ βραχέων ὑπομνήσομεν.\nΠᾶν σῶμα ἔν τινι εἶναι ἀναγκαῖον. Τοῦτο δὲ ἐν\nἐστι, τοῦ κατέχοντος αὐτὸ καὶ πεπληρωκότος ἕτερον\nεἶναι δεῖ, ἀσώματον ὂν καὶ οἷον ἀναφές. Τὴν οὖν\nτοιαύτην ὑπόστασιν, οἵαν τε οὖσαν δέχεσθαι σῶμα\nκαὶ κατέχεσθαι, κενὸν εἶναί φαμεν. Ὅτι δὲ ἔν τινι\nτοιούτῳ τὰ σώματά ἐστι, μάλιστα ἐπὶ τῶν ὑδάτων καὶ\nπάσης τῆς ὑγρᾶς οὐσίας πάρεστιν ὁρᾶν. Ὁπόταν γὰρ\nἐκ σκεύους ὑγρὸν ἔχοντος καὶ στερεόν τι ἐν αὐτῷ\nσῶμα ἄρωμεν τὸ στερεόν, συμπίπτει τὸ ὕδωρ ἐπὶ τὸν\nτοῦ ἐξηρμένου τόπον, καὶ οὐκέτι ἡ αὐτὴ ἔξαρσις αὐτοῦ\nφαίνεται, ἀλλὰ τοσούτῳ ἐλάττων, ὅσον τὸ τοῦ\nἐξαρθέντος μέγεθος ἦν. Καὶ πάλιν, ἂν εἰς πεπληρωμένον\nὑγροῦ σκεῦος στερεόν τι ἐμβληθῇ, τοσοῦτον\nὑπερχεῖται τοῦ ὑγροῦ, ὅσος ἐστὶν ὁ τοῦ ἐμβληθέντος\nστερεοῦ ὄγκος, οὐκ ἂν τούτου συμβαίνοντος, εἰ μὴ ἔν\nτινι τὸ ὑγρὸν ὑπῆρχε πεπληρωμένῳ ὑπʼ αὐτοῦ καὶ οἵῳ\nτε ὄντι ὑπὸ σώματος κατέχεσθαι. Τ δὲ ὅμοιον καὶ\n\n\n\nἐπὶ τοῦ ἀέρος γίνεσθαι ὑποληπτέον. Καὶ γὰρ οὗτος\nἐξωθεῖται ἐκ τοῦ κατεχομένου ὑπʼ αὐτοῦ τόπου, ὁπόταν\nστερεόν τι καταλαμβάνῃ αὐτόν. Ὅταν γοῦν εἴς τι σκεῦος\nἐγχέωμέν τι, ἀντιλαμβανόμεθα ἐξιόντος τοῦ ἐν αὐτῷ\nπνεύματος, καὶ μάλιστα, ὁπόταν στενὸν ἔχῃ τὸ στόμα.\nΚαὶ μὴν καὶ τὸν κόσμον αὐτὸν δυνάμεθα ἐπινοῆσαι\nκινούμενον ἐκ τοῦ τόπου, ὃν νῦν τυγχάνει κατειληφώς.\nΤαύτῃ δὲ αὐτοῦ τῇ μεταβάσει συνεπινοήσομεν τόν τε\nἀπολειφθέντα τόπον κενὸν ὄντα, καὶ εἰς ὃν μετέστη,\nκατειλημμένον καὶ κατεχόμενον ὑπʼ αὐτοῦ· οὗτος δʼ ἂν\nεἴη κενὸν πεπληρωμένον. Εἰ δὲ καὶ εἰς πῦρ ἀναλύεται\nἡ πᾶσα οὐσία, ὡς τοῖς χαριεστάτοις τῶν φυσικῶν δοκεῖ,\nἀνάγκη πλέον ἢ μυριοπλασίονα τόπον αὐτὴν καταλαμιβάνειν,\nὥσπερ καὶ τὰ εἰς ἀτμὸν ἐκθυμιώμενα τῶν στερεῶν\nσωμάτων. Ὁ τοίνυν ἐν τῇ ἐκπυρώσει ὑπὸ τῆς\nοὐσίας χεομένης καταλαμβανόμενος τόπος νῦν κενός\nἐστιν, οὐδενός γε σώματος αὐτὸν πεπληρωκότος. Εἰ δὲ\nφήσει τις, μὴ γίνεσθαι ἐκπύρωσιν, οὐδὲν πρὸς τὸ μὴ\nεἶναι κενὸν ἐναντιοῦται τὸ τοιοῦτον. Καὶ γὰρ εἰ μόνον\nἐπινοήσαιμεν χεομένην τὴν οὐσίαν καὶ ἐπὶ πλέον\nἐκτεινομένην, οὐθενὸς αὐτῇ πρὸς τὴν τοιαύτην ἔκτασιν\nἐμποδὼν γενέσθαι δυναμένου, αὐτὸ τοῦτο, εἰς ὃ τῇ\nἐπινοίᾳ χωροίη κατὰ τὴν ἔκτασιν, κενὸν ἂν εἴη· ὥσπερ\nἀμέλει καὶ τὸ νῦν κατεχόμενον ὑπʼ αὐτῆς κενόν ἐστι\nπεπληρωμένον.\nὍθεν οἱ λέγοντες ἔξω τοῦ κόσμου μηδὲν εἶναι\nφλυαροῦσιν. Αὐτὸ γὰρ τοῦτο, ὃ μηθὲν καλοῦσιν, οὐδήπου\nχεομένῃ τῇ οὐσίᾳ ἐμποδὼν δύναται στῆναι·\n\n\n\nὥστε ἐπιλήψεταί τινος χεομένη ἡ οὐσία, καὶ τὸ ἑκάστοτε\nκατὰ τὴν χύσιν ἐπιλαμβανόμενον ὑπʼ αὐτῆς\nπληρωθήσεται ὑπὸ τοῦ ἐπιλαμβάνοντος καὶ γενήσεται\nτόπος αὐτοῦ, ὅπερ ἐστὶ κενὸν ὑπὸ σώματος κατεχόμενον\nκαὶ πεπληρωμένον. Τοῦτο οὖν, πάλιν συστελλομένης\nτῆς οὐσίας καὶ εἰς ἐλάττονα ὄγκον συναγομένης,\nκενὸν γενήσεται. Ὥσπερ τοίνυν ἔστι τι τὸ σῶμα δεξάμενον,\nοὕτω καὶ τὸ οἷόν τε δέξασθαι σῶμα. Τοῦτο δʼ\nὅπερ καὶ πληρωθῆναι καὶ ἀπολειφθῆναι ὑπὸ σώματος\nοἷόν τε, κενόν ἐστιν. Ἀναγκαῖον τοίνυν εἶναί τινα\nὑπόστασιν κενοῦ. Ἔστι δὲ ἁπλουστάτη αὐτοῦ ἡ ἐπίνοια,\nἀσωμάτου τε καὶ ἀναφοῦς ὄντος, καὶ οὔτε σχῆμα ἔχοντος\nοὔτε σχηματιζομένου, καὶ οὔτε τι πάσχοντος οὔτε\nποιοῦντος, ἁπλῶς δὲ σῶμα δέχεσθαι οἵου τε ὄντος.\nΤοιοῦτον δὲ ὑπάρχον τὸ κενὸν ἐν μὲν κόσμῳ οὐδʼ\nὅλως ἔστι. Δῆλον δὲ ἐκ τῶν φαινομένων. Εἰ γὰρ\nμὴ διʼ ὅλου συμφυὴς ὑπῆρχεν ἡ τῶν ὅλων οὐσία, οὔτʼ\nἂν ὑπὸ φύσεως οἷόν τʼ ἦν συνέχεσθαι καὶ διοικεῖσθαι\nτὸν κόσμον, οὔτε τῶν μερῶν αὐτοῦ συμπάθειά τις ἂν\nἦν πρὸς ἄλληλα, οὔτε, μὴ ὑφʼ ἑνὸς τόπου συνεχομένου\nαὐτοῦ καὶ τοῦ πνεύματος μὴ διʼ ὅλου ὄντος συμφυοῦς,\nοἷόν τʼ ἂν ἦν ἡμῖν ὁρᾶν ἢ ἀκούειν. Μεταξὺ γὰρ ὄντων\nκενωμάτων ἐνεποδίζοντο ἂν ὑπʼ αὐτῶν αἱ αἰσθήσεις.\nΤά τε στενόστομα τῶν σκευῶν περιτρεπόμενα ἐν\nτοῖς ὕδασιν ἐνεπίμπλατο ἄν, διὰ τῶν κενωμάτων τοῦ\nὕδατος παρεμπίπτοντος. Νυνὶ δὲ οὐ γίνεται τοῦτο διὰ\n\n\n\nτὸ πλήρη εἶναι ἀέρος αὐτά, καὶ τοῦτον μὴ δύνασθαι\nἐκθλιβῆναι διὰ τὸ ὑπὸ τοῦ ὕδατος περιέχεσθαι τὰ στόματα\nαὐτῶν. Ἔστι δὲ μυρία ἕτερα, διʼ ὧν τοῦτο δείκνυται,\nπερὶ ὧν νῦν λέγειν οὐκ ἀναγκαῖον. Ἐν μὲν\nοὖν κόσμῳ κενὸν εἶναι ἀδύνατον.\nἈριστοτέλης δὲ καὶ οἱ ἀπὸ τῆς αἱρέσεως οὐδʼ ἔξω\nτοῦ κόσμου κενὸν ἀπολείπουσι. Δεῖ γάρ, φασίν, τὸ\nκενὸν ἀγγεῖον εἶναι σώματος· ἔξω δὲ τοῦ κόσμου σῶμα\nοὐδὲν ἔστιν, ὥστε οὐδὲ κενόν. Τοῦτο δʼ ἐστὶν εὔηθες\nκαὶ ὁμοιότατον ὡς εἴ τις λέγοι, ἐπεὶ ἐν τοῖς ξηροῖς\nκαὶ ἀνύδροις τῶν τόπων ὕδωρ εἶναι οὐχ οἷόν τε, ἁδύ.\nνότον εἶναι καὶ σκεῦος ὕδωρ δέξασθαι δυνάμενον.\nΕἰδέναι οὖν χρή, ὅτι ἀγγεῖον σώματος διχῶς λέγεται,\nτὸ μὲν ἔχον σῶμα καὶ πεπληρωμένον ὑπʼ αὐτοῦ, τὸ\nδʼ οἷόν τε δέξασθαι σῶμα. Ἀλλά, φασίν, εἰ ἦν ἔξω\nτοῦ κόσμου κενόν, ἐφέρετο ἂν διʼ αὐτοῦ ὁ κόσμος,\nοὐδὲν ἔχων τὸ συνέχειν τε καὶ ὑπερείδειν αὐτὸν δυνάμενον.\nΦήσομεν δέ, ὅτι ἀδύνατον αὐτῷ φέρεσθαι\nδιὰ τοῦ κενοῦ· νένευκε γὰρ ἐπὶ τὸ ἑαυτοῦ μέσον καὶ\nτοῦτο ἔχει κάτω, ὅπου νένευκεν Εἰ γὰρ μὴ τὸ αὐτὸ\nμέσον εἶχεν ὁ κόσμος καὶ κάτω, ἐφέρετο ἂν ὁ κόσμος\nκάτω διὰ τοῦ κενοῦ, ὡς δειχθήσεται ἐν τῷ λόγῳ τῷ\nπερὶ τῆς ἐπὶ τὸ μέσον φορᾶς.\nΛέγεται κἀκεῖνο ὑπʼ αὐτῶν, ὡς εἰ ἦν ἔξω τοῦ\nκόσμου κενόν, χεομένη διʼ αὐτοῦ ἡ οὐσία ἐπʼ ἄπειρον\nδιεσκεδάσθη ἂν καὶ διεσκορπίσθη. Ἀλλὰ φήσομεν, ὡς\nμηδὲ τοῦτο δύναται παθεῖν· ἕξιν γὰρ ἔχει τὴν συνἐχουσαν\nαὐτὴν καὶ συντηροῦσαν. Καὶ τὸ μὲν περιέχον\n\n\n\nαὐτὴν κενὸν οὐδὲν ποιεῖ· αὐτὴ δʼ ὑπερβαλλούσῃ δυνάμει\nχρωμένη συντηρεῖ ἑαυτήν, συστελλομένη τε καὶ\nπάλιν χεομένη ἐν αὐτῷ κατὰ τὰς φυσικὰς αὐτῆς μεταβολάς,\nἄλλοτε μὲν εἰς πῦρ χεομένη, ἄλλοτε δὲ καὶ ἐπὶ\nκοσμογονίαν ὁρμῶσα.\nΕὔηθες δὲ καὶ τὸ λέγειν αὐτούς, ὅτι, εἴπερ ἔξω\nτοῦ κόσμου κενὸν ἔστι, τοῦτο ἄπειρον εἶναι δεήσει· εἰ\nδὲ ἄπειρόν ἐστι τὸ ἔξω τοῦ κόσμου κενόν, καὶ σῶμα\nἄπειρον εἶναι δεήσει. Οὐ γὰρ ἀκολουθεῖ τῇ τοῦ κενοῦ\nἀπειρίᾳ καὶ σῶμα ἄπειρον εἶναι. μὲν γὰρ τοῦ κενοῦ\nἐπίνοια οὐδαμοῦ καταλήγει· ἐν δὲ τῇ τοῦ σώματος\nἐπινοίᾳ εὐθύς καὶ τὸ πεπερασμένον περιέχεται.\nΚαὶ οὐδὲ δύναται ἕξεως ἀπείρου εἶναι. Πῶς γὰρ ἂν\nδύναιτό τι ἄπειρον ὄν ὑπό τινος ἔχεσθαι; Λέγεται δὲ\nκαὶ ἕτερά τινα ὑπʼ αὐτῶν ὅμοια.\nὍτι δὲ ἔξω τοῦ κόσμου κενὸν εἶναι ἀναγκαῖον,\nγνώριμον διὰ τῶν προαποδεδειγμένων· ὅτι δὲ τοῦτο\nἀπὸ παντὸς μέρους αὐτοῦ εἰς ἄπειρον διήκειν ἀναγκαιότατόν\nἐστι, διὰ τούτων ἂν καταμάθοιμεν. Πᾶν τὸ\nπεπερασμένον εἰς ἑτερογενὲς περατοῦται καὶ ὅ ἐστιν\nἔτερον τοῦ πεπερασμένου. Οἷον εὐθὺς ἐν τοῖς ὅλοις\nὁ ἀὴρ περατούμενος εἰς ἑτερογενῆ καταλήγει, τόν τε\nαἰθέρα καὶ τὸ ὕδωρ· καὶ ὁμοίως ὁ αἰθὴρ εἴς τε τὸν\nἀέρα καὶ τὸν οὐρανόν, καὶ ὁ οὐρανὸς εἴς τε τὸν αἰθέρα\nκαὶ τὸ κενόν, καὶ τὸ ὕδωρ εἴς τε τὴν γῆν καὶ\nτὸν ἀέρα, καὶ ἡ γῆ εἰς τὸ ὕδωρ καὶ τὸν ἀέρα. Καὶ\n\n\n\nὁμοίως τὰ ἡμέτερα σώματα εἰς ἑτερογενὲς περατοῦται,\nτὴν ἐπιφάνειαν, οὖσαν ἀσώματον. Ἀναγκαῖον τοίνυν\nκαί, εἰ τὸ περίεχον τὸν κόσμον κενὸν περατοῦται, ἀλλὰ\nμὴ ἄπειρόν ἐστιν, εἰς ἑτερογενὲς καταλήγειν αὐτό.\nΟὐδὲν δὲ ἔνεστιν ἑτερογενὲς ἐπινοῆσαι τοῦ κενοῦ, εἰς\nὅ καταλήγει· ἄπειρον ἄρα ἐστίν. Εἰ γὰρ καὶ ἐπινοήσαιμέν\nτι ἑτερογενὲς τοῦ κενοῦ, εἰς ὃ περατωθήσεται,\nδεήσει τοῦτο πεπληρωμένον εἶναι, καὶ τὸ πεπληρωκὸς\nγενήσεται σῶμα. Καὶ οὕτως ἔξω τοῦ κόσμου σῶμα\nεἶναι δεήσει· ὅπερ ὁ φυσικὸς οὐχ ὑπαγορεύει λόγος,\nπάντων γε σωμάτων ὑπὸ τοῦ κόσμου περιεχομένων.\nἈφʼ ὧν γνώριμον, ὡς οὐκ ἐνδέχεταί που περατοῦσθαι\nτὸ ἔξω κενόν· ἄπειρον ἄρα ἐστίν. Καὶ μὴν ὥσπερ\nπᾶν τὸ πεπερασμένον ὑπό τινος περιεχόμενον ὑπονοεῖται,\nεἰ δὲ μή, οὐδʼ ἂν εἴη πεπερασμένον, οὕτω καί,\nεἰ τὸ κενὸν πεπέρανται, ὑπό τινος αὐτὸ περιέχεσθαι\nἀναγκαῖον. Τί ἂν οὖνεἴη τοῦτο; Σῶμα; Οὐ δύναται· ἐπεὶ\nμηδὲν ἔξω τοῦ κόσμου σῶμα. Κἰ δὲ καὶ εἴη τι, πάλιν\nτοῦτο πεπερασμένον ὑπὸ κενοῦ περιέχεσθαι δεήσει. Καὶ\nτοῦτο πάλιν τὸ κενόν, εἰ μὴ ἔσται ἄπειρον, ὑπὸ ἑτέρου\nσώματος ἂν περιέχοιτο· ὅπερ καὶ αὐτὸ πάλιν ὑπὸ\nἑτέρου κενοῦ περιέχοιτο ἄν, καὶ αὐτό γε πέρατα ἔχειν\nὀφεῖλον. Καὶ τοῦτο μέχρις ἀπείρου. Καὶ οὕτω σώματα\nγενήσεται καὶ κατὰ πλῆθος καὶ κατὰ μέγεθος\nἄπειρα· ὧν οὐδέν ἐστι δυνατόν. Ὥστε εἰ πεπέρανται\nτὸ ἔξω τοῦ κόσμου κενὸν καὶ πάντως ὑπό τινος περιέχεται,\n\n\n\nὑπὸ σώματος δὲ οὐ περιέχεται, ὑπὸ ἀσωμάτου\nἂν περιέχοιτο. Τί ἄν οὖν εἴη τοῦτο; Χρόνος; Ἐπιφάνεια;\nΔεκτέον ἕτερόν τι τῶν παραπλησίων; Ἀλλʼ\nοὐκ εὔλογον ὑπό τινος τούτων περιέχεσθαι τὸ κενόν.\nΔεήσει τοίνυν ἄλλο κενὸν εἶναι τὸ περιέχον αὐτό· καὶ\nτοῦτο ὑφʼ ἑτέρου περιέχεσθαι δεήσει, οὐκ ὂν ἄπειρον·\nκαὶ τοῦτο ὑφʼ ἑτέρου μέχρις ἀπείρου. Καὶ οὕτω μὴ\nθέλοντες ἄπειρον ἀπολιπεῖν τὸ ἔξω τοῦ κόσμου κενόν,\nεἰς ἀνάγκην περιστησόμεθα τοῦ ἀπείρους ἑτερότητας\nὑπολαβεῖν κενῶν· ὅπερ ἐσχάτης ἀτοπίας ἐχόμενόν ἐστιν.\nἈναγκαῖον τοίνυν ὁμολογεῖν ἡμᾶς, ἄπειρον εἶναι τὸ\nἔξω τοῦ κόσμου κενόν.\nἌπειρον τοίνυν ἄμα καὶ ἀσώματον ὄν, οὔτε ἄνω\nτι ἂν ἔχοι οὔτε κάτω, οὔτε ἔμπροσθεν οὔτε ὄπισθεν,\nοὔτε ἐκ δεξιῶν οὔτε ἐξ εὐωνύμων οὔτε μέσον· αὗται\nγὰρ αἰ σχέσεις ἑπτὰ οὖσαι περὶ σώματα θεωροῦνται.\nὭστε περὶ μὲν τὸ κενὸν οὐδεμία αὐτῶν ὑπάρχει, αὐτὸς\nδὲ ὁ κόσμος, σῶμα ὤν, ἔχει τι καὶ ἄνω καὶ κάτω,\nκαὶ τὰς λοιπὰς σχέσεις ἀναγκαίως. Ἐμπρόσθια μὲν\nοὖν τὰ πρὸς τῇ δύσει φασὶν εἶναι αὐτοῦ, ἐπειδὴ ὡς\nἐπὶ δύσιν ἔχει τὴν ὁρμήν, ὀπίσθια δὲ τὰ πρὸς τῇ\nἀνατολῇ· ἀπὸ τούτων γὰρ ἐπὶ τὰ ἔμπροσθεν πρόεισιν.\nὍθεν δεξιὰ μὲν αὐτοῦ τὰ πρὸς ἄρκτον, εὐώνυμα δὲ\nτὰ πρὸς μεσημβρίαν γενήσεται. Καὶ αὗται μὲν αἱ\nσχέσεις αὐτοῦ οὐδὲν ἔχουσιν ἀσαφές. Αἱ δὲ λοιπαὶ\nσχέσεις πολλὴν παρέσχον ταραχὴν τοῖς παλαιοτέροις\n\n\n\nτῶν φυσικῶν, καὶ πλεῖστα γέγονε κατὰ τὸν τόπον\nδιαπτώματα, οὐ δυνηθέντων ἐπιστῆσαι, ὅτι ἐν τῷ\nκόσμῳ, σφαιρικῷ τὸ σχῆμα ὄντι, κάτω μὲν ἀπὸ παντὸς\nαὐτοῦ τὸ μεσαίτατον εἶναι ἀναγκαῖον, ἄνω δὲ τὸ\nἀπὸ παντὸς τοῦ μέσου ἐπὶ τὰ πέρατα καὶ τὴν ἐπιφάνειαν\nαὐτὴν τῆς σφαίρας διῆκον, συμπιπτουσῶν τῶν\nδύο σχέσεων ἐν ταὐτῷ, καὶ τοῦ αὐτοῦ μέσου τε καὶ\nκάτω ὑπάρχοντος, ἐπὶ μὲν τῶν ἀπομεμηκυσμένων κατὰ\nτὸ σχῆμα σωμάτων διισταμένων τούτων, ἐπὶ δὲ τῶν\nσφαιρικῶν οὐδαμῶς, ἀλλὰ συμπιπτουσῶν τῶν δύο σχέσεων.\nΝεύειν γὰρ ἀναγκαῖον ἀπὸ τῆς ἐπιφανείας ἐπὶ\nτὸ ἑαυτῶν μέσον ταῖς σφαιρικαῖς τῶν ἕξεων, καὶ οὕτω\nκάτω αὐτὰς ἔχειν ταῦτα, εἰς ἃ νενεύκασι. Ταὐτὸν οὖν\nκαὶ τῷ κόσμῳ συμβέβηκε, σφαιρικῷ κατὰ τὸ σχῆμα\nὄντι· καὶ τὸ αὐτὸ γίνεται κάτω καὶ μέσον αὐτοῦ, εἰς\nταὐτὸν τῶν σχέσεων τούτων συμπιπτουσῶν ἐν αὐτῷ.\nΤοῦτο δὲ προηγουμένως μὲν ἐπιδειχθήσεται ἐν τῷ\nπερὶ τῆς ἐπὶ τὸ μέσον φορᾶς λόγῳ· νῦν δʼ ἀπʼ αὐτῶν\nτῶν κατὰ τὴν αἴσθησιν φανταζομένων ἡμῖν ἁπλούστερον\nἐπιδείξομεν. Πάντες τοίνυν σαφῶς ὁρῶμεν, ἐν\nἂν κλίματι ὦμεν τῆς γῆς, ὑπερκείμενον τῆς κορυφῆς\nἡμῶν τὸν οὐρανόν· τὰ δὲ κύκλῳ αὐτοῦ πάντα ἡμῖν\nἀποκεκλιμένα φαντάζεται. Ἔπειτα προϊοῦσιν ἐφʼ ὁποῖα\nδηποτοῦν τῶν κλιμάτων τῆς γῆς τὰ τέως ἐν ἀποκλίσει\nφανταζόμενα κατὰ κορυφὴν γίνεται ἡμῶν, οὐκ ἂν\nτούτου συμβαίνοντος, εἰ μὴ ἀπὸ παντὸς μέρους ὑπερἐκειτο\nτῆς γῆς ὁ οὐρανός, καὶ αὐτὸ τὸ μεσαίτατον τοῦ\n\n\n\nκόσμου κάτω ἦν, τὸ δὲ ἀπὸ τούτου ὡς ἐπὶ τὸν οὐρανὸν\nδιῆκον ἄνω. Καὶ ὁπόταν πέλαγος πλέωμεν, ἐν\nᾧ οὐχ ὁρᾶται ἡ γῆ, κύκλῳ κατὰ τὸν ὁρίζοντα φαντάζεται\nἡμῖν ὁ οὐρανὸς ψαύων τοῦ ὕδατος. Ἐπὰν δὲ\nπαραγενώμεθα εἰς τὸν τόπον τοῦτον, ἔνθα ψαύων\nτῆς θαλάττης ὁ οὐρανὸς ἡμῖν φαντάζεται, πάλιν ὑπερκείμενος\nὁρᾶται. Καὶ προϊόντων ἑκάστοτε κατὰ τὸν\nπλοῦν τοῦτο συμβαίνει. Ὥστε καὶ εἰ οἷόν τε ἦν κύκλῳ\nπᾶσαν ἐκπεριπλεῦσαι ἢ ἄλλως περιελθεῖν τὴν γῆν,\nμηθενὸς αὐτῆς ἀοικήτου ὄντος, κατεμάθομεν ἂν σαφῶς,\nὅτι παντὸς αὐτῆς μέρους ὑπέρκειται ὁ οὐρανός. Καὶ\nοὕτω τὸ μέσον τοῦ κόσμου ἄμα καὶ κάτω καὶ μέσον\nἐστίν. Ἀλλὰ τοῦτο μὲν ἡ διδασκαλία τῆς ἐπὶ τὸ μέσον\nφορᾶς τῶν βαρέων σωμάτων μᾶλλον παραστήσει.\nΠερὶ τῶν κύκλων τοῦ οὐρανοῦ καὶ τῶν τῆς γῆς μερῶν καὶ\nοἰκήσεων.\nΓράφονται δὲ ἐν τῷ οὐρανῷ κύκλοι παράλληλοι\nπέντε, εἷς μὲν ὁ εἰς δύο ἴσα τέμνων τὸν οὐρανόν,\nὃν καλοῦμεν ἰσημερινόν, τούτου δὲ ἑκατέρωθεν δύο,\nαὐτοῦ μὲν μείονες, ἴσοι δʼ ἀλλήλοις· καλοῦνται δὲ τροπικοί,\nἐπεὶ διὰ τῶν τροπικῶν τοῦ ἡλίου σημείων γράφομεν\nαὐτούς. Καθʼ ἑκάτερον δὲ τούτων πάλιν ἕτεροι\nγράφονται δύο, ὧν ὁ μὲν βόρειος καλεῖται ἀρκτικός, ὁ\nδὲ ἐναντίος αὐτῷ ἀνταρκτικός. Οὗτοι δὲ κατὰ τὰς\nτῶν κλιμάτων διαφορὰς ἄλλοι παρʼ ἄλλοις εἰσί, μείζους\nκαὶ ἐλάττους γινόμενοι καὶ τέλεον ἀφανιζόμενοι. Καὶ\n\n\n\nδεῖ, ἔνθα μὴ ἀφανίζονται, τὸν μὲν ἀόρατον αὐτῶν εἶναι,\nτὸν δʼ ἀειφανῆ. Τούτοις τοίνυν τοῖς διαστήμασι\nτοῦ οὐρανοῦ, ἃ τοῖς προειρημένοις διίσταται κύκλοις,\nὑπόκειται μέρη τῆς γῆς πέντε, ἓν μὲν τὸ περιεχόμενον\nὑπὸ τοῦ ἀρκτικοῦ, ἕτερον δὲ τὸ ὑποκείμενον τῷ διαστήματι\nτῷ μεταξὒ ἀρκτικοῦ καὶ θερινοῦ τροπικοῦ,\nτρίτον τὸ μεταξὒ τῶν δύο τροπικῶν, ὂ κατʼ αὐτὸ τὸ\nμεσαίτατον ὑπερκείμενον ἔχει τὸν ἰσημερινόν, τέταρτον\nτὸ μέσον χειμερινοῦ τροπικοῦ καὶ ἀνταρκτικοῦ,\nκαὶ τελευταῖον τὸ περιεχόμενον ὑπὸ τοῦ ἀνταρκτικοῦ.\nΤαύτας τοίνυν τὰς μοίρας τῆς γῆς οἱ φυσικοὶ ζώνας\nκαλοῦσι· καὶ ἑκατέραν μὲν τῶν ἄκρων ἀοίκητον\nὑπὸ κρύους εἶναί φασι, τὴν δὲ μεσαιτάτην ὑπὸ φλογμοῦ·\nτὰς δὲ ταύτης ἑκατέρωθεν εὐκράτους εἶναι, ἐπειδὴ\nκέκραται αὐτῶν ἑκατέρα ὑπό τε τῆς διακεκαυμένης καὶ\nτῆς ἑκατέρᾳ αὐτῶν παρακειμένης κατεψυγμένης. Πά.\nλιν οὖν τούτων τῶν εὐκράτων ἑκατέραν εἰς δύο διαιροῦντες\nκατά τε τὸ ὑπὲρ γῆς καὶ ὑπὸ γῆς δοκοῦν ἡμισφαίριον,\nτέσσαρας οἰκουμένας εἶναί φασιν, ὧν μίαν\nμὲν ἔχειν ἡμᾶς τοὺς ἱστορουμένους ἀνθρώπους, μίαν\nδὲ τοὺς καλουμένους περιοίκους, οἳ ἐν τῇ αὐτῇ εὐκράτῳ\nὑπάρχοντες ἡμῖν τὸ δοκοῦν ὑπὸ γῆς οἰκοῦσι\nκλίμα, τρίτην δὲ τοὺς ἀντοίκους, τετάρτην δὲ τοὺς ἀντίποδας\nἡμῖν, οἵτινες ἔχουσι μὲν τὴν ἀντεύκρατον, εἰσὶ\nδὲ αὐτῶν οἱ μὲν τὸ ὑπὲρ γῆς ἔχοντες κλίμα ἄντοικοι\nἡμῶν, οὓς καὶ ἀντώμους καλοῦσιν, οἱ δὲ τὸ ὑπὸ\n\n\n\nγῆς ἀντίποδες. Πάντων γὰρ τῶν ἐπὶ γῆς βεβηκότων\nἐπὶ τὸ κέντρον καὶ αὐτὸ τὸ μεσαίτατον τῆς γῆς τὰ\nἴχνη βλέπειν ἀναγκαῖον. Καὶ γὰρ αὐτῆς σφαιρικῷ τῷ\nσχήματι κεχρημένης κάτω τὸ μεσαίτατόν ἐστιν. Ὅθεν\nοὐχ οἱ περίοικοι ἡμῶν ἀντίποδες γίνονται, ἀλλʼ οἱ ἐν\nτῇ ἀντευκράτῳ τὸ ὑπὸ γῆς ἔχοντες κλίμα, οἱ κατὰ διάμετρον\nκείμενοι ἡμῶν· τὰ γὰρ τούτων ἴχνη ἀντικρὺ\nτῶν ἡμετέρων ἰχνῶν ἐστι. Τὰ δὲ τῶν ἡμετέρων περιοίκων\nοὐ πρὸς τὰ ἡμέτερα ἴχνη ὁρᾷ ὀρθά, ἀλλὰ πρὸς\nτὰ τῶν ἀντοίκων, ὥστε πάλιν οὗτοι ἀντίποδες γίνονται\nἀλλήλων· οἱ δὲ ἡμέτεροι ἀντίποδες ἄντοικοι γίνονται\nτῶν περιοίκων ἡμῶν, τῶν τοιούτων σχέσεων\nὁμοίων γενομένων ταῖς τῶν φίλων καὶ ἀδελφῶν, ἀλλʼ\nοὐ ταῖς τῶν πατέρων καὶ παίδων, οὐδὲ ταῖς τῶν δούλων\nκαὶ δεσποτῶν· ἀντιστρέφονται γὰρ ἐκεῖναι. Καὶ\nγὰρ τῶν ἡμετέρων περιοίκων καὶ ἡμεῖς περίοικοι γινόμεθα,\nκαὶ τῶν ἀντιπόδων ἀντίποδες, καὶ ὁμοίως ἄντοικοι\nτῶν ἀντοίκων.\nἜστι δὲ ἡμῖν καὶ κοινά τινα πρὸς ἑκάστους αὐτῶν\nκαὶ κεχωρισμένα. Πρὸς μὲν τοὺς περιοίκους κοινὰ\nἡμῖν ἐστι, πρῶτον μὲν τὸ τὴν αὐτὴν οἰκεῖν εὔκρατον,\nἔπειτα τὸ κατὰ ταὐτὸν ἔχειν χειμῶνα καὶ θέρος καὶ\nτὰς ἄλλας ὥρας καὶ αὐξήσεις καὶ μειώσεις τῶν ἡμερῶν\nτε καὶ νυκτῶν. Διαφέρομεν δὲ κατὰ τὰς ἡμέρας\nκαὶ τὰς νύκτας. Παρʼ ἡμῖν γὰρ ἡμέρας οὔσης παρʼ\nἐκείνοις νύκτα εἶναι δεῖ καὶ ἔμπαλιν, πλατύτερον τούτου\nλεγομένου· οὐ γὰρ ἀκριβεῖ λόγῳ, ὁπόταν καταδύηταί\n\n\n\nπαρʼ ἡμῖν ὁ ἥλιος, ἀρχὴν λαμβάνει τοῦ παρʼ ἐκείνοις\nἀνίσχειν, ἐπεὶ οὕτως ἄν, μακρᾶς οὔσης παρʼ ἡμῖν\nτῆς ἡμέρας, ἡ νὺξ παρʼ ἐκείνοις μακρὰ ἐγίνετο, καὶ ἦν\nἂν ἐνηλλαγμένα ἡμῖν τὰ τῶν ὡρῶν καὶ τὰ κατὰ τὰς\nαὐξήσεις καὶ μειώσεις τῶν ἡμερῶν τε καὶ νυκτῶν. Νυνὶ\nδὲ Φσφαιρικὴν οὖσαν τὴν γῆν περιιὼν καὶ κυκλεύων ὁ\nἥλιος, οἷς ἑκάστοτε ἐπιβάλλει τὰς ἀκτῖνας, ὑπερτιθέμενος\nκατὰ τὴν πορείαν τὰ κυρτώματα τῆς γῆς, ταῦτα\nλαμπρύνει τε καὶ φωτίζει. Ὅθεν ἔτι παρʼ ἡμῖν ὑπὲρ\nγῆς ὁρώμενος, ἐκείνοις ἀνίσχων φαίνεται ἀναγκαίως,\nσφαιρικήν γε τῷ σχήματι ὑπάρχουσαν περιερχόμενος\nτὴν γῆν καὶ κατὰ τὴν τῶν κυρτωμάτων ὑπέρθεσιν\nἄλλοτε παρʼ ἄλλοις ἀνίσχων.\nΠρὸς δὲ τοὺς ἀντοίκους κοινὰ ἡμῖν ἐστιν, ἓν μὲν\nτὸ κἀκείνους καὶ ἡμᾶς τὸ ὑπὲρ γῆς ἔχειν ἡμισφαίριον,\nδεύτερον δὲ τὸ κατὰ ταὐτὸν ἔχειν ἡμᾶς τάς τε ἡμέρας\nκαὶ τὰς νύκτας, καὶ τούτου πλατύτερον λεγομένου·\nπαρʼ ἡμῖν γὰρ μεγίστης ἡμέρας οὔσης παρʼ ἐκείνοις\nἐλαχίστη ἐστὶ καὶ ἔμπαλιν· ἐνήλλακται γὰρ ἡμῖν πρὸς\nαὐτοὺς τὰ κατὰ τὰς ὥρας καὶ τὰ κατὰ τὰς αὐξήσεις\nκαὶ μειώσεις τῶν ἡμερῶν τε καὶ νυκτῶν.\nΠρὸς δὲ τοὺς ἀντίποδας οὐδὲν ἡμῖν κοινόν ἐστιν,\nἀλλὰ πάντα ἀντέστραπται. Καὶ γὰρ τὰ ὑπὸ γῆν ἀλλήλων\nἔχομεν κλίματα, καὶ τὰ κατὰ τὰς ὥρας ἡμῖν ἔμπαλιν\nἔχει, καὶ τὰ κατὰ τὰς ἡμέρας καὶ νύκτας καὶ τὰ\nκατὰ τὰς αὐξήσεις καὶ μειώσεις τῶν ἡμερῶν τε καὶ\nνυκτῶν.\nὍτι δὲ εἶναι δεῖ καὶ περιοίκους καὶ ἀντίποδας καὶ\n\n\n\nἀντοίκους, φυσιολογία διδάσκει, ἐπεὶ οὐδέν γε τούτων\nκαθʼ ἱστορίαν λέγεται. Οὔτε γὰρ πρὸς τοὺς περιοίκους\nἡμῖν πορεύεσθαι δυνατὸν διὰ τὸ ἄπλωτον εἶναι καὶ\nθηριώδη τὸν διείργοντα ἡμᾶς ἀπʼ αὐτῶν ὠκεανόν,\nοὔτε πρὸς τοὺς ἔχοντας τὴν ἀντεύκρατον, ἐπεὶ ἀδύνατον\nἡμῖν τὴν διακεκαυμένην ὑπερβῆναι. Τὰ δʼ ἐπίσης\nεὔκρατα κλίματα τῆς γῆς καὶ οἰκεῖσθαι ἐπίσης\nἀναγκαῖον· φιλόζῳος γὰρ ἡ φύσις, καὶ ὅπου δυνατόν,\nτῆς γῆς πάντα ἐμπεπλῆσθαι καὶ λογικῶν ζῴων καὶ\nἀλόγων, λόγος αἱρεῖ.\nἘξῆς ἐπιδεικτέον τὴν αἰτίαν, διʼ ἣν τὰ μὲν κατέψυκται,\nτὰ δὲ διακέκαυται τῆς γῆς, τὰ δὲ εὐκράτως ἔχει·\nκαὶ διὰ τί ἀντέστραπται τὰ κατὰ τὰς ὥρας καὶ τὰ\nκατὰ τὰς αὐξήσεις καὶ μειώσεις τῶν ἡμερῶν τε καὶ\nνυκτῶν τοῖς τὴν ἀντεύκρατον ἔχουσιν.\nΠερὶ τῆς τῶν ἄστρων κινήσεως καὶ περὶ πλανήτων.\nὈ τοίνυν οὐρανός, κύκλῳ εἰλούμενος ὑπὲρ τὸν ἀέρα\nκαὶ τὴν γῆν καὶ ταύτην τὴν κίνησιν προνοητικὴν οὖσαν\nἐπὶ σωτηρίᾳ καὶ διαμονῇ τῶν ὅλων ποιούμενος,\nἀναγκαίως καὶ πάντα τὰ ἐμπεριεχόμενα αὐτῷ τῶν\nἄστρων περιάγει. Τούτων τοίνυν τὰ μὲν ἁπλουστάτην\nἔχει τὴν κίνησιν, ὑπὸ τοῦ κόσμου στρεφόμενα καὶ διὰ\nπαντὸς τοὺς αὐτοὺς τόπους τοῦ οὐρανοῦ ·κατέχοντα· τὰ\nδὲ κινεῖται μὲν καὶ τὴν σύν τῷ κόσμῳ κίνησιν ἀναγκαίως,\nπεριαγόμενά γε ὑπʼ αὐτοῦ διὰ τὴν ἐμπεριοχήν,\n\n\n\nκινεῖται δὲ καὶ ἑτέραν προαιρετικήν, καθʼ ἣν καὶ ἄλλοτε\nἄλλα μέρη τοῦ οὐρανοῦ καταλαμβάνει. Αὕτη δὲ\nἡ κίνησις αὐτῶν σχολαιοτέρα ἐστὶ τῆς τοῦ κόσμου\nκινήσεως· δοκεῖ δὲ καὶ τὴν ἐναντίαν κινεῖσθαι τῷ\nοὐρανῷ, ὡς ἀπὸ τῆς δύσεως ἐπὶ τὴν ἀνατολὴν φερόμενα.\nΤὰ μὲν οὖν πρῶτα αὐτῶν καλεῖται ἀπλανῆ,\nταῦτα δὲ πλανώμενα, ἐπειδὴ ἄλλοτε ἐν ἄλλοις μέρεσι\nτοῦ κόσμου φαντάζεται. Τὰ μὲν οὖν ἀπλανῆ ἀπεικάσειεν\nἄν τις ἐπιβάταις ἐπὶ νεὼς φερομένοις, ἐν τόποις\nοἰκείοις κατὰ χώραν μένουσι, τὰ δὲ πλανώμενα τὴν\nἐναντίαν τῇ νηῒ φερομένοις ὡς ἐπὶ τὴν πρύμναν ἀπὸ\nτῶν κατὰ τὴν πρώραν τόπων, ταύτης τῆς κινήσεως\nσχολαιοτέρας γινομένης. Κἰκασθείη δʼ ἂν καὶ μύρμηξιν\nἐπὶ κεραμεικοῦ τροχοῦ τὴν ἐναντίαν τῷ τροχῷ\nπροαιρετικῶς ἕρπουσιν.\nΤὸ μὲν οὖν τῶν ἀπλανῶν πλῆθος ἄπλετόν ἐστι·\nτὰ δὲ πλανώμενα ἄδηλον μὲν εἰ καὶ πλείω ἐστίν, ἑπτὰ\nδὲ ὑπὸ τὴν ἡμετέραν γνῶσιν ἐλήλυθεν. Ὧν ὑψηλότατος\nμὲν εἶναι δοκεῖ ὁ φαίνων καλούμενος, ὁ τοῦ Κρόνου\nἀστήρ, τριακονταετεῖ χρόνῳ τὸν οἰκεῖον κύκλον ἀπαρτίζων\nκατὰ τὴν προαιρετικὴν τῶν κινήσεων. Ὑπὸ\nτοῦτόν ἐστιν ὁ τοῦ Διός, καλεῖται δὲ φαέθων, δωδεκαετίᾳ\nτὸν οἰκεῖον ἀμείβων κύκλον. Ὑπὸ τοῦτον πυρόεις,\nὁ τοῦ Ἄρεως, ἀτακτοτέραν μὲν τὴν κίνησιν\nἔχων, δοκεῖ δὲ καὶ οὗτος διετίᾳ καὶ πέντε μησὶ τὸν\nοἰκεῖον ἀνύειν κύκλον. Ὑπὸ τοῦτον ὁ ἥλιος ὑπονοεἴται,\nμέσος ὑπάρχων τῶν ἄλλων. Οὗτος ἐνιαυτῷ\nπεριερχόμενος τὸν οἰκεῖον κύκλον κατὰ ταύτην μὲν\n\n\n\nτὴν κίνησιν τὰς ὥρας ἀπαρτίζει, κατὰ δὲ τὴν σύν τῷ\nκόσμῳ τὰς ἡμέρας ἀποτελεῖ. Ὑπὸ τοῦτον ὁ τῆς Ἀφροδίτης\nἐστί, καὶ αὐτὸς ἐνιαυσιαίαν τὴν περίοδον ἔχων.\nΚαλεῖται δέ, ὁπόταν μὲν ἐπικαταδύηται τῷ ἡλίῳ,\nἝσπερος, ὁπόταν δὲ προανίσχῃ αὐτοῦ, Ἑωσφόρος·\nτινὲς δὲ τὸν αὐτὸν τοῦτον καὶ Φωσφόρον καλεῖν εἰώθασιν.\nὙπὸ δὲ τὴν Ἀφροδίτην ἐστὶν ὁ τοῦ Ἑρμοῦ,\nστίλβων καλούμενος· καὶ τοῦτον ἐνιαυτῷ περιιέναι\nτὸν οἰκεῖον κύκλον φασίν. Ὑπὸ τοῦτόν ἐστιν ἡ σελήνη,\nπροσγειοτάτη πάντων τῶν ἄστρων ὑπάρχουσα.\nΚατὰ τὴν συναφὴν γὰρ τοῦ ἀέρος πρὸς τὸν αἰθέρα\nεἶναι λέγεται. Ὅθεν καὶ ζοφῶδες αὐτῆς τὸ οἰκεῖον\nὁρᾶται σῶμια· τὸ δὲ λαμπρυνόμενον αὐτῆς ἀπὸ τοῦ\nἡλίου ἔχει τὴν λαμπηδόνα, ἀεὶ τοῦ πρὸς αὐτὸν τετραμμένου\nαὐτῆς ἡμισφαιρίου καταλαμπομένου. Αὕτη τὸν\nἴδιον ἀπαρτίζει κύκλον ἐν ἑπτὰ καὶ εἴκοσιν ἡμέραις\nκαὶ ἡμίσει· συνοδεύει δὲ τῷ ἡλίῳ διὰ τριάκοντα.\nΟὗτοι πάντες τὴν ἐναντίαν τῷ οὐρανῷ κινούμενοι\nκαὶ ἄλλοτε ἐν ἄλλοις ὁρώμενοι οὔτε ἄτακτον τὴν\nπορείαν ποιοῦμται, οὔτε διʼ ὧν ἔτυχε τοῦ κόσμου μερῶν\nἴασιν, ἀλὰ διὰ τοῦ καλουμένου ζῳδιακοῦ κινοῦνται,\nμὴ ὑπερβαίνοντες αὐτόν.\nΠερὶ τοῦ ζῳδιακοῦ κύκλου, καὶ τίνων αἴτιος ὁ ἐν αὐτῷ\nκινούμενος ἥλιος.\nἜστι δὲ ὁ ζῳδιακὸς κύκλος λοξός, διά τε τῶν τροπικῶν\nκαὶ τοῦ ἰσημερινοῦ βεβλημένος καὶ ἑκατέρου\n\n\n\nμὲν τῶν τροπικῶν καθʼ ἓν ψαύων σημεῖον, τὸν δὲ ἰσημερινὸν\nεἰς δύο ἴσα τέμνων. Τούτου δὴ τοῦ ζῳδιακοῦ\nπλάτος ἀξιόλογον ἔχοντος τὰ μὲν βόρειά ἐστι, τὰ δὲ\nνότια, τὰ δὲ τούτων μέσα. Διόπερ καὶ τρισὶ γράφεται\nκύκλοις, ὧν ὁ μὲν μέσος ἡλιακὸς καλεῖται, οἱ δὲ\nἑκατέρωθεν ὁ μὲν βόρειος, ὁ δὲ νότιος. Διὰ τούτου\nδὴ τοῦ ζῳδιακοῦ οἱ μὲν ἄλλοι \\πλάνητες κατὰ τὴν\nπροαιρετικὴν κίνησιν ἄλλοτε μὲν τῷ βορείῳ, ἄλλοτε\nδὲ τῷ νοτίῳ προσπελάζουσι, μόνος δʼ ὁ ἥλιος διὰ μόνου\nτοῦ μέσου κινεῖται, οὔτε τῷ βορείῳ οὔτε τῷ νοτίῳ\nπελάζων. Τοῦ μὲν γὰρ κόσμου αὐτοῦ καὶ τοῖς\nβορείοις καὶ τοῖς νοτίοις προσέρχεται μέρεσιν, ἀπὸ\nτροπῶν ἐπὶ τροπὰς ἰών, αὐτοῦ δὲ τοῦ ζῳδιακοῦ οὐδετέροις,\nἀλλὰ τὸν μεσαίτατον αὐτοῦ τέμνει κύκλον\nκατὰ τὴν πορείαν, ὅθεν καὶ ἡλιακὸς οὗτος κέκληται.\nΟἱ δὲ λοιποὶ πλάνητες καὶ τοῦ κόσμου προσέρχονται\nτοῖς βορείοις τε καὶ νοτίοις μέρεσι, καὶ αὐτοῦ τοῦ\nζῳδιακοῦ, ἑλικοειδῶς ἐν αὐτῷ κινούμενοι. Κατιόντες\nγὰρ ἀπὸ τοῦ βορείου ἐπὶ τὸν νότιον, κἀνθένδε πάλιν\nἐπὶ τὸν βόρειον ἀνατρέχοντες οὐκ εὐθεῖαν οὐδὲ ἀπλῆν,\nκαθάπερ ὁ ἥλιος, ἀλλʼ ἑλικοειδῆ τὴν διʼ αὐτοῦ ποιοῦνται\nκίνησιν. Καὶ ὁπότε μὲν ἀπὸ τοῦ βορείου ὡς\nἐπὶ τὸν διὰ μέσου φέρονται, λέγονται ὕψος ταπεινοῦσθαι·\nὁπότε δὲ τὸν διὰ μέσου διελθόντες τῷ νοτίῳ\nπροσχωροῦσι, λέγονται ταπείνωμα ταπεινοῦσθαι. Ἀνατρέχοντες\nδὲ πάλιν ἐντεῦθεν ἐπὶ τὸν διὰ μέσου, ταπείνωμα\nὑψοῦσθαι λέγονται· ἐπειδὰν δὲ ἀμείψαντες\n\n\n\nτὸν διὰ μέσου τῷ βορείῳ πελάζωσιν, ὕψος ὑψοῦσθαι.\nΣυμβέβηκε γάρ, τὰ μὲν βόρεια τοῦ ζῳδιακοῦ ἐπὶ πολύ\nτοῦ ὁρίζοντος ἐξῆρθαι, τὰ δὲ νότια μᾶλλον τῷ ὁρίζοντι\nπελάζειν διὰ τὸ ἐγκεκλίσθαι ἀπὸ τῶν βορείων\nἐπὶ τὰ νότια τὸν κόσμον ἐν τῇ καθʼ ἡμᾶς οἰκουμένῃ.\nΟὕτω δὲ κινουμένων ἐν τῷ ζῳδιακῷ τῶν πλανήτων,\nὁ ἥλιος, τὸ μεταξὺ τῶν τροπικῶν πλάτος κινούμενος\nἐν τῷ κόσμῳ, ἀναγκαίως διακαίει τὸ ὑποκείμενον\nπλάτος τῆς γῆς τῷ προειρημένῳ τῶν τροπικῶν διαστήματι.\nἘπεὶ δὲ πάλιν οὔτε ἀπὸ τῶν νοτίων ὡς ἐπὶ τὰ\nβόρεια ἰὼν τὸν θερινὸν τροπικὸν ὑπερβαίνει, οὔτε ἀπὸ\nτούτου ὡς ἐπὶ τὰ νότια τὸν χειμερινὸν τροπικόν,\nοὕτω συμβέβηκε, τὰς ὑπὸ ταῖς ἄρκτοις ζώνας κατεψῦχθαι\nὡς ποῤῥωτάτω τοῦ ἡλίου ἀφεστώσας, τὰς δὲ\nτῷ μεταξὺ τροπικῶν τε καὶ ἀρκτικῶν πλάτει ὑποκειμένας\nεὐκράτους εἶναι.\nΚαὶ αὕτη μέν ἐστιν ἡ αἰτία τοῦ τὰ μὲν κατεψῦχθαι,\nτὰ δὲ διακεκαῦσθαι, τὰ δὲ εὔκρατα τῆς γῆς\nεἶναι· τοῦ δὲ ἐνηλλάχθαι τὰ κατὰ τὰς ὥρας ἐν ταῖς\nεὐκράτοις καὶ τὰ κατὰ τὰς αὐξήσεις καὶ μειώσεις τῶν\nἡμερῶν τε καὶ νυκτῶν τοιάδε τις αἰτία ἐστίν. Τῆς\nγῆς σφαιρικῷ τῷ σχήματι κεχρημένης καὶ ἀπὸ παντὸς\nμέρους τοῦ οὐρανοῦ κάτω ὑπαρχούσης συμβέβηκε, τὰ\nκλίματα αὐτῆς μὴ ἔχειν τὴν αὐτὴν σχέσιν πρὸς τὸν\nζῳδιακόν. Ἄλλα γὰρ ἄλλοις μέρεσι τοῦ οὐρανοῦ ὑπόκειται·\nὅθεν καὶ διάφορα ταῖς κράσεσίν ἐστιν, ὡς ἐπιδέδεικται.\nἘν μὲν οὖν τῇ διακεκαυμένῃ, αὐτὸ τὸ\n\n\n\nμεσαίτατον τῆς γῆς ἐπεχούσῃ, οὔτε ἐπὶ τὰ βόρεια οὔτε\nἐπὶ τὰ νότια ἐγκέκλιται ὁ κόσμος, ἀλλʼ ἰσαιτάτην τὴν\nθέσιν ἔχει, ἑκατέρου τῶν πόλων ἐπὶ τοῦ ὁρίζοντος\nθεωρουμένου καὶ ἀρκτικῶν κύκλων ἐν τούτῳ τῷ κλίματι\nοὐχ ὑπαρχόντων, ἀλλὰ πάντων τῶν ἄστρων καὶ\nκαταδυομένων καὶ πάλιν ἀνισχόντων, μηδενὸς ἀπλῶς\nἀειφανοῦς ἐνταῦθα εἶναι δυναμένου. Ἀπὸ δὲ τοῦ κλίματος\nτούτου ὡς ἐπὶ τὰς εὐκράτους ἰόντων ἀλλοιοτέρα\nφαντάζεται ἡ τοῦ κόσμου θέσις, τοῦ μὲν ἀποκρυπτομένου\nτῶν πόλων, τοῦ δʼ ἐξαιρομένου καὶ ὑψουμένου\nἀπὸ τοῦ ὁρίζοντος. Κἰ μὲν οὖν τις ἐκεῖθεν ὡς ἐπὶ\nτὴν ἡμετέραν εὔκρατον ἴοι, ὁ μὲν νότιος ἂν αὐτῷ\nπόλος ἀφανὴς γίνοιτο, ἐπιπροσθούμενος κατὰ τὴν πορείαν\nὑπὸ τοῦ περὶ τὴν γῆν κυρτώματος, ὁ δὲ βόρειος\nεἰς ὕψος ἀπὸ τοῦ ὁρίζοντος ἐξαίροιτο. Κἰ δʼ ἐπὶ τὴν\nἀντεύκρατον ἀπὸ τῆς διακεκαυμένης ὑποθοίμεθά τινα\nπορευόμενον, τοὐναντίον ἂν γίνοιτο, ὑψουμένου μὲν\nἀπὸ τοῦ ὁρίζοντος τοῦ νοτίου πόλου, ἀφανοῦς δὲ τοῦ\nβορείου γινομένου.\nΠερὶ τοῦ ἐγκλίνεσθαι τὸν κόσμον, καὶ ὅτι ἐν ταῖς ἀντευκράτοις\nτῶν αὐτῶν κύκλων παραλλήλων ἄνισα τμήματά ἐστι, καὶ ὅτι\nαὕτη ἐστὶν ἡ αἰτία τοῦ ἀντεστράφθαι τὰ κατὰ τὰς ὥρας καὶ\nαὐξήσεις καὶ μειώσεις τῶν ἡμερῶν τε καὶ νυκτῶν.\nὙποκείσθω τοίνυν τις ἐκ τῆς διακεκαυμένης εἰς τὴν\nἡμετέραν εὔκρατον ἰών. Οὐκοῦν ἔτι μὲν ὄντι αὐτῷ\nὑπὸ τὸν ἰσημερινὸν ἑκάτερος τῶν πόλων ἐπὶ τοῦ ὁρίζοντος\n\n\n\nὀφθήσεται, καὶ οὔτε ἀφανές τι τῶν ἄστρων\nαὐτῷ γενήσεται, οὔτε ἀειφανές, ὅθεν οὐδὲ κύκλοι\nἀρκτικοί. Ἀρκτικὸν γὰρ κύκλον εἶναι δεῖ καθʼ ἡμᾶς\nτὸν τὰ ἀειφανῆ τῶν ἄστρων περιλαμβάνοντα, ἀνταρκτικὸν\nδὲ τὸν τὰ ἀποκεκρυμμένα περιέχοντα. Ἐπειδὰν\nδὲ ἀρχὴν λάβῃ τοῦ ἐκεῖθεν ἐνταῦθα παραγίνεσθαι, ὁ\nμὲν νότιος αὐτῷ πόλος ἀποκρυφθήσεται ἀναγκαίως ὑπὸ\nτοῦ κατὰ τὴν γῆν κυρτώματος, ὁ δὲ βόρειος ἐκ τοῦ\nπρὸς λόγον εἰς ὕψος ἂν ἐξαίροιτο. Καὶ οὕτως ἂν\nαὐτῷ ἔγκλιμα λαμβάνοι ὁ κόσμος ἀπὸ τῶν βορείων ὡς\nἐπὶ τὰ νότια· καὶ τὰ μὲν ἀφανῆ, τὰ δʼ ἀειφανῆ γένοιτʼ\nἂν αὐτῷ τῶν περὶ τοὺς πόλους ἄστρων· καὶ οἱ\nταῦτα περιέχοντες ἀρκτικοὶ ὑφίσταιντʼ ἂν ἀναγκαίως\nκατὰ τὴν προκοπὴν τῆς πορείας μετεγκλινόμενοι· καὶ\nτοῦ κόσμου ἀεὶ μᾶλλον κατὰ τὴν πορείαν ἐγκλινομένην\nτὴν θέσιν λαμβάνοντος, τὰ μὲν βόρεια τοῦ ζῳδιακοῦ\nὑψηλὰ καὶ ἐπὶ πλεῖστον ἐξηρμένα ἀπὸ τοῦ ὁρίζοντος\nὀφθήσεται, τὰ δὲ νότια ταπεινὰ καὶ μᾶλλον τῷ ὁρίζοντι\nπελάζοντα.\nΚαὶ ἂν τοῦτον τὸν τρόπον ἀπὸ μεσημβρίας πρὸς\nἄρκτον ἰὼν εἰς τὸ Ἑλληνικὸν τῆς γῆς ἀφίκηται κλίμα,\nπρὸς ὃ καὶ τὰ Φαινόμενα τῷ Ἀράτῳ πεποίηται, ἐφάψεται\nαὐτῷ τοῦ ὁρίζοντος ἡ τοῦ δράκοντος κεφαλὴ\nκαὶ οἱ τῆς ἑλίκης πόδες. Καὶ τούτῳ τῷ μεγέθει τοῦ\nἀρκτικοῦ ἴσος γενήσεται ἀναγκαίως καὶ ὁ τὰ κεκρυμμένα\nπεριέχων τῶν ἄστρων. Οὕτω δὲ τοῦ κόσμου\nἐγκεκλιμένου ἑξῆς νοῆσαι δεῖ, ὡς ἕκαστος τῶν ἀπλανῶν\nἀστέρων, σὺν τῷ κόσμῳ εἰλούμενος περὶ τὸ οἰκεῖον\nκέντρον, κύκλον περιγράφει. Οὗτοι τοίνυν πάντες\n\n\n\nμέν εἰσι παράλληλοι· μεγίστου δʼ ἐν αὐτοῖς ὄντος\nτοῦ ἰσημερινοῦ, ἐλάχιστοι οἱ περὶ τοὺς πόλους τοῦ\nκόσμου εἰσίν· ὥστε οἱ μὲν ἀπὸ τούτων ἀεὶ πρὸς τὸν\nἰσημερινὸν ἰόντες γραφόμενοι μείζους πρὸς λόγον τῆς\nἀπὸ τῶν πόλων ἀποστάσεως γενήσονται, οἱ δʼ ἀπὸ τοῦ\nἰσημερινοῦ ὡς πρὸς τοὺς πόλους μικρότεροι πρὸς λόγον\nτῆς ἀποστάσεως. Συμπάντων τοίνυν τούτων, καὶ\nτοῦ μεγίστου καὶ τῶν ἐλαχίστων καὶ τῶν μεταξύ, ἐν\nμὲν τῷ ὑπὸ τὸν ἰσημερινὸν κλίματι τὰ μὲν ἡμίσεα\nτμήματα ὑπὲρ γῆς, τὰ δὲ ἡμίσεα ὑπὸ γῆς ἐστιν. ἐκεῖθεν\nδʼ ἐνταῦθα ἀφικνουμένῳ, ὥσπερ ὁ πόλος ἐξαίρεται\nκαὶ ὁ κόσμος ἐγκλίνεται, οὕτω καὶ οἱ κύκλοι\nοὐκέτι τὴν αὐτὴν σχέσιν διατηροῦσιν, ἀλλὰ τοῦ μὲν\nἰσημερινοῦ, μεγίστου ὄντος καὶ εἰς δύο ἴσα τέμνοντος\nτὸν κόσμον, μένει ἀκριβῶς τὸ ἥμισυ ὑπὲρ γῆς καὶ τὸ\nἥμισυ ὑπὸ γῆς. Πᾶς γὰρ κύκλος εἰς δύο ἴσα τέμνων\nτὸν κόσμον ἢ ὁρίζων ἐστίν, ἢ εἰς δύο ἴσα ὑπὸ τοῦ\nὁρίζοντος διαιρεῖται, ὡς τὸ μὲν ἥμισυ ἔχειν ὑπὲρ γῆς\nφαινόμενον ἀεί, τὸ δὲ ἥμισυ κεκρυμμένον. Ὥστε καὶ\nὁ ἰσημερινός, μέγιστος ὤν, μένει τὴν αὐτὴν σχέσιν\nδιαφυλάττων καὶ ἐν ταῖς εὐκράτοις, οἱ δὲ ἀπʼ αὐτοῦ\nπρὸς τοὺς πόλους ἰόντες κύκλοι οὐκέτι· ἀλλʼ ὁπόσοι\nμὲν αὐτῶν ὡς πρὸς τὸν βόρειον ἴασι πόλον, τούτων\nτὰ μὲν μείζονα τμήματα ὑπὲρ γῆς γίνεται ἀναγκαίως,\nτούτων ὑψηλοτέρων ὄντων ἐν τῇ ἡμετέρᾳ εὐκράτῳ, τὰ\nδὲ μείονα ὑπὸ γῆς· ὁπόσοι δὲ ὡς πρὸς τὸν νότιον,\n\n\n\nἔμπαλιν τὰ μὲν μείζονα ὑπὸ γῆν ἴσχουσι τῶν τμημάτων,\nτὰ δὲ ἐλάττονα ὑπὲρ γῆς. Ὑπὸ γῆς καὶ ὅλον τὸν\nἀνταρκτικὸν κεκρυμμένον εἶναι συμβαίνει, τῶν βορείων\nκλιμάτων ἐχόντων ἀειφανῆ τὸν ἀρκτικόν.\nΚαὶ κατὰ μὲν τὴν ἡμετέραν εὔκρατον οὕτως ἔχει,\nκατὰ δὲ τὴν ἀντεύκρατον ἀντεστραμμένως. Τὰ γὰρ ἡμῖν\nταπεινὰ ἐκείνοις ὑψηλὰ γίνεται, καὶ ἔμπαλιν, ὡς ἀπὸ\nτῶν νοτίων ἐπὶ τὰ βόρεια τοῦ κόσμου ἐκείνοις ἐγκεκλιμένο.\nἈπὸ γὰρ τῶν ὑπὸ τὸν ἰσημερινὸν ἐκεῖσε\nπορευομένων ὁ μὲν βόρειος πόλος ἀφανὴς γίνεται, ὁ\nδὲ νότιος ἐξαίρεται· καὶ οὕτω τὰ ἐκείνοις ὑψηλὰ ἡμῖν\nταπεινὰ γίνεται, καὶ ἔμπαλιν· ὥστε καὶ ὁ ἀρκτικὸς\nαὐτοῖς κέκρυπται κύκλος, ὁ δʼ ἐναντίος ἴσον ἐξῆρται.\nΤούτων δὲ οὕτως ἐχόντων, ὁ ἥλιος, ἀπὸ τροπῶν\nἐπὶ τροπὰς τὴν διὰ τοῦ ζῳδιακοῦ πορείαν ποιούμενος\nφανερὸς ὤν, ἐφάπτεται τῶν κύκλων πάντων, οἳ μεταξὺ\nτῶν τροπικῶν εἰσιν. Ὁπόταν μὲν οὖν ἀπὸ τῶν βορείων\nἐπὶ τὰ νότια ἰὼν τοῦ χειμερινοῦ τροπικοῦ ἐφάψηται,\nβραχυτάτην ἡμῖν τὴν ἡμέραν ποιεῖ. Ὁ γὰρ κύκλος\nοὗτος πάντων, ὧν ψαύει ὁ ἥλιος, ὑπὸ γῆς μὲν μέγιστον\nτμῆμα ἔχει, ἐλάχιστον δὲ ὑπὲρ γῆς, καὶ οὕτω\nτὴν μὲν ἡμέραν ἐλαχίστην, μεγίστην δὲ τὴν νύκτα ποιεῖ\nἀναγκαίως ἐν τῇ ἡμετέρᾳ εὐκράτῳ. Ὁπότον δʼ ἐφαψάμενος\nτοῦ χειμερινοῦ πρὸς ἡμᾶς πάλιν ὑποστρέφῃ,\nἐπὶ τὰ ὑψηλότερα τοῦ κόσμου ἀνατρέχων ἀεὶ κύκλοις\n\n\n\nἐντυγχάνει μείζονα τοῦ χειμερινοῦ τμήματα ὑπὲρ γῆς\nἔχουσι· καὶ οὕτως ἐκ τοῦ πρὸς λόγον αὐξομένην\nπαρέχεται τὴν ἡμέραν, μέχρι μὲν τῆς πρὸς τὸν ἰσημερινὸν\nπορείας ἔτι μικροτέραν τῆς νυκτὸς διαμένουσαν·\nἐπὰν δὲ τοῦ ἰσημερινοῦ ἐφάψηται, ἐφʼ οὗ ἴσον τὸ\nὑπὲρ γῆς καὶ ὑπὸ γῆς ἐστιν, ἰσημερίαν ποιεῖ. Καὶ\nλοιπόν, ἐντεῦθεν ἐπὶ τὸν θερινὸν ἀνατρέχων, ἐπεὶ κύκλοις\nἐντυγχάνει μείζονα τὰ ὑπὲρ γῆς ἔχουσι τμιήματα,\nμείζους ἀναγκαίως καὶ τὰς ἡμέρας παρέχεται τῶν\nνυκτῶν, τῆς τοιαύτης αὐξήσεως προιούσης, μέχρις ἂν\nπελάσῃ τῷ θερινῷ κύκλῳ, ὃς μέγιστον ὑπὲρ γῆς καθʼ\nἡμᾶς ἔχει τμῆμα πάντων ὧν ἐφάπτεται κύκλων ὁ\nἥλιος. Καὶ διὰ τοῦτο τὴν ἐν τῇ θερινῇ τροπῇ ἡμέραν\nμεγίστην παρέχεται. Ἐντεῦθεν δʼ ὡς ἐπὶ τὰ νότια\nκατιὼν ἐλάττονα τοῦ θερινοῦ ὑπὲρ γῆς τμήματα ἐκ\nτοῦ πρὸς λόγον ἔχουσι κύκλοις ἐντυγχάνων, μειουμένην\nπαρέχεται τὴν ἡμέραν, μείζονα μέντοι τῆς νυκτός,\nμέχρι πελάσῃ τῷ ἰσημερινῷ, διαμένουσαν. Ἐπὰν δὲ\nτούτου ἐφαψάμενος φθινοπωρινὴν ἰσημερίαν ποιήσῃ,\nεὐθέως διελθὼν αὐτὸν ἐφάπτεται κύκλων, οἵ ἐλάττονα\nτὰ ὑπὲρ γῆς τμήματα ἔχουσι· καὶ οὕτως ἀπὸ φθινοπωρινῆς\nἰσημερίας μείζους αἱ νύκτες τῶν ἡμερῶν γίνονται.\nΚαὶ μένει μὲν ἡ ἡμέρα μειουμένη, μέχρις ἄν\nπελάσῃ τῷ χειμερινῷ, ἡ δὲ νύξ τῆς ἡμέρας μένει μείζων,\nμέχρις ὅτου κατὰ τὴν ἀπὸ τοῦ χειμερινοῦ τροπήν,\nαὐξανομένην ἀπὸ τῆς ὑπὸ τούτου ὑποστροφῆς παρεχόμενος\nτὴν ἡμέραν, πελάσῃ τῷ ἰσημερινῷ καὶ ἰσημερίαν\nἐαρινὴν ποιήσῃ.\nΟὕτωο δὲ τῶν κατὰ τοὺς προειρημένους κύκλους\nἐχόντων, ἐπεὶ οἱ ἡμῖν ὄντες ταπεινοὶ τοῖς ἔχουσι τὴν\nἀντεύκρατον ὑψηλοὶ καὶ ἐξηρμένοι γίνονται, καὶ ἔμπαλιν,\nοὕτω καὶ ὁ μὲν ἡμέτερος θερινὸς κύκλος ἐκείνοις\nχειμερινὸς γίνεται, ἐλάχιστον ἔχων ὑπὲρ γῆς τμῆμα,\nὁ δʼ ἐκείνων θερινὸς ἡμῖν χειμερινός ἐστι. Καὶ αὕτη\nἐστὶν ἡ αἰτία τοῦ ἀντεστράφθαι τὰ κατὰ τὰς ὥρας\nκαὶ αὐξήσεις καὶ μειώσεις τῶν ἡμερῶν τε καὶ νυκτῶν\nἐν ταῖς ἀντευκράτοις, καὶ τὸ σύνολον τῆς καθολικῆς\nαὐξήσεως καὶ μειώσεως τῶν ἡμερῶν τε καὶ νυκτῶν,\nἐν τῇ διακεκαυμένῃ οὐδενὸς τοιούτου γινομένου, ἀλλὰ\nδιὰ παντὸς ἰσημερίας οὔσης, ἐπεὶ πάντων τῶν παραλλήλων\nἴσα μέρη ὑπὲρ γῆς καὶ ὑπὸ γῆς ἐστι.\nΔιὰ δὲ τοῦ ζῳδιακοῦ τὴν προαιρετικὴν κίνησιν\nποιούμενος ὁ ἥλιος καὶ ἄλλοτε ἄλλα μέρη αὐτοῦ καταλαμβάνων\nκαὶ οὕτως τὰς ὥρας ἐπιτελῶν, τροπὴν μὲν\nθερινὴν ποιεῖ, ὅταν ἔγγιστα τῆς οἰκήσεως ἡμῶν γενόμενος\nβορειότατον κύκλον γράψῃ καὶ μεγίστην ἡμέραν\nποιήσῃ, ἐλαχίστην δὲ νύκτα· τροπὴν δὲ χειμερινὴν\nποιεῖ, ὅταν πορρωτάτω τῆς οἰκήσεως ἡμῶν γενόμενος\nκαὶ ταπεινότατος ὡς πρὸς τὸν ὁρίζοντα νοτιώτατον\nγράψῃ κύκλον, μεγίστην μὲν τῶν ἐν τῷ ἐνιαυτῷ νύκτα\nποιῶν, ἡμέραν δὲ ἐλαχίστην. Ἰσημερίαν δὲ ἐαρινὴν\nποιεῖ, ὁπόταν ἀπὸ τῶν χειμερινῶν τροπῶν ἐπὶ τὰ βόρεια\nκαὶ τὸν θερινὸν τροπικὸν ἰὼν καὶ μέσος ἀμφοῖν\nκατὰ τὴν πορείαν γενόμενος, εἰς δύο ἴσα διαιροῦντα\n\n\n\nτὸν κόσμον γράψῃ κύκλον καὶ οὕτως ἴσην τὴν ἡμέραν\nτῇ νυκτὶ ποιήσῃ. ψθινοπωρινὴν δὲ ἰσημερίαν ποιεῖ,\nὁπόταν ἀπὸ τοῦ θερινοῦ τροπικοῦ ἐπὶ τὰ νότια καὶ\nτὸν χειμερινὸν τροπικὸν ὑποστρέφων καὶ μεσαίτατος\nὁμοίως ἀμφοῖν γενόμενος, τὸν αὐτὸν ἰσημερινὸν γράψῃ\nκύκλον. Αὐξανομένας δὲ παρέχεται τὰς ἡμέρας, ἀπὸ\nτοῦ χειμερινοῦ τροπικοῦ ἐπὶ τὰ βόρεια τοῦ κόσμου\nὑποστρέφων, μειουμένας δέ, ἐκ τῶν ἐναντίων ἀπὸ τοῦ\nθερινοῦ τροπικοῦ ἐπὶ τὰ νότια κατιὼν καὶ τὸν χειμερινὸν\nτροπικόν.\nΠερὶ τῆς αὐξήσεως τῶν ἡμερῶν ἀνίσως γινομένης, καὶ διὰ τί\nτὰ νυχθήμερα ἄνισά ἐστι ταῖς τοῦ κόσμου περιστροφαῖς, καὶ\nπερὶ τῆς διακεκαυμένης, εἰ οἰκήσιμός ἐστιν.\nΑἱ δὲ αὐξήσεις καὶ μειώσεις τῶν ἡμερῶν τε καὶ\nνυκτῶν οὐ τὸ ἴσον ἑκάστης ἡμέρας προστιθέασι καὶ\nὑφαιροῦσιν, ἀλλʼ ὁπότε ἀρχὴν τοῦ αὔξεσθαι ἡ ἡμέρα\nλαμβάνει, τῷ μὲν πρώτῳ μηνὶ δωδέκατον αὔξεται τῆς\nὅλης ὑπεροχῆς, ᾗ ὑπερέχει ἡ μεγίστη τὴν ἐλαχίστην\nἡμέραν, τῷ δὲ δευτέρῳ ἕκιον, τῷ δὲ τρίτῳ τέταρτον,\nκαὶ τῷ τετάρτῳ ὁμοίως τέταρτον, τῷ δὲ πέμπτῳ ἕκιον,\nτῷ δὲ ἕκτῳ δωδέκατον. Ὥστε εἰ ὥραις ἓξ ὑπερέχει ἡ\nμεγίστη τὴν ἐλαχίστην ἡμέραν, τῷ μὲν πρώτῳ μηνὶ\nἡμιώριον προστεθήσεται τῇ ἡμέρᾳ, τῷ δὲ δευτέρῳ ὥρα,\nτῷ δὲ τρίτῳ ὥρα καὶ ἥμισυ, ὡς τῇ τριμήνῳ τριῶν\nὡρῶν γίνεσθαι τὴν προσθήκην· καὶ τῷ τετάρτῳ ὁμοίως\nὥρα καὶ ἥμισυ προστεθήσεται, τῷ πέμπτῳ ὥρα, τῷ\n\n\n\nἐσχάτῳ ἡμιώριον. Καὶ οὕτως ἀναπληρωθήσονται αἱ ἕξ\nὧραι, καθʼ ἅς ὑπερέχει ἡ μεγίστη τὴν ἐλαχίστην ἡμέραν.\nἩ δὲ αἰτία τοῦ μὴ ἴσας γίνεσθαι τὰς προσθήκας\nτοιάδε τίς ἐστιν. Ὁ ζῳδιακός, διʼ οὗ τὴν πορείαν\nποιεῖται ὁ ἥλιος, λοξὸς ὢν καὶ τέμνων τὸν ἰσημερινὸν\nκατὰ δύο σημεῖα, τῶν δὲ τροπικῶν ἑκατέρου καθʼ ἵν\nσημεῖον ψαύων, τὸν μὲν ἰσημερινὸν καὶ τοὺς πλησίον\nαὐτοῦ παραλλήλους ὀρθότερος τέμνει, καὶ ὀλίγου\nδεῖν πρὸς ὀρθὰς γωνίας· τοῖς δὲ τροπικοῖς πλαγιώτερος\nκαὶ ἐπὶ πλέον ἐγκεκλιμένος παράκειται, καὶ οὕτως\nὀξείας ποιῶν τὰς γωνίας αἴτιος γίνεται τοῦ σχολαιότερον\nαὐτοῖς καὶ προσιέναι καὶ ἀφίστασθαι τὸν ἥλιον.\nΔιὰ γὰρ τοῦ ζῳδιακοῦ λοξοῦ ὄντος τὴν πορείαν ποιούμενος\nσχολαιότερος ἀφίσταται τῶν τροπικῶν· κατὰ δὲ\nτὸν ἰσημερινόν, ὀρθοτέρου αὐτοῦ ὄντος, ἀθρουστέρας\nκαὶ τὰς προσόδους τὰς πρὸς αὐτὸν καὶ τὰς ἀπʼ αὐτοῦ\nἀναχωρήσεις ποιεῖται, δαιμονίως τῆς προνοίας τοιαύτην\nτὴν σχέσιν τοῦ ζῳδιακοῦ πρὸς τοὺς τροπικοὺς\nἐργασαμένης ὑπὲρ τοῦ λεληθυίας, ἀλλὰ μὴ ἀθρόας\nγίνεσθαι τὰς τῶν ὡρῶν μεταβολάς.\nΟὐδὲ οἱ μεταξὑ τῶν τροπικῶν καὶ ἰσημερινοῦ χρόνοι\nἱσοι εἰσίν. Ἀπὸ μὲν γὰρ ἐαρινῆς ἰσημερίας μέχρι\nθερινῶν τροπῶν ἡμέραι εἰσὶν ??δʹ καὶ ἥμισυ, ἀπὸ δὲ\nθερινῆς τροπῆς μέχρι φθινοπωρινῆς ἰσημερίας ἡμέραι\n??βʹ καὶ ῆμισυ, ἀπὸ δὲ ταύτης τῆς ἰσημερίας ἄχρι χειμερινῆς\nτροπῆς πη, ἀπὸ δὲ χειμερινῆς τροπῆς ἐπὶ\nἐαρινὴν ἰσημερίαν ??ʹ καὶ τέταρτον.\nἘπιζητεῖται οὖν, πῶς ἴσων ὄντων τῶν τοῦ ζῳδιακοῦ\nτεταρτημορίων οὐκ ἐν ἴσῳ χρόνῳ ὁ ἥλιος αὐτὰ\nδιέξεισι. Ῥητέον οὖν, ὅτι, εἰ διʼ αὐτοῦ τοῦ ζῳδιακοῦ\nτὴν πορείαν ὁ ἥλιος ἐποιεῖτο, ἐν ἴσῳ ἄν χρόνῳ πάντα\nτὰ μέρη αὐτοῦ διῄει· νῦν δὲ ὑπόκειται ὁ ἡλιακὸς κύκλος\nτῷ μέσῳ τοῦ ζῳδιακοῦ πολὑ προσγειότερος ὢν\nαὐτοῦ. Ἀλλὰ εἰ καὶ ὑποκείμενος ὁ ἡλιακὸς τῷ ζῳδιακῷ\nτὸ αὐτὸ εἶχεν αὐτῷ κέντρον, καὶ ὡς ἐν ἴσῳ ἂν\nχρόνῳ τὰ τέσσαρα μέρη τοῦ οἰκείου κύκλου ὁ ῆλιος\nδιῄει· αἰ γὰρ ἀπὸ τῶν τροπικῶν τε καὶ ἰσημερινῶν\nἑλκόμεναι διάμετροι εἰς ἴσα ἔτεμνον ἂν τέσσαρα καὶ\nτὸν ἡλιακὸν κύκλον· νυνὶ δὲ οὐ τὸ αὐτὸ κέντρον ἔχειν\nαὐτοὺς συμβέβηκεν, ἀλλʼ ἔκκεντρός ἐστιν ὁ ἡλιακὸς\nκύκλος. Καὶ διὰ τοῦτο οὐ τέμνεται εἰς τέσσαρα ἴσα\nὑπὸ τῶν προειρημένων διαμέτρων, ἀλλʼ εἰσὶν ἄνισοι\nαὐτοῦ αἱ περιφέρειαι. Μόνοι γὰρ οἱ τοῖς αὐτοῖς κέντροις\nκεχρημένοι κύκλοι εἰς ἴσα ἔχουσι τεμνομένας τὰς\nπεριφερείας ὑπὸ τῶν διαμέτρων, οἱ δὲ ἔκκεντροι οὐκέτι.\nἜκκεντρος οὖν ὢν ὁ ἡλιακὸς χύκλος ἄν εἰς δώδεκα\nδιαιρεθῇ παραπλησίωος τῷ ζῳδιακῷ, ἴσοις τμήμασι\nτοῦ ζῳδιακοῦ ἄνισα τμήματα ὑποκείσεται τοῦ\nἡλιακοῦ. Καὶ μέγιστον μὲν ἔσται αὐτοῦ τμῆμα τὸ\nὑποκείμενον τοῖς διδύμοις, ἐλάχιστον δὲ τὸ τῷ τοξότῃ.\nὍθεν καὶ τοῦτον μὲν ἐν ἐλαχίστῳ διέρχεται χρόνῳ,\nτοὺς δὲ διδύμους ἐν μηκίστῳ, ἐνταῦθα μὲν ὑψηλότατος\nὤν, ἐν δὲ τῷ τοξότῃ προσγειότατος, ἐν δὲ τοῖς\nἄλλοις ἀναλόγως. Ὅθεν καὶ τὸν κύκλον αὐτοῦ ἔκκεντρον\n\n\n\nεἶναι συμβέβηκεν, οὐ κατὰ τὸ αὐτὸ ὕψος ἀεὶ\nκινουμένου, ἀλλὰ καὶ ὑψουμένου κατὰ τὴν πορείαν\nκαὶ πάλιν ἐπὶ τὰ προσγειότερα φερομένου.\nΟὐδὲ τὰ νυχθήμερα δὲ πάντα λόγῳ ἀκριβεῖ ἴσα\nἐστὶν ἀλλήλοις, ὡς ὑπονοεῖται, ἀλλὰ μόνον πρὸς αἴσθησιν.\nμὲν γὰρ αὐτοῦ τοῦ κόσμου περιφορὰ μείων\nἐστὶ παντὸς νυχθημέρου· ἀναγκαίως, παντὶ τῷ δρόμῳ\nτοῦ κόσμου θᾶττον τοῦ νυχθημερινοῦ διαστήματος τὸν\nἑαυτοῦ κύκλον διεξάγοντος, ὅ τὴν ἐναντίαν ἰὼν τῷ\nκόσμῳ ὁ ἥλιος πρόεισιν. Ἐκπεριελθόντος γὰρ τοῦ\nκόσμου ἐπὶ τὸ αὐτὸ σημεῖον, οὔπω ἐπὶ τῇ ἀνατολῇ ὁ\nῆλιος θεωρεῖται, ἀλλʼ ὁπόταν ἡ περιφέρεια τοῦ κύκλου\nἀνενεχθῇ, ἥν διήνυσε τῷ νυχθημέρῳ κατὰ τὴν προαιρετικὴν\nκίνησιν ὁ ἥλιος, τότε καὶ αὐτὸς ἐπὶ τῇ ἀνατολῇ\nφαίνεται. Κί μὲν οὖν πάντα τὰ δωδεκατημόρια\nτοῦ ζῳδιακοῦ ἴσα ὄντα ἐν ἴσῳ καὶ ἀνέτελλε χρόνῳ,\nσυνέβαινεν ἂν καὶ τὰ νυχθήμερα πάντα ἴσα εἶναι·\nνυνὶ δὲ τὰ μὲν θερινὰ ζῴδια ὀρθὰ μὲν ἀναφέρεται,\nλοξὰ δὲ καταδύεται. Καὶ ὀρθίοις ἀναφερομένοις αὐτοῖς\nμακρότερος ὁ τῆς ἀνατολῆς γίνεται χρόνος· καὶ\nτὰ μέρη οὖν αὐτῶν, ἅ τῷ νυχθημέρῳ διέρχεται ὁ ῆλιος,\nἀναλόγως βραδίονα τὴν ἀνατολὴν ποιεῖται. Τὸ δʼ\nἔμπαλιν τούτων ἐπὶ τῶν χειμερινῶν γίνεται ζῳδίων.\nΚαὶ οὕτως αἰ μὲν τοῦ αἰθέρος περιστροφαὶ ἴσαι εἰσί,\nτὰ δὲ νυχθήμερα οὐκέτι, πρός γε τὸν ἀκριβέστατον\nλόγον.\nΣχολαιότερον δέ, καθάπερ ἔφαμεν, τοῦ ἡλίου προσιόντος\nτοῖς τροπικοῖς καὶ ἀποχωροῦντος, καὶ διὰ τοῦτο\n\n\n\nἐπὶ πλέον περὶ αὐτοὺς ἐγχρονίζοντος, καὶ οὐκ ὄντων\nἀοικήτων τῶν ὑπʼ αὐτοῖς οὐδὲ τῶν ἔτι ἐνδοτέρω\n(ἡ γὰρ Συήνη ὑπὸ τῷ θερινῷ κεῖται κύκλῳ, ἡ δʼ Αἰ.\nθιοπία ἔτι ταύτης ἐνδοτέρω), ἀπὸ τούτων ὁ Ποσειδώνιος\nτὸ ἐνδόσιμον λαβὼν καὶ πᾶν τὸ ὑπὸ τὸν ἰσημερινὸν\nκλίμα εὔκρατον εἶναι ὑπέλαβε. Καὶ πέντε\nζώνας εἶναι τῆς γῆς τῶν εὐδοκίμων φυσικῶν ἀποφηναμένων,\nαὐτὸς τὴν ὑπʼ ἐκείνων διακεκαῦσθαι λεγομένην\nοἰκουμένην καὶ εὔκρατον εἶναι ἀπεφήνατο. που\nγάρ, φησίν, ἐπὶ πλέον τοῦ ἡλίου περὶ τοὺς τροπικοὺς\nδιατρίβοντος, οὐκ ἔστιν ἀοίκητα τὰ ὑπʼ αὐτοῖς, οὐδὲ\nτὰ ἔτι τούτων ἐνδοτέρω, πῶς οὐκ ἂν πολὑ πλέον τὰ\nὑπὸ τῷ ἰσημερινῷ εὔκρατα εἴη, ταχέως τῷ κύκλῳ\nτούτῳ καὶ προσιόντος τοῦ ἡλίου καὶ πάλιν ἴσῳ τάχει\nἀφισταμένου αὐτοῦ καὶ μὴ ἐγχρονίζοντος περὶ τὸ κλίμα,\nκαὶ μὴν διὰ παντός, φησίν, ἴσης τῆς νυκτὸς τῇ ἡμέρᾳ\nοὔσης ἐνταῦθα καὶ διὰ τοῦτο σύμμετρον ἐχούσης\nπρὸς ἀνάψυξιν τὸ διάστημα; Καὶ τοῦ ἀέρος τούτου\nἐν τῷ μεσαιτάτῳ καὶ βαθυτάτῳ τῆς σκιᾶς ὄντος, καὶ\nὄμβροι γενήσονται καὶ πνεύματα δυνάμενα ἀναψύχειν\nτὸν ἀέρα· ἐπεὶ καὶ περὶ τὴν Αἰθιοπίαν ὄμβροι συνεχεῖς\nκαταφέρεσθαι ίστοροῦνται περὶ τὸ θέρος καὶ μάλιστα\nτὴν ἀκμὴν αὐτοῦ· ἀφʼ ὡν καὶ ὁ Νεῖλος πληθύειν τοῦ\nθέρους ὑπονοεῖται.\nὉ μὲν οὖν Ποσειδώνιος οὕτω φέρεται. Καὶ δεήσει,\nἄν οὕτως ἔχῃ τὰ ὑπὸ τῷ ἰσημερινῷ, δὶς τοῦ ἔτους\nγίνεσθαι τὰς ὥρας παρʼ αὐτοῖς, ἐπειδὴ καὶ ὁ ἥλιος\nδὶς αὐτοῖς κατὰ κορυφὴν γίνεται, δύο γε ἰσημερίας\n\n\n\nποιῶν. Οἱ δὲ ἀντιλέγοντες τῇ δόξῃ ταύτῃ τοῦ Ποσειδωνίου\nφασίν, ὅτι ἕνεκα μὲν τοῦ ἐπὶ πλέον πρὸς τοῖς\nτροπικοῖς διατρίβειν τὸν ἤλιον οὐ δεῖ ὑγιῆ τὴν περὶ\nτούτου δόξαν εἶναι τοῦ Ποσειδωνίου. Ἀλλʼ ἀπὸ μὲν\nτῶν τροπικῶν πάλιν ἐπὶ πλέον ὁ ἥλιος ἀφίσταται, καὶ\nοὕτω καὶ ὁ ὑπʼ αὐτοῖς ἀὴρ ἐπὶ πλέον ἀναψύχεται, καὶ\nδύναται ταῦτα τὰ κλίματα οἰκεῖσθαι· τοῦ δὲ ἰσημερινοῦ\nμέσου τῶν τροπικῶν ὄντος καὶ πρὸς ὀλίγον ἀφίσταται\nκαὶ ταχεῖαν τὴν ἐπʼ αὐτὸν ὑποστροφὴν ποιεῖται.\nΚαὶ τὰ μὲν ὑπὸ τοῖς τροπικοῖς καταδέχεται τὰ ἀπὸ\nτῶν κατεψυγμένων ζωνῶν ἐτήσια πνεύματα, καὶ παραμυθούμενα\nτὸν ἀπὸ τοῦ ἡλίου φλογμὸν καὶ ἀναψύχοντα\nτὸν ἀέρα· μέχρι δὲ τοῦ ἰσημερινοῦ ταῦτα οὐχ οἷά τε\nδιῖκνεῖσθαι· εἰ δὲ διίξεται, θερμὰ καὶ φλογώδη τῷ\nμήκει τῆς πορείας ὑπὸ τοῦ ἡλίου γενήσεται. Τῳ τε\nἴσην εἶναι τὴν νύκτα τῇ ἡμέρᾳ οὐδὲν ἂν καθʼ αὐτὸ\nδύναιτο πρὸς ἀνάψυξιν τοῦ ἐκεῖ ἀέρος, ἀφάτῳ τε τῇ\nδυνάμει τοῦ ἡλίου κεχρημένου καὶ ὀρθὴν καὶ ἔντονον\nἐπὶ τοῦτο τὸ κλίμα διὰ παντὸς ἀποπέμποντος τὴν\nἀκτῖνα, ἐπεί γε μὴ ἀξιόλογον ἀπʼ αὐτοῦ τὴν ἀπόκλισιν\nποιεῖται. Τπονοεῖται δὲ ὑπὸ τῶν φυσικῶν, τὸ πλεῖστον\nτῆς μεγάλης θαλάσσης κατὰ τοῦτο τὸ κλίμα ὑποβεβλῆσθαι,\nεἰς τροφὴν τοῖς ἄστροις μεσαίτατον ὑπάρχον.\nστε οὐκ ὀρθῶς ἔοικεν ἐνταῦθα φέρεσθαι ὁ\nΠοσειδώνιος.\nΠερὶ τῶν τῆς γῆς οἰκήσεων.\nὍλης δὲ τῆς γῆς καθʼ ὑπόθεσιν οἰκουμένης, τῶν\nοἰκήσεων αἱ μὲν περίσκιοι, αἰ δὲ ἑτερόσκιοι, αἱ δὲ ἀμφίσκιοι\nγενήσονται. Περίσκιοι μὲν αἱ ὑπὸ τοῖς πόλοις,\nἐν αἷς καὶ εἰς ἡμέραν καὶ νύκτα ὁ ἐνιαυτὸς διαιρεθήσεται,\nὁρίζοντος μὲν γινομένου παρʼ αὐτοῖς τοῦ\nἰσημερινοῦ, ζῳδίωον δὲ ἕξ διὰ παντὸς τῶν αὐτῶν ὑπὲρ\nγῆς ὄντων καὶ ἕξ ὑπὸ γῆν. Κύκλον οὖν περιγράφουσαι\nπαρʼ αὐτοῖς αἱ σκιαὶ περισκίους αὐτοὺς ποιοῦσι,\nπαραπλησίως τοῖς μύλοις ἐν τοῖς ὑπὸ τοὺς πόλους κλίμασι\nστρεφομένου τοῦ κόσμου. Ἑτερόσκιοι δέ εἰσιν αἱ\nεὔκρατοι, ἐπεί, ὅταν περὶ μεσημβρίαν γένηται ὁ ῆλιος,\nτῶν μὲν τὴν βορείαν ἐχόντων ζώνην πρὸς βοῤῥᾶν\nἀποκλίνουσιν αἱ σκιαί, τῶν δὲ τὴν ἀντεύκρατον ἡμῖν\nπρὸς νότον. Ἀμφίσκιοι δὲ οἱ ὑπὸ τῷ ἰσημερινῷ γενήσονται.\nΠρὸς νότον μὲν γὰρ ἀπιόντος καὶ ὡς πρὸς\nτὸν χειμερινὸν ἀπὸ τοῦ ἰσημερινοῦ κύκλου τοῦ ἡλίου,\nπρὸς βορρᾶν ἀποκλίνουσιν αὐτῶν αἱ σκιαί, πρὸς δὲ\nτὸν θερινὸν ἀπὸ τοῦ ἰσημερινοῦ πορευομένου, πρὸς\nνότον ἂν τρέποιντο. Καὶ τοιαύτη μέν ἐστιν ἡ περὶ\nτὰς ζώνας τῆς γῆς διαφορά.\nἜτι δὲ δεῖ κἀκεῖνο ἐγνωκέναι ἐνταῦθα, ὅτι κατἀ\nταὐτὸν αὔξεται ἡ νὑξ καὶ μειοῦται ἡ ἡμέρα πᾶσι τοῖς\nἔχουσι τὴν ἡμετέραν εὔκρατον· οὐ μὴν ἡ ἴση γε προσθήκη\nκαὶ ὑφαίρεσις παρὰ πᾶσίν ἐστιν, ἀλλὰ πολλή\nἐστιν ἡ ἐν τούτοις παραλλαγή, τοῖς μὲν ἐλαχίστης\n\n\n\nγινομένης προσθήκης καὶ ὑφαιρέσεως, τοῖς δὲ μεγίστης,\nτοῖς δὲ μέσης. Τούτου δʼ σἴτίον ἐστι τὸ μὴ\nἐπίσης παρὰ πᾶσιν ἐγκεκλίσθαι τὸν κόσμον, μηδὲ τὸν\nβόρειον τῶν πόλων τὰς ἴσας μοίρας ἀπὸ τοῦ ὁρίζοντος\nἐξῆρθαι, ἀλλὰ τοῖς μὲν πρὸς μεσημβρίαν οἰκοῦσιν ὀλίγον,\nτοῖς δὲ πρὸς ἄρκτον ἐπὶ πλέον, τοῖς δὲ μέσοις\nτούτων μέσως. Πρὸς μεσημβρίαν μὲν γὰρ ἀπʼ ἄρκτου\nπορευομένοις ταπεινότερος ὁ πόλος γίνεται ἀναγκαίως,\nκαὶ μεῖον τὸ ἔγκλιμα τοῦ κόσμου, ἐκεῖθεν δὲ πρὸς\nἄρκτον ἰοῦσι τοὐναντίον. Ἐν μὲν γὰρ τῇ ὑπὸ τὸν\nἰσημερινὸν γῇ ἑκάτερος τῶν πόλων ἐπὶ τοῦ ὁρίζοντος\nθεωρεῖται, καὶ πάντων τῶν παραλλήλων ἴσα ὑπὲρ γῆν\nκαὶ ὑπὸ γῆν τμήματά ἐστιν, ὡς εἴρηται. Καὶ τοῦ\nπαρʼ αὐτοῖς ὁρίζοντος ὁ ἄξων διάμετρος γίνεται, καὶ\nοὔτε ἀειφανὲς οὔτε ἀφανές τι τῶν ἄστρων παῤ αὐτοῖς\nἐστιν. Ἐκεῖθεν δὲ πρὸς ἡμᾶς ἰοῦσιν ἐν σφαιρικῷ\nσχήματι τῆς γῆς ὅ τε πόλος ἐξαίρεται ὁ παῤ ἡμῖν,\nκαὶ οἱ ὁρίζοντες μεταπίπτουσι, καὶ ὁ ἄξων οὐδενὸς ἔτι\nδιάμετρος γίνεται αὐτῶν διὰ τὴν γινομένην ἔγκλισιν,\nτοῦ κόσμου ἀπὸ τοῦ ἐπιπέδου ἐξαιρομένου κατὰ τὸ\nτοῦ πόλου ὕψωμα, καὶ κύκλοι ἀρκτικοὶ ἄλλοι παῤ ἄλλοις\nγίνονται κατὰ τὰς τῶν ὁριζόντων μεταπτώσεις.\nΔεῖ γὰρ τοὺς ἀρκτικοὺς τὰ παῤ ἑκάστοις ἀειφανῆ τῶν\nἄστρων περιέχοντας γράφεσθαι πόλου διαστήματι ἀπὸ\nτοῦ παῤ ἑκάστοις ὁρίζοντος. Τοῖς μὲν οὖν πλησίον\nτῆς διακεκαυμένης καὶ πρὸς μεσημβρίαν οἰκοῦσιν ἐλάχιστοι\nγίνονται οἱ ἀρκτικοὶ διὰ τὸ καὶ τὴν ἔγκλισιν\n\n\n\nτοῦ κόσμου βραχεῖαν εἶναι καὶ τὸν πόλον ὀλίγον ἀπὸ\nτοῦ ὁρίζοντος ἐξηρμένον φαίνεσθαι· τοῖς δὲ πρὸς\nἄρκτον καὶ πλησίον τῆς κατεψυγμένης ἀνάγκη καὶ τοὺς\nἀρκτικοὺς μεγίστους εἶναι διὰ τὸ καὶ τὸν πόλον ἀξιόλογον\nἔχειν τὸ ἀπὸ τοῦ ὁρίζοντος ὕψωμα καὶ τὸν\nκόσμον ἀκολούθως ἐπὶ πλεῖστον ἐγκεκλίσθαι· ὅσοι δὲ\nτὸ μεσαίτατον ἔχουσιν ἄρκτου καὶ μεσημβρίας, ὧν καὶ\nοἱ Ἔλληνές εἰσι καὶ πάντες οἱ τὸν αὐτὸν ἔχοντες\nπαράλληλον κύκλον, τούτοις πάντα μέσως ἔχει τὰ προειρημένα.\nὭστε καὶ τῶν παραλλήλων κύκλων οἱ ὑπὸ\nτῶν παῤ ἑκάστοις ὁριζόντων τεμνόμενοι ἐν μὲν τῇ\nδιακεκαυμένῃ εἰς ἴσα, ἐν δὲ τοῖς ἄλλοις κλίμασιν εἰς\nἄνισα τέμνονται· σύμμετρα δὲ ἕξει παρὰ τούτοις τά τε\nὑπὲρ γῆν καὶ ὑπὸ γῆν μείζω καὶ ἐλάττω τμήματα.\nΚαὶ οὕτω καὶ τὰ κατὰ τὰς αὐξήσεις καὶ μειώσεις τῶν\nἡμερῶν τε καὶ νυκτῶν τῆς ἀναλογούσης ἕξεται συμμετρίας.\nΟἱ δὲ πλησίον τῆς διακεκαυμένης οἰκοῦντες\nοὐκ ἀξιολόγους ἔχουσι τὰς αὐξήσεις καὶ μειώσεις τῶν\nἡμερῶν τε καὶ νυκτῶν διὰ τὸ πρὸς ὀλίγον παῤ αὐτοῖς\nτὸν κόσμον ἐγκεκλιμένον ὀλίγην ποιεῖν παραλλαγὴν\nτῆς περὶ τοὺς παραλλήλους τομῆς, καθʼ ἣν εἰς\nἄνισα ὑπὸ τῶν ὁριζόντων τέμνονται. Τοῖς δὲ τῇ\nκατεψυγμένῃ τὸ κλίμα παρακείμενον ἔχουσι πάνυ πολλή\nἐστιν ἡ κατὰ τὰς αὐξήσεις τῶν ἡμερῶν τε καὶ νυκτῶν\nπαραλλαγή, τοῦ τε κόσμου ἐπὶ πλεῖστον παῤ αὐτοῖς\nἐγκεκλιμένου καὶ τοῦ πόλου ἀξιόλογον ἔχοντος τὸ ἀπὸ\nτοῦ ὁρίζοντος ὕψος καὶ διὰ τοῦτο μέγιστον τὸν παῤ\nαὐτοῖς ἀρκτικὸν ποιοῦντος, ὡς μὴ πολὺ τοῦ θερινοῦ\n\n\n\nἀφεστάναι αὐτὸν κύκλου. Οἷς ἀκολούθως οἱ παῤ αὐτοῖς\nὁρίζοντες ἀμετροτάτην τὴν εἰς ἄνισα τῶν παραλλήλων\nποιοῦνται τομήν. Ὅθεν καὶ τὰ κατὰ τὰς αὐξήσεις\nκαὶ μειώσεις τῶν ἡμερῶν τε καὶ νυκτῶν μεγίστης\nπαῤ αὐτοῖς ἔχεται παραλλαγῆς.\nΛέγεται γοῦν ἐν Βρεττανίᾳ, περὶ καρκίνον τοῦ\nἡλίου γινομένου καὶ τὴν μεγίστην ἡμέραν ποιοῦντος,\nὡς ὀκτὼ καὶ δέκα ὡρῶν ἰσημερινῶν γίνεται ἡ ἡμέρα,\nἓξ δὲ ἡ νύξ. Ὅθεν καὶ φῶς εἶναι παῤ αὐτοῖς νυκτὸς\nκατὰ τὸν χρόνον τοῦτον, αὐτοῦ παρὰ τὸν ὁρίζοντα τοῦ\nἡλίου παρατρέχοντος καὶ ἀποπέμποντος τὰς αὐγὰς ὑπὲρ\nγῆν· ὅπερ ἀμέλει καὶ παῤ ἡμῖν γίνεται, ὅταν πελάσῃ\nτῷ ὁρίζοντι, πολὺ τοῦ φωτὸς τὴν ἀνατολὴν αὐτοῦ\nπρολαμβάνοντος· ὅθεν καὶ ἐν Βρεττανίᾳ νυκτὸς εἶναι\nφῶς, ὡς καὶ ἀναγινώσκειν δύνασθαι. Καὶ γὰρ τοῦτό\nφασιν ἀναγκαιότατον εἶναι, παρὰ τὸν ὁρίζοντα τοῦ\nἡλίου τότε τὴν πορείαν ποιουμένου καὶ οὐ διὰ τῶν\nβαθυτέρων τῆς γῆς ἰόντος, διὰ τὸ ἐλάχιστον εἶναι παῤ\nαὐτοῖς τμῆμα ὑπὸ γῆν τοῦ θερινοῦ κύκλου. Περὶ δὲ\nτὴν Θούλην καλουμένην νῆσον, ἐν γεγονέναι φασὶ\nΠυθέαν τὸν Μασσαλιώτην φιλόσοφον, ὅλον τὸν θερινὸν\nὑπὲρ γῆς εἶναι λόγος, αὐτὸν καὶ ἀρκτικὸν γινόμενον\nαὐτοῖς. Παρὰ τούτοις, ὁπόταν ἐν καρκίνῳ ὁ\nἥλιος ᾖ, μηνιαία γενήσεται ἡ ἡμέρα, εἴγε καὶ τὰ μέρη\nπάντα τοῦ καρκίνου ἀειφανῆ ἐστι παῤ αὐτοῖς· εἰ δὲ\nμή, ἐφʼ ὅσον ἐν τοῖς ἀειφανέσιν αὐτοῦ ὁ ἥλιός ἐστιν.\nἈπὸ δὲ ταύτης τῆς νήσου προϊοῦσιν ὡς ἐπὶ τὰ ἀρκτικὰ\n\n\n\nἐκ τοῦ πρὸς λόγον καὶ ἕτερα μέρη πρὸς τῷ καρκίνῳ\nγίνοιτ᾿ ἂν ἀειφανῆ τοῦ ζῳδιακοῦ. Καὶ οὕτως, ἐφʼ\nὅσον τὰ παῤ ἑκάστοις φαινόμενα ὑπὲρ γῆς αὐτοῦ\nδιέρχεται ὁ ἥλιος, ἡμέρα γενήσεται. Καὶ ἔστι κλίματα\nτῆς γῆς ἀναγκαίως, ἐν οἷς καὶ διμηνιαία καὶ τριμηνιαία\nγίνεται ἡ ἡμέρα καὶ τεσσάρων καὶ πέντε μηνῶν. Ὑπὸ\nδὲ τὸν πόλον αὐτὸν ἓξ ζῳδίων ὑπὲρ γῆς ὄντων, ἐφʼ\nὅσον ταῦτα διέρχεται ὁ ἥλιος ἀειφανῆ ὄντα, ἡμέρα\nγενήσεται, τοῦ αὐτοῦ κύκλου καὶ ὁρίζοντος καὶ ἀρκτικοῦ\nγινομένου αὐτοῖς καὶ ἰσημερινοῦ. Τοῖς μὲν γὰρ\nἐν Θούλη συμπίπτει ὁ θερινὸς τροπικὸς τῷ ἀρκτικῷ,\nτοῖς δὲ ἔτι ἐνδοτέρω ὑπερβαίνει ὁ ἀρκτικὸς τὸν θερινὸν\nεἰς τὰ πρὸς τὸν ἰσημερινὸν μέρη, ἐκ τοῦ πρὸς\nλόγον τούτου γινομένου· τοῖς δʼ ὑπʼ αὐτῷ τῷ πόλῳ\nὁ ἰσημερινὸς τὰς τρεῖς λαμβάνει σχέσεις, ἀρκτικὸς μὲν\nγινόμενος, ὅτι περιλαμβάνει τὰ ἀειφανῆ τῶν ἄστρων,\nμηθενὸς ἀπλῶς παρὰ τούτοις ἢ δυομένου ἢ ἀνίσχοντος·\nὁρίζων δὲ γίνεται, ὅτι χωρίζει τὸ ὑπὲρ γῆς τοῦ κόσμου\nἡμισφαίριον ἀπὸ τοῦ ὑπὸ γῆν, ἰσημερινὸς δέ, ὅτι αὐτός\nἐστιν ὁ διαιρῶν αὐτοῖς εἰς ἴσα τὴν ἡμέραν καὶ\nτὴν νύκτα, ὅς καὶ τοῖς ἄλλοις μὲν πᾶσιν ἐπίσης ἰσημερινός\nἐστιν, οὐκέτι δὲ οὔτε ὁρίζων οὔτε ἀρκτικός.\nΚαὶ τὰ μὲν κατὰ τὰς διαφορὰς τῶν κατὰ τὰς ἡμέρας\nκαὶ τὰς νύκτας αὐξήσεών τε καὶ μειώσεων τοιαῦτά\nἐστι, παρὰ πᾶσιν ἐπίσης ἐξισουμένων τῶν σκοτισμῶν\nτε καὶ φωτισμῶν τοῦ ἀέρος. Ἐν μὲν γὰρ τῇ διακεκαυμένῃ\nἴσαι διὰ παντὸς αἱ νύκτες ταῖς ἡμέραις, ἐν\n\n\n\nδὲ τοῖς ἄλλοις κλίμασιν ἕτερον τρόπον ἐξισοῦται τὸ\nτοιοῦτον, τῶν παῤ ἑκάστοις μεγίστων ἡμερῶν ταῖς\nμεγίσταις νυξὶν ἐξισουμένων, μήτε τῶν σκοτισμῶν μήτε\nτῶν φωτισμῶν τοῦ ἀέρος παρά τισι πλεονεκτουμένων,\nἀλλʼ εἰς ἴσα τοῦ ὅλου ἐνιαυτοῦ διαιροῦντος ταῦτα.\nΑἴτιον δὲ πάσης τῆς περὶ τὰ προειρημένα διαφορᾶς\nἐστι τὸ τῆς γῆς σχῆμα σφαιρικὸν ὑπάρχον καὶ αὐτὸς\nπολὺ πρότερον ὁ σύμπας κόσμος. Ἐν ἑτέραις γὰρ σχημάτων\nἰδέαις οὐδὲν ἂν δύναιτο εἶναι τῶν προειρημένων.\nἘπιδείξομεν δʼ ἐξῆς, ὅτι τούτῳ τῷ σχήματι\nκαὶ ὁ σύμπας κέχρηται κόσμος καὶ τὰ ἀξιολογώτατα\nτῶν μερῶν αὐτοῦ.\nὍτι ὁ κόσμος σφαῖρα.\nΔοκεῖ μὲν οὖν καὶ αὐτὴ ἡ ὄψις ὑπαγορεύειν, ὅτι\nσφαῖρά ἐστιν ὁ κόσμος. Οὐ μὴν τοῦτό γε κριτήριον\nδεῖ ποιεῖσθαι τοῦ περὶ αὐτὸν σχήματος· οὐ γὰρ πάντα\nἡμῖν, ᾗ ἔχει, φαντάζεσθαι εἴωθεν. Ὅθεν ἀπὸ τῶν\nἐναργέστερον καὶ καταληπτικῶς ἡμῖν φαινομένων ἐπὶ\nτὰ μὴ αὐτόθεν ἐκφανῆ κατὰ τὴν φαινομένην ἀκολουθίαν\nπαραγίνεσθαι προσήκει. Ἂν τοίνυν ἐπιδείξωμεν,\nὅτι τὸ στερεώτατον αὐτοῦ καὶ πυκνότατον μέρος, ἡ γῆ,\nσφαιρικῷ κέχρηται τῷ σχήματι, ῥᾳδίως ἂν ἀπὸ τούτου\nἐπὶ τὰ λοιπὰ τῶν μερῶν αὐτοῦ προϊόντες καταμάθοιμεν,\nὅτι πάντα σφαιρικά ἐστι. Καὶ οὕτως καὶ ὁ σύμπας\nκόσμος τοιοῦτον ἔχει τὸ σχῆμα.\nΠλείους τοίνυν διαφοραὶ περὶ τοῦ κατὰ τὴν γῆν\nσχήματος παρὰ τοῖς παλαιοτέροις τῶν φυσικῶν γεγόνασιν.\nΟί μὲν γὰρ αὐτῶν αὐτῇ τῇ κατὰ τὴν ὄψιν\nφαντασίᾳ ἀκολουθήσαντες πλατεῖ καὶ ἐπιπέδῳ τῷ σχήματι\nκεχρῆσθαι αὐτὴν ἀπεφήναντο. Ἕτεροι δὲ ὑπονοήσαντες,\nὅτι μὴ ἄν διέμενε τὸ ὕδωρ ἐπʼ αὐτῆς, εἰ\nμὴ βαθεῖα καὶ κοίλη τὸ σχῆμα ἦν, αὐτῷ τούτῳ κεχρῆσθαι\nτῷ σχήματι ἔφασαν αὐτήν. Ἄλλοί δὲ κυβοειδῆ\nκαὶ τετράγωνον εἶναι αὐτὴν ἀπεφήναντο, τινὲς\nδὲ πυραμοειδῆ. Οί δὲ ἡμέτεροι καὶ οἱ ἀπὸ τῶν μαθημάτων\nπάντες καὶ οἱ πλείους τῶν ἀπὸ τοῦ Σωκρατικοῦ\nδιδασκαλείου σφαιρικὸν εἶναι τὸ σχῆμα τῆς γῆς\nἀπεφήναντο. Κτέρου τοίνυν σχήματος παρὰ τὰ προειρημένα\nοὐκ ἂν εὐφυῶς προσαφθέντος αὐτῇ, ἀναγκαίως\nἂν τὸ τοιοῦτον διεζευγμένον ἀληθὲς γένοιτο·\nἤτοι πλατεῖα καὶ ἐπίπεδός ἐστιν ἡ γῆ, ἢ κοίλη καὶ\nβαθεῖα, ἢ τετράγωνος ἢ πυραμοειδὴς ἢ σφαιρικὴ τὸ\nσχῆμα.\nΤθέντες οὖν ὡς ἀληθὲς τοῦτο τὸ διεζευγμένον,\nκατὰ τὸν καλούμενον παρὰ τοῖς διαλεκτικοῖς διὰ πλειόνων\nπέμπτον ἀναπόδεικτον προιόντες δείξομεν, ὅτι\nσφαιρικὸν ἔχει τὸ σχῆμα ἡ γῆ. ἴήσομεν γάρ, ὅτι\nἀλλὰ μὴν οὔτε πλατεῖά ἐστιν οὔτε κοίλη, οὔτε τετράγωνος\nοὔτε πυραμοειδής, ὡς δείξομεν ταῦτα· ἔπειτα\nἐποίσομεν, ὡς σφαιρικὴν εἶναι αὐτὴν ἀναγκαιότατᾷν\nἐστιν. Ὅτι τοίνυν μή ἐστιν ἐπίπεδος, οὕτως ἄν καταμάθοιμεν.\nΚἰ πλατεῖ καὶ ἐπιπέδῳ τῷ σχήματι ἐκέχρητο,\nεἶς ἂν ἦν ὁρίζων παρὰ πᾶσιν ἀνθρώποις. Οὐ γὰρ\n\n\n\nἔστιν ἐπινοῆσαι, πῶς ἂν ἐν τοιούτῳ τῆς γῆς σχήματι\nμεταπίπτοιεν οἱ ὁρίζοντες. Ἔνος δὲ ὄντος ὁρίζοντος,\nκατὰ ταὐτὸν ἂν παρὰ πᾶσιν αἰ ἀνατολαὶ καὶ αἱ δύσεις\nἐγίνοντο, ὥστε καὶ αἰ ἀρχαὶ τῶν ἡμερῶν καὶ νυκτῶν.\nΜυνὶ δʼ οὐκ ἀπαντᾷ τοῦτο, ἀλλὰ πλείστη φαίνεται ἡ\nἐν τοῖς εἰρημένοις παραλλαγὴ ἐν τοῖς κλίμασι τῆς γῆς,\nἄλλοτε παρʼ ἄλλοις καὶ δυομένου καὶ ἀνίσχοντος τοῦ\nἡλίου. Οί γοῦν Πέρσαι, πρὸς τῇ ἀνατολῇ οἰκοῦντες,\nτέσσαρσιν ὥραις πρῶτοι λέγονται ἐντυγχάνειν τῇ ἐκβολῇ\nτοῦ ἡλίου τῶν Ἰβήρων, πρὸς δυσμαῖς οἰκούντων.\nἘλέγχεται δὲ ταῦτα καὶ ἐξ ἑτέρων καὶ ἐκ τῶν περὶ\nτὰ ἄστρα γινομένων ἐκλείψεων, κατὰ ταὐτὸν μὲν παρὰ\nπᾶσιν ἐκλειπόντων, οὐ μὴν τῆς αὐτῆς ὥρας εὑρισκομένης·\nἀλλὰ τὸ ἐν βηρσι πρώτης ὥρας ἐκλεῖπον\nπέμπτης εὑρίσκεται ὥρας παρὰ τοῖς Πέρσαις τὴν ἔκλειψιν\nπεποιημένον, παρὰ δὲ τοῖς ἄλλοις ἀναλόγως. Καὶ\nμὴν ἐν πλατεῖ καὶ ἐπιπέδῳ τῆς γῆς σχήματι τὸ ἴσον\nἂν παρὰ πᾶσιν ὁ πόλος τοῦ ὁρίζοντος ἐφαίνετο ἀφεστὼς\nκαὶ ὁ αὐτὸς κύκλος ἀρκτικός. Ὧν οὐδὲν ἐν τοῖς\nφαινομένοις ἐστίν, ἀλλὰ παρὰ μὲν Συηνίταις καὶ Αἐθίοψψιν\nἐλάχιστον φαίνεται τὸ τοῦ πόλου ὕψος, μέγιστον\nδὲ ἐν Βρεττανοῖς, ἐν δὲ τοῖς διὰ μέσου κλίμασιν\nἀναλόγως. Ἀπιόντων τε ὡς πρὸς ἄρκτον ἀπὸ μεσημβρίας,\nἀποκρύπτεταί τινα τῶν ὁρωμένων πρὸς μεσημβρίᾳ\nἄστρων, καὶ πρὸς ἄρκτῳ τινὰ ὁρᾶται τέως ἀφανῆ\nὄντα· καὶ εἴ τις ἀπʼ ἄρκτων ὡς πρὸς μεσημβρίαν ἴοι,\nτὸ ἔμπαλιν γίνεται. Ὧν οὐδὲν ἂν συνέβαινε πλατεῖ\nτῷ σχήματι τῆς γῆς κεχρημένης καὶ διὰ τοῦτο ἑνὸς\n\n\n\nὄντος τοῦ ὁρίζοντος. Οὐκ ἄρα τούτῳ τῷ σχήματι\nκέχρηται ἡ γῆ. Συνέβαινε δʼ ἄν καὶ τὰς ἡμέρας παρὰ\nπᾶσιν ἴσας εἶναι· ὧν πάντα τὰ ἐναντία ἐν τοῖς φαινομένοις\nἐστι. Καὶ μὴν εἰ πλατεῖ καὶ ἐπιπέδῳ τῷ\nσχήματι ἐκέχρητο ἡ γῆ, δέκα μυριάδων σταδίων ἡ ὅλη\nἂν τοῦ κόσμου διάμετρος ἦν. Τοῖς μὲν γὰρ ἐν Αυσιμαχίᾳ\nκατὰ κορυφήν ἐστιν ἡ τοῦ δράκοντος κεφαλή,\nτῶν δὲ ἐν Συήνῃ τόπων ὑπέρκειται ὁ καρκίνος. Τοῦ\nδὲ διὰ Αυσιμαχίας καὶ Συήνης ἥκοντος μεσημβρινοῦ\nπεντεκαιδέκατον μέρος ἐστὶν ἡ ἀπὸ τοῦ δράκοντος μέχρι\nκαρκίνου περιφέρεια, ὥς γε διὰ τῶν σκιοθηρικῶν δείκνυται.\nΤὸ δὲ τοῦ ὅλου κύκλου πεντεκαιδέκατον πέμπτον\nἔγγιστα τῆς διαμέτρου γίνεται. Ἄν τοίνυν ἐπίπεδον\nὑποθέμενοι τὴν γῆν καθέτους ἐπʼ αὐτὴν ἀγάγωμεν\nἀπὸ τῶν ἄκρων τῆς περιφερείας τῆς ἀπὸ τοῦ δράκοντος\nἐπὶ καρκίνον ἡκούσης, ἐφάψονται τῆς διαμέτρου,\nἢ διαμετρεῖ τὸν διὰ Συήνης καὶ Αυσιμαχίας μεσημβρινόν.\nἘστιν οὖν τὸ μεταξὑ τῶν καθέτων μυριάδων\nδύο· δισμύριοι γὰρ ἀπὸ Συήνης εἰς Αυσιμαχίαν στάδιοι.\nἘπεὶ οὖν πέμπτον τῆς ὅλης διαμέτρου τοῦτο\nτὸ διάστημα, δέκα μυριάδων ἡ ὅλη τοῦ μεσημβρινοῦ\nδιάμετρος γενήσεται. Δέκα δὲ μυριάδων τὴν διάμετρον\nἔχων ὁ κόσμος τὸν μέγιστον ἔξει κύκλον μυριάδων λ΄.\nΠρὸς ὅν ἡ γῆ μὲν στιγμιαία οὗσα πέντε καὶ εἴκοσι\nμυριάδων ἐστίν· ὁ δὲ ἥλιος ταύτης πολυπλασίων ἐστίν,\n\n\n\nἐλάχιστον τοῦ οὐρανοῦ μέρος ὑπάρχων. Πῶς οὖν οὐχὶ\nκαὶ ἀπὸ τούτων φανερόν, διότι μὴ οἷόν τε ἐπίπεδον\nεἶναι τὴν γῆν;\nὍτι δὲ οὐδὲ βαθεῖ καὶ κοίλῳ τῷ σχήματι κέχρηται,\nἀπὸ τούτων ἂν συνοφθείη. Εί γὰρ οὕτως εἶχε τὰ\nκατὰ τὸ σχῆμα αὐτῇ, πρώτοις ἂν τοῖς βηρσι τῶν Περσῶν\nἐγίνετο ἡμέρα, τῆς κατὰ τὴν γῆν ἐξοχῆς ἐπιπροσθούσης\nτοῖς πλησιάζουσι, τοῖς δʼ ἀφεστῶσιν ἐπὶ πλέον\nοὐδὲν ἐμποδιζούσης πρὸς τὴν ὄψιν. Καὶ γὰρ ὅταν κοῖλόν\nτι ἐν ἡλίῳ ᾖ, τὸ μὲν πρὸς τῷ ἡλίῳ μέρος αὐτοῦ\nσκιάζεται κατὰ τὴν ἀνατολὴν τοῦ ἡλίου, τὸ δὲ ἀντικρὺ\nἐλλάμπεται. Ἐπὶ τῶν ὅλων οὖν τὸ παραπλήσιον\nἂν συνέβαινε, κοίλου τοῦ περὶ τὴν γῆν σχήματος ὄντος.\nΠρῶτοι γὰρ ἂν οἱ πρὸς τῇ δύσει ἐνετύγχανον ταῖς\nἀνατολαῖς. Νυνὶ δὲ τούτου τὸ ἔμπαλιν ἐν τοῖς φαινομένοις\nἐστί. Καὶ μὴν καὶ ὁ πόλος ὁ ἀρκτικὸς πλέον\nἂν ἐφαίνετο τοῦ ὁρίζοντος ἀφεστὼς τοῖς πρὸς μεσημβρίαν\nἐν τοιούτῳ τῆς γῆς σχήματι, ἐπιπροσθούμενος\nὑπὸ τῆς ἐξοχῆς τῆς πρὸς ἄρκτοις. Καὶ ὁμοίως πλείονα\nἄστρα ἐφαίνετʼ ἂν ἀειφανῆ ἐν τῷδε τῷ σχήματι τοῖς\nπρὸς νότῳ, καὶ μείζων ὁ κύκλος ὁ ἀρκτικὸς ἀκολούθως·\nὡν πάντα τὰ ἐναντία ἐν τοῖς φαινομένοις ἐστίν.\nΟἵ τε ἐν τῷ βαθυτάτῳ τοῦ κοιλώματος οἰκοῦντες οὐκ\nἄν οἷοί τε ἐγίνοντο τὰ ἓξ ζῴδια ὑπὲρ γῆς ὁρᾶν, ὅθεν\nοὐδὲ τοῦ ἰσημερινοῦ τὸ ἥμισυ. Καὶ γὰρ ἡμεῖς, ὅταν\nεἰς βαθύτερόν τι κατελθόντες ἀπίδωμεν πρὸς τὸν οὐρανόν,\nβραχὺ μέρος αὐτοῦ, ἀλλʼ οὐ τὸ πᾶν ἡμισφαίριον\n\n\n\nὁρῶμεν. Καὶ αἱ νύκτες διὰ παντὸς ἄν μείζους\nτῶν ἡμερῶν ἐγίνοντο, τῆς ὑποκειμένης τῇ κυρτότητι\nπεριφερείας τοῦ οὐρανοῦ πολὺ μείζονος οὔσης τῆς\nὑπερκειμένης τῇ κοιλότητι περιφερείας, μεσαιτάτης γε\nτῆς γῆς ἐν τῷ κόσμῳ ἱδρυμένης.\nΕί δὲ ἦν κυβοειδὴς καὶ τετράγωνος ἡ γῆ, συνέβαινεν\nἂν ἓξ μὲν ὡρῶν γίνεσθαι τὴν ἡμέραν, δέκα δὲ\nκαὶ ὀκτὼ τὴν νύκτα, ἑκάστης πλευρᾶς τοῦ κύβου ἓξ\nὥρας καταλαμπομένης. Κί δὲ καὶ πυραμοειδὴς ἦν ἡ\nγῆ, ὀκτὼ ἂν ὥρας ἑκάστη πλευρὰ κατελάμπετο αὐτῆς.\nΕί οὖν μηδὲν εἶναι τούτων τῶν σχημάτων περὶ\nαὐτὴν τὰ φαινόμενα δείκνυσιν, ἀναγκαῖον σφαιροειδῆ\nεἶναι αὐτὴν κατὰ τὸν διὰ πλειόνων πέμπτον\nἀναπόδεικτον.\nἜνεστι δὲ καὶ προηγουμένως δεῖξαι, ὅτι σφαιρική\nἐστιν, ὁμοίως ἀπὸ τῶν φαινομένων ὁρμωμένους. Διʼ\nὧν γὰρ ἐδείκνυτο μηθὲν τῶν προειρημένων σχημάτων\nεἶναι περὶ αὐτήν, διὰ τούτων δείκνυται, ὅτι σφαιρική\nἐστι. Πρῶτον μὲν γὰρ μεταπίπτουσιν ἐπʼ αὐτῆς οἱ\nὁρίζοντες, ἔπειτα οὐ τὰ αὐτὰ παρὰ πᾶσιν ὁρᾶται ἄστρα\nπρὸς ἄρκτῳ καὶ μεσημβρίᾳ, οὐδὲ τὸ τοῦ πόλου ὕψος\nοὐδὲ τὸ μέγεθος τοῦ ἀρκτικοῦ οὐδὲ τὰ μεγέθη τῶν\nἡμερῶν τε καὶ νυκτῶν· ἅπερ ἅπόντα δείκνυσι σαφῶς,\nὅτι σφαιρικόν ἐστι τὸ περὶ τὴν γῆν σχῆμα. Ἐν ἑτέρῳ\nγὰρ σχήματι οὐδὲν τούτων τῶν φαινομένων γίνεσθαι\nδυνατόν, ἀλλʼ ἐπὶ μόνης τῆς σφαίρας ἐπιφαίνεσθαι τὰ\nτοιαῦτα τῶν συμπτωμάτων δυνατόν. Καὶ μὴν ὁπόταν\n\n\n\nἐν πελάγει γῇ πελάζειν μέλλωμεν, πρώταις ταῖς ἀκρωρείαις\nἡ ὄψις ἐντυγχάνει, τὰ δὲ ἄλλα ὑπὸ τῆς περὶ τὸ\nὕδωρ κυρτότητος ἐπιπροσθεῖται. Ἔπειτα κατὰ τὴν\nπορείαν ὑπερτιθέμενοι τὰ κυρτώματα καὶ ταῖς λαγόσι\nτῶν ὀρῶν ἐντυγχάνομεν καὶ τοῖς πρόποσι. Καὶ ἐν\nαὐτοῖς δὲ τοῖς πλοίοις ὁπόσα μέρη οὐχ ὁρᾶται ἀπὸ\nτῶν καταστρωμάτων καὶ ἐκ κοίλης νεῶς, ταῦτα ἐπὶ\nτοῦ ἱστοῦ ἀνιόντες καὶ τὰ ἐπιπροσθοῦντα τῶν κυρτωμάτων\nὑπερτιθέμενοι πολλάκις ὁρᾶν εἰώθαμεν. Καὶ\nνεὼς δὲ ἀπὸ γῆς ἰούσης πρῶτον τὰ σκάφη ἀποκρύπτεται,\nἔτι τῶν περὶ τὸν ίστὸν ὁρωμένων· καὶ ὁπότε ἐκ\nθαλάττης γῇ πελάζει, ὁμοίως πρῶτον ὁρᾶται τὰ ἱστία,\nτὰ δὲ σκάφη ἔτι ἐπιπροσθεῖται ὑπὸ τῆς περὶ τὸ ὕδωρ\nκυρτότητος. Ἅπερ ἀπόντα μονονοὺ γραμμικαῖς ἀποδείξεσιν\nἐμφαίνει, διότι σφαιρικόν ἐστι τὸ τῆς γῆς\nσχῆμα.\nἈναγκαιότατον οὖν καὶ τὸν περιέχοντα αὐτὴν ἀέρα\nσφαῖραν εἶναι, ἀπὸ ὅλης αὐτῆς τῶν ἀναθυμιάσεων\nαἰρομένων καὶ ἐπισυβῥεουσῶν καὶ οὕτω καὶ τὸ τοῦ\nἀέρος σχῆμα ὅμοιον ἀπεργαζομένων. Οὐ μὴν ἀλλὰ καὶ\nτὰ στερεὰ τῶν σωμάτων οἷά τέ ἐστι πολλαχῶς σχηματίζεσθαι,\nἐπὶ δὲ πνευματικῆς ἢ πυρώδους οὐσίας, ὁπότε\nκαθʼ αὐτὰς εἶεν, οὐδὲν ἐγχωρεῖ τοιοῦτον γίνεσθαι.\nἘπὶ τὸ οἰκεῖον οὖν τῇ φύσει αὐτῶν παραγίνονται\nσχῆμα τετονωμέναι καὶ τὸ ἴσον ἀπὸ τοῦ μεσαιτάτου\nπάντη ἀποτεινόμεναι, μαλακῆς αὐτῶν τῆς οὐσίας οὔσης\nκαὶ μηδενὸς ὄντος στερεοῦ, ὅ ἄλλως σχηματίζοι ἂν\nαὐτάς. Τοῦ δὲ ἀέρος ὄντος σφαιρικοῦ, οὕτω καὶ ὁ\nαἰθήρ, πάλιν τούτου περιεκτικὸς ὢν καὶ οὔτε εἰς γωνίας\n\n\n\nὑπό τινος στερεοῦ ἀποκλινόμενος οὔτε εἰς ἐπίμηκές\nτι σχηματίζεσθαι αὐτὸν τὸ βιαζόμενον ἔχων,\nσφαῖρα καὶ αὐτὸς ἂν εἴη ἀναγκαίως. Ὅθεν πολλὴ\nἀνάγκη, καὶ τὸν σύμπαντα κόσμον τοιούτῳ τῷ σχήματι\nκεχρῆσθαι. Καὶ μὴν κἀκεῖνο πιθανώτατον, τὸ\nτελεώτατον τῶν σωμάτων τῷ τελεωτάτῳ τῶν σχημάτων\nκεχρῆσθαι. Καὶ ἔστι πάντων μὲν σωμάτων τελεώτατον\nὁ κόσμος, πάντων δὲ σχημάτων ἡ σφαῖρα.\nΑὕτη μὲν γὰρ οἵα τέ ἐστι περιλαμβάνειν πάντα τὰ τῇ\nαὐτῇ διαμέτρῳ κεχρημένα τῶν σχημάτων· τῶν δὲ ἄλλων\nσχημάτων οὐδὲν οἷόν τε περιλαμβάνειν τὴν σφαῖραν\nτῇ ἴσῃ διαμέτρῳ κεχρημένην αὐτῷ. Ἀναγκαιότατον\nτοιγαροῦν σφαῖραν εἶναι τὸν κόσμον.\nΜέσον τοῦ κόσμου εἶναι τὴν γῆν.\nὍτι δʼ ἡ γῆ ὑπὸ τοῦ κόσμου περιεχομένη αὐτὸ τὸ\nμεσαίτατον ἐπέχει αὐτοῦ, πάλιν ἀπὸ τῆς ἐφόδου τῆς\nκατὰ τὸν διὰ πλειόνων πέμπτον ἀναπόδεικτον ὁρμώμενοι\nπαραστήσομεν. Τὸ γὰρ τοιοῦτον διεζευγμένον\nκαὶ ἀληθὲς καὶ ἀναγκαῖον. Ἡ γῆ ἐμπεριεχομένη τῷ\nκόσμῳ ἤτοι πρὸς ἀνατολῇ ἐστιν ἢ πρὸς δύσει ἢ πρὸς\nἄρκτῳ ἢ πρὸς μεσημβρίᾳ, ἢ ὑψηλοτέρα ἢ ταπεινοτέρα\nτοῦ μέσου, ἢ αὐτὸ τὸ μεσαίτατον ἐπέχει αὐτοῦ· οὐδὲν\nδὲ τῶν πρώτων· τὸ τελευταῖον οὖν ἀληθές ἐστιν, ὡς\nδείξομεν· ἀναγκαῖον ἄρα τὸ μέσον τοῦ κόσμου ἐπέχειν\nαὐτήν.\nὍτι τοίνυν μή ἐστι πρὸς ἀνατολῇ, δῆλον ἐκ τούτων.\nΚί γὰρ ἦν πρὸς ἀνατολῇ, ἀνίσχοντος μὲν τοῦ\nἡλίου βραχύτεραι ἂν ἐγίνοντο αἱ τῶν φωτιζομένων\nσκιαί, δυομένου δὲ μείζους ἂν ἀπεπέμποντο. Πλησίον\nμὲν γὰρ ὄντων τῶν φωτιζόντων, μικραὶ γίνονται\nαἱ σκιαί, ἀφισταμένων δὲ ἐπὶ πλέον, πρὸς λόγον τῆς\nἀποστάσεως μεγεθύνεσθαι εἰώθασι. Καὶ μὴν καὶ τὰ\nἀνατέλλοντα πάντα μείζονα ἐφαίνετʼ ἂν ἡμῖν πλησιαίτερον\nτῆς ἀνατολῆς οὗσι, δυόμενα δὲ ἀεὶ ὡς προσωτάτω\nἀπόντα βραχύτερα. Αἵ τε πρῶται τῆς ἡμέρας\nἕξ ὡραι βραχύταται ἄν ἐγίνοντο, ταχέως ἡμῖν κατὰ\nκορυφὴν τοῦ ἡλίου γινομένου, αἱ δὲ ἀπὸ τῆς ἕκτης\nμακραί, ἄτε τοῦ ἀπὸ κορυφῆς διαστήματος ὡς ἐπὶ τὴν\nδύσιν μείζονος ὄντος. Ὧν οὐδὲν ἐν τοῖς φαινομένοις\nἐστίν· οὐκ ἄρα πρὸς ἀνατολῇ μᾶλλον ἡ γῆ ἐστιν. Ἀλλὰ\nμὴν οὐδὲ πρὸς δύσει μᾶλλον· πάντα γὰρ τἀναντία τοῖς\nῶροειρημένοις συνέβαινεν ἄν.\nΚί δὲ πρὸς ἄρκτῳ ἦν μᾶλλον ἡ γῆ, συνέβαινεν ἄν\nκατὰ πάσας τὰς ἀνατολὰς πρὸς τοῦτο τὸ κλίμα ἀποκλίνειν\nτὰς τῶν φωτιζομένων σκιάς. Καὶ εἰ πρὸς μεσημβρίᾳ\nἦν, πρὸς μεσημβρίαν καὶ αἱ σκιαὶ ἀπέκλινον\nἂν καὶ ἀνίσχοντος καὶ δυομένου τοῦ ἡλίου. ἔυνὶ δὲ\nοὐδὲν γίνεται τούτων· ἀλλʼ ἐν μὲν ταῖς ἰσημερίαις\nἀνατέλλοντος μέν, πρὸς ἰσημερινὴν δύσιν ἀποκλίνουσιν\nαἰ σκιαί, δυομένου δέ, πρὸς ἰσημερινὴν ἀνατολήν,\nἐν δὲ χειμεριναῖς τροπαῖς ἀνατέλλοντος μέν, πρὸς θερινὰς\nδύσεις, δυομένου δέ, πρὸς θερινὰς ἀνατολάς·\nὁπόταν δὲ πάλιν ἐνθένδε ἀνίσχῃ, ἀνίσχοντος μέν,\n\n\n\nπρὸς χειμερινὰς δύσεις ἡ ἀπόκλισις γίνεται τῶν σκιῶν,\nδυομένου δέ, πρὸς χειμερινὰς ἀνατολάς, ὡς χιασμὸν\nγίνεσθαι τῶν σκιῶν. Ὅθεν οὐδὲ πρὸς τούτων τινὶ τῶν\nκλιμάτων ἐστὶν ἡ γῆ.\nEἰ δὲ ἦν ὑψηλοτέρα τοῦ μέσου, οὔτʼ ἄν τὸ ἡμικόσμιον\nὑπὲρ γῆς ἐφαίνετο οὔτε τὰ ἕξ ζῴδια καὶ αἱ\nρπ΄ μοῖραι οὔτε τὸ τοῦ ἰσημερινοῦ ἥμισυ, ἀλλὰ μείονα\nτούτων πάντα. Ὅθεν καὶ τὰς ἡμέρας τῶν νυκτῶν\nδιὰ παντὸς ἂν συνέβαινε μείονας εἶναι. Κἐ δὲ ταπεινοτέρα\nτοῦ μέσου ἦν, τἀναντία πάντα συνέβαινε ἂν\nτῶν προειρημένων, μείζονος ὄντος τοῦ ὑπὲρ γῆς ἡμισφαιρίου.\nἕστε οὔτʼ ἐν ὕψει οὔτʼ ἐν ταπεινώματί ἐστι.\nΔέδεικται δέ, ὅτι μηδὲ πρὸς τῶν τεσσάρων κλιμάτων\nτινί· αὐτὸ ἄρα τὸ μεσαίτατον τοῦ κόσμου ἐπέχειν\nαὐτὴν ἀναγκαῖον, καὶ πρὸς τούτοις καὶ βαρυτάτην\nτῶν ἐν τῷ κόσμῳ σωμάτων οὖσαν καὶ τὸ κατωτάτω\nἐπέχειν ὀφείλουσαν, ὅπερ ταὐτὸν τῷ μεσαιτάτῳ ἐστίν.\nΠερὶ τοῦ μεγέθους τῆς γῆς.\nΠερὶ δὲ τοῦ μεγέθους τῆς γῆς πλείους μὲν γεγόνασι\nδόξαι παρὰ τοῖς φυσικοῖς, βελτίους δὲ τῶν ἄλλων\nεἰσὶν ἥ τε Ποσειδωνίου καὶ ἡ Ἐρατοσθένους, αὕτη\nμὲν διὰ γεωμετρικῆς ἐφόδου δεικνύουσα τὸ μέγεθος\nαὐτῆς· ἡ δὲ τοῦ Ποσειδωνίου ἐστὶν ἁπλουστέρα. Ἑκάτερος\nδὲ αὐτῶν ὑποθέσεις τινὰς λαμβάνων διὰ τῶν\n\n\n\nἀκολούθων ταῖς ὑποθέσεσιν ἐπὶ τὰς ἀποδείξεις παραγίνεται.\nἘροῦμεν δὲ περὶ προτέρας τῆς Ποσειδωνίου.\nΦησὶν ὑπὸ τῷ αὐτῷ μεσημβρινῷ κεῖσθαι Ῥύδον\nκαὶ Ἀλεξάνδρειαν. Mεσημβρινοὶ δὲ κύκλοι εἰσὶν οἱ\nδιά τε τῶν πόλων γραφόμενοι τοῦ κόσμου καὶ διὰ σημείου,\nὅ ἑκάστου τῶν ἐπὶ γῆς βεβηκότων τῆς κορυφῆς\nὑπέρκειται. Πόλοι μὲν οὖν οἱ αὐτοὶ πάντων, τὸ δὲ\nκατὰ κορυφὴν σημεῖον ἄλλο ἄλλων. Ὧθεν ἄπειροι\nδύνανται γράφεσθαι μεσημβρινοί. οὖν Ῥόδος καὶ\nἡ Ἀλεξάνδρεια ὑπὸ τῷ αὐτῷ κεῖνται μεσημβρινῷ, καὶ\nτὸ διάστημα τὸ μεταξὑ τῶν πόλεων πεντακισχιλίων\nσταδίων εἶναι δοκεῖ. Καὶ ὑποκείσθω οὕτως ἔχειν.\nΚίσὶ δὲ καὶ πάντες οἱ μεσημβρινοὶ τῶν μεγίστων ἐν\nκόσμῳ κύκλων, εἰς δύο ἴσα τέμνοντες αὐτὸν καὶ διἀ\nτῶν πόλων αὐτοῦ γραφόμενοι. Τούτων τοίνυν οὕτως\nἔχειν ὑποκειμένων ἐξῆς ὁ Ποσειδώνιος ἴσον ὄντα τὸν\nζῳδιακὸν τοῖς μεσημβρινοῖς, ἐπεὶ καὶ αὐτὸς εἰς δύο ἴσα\nτέμνει τὸν κόσμον, εἰς ὀκτὼ καὶ τεσσαράκοντα μέρη\nδιαιρεῖ, ἕκαστον τῶν δωδεκατημορίων αὐτοῦ εἰς τέσσαρα\nτέμνων. Ἄν τοίνυν καὶ ὁ διὰ Ῥύδου καὶ Ἀλεξανδρείας\nμεσημβρινὸς εἰς τὰ αὐτὰ τῷ ζῳδιακῷ τεσσαράκοντα\nκαὶ ὀκτὼ μέρη διαιρεθῇ, ἴσα γίνεται αὐτοῦ τὰ\nτμήματα τοῖς προειρημένοις τοῦ ζῳδιακοῦ τμήμασιν.\nὍταν γὰρ ἴσα μεγέθη εἰς ἴσα διαιρεθῇ, ἀνάγκη καὶ\nτὰ μέρη τοῖς μέρεσι τῶν διαιρεθέντων ἴσα γίνεσθαι.\nΤούτων οὕτως ἐχόντων ἐξῆς φησιν ὁ Ποσειδώνιος,\nὅτι ὁ Κάνωβος καλούμενος ἀστὴρ λαμπρότατός\nἐστι πρὸς μεσημβρίαν ὡς ἐπὶ τῷ πηδαλίῳ τῆς\n\n\n\nἈργοῦς. Οὗτος ἐν Ἑλλάδι οὐδʼ ὅλῶς ὁρᾶται· ὅθεν\nοὐδʼ ὁ Ἄρατὸς ἐν τοῖς ἴαινομένοις μιμνήσκεται αὐτοῦ.\nἈπὸ δὲ τῶν ἀρκτικῶν ὡς πρὸς μεσημβρίαν ἰοῦσιν\nἀρχὴν τοῦ ὁρᾶσθαι ἐν Ῥόδῳ λαμβάνει καὶ ὀφθεὶς\nἐπὶ τοῦ ὁρίζοντος εὐθέως κατὰ τὴν στροφὴν τοῦ κόσμου\nκαταδύεται. Ὀπόταν δὲ τοὺς ἀπὸ Ῥύδου πεντακισχιλίους\nσταδίους διαπλεύσαντες ἐν Ἀλεξανδρείᾳ γενώμεθα,\nεὑρίσκεται ὁ ἀστὴρ οὐτος ἐν Ἀλεξανδρείᾳ ὕψος\nἀπέχων τοῦ ὁρίζοντος, ἐπειδὰν ἀκριβῶς μεσουρανήσῃ,\nτέταρτον ζῳδίου, ὅ ἐστι τεσσαρακοστὸν ὄγδοον τοῦ\nζῳδιακοῦ. Ἀνάγκη τοίνυν καὶ τὸ ὑπερκείμενον τοῦ\nαὐτοῦ μεσημβρινοῦ τμῆμα τοῦ διαστήματος τοῦ μεταξὑ\nῬδου καὶ Ἀλεξανδρείας τεσσαρακοστὸν ὄγδοον μέρος\nαὐτοῦ εἶναι διὰ τὸ καὶ τὸν ὁρίζοντα τῶν Ῥοδίων τοῦ\nὁρίζοντος τῶν Ἀλεξανδρέων ἀφίστασθαι τεσσαρακοστὸν\nὄγδοον τοῦ ζῳδιακοῦ κύκλου. Ἐπεὶ οὖν τὸ τούτῳ τῷ\nτμήματι ὑποκείμενον μέρος τῆς γῆς πεντακισχιλίων\nσταδίων εἶναι δοκεῖ, καὶ τὰ τοῖς ἄλλοις τμήμασιν ὑποκείμενα\nπεντακισχιλίων σταδίωον ἐστί· καὶ οὕτως ὁ μέγιστος\nτῆς γῆς κύκλος εὑρίσκεται μυριάδων τεσσάρων\nκαὶ εἴκοσιν, ἐἀν ὦσιν οἱ ἀπὸ Ῥόδου εἰς Ἀλεξάνδρειαν\nπεντακισχίλιοι· εἰ δὲ μή, πρὸς λόγον τοῦ διαστήματος.\nΚαὶ ἡ μὲν τοῦ Ποσειδωνίου ἔφοδος περὶ τοῦ κατὰ\nτὴν γῆν μεγέθους τοιαύτη, ἡ δὲ τοῦ Ἐρατοσθένους\nγεωμετρικῆς ἐφόδου ἐχομένη, καὶ δοκοῦσά τι ἀσαφέστερον\n\n\n\nἔχειν. Ποιήσει δὲ σαφῆ τὰ λεγόμενα ὑπʼ αὐτοῦ\nτάδε προϋποτιθεμένων ἡμῶν. Ὑποκέσθω ἡμῖν πρῶτον\nμὲν κἀνταῦθα, ὑπὸ τῷ αὐτῷ μεσημβρινῷ κεῖσθαι\nΣυήνην καὶ Ἀλεξάνδρειαν, καὶ δεύτερον, τὸ διάστημα\nτὸ μεταξὺ τῶν πόλεων πεντακισχιλίων σταδίων εἶναι,\nκαὶ τρίτον, τὰς καταπεμπομένας ἀκτῖνας ἀπὸ διαφόρων\nμερῶν τοῦ ἡλίου ἐπὶ διάφορα τῆς γῆς μέρη παραλλήλους\nεἶναι· οὕτως γὰρ ἔχειν αὐτὰς οἱ γεωμέτραι ὑποτίθενται.\nΤέταρτον ἐκεῖνο ὑποκείσθω, δεικνύμενον\nπαρὰ τοῖς γεωμέτραις, τὰς εἰς παραλλήλους ἐμπιπτούσας\nεὐθείας τὰς ἐναλλὰξ γωνίας ἴσας ποιεῖν, πέμπτον,\nτὰς ἐπὶ ἴσων γωνιῶν βεβηκυίας περιφερείας ὁμοίας\nεἶναι, τουτέστι τὴν αὐτὴν ἀναλογίαν καὶ τὸν αὐτὸν\nλόγον ἔχειν πρὸς τοὺς οἰκείους κύκλους, δεικνυμένου\nκαὶ τούτου παρὰ τοῖς γεωμέτραις. Ὁπόταν γὰρ περιφέρειαι\nἐπὶ ἴσων γωνιῶν ὦσι βεβηκυῖαι, ἂν μία ἡτισοῦν\nαὐτῶν δέκατον μέρος τοῦ οἰκείου κύκλου, καὶ\nαἱ λοιπαὶ πᾶσαι δέκατα μέρη γενήσονται τῶν οἰκείων\nκύκλων.\nΤούτων ὁ κατακρατήσας οὐκ ἂν χαλεπῶς τὴν ἔφοδον\nτοῦ Ἐρατοσθένους καταμάθοι ἔχουσαν οὕτως. Ὑπὸ\nτῷ αὐτῷ κεῖσθαι μεσημβρινῷ φησι Συήνην καὶ Ἀλεξάνδρειαν.\nἘπεὶ οὖν μέγιστοι τῶν ἐν τῷ κόσμῳ οἱ\nμεσημβρινοί, δεῖ καὶ τοὺς ὑποκειμένους τούτοις τῆς\nγῆς κύκλους μεγίστους εἶναι ἀναγκαίως. Ὥστε ἡλίκον\nἂν τὸν διὰ Συήνης καὶ Ἀλεξανδρείας ἥκοντα κύκλον\nτῆς γῆς ἡ ἔφοδος ἀποδείξει αὕτη, τηλικοῦτος καὶ ὁ\nμέγιστος ἔσται τῆς γῆς κύκλος. Φησὶ τοίνυν, καὶ ἔχει\nοὕτως, τὴν Συήνην ὑπὸ τῷ θερινῷ τροπικῷ κεῖσθαι\n\n\n\nκύκλῳ. Ὁπόταν οὖν ἐν καρκίνῳ γενόμενος ὁ ἥλιος\nκαὶ θερινὰς ποιῶν τροπὰς ἀκριβῶς μεσουρανήσῃ, ἄσκιοι\nγίνονται οἱ τῶν ὡρολογίων γνώμονες ἀναγκαίως, κατὰ\nκάθετον ἀκριβῆ τοῦ ἡλίου ὑπερκειμένου· καὶ τοῦτο γίνεσθαι\nλόγος ἐπὶ σταδίους τριακοσίους τὴν διάμετρον.\nἘν Ἀλεξανδρείᾳ δὲ τῇ αὐτῇ ὥρᾳ ἀποβάλλουσιν οἱ τῶν\nὡρολογίων γνώμονες σκιάν, ἅτε πρὸς ἄρκτῳ μᾶλλον\nτῆς Συήνης ταύτης τῆς πόλεως κειμένης. Ὑπὸ τῷ\nαὐτῷ μεσημβρινῷ τοίνυν καὶ μεγίστῳ κύκλῳ τῶν πόλεων\nκειμένων, ἂν περιαγάγωμεν περιφέρειαν ἀπὸ τοῦ\nἄκρου τῆς τοῦ γνώμονος σκιᾶς ἐπὶ τὴν βάσιν αὐτὴν\nτοῦ γνώμονος τοῦ ἐν Ἀλεξανδρείᾳ ὡρολογίου, αὕτη ἡ\nπεριφέρεια τμῆμα γενήσεται τοῦ μεγίστου τῶν ἐν τῇ\nσκάφῃ κύκλων, ἐπεὶ μεγίστῳ κύκλῳ ὑπόκειται ἡ τοῦ\nὡρολογίου σκάφη. Εἰ οὖν ἑξῆς νοήσαιμεν εὐθείας διὰ\nτῆς γῆς ἐκβαλλομένας ἀφʼ ἑκατέρου τῶν γνωμόνων,\nπρὸς τῷ κέντρῳ τῆς γῆς συμπεσοῦνται. Ἐπεὶ οὖν τὸ\nἐν Συήνῃ ὡρολόγιον κατὰ κάθετον ὑπόκειται τῷ ἡλίῳ,\nἂν ἐπινοήσωμεν εὐθεῖαν ἀπὸ τοῦ ἡλίου ἥκουσαν ἐπʼ\nἄκρον τὸν τοῦ ὡρολογίου γνώμονα, μία γενήσεται\nεὐθεῖα ἡ ἀπὸ τοῦ ἡλίου μέχρι τοῦ κέντρου τῆς γῆς\nἥκουσα. Ἐὰν οὖν ἑτέραν εὐθεῖαν νοήσωμεν ἀπὸ τοῦ\nἄκρου τῆς σκιᾶς τοῦ γνώμονος διʼ ἄκρου τοῦ γνώμονος\nἐπὶ τὸν ἥλιον ἀναγομένην ἀπὸ τῆς ἐν Ἀλεξανδρείᾳ\nσκάφης, αὕτη καὶ ἡ προειρημένη εὐθεῖα παράλληλοι\nγενήσονται ἀπὸ διαφόρων γε τοῦ ἡλίου μερῶν ἐπὶ\n\n\n\nδιάφορα μέρη τῆς γῆς διήκουσαι. Είς ταύτας τοίνυν\nπαραλλήλους οὔσας ἐμπίπτει εὐθεῖα ἡ ἀπὸ τοῦ κέντρου\nτῆς γῆς ἐπὶ τὸν ἐν Ἀλεξανδρείᾳ γνώμονα ἥκουσα,\nὥστε τὰς ἐναλλὰξ γωνίας ἴσας ποιεῖν· ὧν ἡ μέν ἐστι\nπρὸς τῷ κέντρῳ τῆς γῆς κατὰ σύμπτωσιν τῶν εὐθειῶν,\nαἳ ἀπὸ τῶν ὡρολογίων ἤχθησαν ἐπὶ τὸ κέντρον τῆς\nγῆς, γινομένη, ἡ δὲ κατὰ σύμπτωσιν ἄκρου τοῦ ἐν Ἀλεξανδρείᾳ\nγνώμονος καὶ τῆς ἀπʼ ἄκρου τῆς σκιᾶς αὐτοῦ\nἐπὶ τὸν ἥλιον διὰ τῆς πρὸς αὐτὸν ψαύσεως ἀναχθείσης\nγεγενημένη. Καὶ ἐπὶ μὲν ταύτης βέβηκε περιφέρεια ἡ\nἀπʼ ἄκρου τῆς σκιᾶς τοῦ γνώμονος ἐπὶ τὴν βάσιν\nαὐτοῦ περιαχθεῖσα, ἐπὶ δὲ τῆς πρὸς τῷ κέντρῳ τῆς\nγῆς ἡ ἀπὸ Συήνης διήκουσα εἰς Ἀλεξάνδρειαν. Ὅμοιαι\nτοίνυν αἱ περιφέρειαί εἰσιν ἀλλήλαις ἐπʼ ἴσων γε γωνιῶν\nβεβηκυῖαι. Ὃν ἄρα λόγον ἔχει ἡ ἐν τῇ σκάφῃ\nπρὸς τὸν οἰκεῖον κύκλον, τοῦτον ἔχει τὸν λόγον καὶ ἡ\nἀπὸ Συήνης εἰς Ἀλεξάνδρειαν ἥκουσα. Ἡ δέ γε ἐν\nτῇ σκάφῃ πεντηκοστὸν μέρος εὑρίσκεται τοῦ οἰκείου\nκύκλου. Δεῖ οὖν ἀναγκαίως καὶ τὸ ἀπὸ Συήνης εἰς\nἈλεξάνδρειαν διάστημα πεντηκοστὸν εἶναι μέρος τοῦ\nμεγίστου τῆς γῆς κύκλου· καὶ ἔστι τοῦτο σταδίων πεντακισχιλίων.\nὉ ἄρα σύμπας κύκλος γίνεται μυριάδων\nεἴκοσι πέντε. Καὶ ἡ μὲν Ἐρατοσθένους ἔφοδος τοιαύτη.\nΤίθεται δὲ καὶ χειμεριναῖς τροπαῖς ὡρολόγια εἰς\nἑκατέραν τῶν πόλεων, καὶ ἑκατέρων σκιὰς ἀποβαλλόντων\nμείζων μὲν ἡ ἐν Ἀλεξανδρείᾳ εὑρίσκεται ἀναγκαίως\nδιὰ τὸ πλέον ἀφεστάναι τοῦ χειμερινοῦ τροπικοῦ\nτὴν πόλιν ταύτην. Λαμβάνοντες οὖν τὴν ὑπεροχὴν\n\n\n\nτῆς σκιᾶς, καθʼ ἣν ὑπερέχεται ἡ ἐν Συήνῃ ὑπὸ τῆς\nἐν Ἀλεξανδρείᾳ, εὑρίσκουσι καὶ ταύτην μέρος πεντηκοστὸν\nτοῦ μεγίστου τῶν ἐν τῷ ὡρολογίῳ κύκλων.\nΚαὶ οὕτω καὶ ἀπὸ τούτου γνώριμον γίνεται, ὅτι πέντε\nκαὶ εἴκοσι μυριάδων ἐστὶν ὁ μέγιστος τῆς γῆς κύκλος.\nἜσται οὖν ἡ διάμετρος τῆς γῆς ὑπὲρ τὰς ὀκτὼ μυριάδας,\nτρίτον γε τοῦ μεγίστου τῶν ἐν αὐτῇ κύκλων\nἔχειν ὀφείλουσα.\nΟἱ οὖν λέγοντες, μὴ δύνασθαι τὴν γῆν σφαιρικὴν\nεἶναι διά τε τὰ τῆς θαλάσσης κοιλώματα καὶ τὰς τῶν\nὀρῶν ἐξοχάς, πάνυ ἀλόγως τοῦτο δοξάζουσιν. Οὔτε\nγὰρ ὄρος ὑψηλότερον πεντεκαίδεκα σταδίων κατὰ τὴν\nκάθετον εὑρίσκεται οὔτε θαλάσσης βάθος. Τριάκοντα\nδὲ στάδιοι πρὸς πλεῖον ἢ μυριάδας ὀκτὼ σταδίων οὐδένα\nλόγον ἔχουσιν· ἀλλʼ ὅμοιόν ἐστι τοῦτο, ὡς εἰ καὶ\nκονιορτός τις ἐπὶ σφαίρας εἴη. Αἵ τε ἐξοχαὶ αἱ περὶ\nτὰ σφαιρία τῶν πλατάνων οὐ κωλύουσιν αὐτὰ σφαιρία\nεἶναι· καίτοι αὗται πλείονα λόγον ἔχουσι πρὸς τὰ ὅλα\nτῶν σφαιρίων μεγέθη ἢ αἱ κοιλότητες τῆς θαλάσσης\nκαὶ αἱ τῶν ὁρῶν ὑπεροχαὶ πρὸς τὸ πᾶν τῆς γῆς μέγεθος.\nὍτι ἡ γῆ σημείου λόγον ἐπέχει πρὸς τὸν οὐρανόν.\nΟὖσα δὲ τὸ μέγεθος ἡ γῆ, ἡλίκη διὰ τῶν προειρημένων\nἐφόδων ἐπιδέδεικται, οὐ μόνον πρὸς τὸ σύμπαν\nτοῦ κόσμου μέγεθος σημείου λόγον ἐπέχουσα διὰ πολλῶν\nἐλέγχεται, ἀλλὰ καὶ πρὸς τὸ ἡλιακὸν ὕψος, οὗ\n\n\n\nκατὰ πολὺ μείζων ἐστὶν ἡ περιέχουσα τὰ ἀπλανῆ τῶν\nἄστρων σφαῖρα. Ὥσπερ οὖν εἰ καὶ ὕδατος ἀμφορέων\nμυριάδες μύριαι καθʼ αὐτὰς μὲν θεωρούμεναι ἀξιόλογον\nἔχουσι τὸ πλῆθος, πρὸς δὲ τὴν θάλασσαν οὐδένα\nλόγον ἔχουσιν, ἀλλʼ οὐδὲ πρὸς τὸν Νεῖλον ἢ\nἄλλον τινὰ τῶν ἀξιολόγων ποταμῶν, οὕτω καὶ ἡ γῆ\nκαθʼ αὐτὴν μὲν ἐξεταζομένη ἀξιόλογον φαίνεται τὸ\nμέγεθος ἔχειν, ἧς γε ὑπὲρ τὰς ὀκτὼ μυριάδας ἡ διάμετρός\nἐστιν, οὔτε δὲ πρὸς τὸ ἡλιακὸν ὕψος λόγον\nτινὰ ἔχουσα φαίνεται οὔτε πολὺ πλέον πρὸς τὸ σύμπαν\nτοῦ κόσμου μέγεθος. Λόγον γὰρ ὀφείλει ἔχειν\nμέγεθος πρὸς μέγεθος, ὁπόταν τὸ μεῖζον ὑπὸ τοῦ ἐλάττονος\nοἷόν τε καταμετρηθῆναι, ἢ δεκαπλάσιον, φέρε\nεἰπεῖν, ἢ εἰ βούλει, καὶ μυριοπλάσιον ὄν. Ὁ δὲ τοῦ\nὕδατος ἀμφορεὺς οὐκ ἂν καταμετρήσειε τὴν θάλατταν,\nἀλλʼ οὐδὲ τὸν Νεῖλον. Ὥσπερ οὖν ὁ ἀμφορεὺς οὐδένα\nλόγον ἔχει πρὸς τὰ εἰρημένα, οὕτως οὐδὲ τὸ\nμέγεθος τῆς γῆς λόγον τινὰ πρὸς τὸ τοῦ κόσμου μέγεθος\nἔχει. Τοῦτο δὲ ἐκ πάνυ πολλῶν ἐλέγχεται μονονουχὶ\nγραμμικὰς ἐχόντων τὰς ἀποδείξεις.\nΠρῶτον μὲν γὰρ ὁ ἥλιος κατὰ πολὺ μείζων ὢν\nπάσης τῆς γῆς καὶ θαλάσσης, ὡς διὰ τῶν ἑξῆς ἐπιδειχθήσεται,\nὅσον ποδιαίου ἡμῖν φαντασίαν ἀποπέμπει,\nκαὶ ταῦτα λαμπρότατος ὤν. Πάρεστιν οὖν ἐννοεῖν, ὡς,\nεἰ ἀπὸ τοῦ ἡλιακοῦ ὕψους ὁρῴημεν εἰς τὴν γῆν, ἤτοι\nοὐδʼ ὅλῶς ἂν ἡμῖν ὀφθείη ἢ ὡς ἀστέρος τοῦ βραχυτάτου\nτὸ μέγεθος ἔχουσα. Εί δὲ ἐπὶ τὰ ὑψηλότερα μέρη\nτοῦ ἡλίου μετεωρισθείημεν καθʼ ὑπόθεσιν καὶ ἐπʼ αὐτὴν\nτὴν τῶν ἀπλανῶν σφαῖραν, οὐδʼ ὅλως ἂν ἡμῖν\n\n\n\nὀφθείη ἡ γῆ, οὐδʼ εἰ τὴν ἴσην τῷ ἡλίῳ λαμπρότητα\nἔχουσα ἐπινοηθείη. Ὅθεν καὶ τοὺς ἀστέρας αὐτῆς μείζονας\nεἶναι ἀναγκαῖον, εἴ γε οὗτοι μὲν ἀπʼ αὐτῆς\nὁρῶνται, ἀπὸ δὲ τοῦ ὕψους τῆς σφαίρας τῶν ἀπλανῶν\nοὐκ ἂν αὐτὴ ὀφθείη κατὰ πολύ γε τοῦ ἡλίου τὸ μέγεθος\nἐλάττων ὑπάρχουσα· ἐπεὶ τάχα καὶ αὐτὸς ὁ ἥλιος\nἐν τῷ ὕψει τῶν ἀπλανῶν ἐπινοηθεὶς ἀστεριαῖος τὸ\nμέγεθος φανήσεται.\nΙνώριμον δὲ καὶ ἀπὸ τῆς κατὰ τὰ ἄστρα θέας,\nὅτι ἡ γῆ στιγμιαία ἐστὶ πρὸς τὸ μέγεθος τοῦ κόσμου.\nἈπὸ παντὸς γὰρ μέρους αὐτῆς οὐ μόνον ἴσα ὁρᾶται,\nἀλλὰ καὶ ὅμοια τῷ σχήματι· ὧν οὐδέτερον ἂν συνέβαινεν,\nεἰ μὴ αἰ προσπίπτουσαι εὐθεῖαι ἀπὸ παντὸς μέρους\nαὐτῆς πρὸς πάντα τὰ μέρη τοῦ οὐρανοῦ ἴσαι\nἦσαν ἀλλήλαις. Ὅθεν κέντρου λόγον ἐπέχειν αὐτὴν\nπρὸς τὰ ὅλα ἀναγκαῖον. Τοῦτο δὲ καὶ τὰ τοῦ ζῳδιακοῦ\nδωδεκατημόρια συνίστησι. Τὰ γὰρ ἓξ αὐτῶν ὑπὲρ\nγῆς φαίνεται ἀκριβῶς, μηδεμίαν μοῖραν τοῦ κατὰ τὴν\nγῆν βάθους ἀποκρύπτοντος, ἀλλὰ μηδὲ πολλοστὸν μοίρας.\nἈεὶ γὰρ ἀκριβῶς αἱ π΄ καὶ ρ΄ μοῖραι ὑπὲρ γῆς\nεὑρίσκονται. Καὶ τὸ τοῦ ἰσημερινοῦ δὲ ἥμισυ μέρος\nἀεὶ ὑπὲρ γῆς ἐστιν, ὡς τοῦτο γνώριμον ἐκ τῶν ἰσημεριῶν,\nὐδὲ ἀκαριαίῳ τῆς ἡμέρας ὑπὸ τῆς νυκτὸς\nπλεονεκτουμένης. Ὅπερ οὐκ ἂν συνέβαινεν, εἰ τὸ βάθος\nτῆς γῆς ἀπελάμβανέ τι τοῦ ἰσημερινοῦ κύκλου,\nκαὶ λόγον τινὰ πρὸς αὐτὸν εἶχον αἱ ὀκτὼ μυριάδες\nτοῦ βάθους τῆς γῆς. Ὁρᾶται δὲ καὶ τοιοῦτόν τι ἐν\nτοῖς φαινομένοις. Δύο εἰσὶν ἀστέρες, καὶ τὴν χρόαν\nκαὶ τὰ μεγέθη παραπλήσιοι, διαμετροῦντες ἀλλήλοις·\n\n\n\nὁ μὲν γὰρ τοῦ σκορπίου, ὁ δὲ τοῦ ταύρου τὴν πεντεκαιδεκάτην\nἐπέχει μοῖραν, μέρος ὢν τῶν Ὑάδων. Οὗτοι\nτῷ Ἄρει τὴν χρόαν ὅμοιοί εἰσιν οἱ ἀστέρες καὶ ἀεὶ\nκατὰ ταὐτὸν ἐπὶ τοῦ ὁρίζοντος θεωροῦνται, ὁ μὲν\nἀνίσχων, ὁ δὲ καταδυόμενος. Ὅπερ οὐκ ἂν συνέβαινεν,\nεἰ μέρει τινὶ τοῦ ζῳδιακοῦ τὸ βάθος τῆς γῆς ἐπιπροσθεῖν\nοἷόν τʼ ἦν. Κατὰ ταὐτὸν γὰρ τοῦ μὲν ἀνατέλλοντος,\nοῦ δὲ καταδύνοντος, προελάμβανεν ἂν ἡ\nτοῦ ἀνατέλλοντος δύσις τὴν τοῦ καταδύνοντος ἀνατολὴν\nπαντὶ τῷ χρόνῳ, τὸ ἐπιπροσθούμενον ὑπὸ τοῦ\nβάθους τῆς γῆς μέρος τοῦ οὐρανοῦ ἀναγκαῖον ἦν\nαὐτῷ ἀνελθόντι ἐπὶ τοῦ ὁρίζοντος ὀφθῆναι.\nΟὐχ ἥκιστα δὲ καὶ ἀπὸ τῶν ὡρολογίων ἐλέγχεται.\nἡ γῆ κέντρου λόγον ἐπέχουσα πρὸς τὴν ἡλιακὴν σφαῖραν.\nΣυμπεριέρχεται μὲν γὰρ ἡ σκιὰ τῆς γῆς τῷ ἡλίῳ,\nὡς καὶ Ὅμηρος ἐναργῶς δηλοῖ λέγων οὕτως·\nἘν δʼ ἔπεσʼ ὠκεανῷ λαμπρὸν φάος ἠελίοιο,Ἕλκον νύκτα μέλαιναν ἐπὶ ζείδωρον ἄρουραν.\nΔιαμετροῦσα δὲ ἀεὶ τὸν ἥλιον καὶ κωνοειδὴς ὑπάρχουσα\nαὐτὸ τὸ ἄκρον τῆς σκιᾶς τὸ κέντρον τοῦ ἡλίου κατὰ\nδιάμετρον ἔχει ἀναγκαίως. Καταγράφεται τοίνυν τὰ\nὡρολόγια ἐπὶ τῆς γῆς ὑπὸ τῶν τεχνικῶν ἔχοντα τὰς\nτῶν γνωμόνων σκιὰς συμπερινοστούσας τῇ σκιᾷ τῆς\nγῆς. Καὶ δεῖ πάντα τὰ ἄκρα τῶν γνωμόνων κέντρου\nλόγον ἐπέχειν πρὸς τὴν ἡλιακὴν σφαῖραν. Ἐπεὶ οὖν\nμηδέν ἐστιν ὡρολόγιον δυνάμενον καταγράφεσθαι ἐν\nαὐτῷ τῷ μεσαιτάτῳ αὐτῆς, ἀλλʼ ἐν παντὶ μέρει αὐτῆς\nδυνατὸν ὡρολόγιον καταγράφεσθαι, φανερὸν ὡς πᾶσα\nἡ γῆ κέντρου λόγον ἐπέχει πρὸς τὸ ἡλιακὸν ὕψος καὶ\n\n\n\nτὴν ἀπὸ τούτου νοουμένην ἡλιακὴν σφαῖραν. Φανερὸν\nγὰρ ὅτι μὴ δύναται μιᾶς σφαίρας πολλὰ εἶναι κέντρα.\nΤοῦτον οὖν τὸν λόγον ἔχουσιν οἱ πάντων τῶν δυναμένων\nἐπὶ τῆς γῆς καταγράφεσθαι ὡρολογίων γνώμονες,\nἃν ἂν καὶ εἰς ἓν σημεῖον συναχθέντες σχοῖεν.\nἘπεὶ οὖν μηδὲν μέρος ἐστὶ τῆς γῆς, ἐν ᾧ οὐκ ἂν\nἐγχωροίη ὡρολόγιον ἱδρυθῆναι, ὅλη ἡ γῆ κέντρου λόγον\nἐπέχει πρὸς τὸ ἡλιακὸν ὕψος καὶ τὴν ἀπὸ τούτου\nνοουμένην σφαῖραν.\nΟὐ χρὴ δὲ ἀπορεῖν ἐνταῦθα, πῶς ἡ γῆ στιγμιαία\nοὖσα πρὸς τὸ μέγεθος τοῦ κόσμου ἀναπέμπει τροφὴν\nτῷ τε οὐρανῷ καὶ τοῖς ἐμπεριεχομένοις ἐν αὐτῷ ἄστροις,\nτοσούτοις καὶ τὸ πλῆθος καὶ τὸ μέγεθος οὖσι. Τῷ\nμὲν γὰρ ὄγκῳ βραχεῖά ἐστιν ἡ γῆ, τῇ δὲ δυνάμει μεγίστη,\nσχεδὸν αὐτὴ τὸ πλεῖστον τῆς οὐσίας ὑπάρχουσα.\nΕἰ γοῦν ἐπινοήσαιμεν αὐτὴν ἢ εἰς κάπνον ἢ εἰς ἀέρα\nπᾶσαν ἀναλυομένην, κατὰ πολὺ ἂν γένοιτο μείζων\nτῆς τοῦ κόσμου περιοχῆς, καὶ οὐ μόνον γε εἰ κάπνος\nἢ ἀὴρ ἢ πῦρ γένοιτο, ἀλλὰ καὶ εἰς κονιορτὸν ἀναλυθεῖσα.\nΠάρεστι γοῦν ὁρᾶν, ὅτι καὶ τὰ εἰς κάπνον\nἀναλυόμενα τῶν ξύλων σχεδὸν ἐπʼ ἄπειρον χεῖται, καὶ.\nὁ ἐκθυμιώμενος λιβανωτός, καὶ ὁπόσα ἕτερα τῶν στερεῶν\nσωμάτων εἰς ἀτμὸν ἀναλύεται. Καὶ εἰ τὸν οὐρανὸν\nδὲ σὺν τῷ ἀέρι καὶ τοῖς ἄστροις ἐπινοήσαιμεν\nσυναγόμενον εἰς τὸ τῆς γῆς πύκνωμα, εἰς ἐλάττονα\nὄγκον αὐτῆς συσταλείη ἄν. Ὥστε τῷ μὲν ὄγκῳ ἡ γῆ\nστιγμιαία ὡς πρὸς τὸν κόσμον οὖσα, ἀφάτῳ δὲ τῇ\nδυνάμει κεχρημένη καὶ σχεδὸν ἐπʼ ἄπειρον χεῖσθαι\nφύσιν ἔχουσα, οὐκ ἔστιν ἀδύνατος ἀναπέμπειν τροφὴν\n\n\n\nτῷ οὐρανῷ καὶ τοῖς ἐν αὐτῷ. Οὐδʼ ἂν ἐξαμβλωθείη\nτούτου ἕνεκα, ἐν μέρει καὶ αὐτὴ ἀντιλαμβάνουσά τινα\nἔκ τε ἀέρος καὶ ἐξ οὐρανοῦ. Ὀδὸς γὰρ ἄνω κάτω,\nφησὶν ὁ Ἡράκλειτος, διʼ ὅλης οὐσίας τρέπεσθαι καὶ\nμεταβάλλειν πεφυκυίας, εἰς πᾶν τῷ δημιουργῷ ὑπεικούσης\nεἰς τὴν τῶν ὅλων διοίκησιν καὶ διαμονήν.\nΠρὸς μὲν οὖν τὸ ἡλιακὸν ὕψος σημείου λόγον ἐπέχει\nἡ γῆ· πρὸς δὲ τὴν σεληνιακὴν σφαῖραν ὅτι μὴ σημείου\nλόγον ἐπέχει, κατασκευάζοντές τινες τοιούτοις χρῶνται\nἐπιχειρήμασιν. Οὐ φαίνεται, φασί, τὰ διαστήματα\nαὐτῆς τὰ πρὸς τὰ ἄστρα ἴσα κατὰ πᾶν κλίμα, ἀλλὰ\nτῇ αὐτῇ ὥρᾳ παῤ οἷς μὲν μείζω, παῤ οἷς δὲ ἐλάττω.\nὍπερ οὐκ ἂν συνέβαινεν, εἰ αἰ προσπίπτουσαι ἀπὸ τῆς\nγῆς εὐθεῖαι πρὸς τὸ σεληνιακὸν ὕψος ἴσαι ὑπῆρχον·\nἴσα γὰρ ἂν καὶ τὰ διαστήματα ἐφαίνετο. Τίθενται\nδὲ καὶ τὴν τοῦ ἡλίου ἔκλειψιν τούτου σημεῖον, οὐ\nπαρὰ πᾶσιν ἀνθρώποις ἐπίσης ἐκλείποντος αὐτοῦ, ἀλλὰ\nπολλάκις παῤ οἷς μὲν ὅλου, παῤ οἷς δὲ ἀπὸ μέρους,\nπαῤ οἷς δὲ οὐδʼ ὅλως, οὐδὲ τούτου ἂν συμβαίνοντος,\nεἰ στιγμιαία ἦν ἡ γῆ πρὸς τὸ ὕψος αὐτῆς, ἀλλὰ μὴ\nἀξιόλογον εἶχε τὸ μέγεθος. Καὶ οὕτως οἷς μὲν τελέως,\nοἷς δὲ ἀπὸ μέρους, οἷς δὲ οὐδʼ ὅλως ἐπισκοτεῖ\nἡ σελήνη.\nἜνιοι δὲ λέγοντες μὴ ἐπέχειν σημείου λόγον τὴν\nγῆν, τοιούτοις χρῶνται ἐπιχειρήμασι. Φασὶ γάρ, ὅτι\nἡ ὄψις εἰς ὕψος ἐπαιρομένη τὰ ἐν τοῖς ἐπιπέδοις οὐ\n\n\n\nθεωρούμενα, ἀλλʼ ὑπὸ τὸν ὁρίζοντα κεκρυμμένα θεωρεῖ,\nκαὶ ὅσῳ ὑψηλότερον ἐπαίρεται, μᾶλλον· ὥστε οὐκ\nἀπὸ παντὸς μέρους τῆς γῆς εἰς δύο ἴσα διαιρεῖται ὁ\nοὐρανός. Ὃ δοκεῖ τεκμήριον εἶναι τοῦ σημείου λόγον\nμὴ ἐπέχειν τὴν γῆν. Ῥητέον οὖν πρὸς τοῦτο, ὅτι τὸ\nσχῆμα τῆς γῆς περιφερὲς ὂν τούτου αἴτιον γίνεται·\nὥστε καὶ εἰ σταδιαία τὸ μέγεθος ἦν ἡ γῆ, μέση κειμένη\nὁμοίως καὶ περιφερὴς οἦσα, τὸ ὅμοιον ἂν συνέβαινε.\nΚαὶ οὐ δήπου ἐνεχώρει ἂν λέγειν, ὅτι μηδὲ ἡ\nοὕτως βραχεῖα σημείου λόγον ἐπέχει πρὸς τὸν κόσμον.\nΤὸ σχῆμα οὖν τούτου αἴτιον ἡγητέον. Καὶ εἴ τις ἀπὸ\nπαντὸς σημείου τῆς γῆς ἐπίπεδον ἐκβάλοι τῇ ἐπινοίᾳ,\nοὐκ ἂν πλέον καὶ ἔλαττον τοῦ κόσμου ὑπὲρ γῆς ὀφθείη,\nἀλλὰ τὸ ἴσον καὶ ἀπὸ τοῦ ὕψους καὶ ἀπὸ τῶν χθαμαλῶν·\nτὰ μέντοι μεγέθη τῶν ἄστρων ἴσα φαίνεται καὶ\nἀπὸ ὕψους καὶ ἐκ θαλάσσης. Τάχα δʼ ἄν τις κἀκεῖνο\nφήσειεν ἐνταῦθα, διότι, ἐκ τῶν πεδίων καὶ τῆς θαλάσσης\nεἰ μὴ ἐθεωρεῖτο τὸ ἡμικόσμιον ὑπὲρ γῆς, ἀπὸ\nδὲ μόνων τῶν ὑψηλοτάτων, τάχʼ ἂν εἴχετό τινος λόγου\nτὸ ὑπʼ αὐτῶν λεγόμενον, ἀπό γε τῶν ὑψηλοτάτων\nεἰς δύο ἴσα διαιρουμένου τοῦ κόσμου, ἐκ δὲ τῶν χθαμαλῶν\nοὐκέτι, ἀλλὰ μείονος τοῦ ὑπὲρ γῆς φαινομένου.\nΝυνὶ δὲ οὐδὲν πρὸς λόγον ἐστίν, εἰ ὑψουμένης τῆς\nὄψεως τὸ πλέον ὑπὲρ γῆς θεωρεῖται, ἐν σφαιροειδεῖ\nτῆς γῆς σχήματι τούτου γινομένου ἀναγκαίως. Τεκμήριον\nγὰρ ποιεῖσθαι ἄρα δεῖ τοῦ μὴ εἶναι τὴν γῆν\nπρὸς τὰ ὅλα στιγμιαίαν, οὐκ εἰ πλέον τοῦ κόσμου ἢ\nτὸ ἥμισυ ἐπαιρομένης τῆς ὄψεως ὁρᾶσθαι δυνατόν,\n\n\n\nἀλλʼ εἰ μὴ ἐκ τῶν ἐπιπέδων τὸ ἴσον αὐτοῦ ὑπὲρ γῆς\nὁρᾶται, τῶν μὲν ἐκ τῶν χθαμαλῶν ὁριζόντων ἐπιπέδων\nὄντων, τῶν δὲ rξ ὕψους ὁρωμένων κωνοειδῶν καὶ\nὄντων καὶ καλουμένων.\nΦασὶ δὲ πρὸς τοῖς εἰρημένοις, ὅτι μηδʼ ἂν τὰ μὲν\nκατέψυκτο, τὰ δὲ διεκέκαυτο, τὰ δʼ εὔκρατα μέρη τῆς\nγῆς ὑπῆρχεν, εἰ μὴ ἀξιόλογα εἶχε τὰ διαστήματα πρὸς\nτὴν ἡλιακὴν σφαῖραν· ἀλλʼ οὐδʼ ἂν ἐλέγετο προσιέναι\nἡμῖν καὶ πάλιν ἀποχωρεῖν ὁ ἥλιος, στιγμιαίας οὔσης\nτῆς γῆς. Ῥητέον τοίνυν πρὸς ταῦτα, ὅτι καὶ τούτων\nπάντων τὸ σχῆμα τῆς γῆς αἴτιόν ἐστι. Παρὰ γὰρ τὸ\nπῶς ἀποπέμπεσθαι τὰς ἡλιακὰς ἀκτῖνας ἐπὶ τὰ τῆς\nγῆς κλίματα καὶ διακέκαυταί τινα καὶ κατέψυκται καὶ\nεὐκρασίας ἐχόμενά ἐστι, τούτου καὶ ἐν τοῖς μερικωτέροις\nκαὶ πρὸς ὀλίγον ἀπʼ ἀλλήλων διεστῶσι θεωρουμένου.\nΤινὰ γοῦν τῶν περὶ τὴν Ἦλιν καυσώδη ἐστί,\nτῆς παρακειμένης Ἀχαΐας οὐκέτι τὸ πνιγῶδες ἐχούσης.\nὭστε καὶ εἰ βραχεῖα ἦν ἡ γῆ, τὸ παραπλήσιον ἂν\nσυνέβαινε, μὴ ὁμοίως ἐπὶ πάντα τὰ κλίματα αὐτῆς\nτῶν ἀκτίνων καταπεμπομένων, ἀλλὰ ἐφʼ ὧν μὲν τὸ\nὀρθὸν καὶ ἔντονον ἀπὸ τῆς ἀκτῖνος ἐχόντων, ἐφʼ\nὧν δὲ τὸ πλάγιον καὶ ἀνειμένον. Καὶ τὸ προσιέναι\nδὲ ἡμῖν καὶ πάλιν ἀποχωρεῖν τὸν ἥλιον πρὸς τὴν\nκατὰ κορυφὴν λέγεται σχέσιν· ἐπεὶ αἵ γε ἐκβαλλόμεναι\nἀπὸ τῆς γῆς εὐθεῖαι πρὸς καρκίνον καὶ αἰγόκερων ἴσαι\nεἰσὶν ἀλλήλαις.\nΚαὶ ὅτι μὲν κέντρου λόγον ἐπέχει ἡ γῆ, διά τε\nτούτων καὶ ἑτέρων πολλῶν δείκνυται. Προειρηκότες δʼ\n\n\n\nἐν τῷ πρώτῳ τῶν ἐπιχειρημάτων, ὡς κατὰ πολὺ μείζων\nὁ ἥλιος ὢν αὐτῆς ὅσον ποδιαίου ἡμῖν φαντασίαν\nἀποπέμπει, ἐξῆς αὐτὸ τοῦτο ἐπιδεῖξαι ὀφείλομεν, ὅσα\nἐν τοιαύτῃ εἰσαγωγῇ αὐτάρκη ἐστί, προφερόμενοι ἴδιά\nτινων περὶ μόνου τούτου συντάγματα πεποιηκότων· ὧν\nἐστι καὶ Ποσειδώνιος.\nΠερὶ τοῦ μεγέθους τοῦ ἡλίου πρὸς Ἐπίκουρον, καὶ ὅτι ἐν\nτοιούτοις οὐ ταῖς φαντασίαις κατακολουθεῖν δεῖ.\nἘπίκουρος δὲ καὶ οἱ πολλοὶ τῶν ἀπὸ τῆς αἱρέσεως\nτηλικοῦτον εἶναι τὸν ἥλιον ἀπεφήναντο, ἡλίκος φαίνεται,\nαὐτῇ τῇ διὰ τῆς ὄψεως φαντασίᾳ ἀκολουθήσαντες\nκαὶ ταύτην τοῦ μεγέθους αὐτοῦ κριτήριον ποιησάμενοι.\nΠάρεστιν οὖν ὁρᾶν τὸ ἀκόλουθον τῇ ἀποφάσει\nαὐτῶν. Εἰ γὰρ τηλικοῦτός ἐστιν, ἡλίκος φαίνεται,\nοὐκ ἄδηλον, ὡς πολλὰ ὁμοῦ μεγέθη περὶ αὐτὸν γενήσεται.\nνατέλλων μὲν γὰρ καὶ καταδυόμενος μείζων\nφαίνεται, μεσουρανῶν δὲ μικρότερος· ἀπὸ δὲ τῶν ὑψηλοτάτων\nὁρῶν, ὁπόταν ἀνατέλλῃ, μέγιστος φαντάζεται.\nἬ τοίνυν δεήσει λέγειν αὐτούς, ὅτι πολλὰ περὶ αὐτὸν\nὁμοῦ μεγέθη ἐστίν, ἢ εἰ τοῦτο ἐμφανῶς ἄτοπόν ἐστιν,\nἀναγκαιότατον ὁμολογεῖν αὐτούς, ὅτι μή ἐστι τηλικοῦτος,\nἡλίκος φαίνεται. Ἔνιοι δέ φασιν αὐτῶν, ὅτι\nμείζων ἡμῖν ἀνίσχων καὶ δυόμενος φαντάζεται, πλατυνομένου\nτοῦ πυρὸς αὐτοῦ ὑπὸ τοῦ ἀέρος κατὰ τὴν τῆς\n\n\n\nἀνόδου ῥύμην. Τοῦτο δὲ ἐσχάτης ἔχεται ἀπαιδευσίας.\nἩ γὰρ γῆ μεσαιτάτη τοῦ κόσμου κειμένη καὶ κέντρου\nλόγον ἐπέχουσα ἀπὸ παντὸς μέρους τὸ ἴσον ἀπέχει τῆς\nἡλιακῆς σφαίρας, καὶ οὔτε κατὰ τὴν ἀνατολὴν οὔτε\nκατὰ τὴν δύσιν οὔτε κατὰ ἄλλο τι τῆς πορείας μέρος\nὁ ἥλιος πελάζει τῷ ἀέρι. Ἀλλʼ οὐδὲ κατὰ ταὐτὸν παρὰ\nπᾶσιν ἀνατέλλει, ἀλλὰ τῆς γῆς σφαιρικῷ τῷ σχήματι\nκεχρημένης ἄλλοτε παρʼ ἄλλοις καὶ ἀνίσχει καὶ δύεται\nκαὶ μεσουρανεῖ. Ὥστε ἐπεὶ ἐγχωρεῖ παρʼ οἷς μὲν ἀνατέλλειν\nαὐτόν, παῤ οἷς δὲ μεσουρανεῖν, ὁμοῦ καὶ μείζων\nκαὶ μικρότερος γενήσεται, μείζων μέν, οἷς ἀνατέλλει,\nμικρότερος δέ, οἷς μεσουρανεῖ κατὰ τὴν αὐτὴν\nὥραν· ὧν οὐδέν ἐστιν ἀλογώτερον.\nΤὰ μὲν οὖν τοιαῦτα τῶν ὑποφερομένων ἐσχάτως\nἐστὶ κενὰ καὶ κηφηνώδη. Μείζων δὲ ὁ ἥλιος ἡμῖν\nἀνίσχων καὶ δυόμενος φαντάζεται, ἐλάττων δὲ κατὰ τὸ\nμεσουράνημα, ἐπειδὴ πρὸς μὲν τῷ ὁρίζοντι ὁρῶμεν\nαὐτὸν διὰ παχυτέρου τοῦ ἀέρος καὶ νοτερωτέρου\nμᾶλλον (τοιοῦτος γὰρ ὁ προσγειότερος ἀήρ), μεσουρανοῦντα\nδὲ διὰ καθαρωτέρου. Καὶ οὕτως ἐνταῦθα\nμὲν ἡ ἀπὸ τῶν ὀφθαλμῶν ἀναπεμπομένη ἐπʼ αὐτὸν\nἀκτὶς οὐ περικλᾶται, ἡ δʼ ἐπὶ τὸν ὁρίζοντα ἐκπεμπομένη,\nὁπότε ἀνίσχοι ἢ δύοιτο, περικλᾶται ἀναγκαίως\nπαχυτέρῳ καὶ νοτερωτέρῳ τῷ ἀέρι ἐντυχάνουσα. Καὶ\nοὕτως μείζων ἡμῖν φαντάζεται ὁ ἥλιος· ὥσπερ ἀμέλει\nκαὶ τὰ καθʼ ὕδατος ὄντα ἀλλοιότερα ἢ ἔστι φαντάζεται\nἡμῖν διὰ τὸ μὴ κατʼ εὐθυωρίαν ὁρᾶσθαι. Πάντα\nοὖν τὰ οὕτως ἔχοντα πάθη τῆς ἡμετέρας ὄψεως ἡγητέον,\nἀλλὰ μή, μὰ Δία, τῶν ὁρωμένων συμπτώματα.\n\n\n\nΛέγεται δὲ καὶ ἐκ βαθέων θεωρούμενος φρεάτων ὁ\nἥλιος, ὅπου γε τοῦτο ἐγχωρεῖ, πολὺ μείζων φαντάζεσθαι,\nἅτε διὰ νοτεροῦ τοῦ ἐν τῷ φρέατι ἀέρος ὁρώμενος.\nΚαὶ οὐδήπου ἔνεστιν ἐνταῦθα εἰπεῖν, ὅτι τοῖς\nμὲν ἐκ φρέατος ὁρῶσι μεγεθύνεται ὁ ἥλιος, τοῖς δὲ\nἄνωθεν εἰς αὐτὸν ἀφορῶσι σμικρύνεται· ἀλλʼ εὔδηλον,\nὡς τὸ σκοτεινὸν καὶ ἰκμάδος ἐχόμενον τοῦ ἐν τῷ φρέατι\nἀέρος μείζονα ποιεῖ αὐτὸν φαντάζεσθαι τοῖς ὁρῶσι.\nΔιάστημα δὲ αὐτοῦ μεῖζον καὶ ἔλαττον ἡμῖν φαντάζεται.\nΜεσουρανῶν μὲν γὰρ ἔγγιστα φαντάζεται\nἡμῖν, ἀνατέλλων δὲ καὶ καταδυόμενος ποῤῥωτέρω, ἀπὸ\nδὲ τῶν ὑψηλοτάτων ὁρῶν ἔτι πλέον ἀφεστὼς φαίνεται.\nΚαὶ ὅπου μὲν ἔγγιστα φαίνεται, καὶ σμικρότατος, ὅπου\nδὲ πλέον ἡμῖν τὸ ἐπʼ αὐτὸν φαντάζεται διάστημα, καὶ\nαὐτὸς μείζων εἶναι δοκεῖ, τῆς περὶ τὸν ἀέρα ποιότητος\nπάντων τῶν τοιούτων αἰτίας γινομένης. Διὰ μὲν\nγὰρ νοτερωτέρου καὶ παχυτέρου τοῦ ἀέρος ὁρώμενος\nμείζων ἡμῖν καὶ πλέον ἀφεστὼς φαίνεται, διὰ δὲ τοῦ\nκαθαροῦ ἐλάττων τῷ μεγέθει καὶ ἐγγίων κατὰ τὸ διάστημα.\nὭστε εἰ δυνατὸν ἦν ἡμῖν, φησὶν ὁ Ποσειδώνιος,\nδιά τε τοίχων στερεῶν καὶ τῶν ἄλλων σωμάτων\nὁρᾶν, ὡς ὁ Λυγκεὺς μυθεύεται, κατὰ πολὺ μείζων\nἂν ἡμῖν ἐφαντάζετο ὁ ἥλιος διὰ τούτων ὁρώμενος καὶ\nπολὺ μεῖζον διάστημα ἀφεστώς.\nΜείζονος δὲ αὐτοῦ καὶ ἐλάττονος φαινομένου ἡμῖν,\nκαὶ ὁμοίως τῶν κατʼ αὐτὸν διαστημάτων μειζόνων τε\nκαὶ μειόνων, ὁ κατὰ ἀλήθειαν ἐπιβάλλων αὐτῷ κῶνος\n\n\n\nἀπὸ τῶν ἀποχεομένων ἀκτίνων τῆς ὄψεως μέγιστός\nἐστιν ἀναγκαίως. Συναγομένου δὲ καὶ τοῦ μεγέθους\nαὐτοῦ καὶ τοῦ διαστήματος κατὰ φαντασίαν εἰς ἐλάχιστον,\nδυνάμεθα δύο κώνους ἐπινοεῖν, ἕνα μὲν τὸν\nκατὰ ἀλήθειαν αὐτῷ ἐπιβάλλοντα, ἕτερον δὲ τὸν κατὰ\nφαντασίαν· ὧν κορυφὴ μὲν γενήσεται μία τὸ πρὸς τῇ\nκόρῃ τῆς ὄψεως, βάσεις δὲ ἡ μὲν κατὰ ἀλήθειαν, ἡ δὲ κατὰ\nφαντασίαν. Ὡς οὖν ἕξει ἡ κατὰ ἀλήθειαν ἀπόστασις\nπρὸς τὴν φαινομένην, οὕτως ἕξει καὶ τὸ κατὰ ἀλήθειαν\nμέγεθος πρὸς τὸ φανταζόμενον ἡμῖν. Αἱ δὲ βάσεις\nτῶν κώνων ἴσαι ταῖς διαμέτροις εἰσίν, ἡ μὲν τῇ κατὰ\nἀλήθειαν, ἡ δὲ τῇ κατὰ φαντασίαν. Ὡς οὖν ἔχει τὸ\nκατὰ ἀλήθειαν διάστημα πρὸς τὸ κατὰ φαντασίαν, οὕτως\nἔχειν δεῖ καὶ τὸ κατὰ ἀλήθειαν μέγεθος πρὸς τὸ\nφανταζόμενον. Τὸ δὲ κατὰ ἀλήθειαν διάστημα τοῦ\nκατὰ φαντασίαν σχεδὸν ἀπείρῳ μεῖζόν ἐστι, σημείου\nλόγον ἐπεχούσης τῆς γῆς πρὸς τὸ ἡλιακὸν ὕψος καὶ\nτὴν ἀπʼ αὐτοῦ νοουμένην σφαῖραν. Καὶ τὸ κατὰ ἀλήθειαν\nἄρα μέγεθος τοῦ κατὰ φαντασίαν μεγέθους ἀπείρῳ\nμεῖζον εἶναι ἀναγκαιότατόν ἐστιν. Οὐκ ἄρα τηλικοῦτός\nἐστιν ὁ ἥλιος, ἡλίκος φαίνεται.\nΚαὶ μὴν εἰ τηλικοῦτός ἐστιν ὁ ἥλιος, ἡλίκος φαίνεται,\nἂν ἐπινοήσωμεν αὐτὸν διπλασίονα γενόμενον,\nεἰς δύο διαιρουμένου ἑκάτερον αὐτοῦ τῶν μερῶν ποδιαῖον\nφανήσεται. Ὥστε εἰ καὶ ἐπὶ τοσοῦτον ἐπινοήσαιμεν\nαὐξόμενον αὐτὸν ὡς ἐπὶ μυριάδων ἑκατὸν σταδίων\nδιάστημα ἐκτείνεσθαι, ἕκαστον αὐτοῦ τῶν ποδιαίων\nμερῶν, ἡλίκον ἐστί, φανήσεται. Εί δὲ τοῦτο, ἀκόλουθον\nἂν εἴη καὶ αὐτόν, ἡλίκος ἐστί, φαίνεσθαι, τούτου\n\n\n\nπροδήλως ἀδυνάτου ὄντος. Οὐ γὰρ οἷόν τε ἐπὶ τοσοῦτον\nἐξικέσθαι δυνάμεως τὴν ἀνθρωπίνην ὄψιν, ὡς\nτὰ ἐπὶ μυριάδας ἑκατὸν σταδίων ἐκτεταμένα τηλικαῦτα\nἡμῖν, ἡλίκα ἐστὶ κατὰ ἀλήθειαν, φαίνεσθαι. Ἐπεὶ καὶ\nαὐτὸς ὁ κόσμος σχεδὸν ἀπειρομεγέθης ὢν ἐλάχιστος\nἡμῖν φαντάζεται, δεήσειε ἂν καὶ τοῦτον τηλικοῦτον\nεἶναι, ἡλίκος ἡμῖν φαντάζεται. Ἀλλὰ τοῦτο παντάπασίν\nἐστιν ἀλογώτατον. Οὐκ ἄρα οὔτε ὁ κόσμος αὐτὸς\nοὔτε μὴν ὁ ἥλιος τηλικοῦτός ἐστιν, ἡλίκος ἡμῖν\nφαντάζεται.\nἘπεὶ τοίνυν τὰ ἀκολουθοῦντα τῷ ποδιαῖον εἶναι\nτὸν ἥλιον ἀδύνατά ἐστιν, ἀδύνατον ποδιαῖον εἶναι αὐτόν.\nΟὐδὲ γὰρ ἐκεῖνο ἔνεστιν εἰπεῖν, ὅτι τοῦ ἡλίου\nἐπὶ τοσοῦτον διάστημα ἐκτεταμένου, ἔνια μὲν αὐτοῦ\nτῶν ποδιαίων μερῶν τηλικαῦτα φανήσεται, ἡλίκα ἐστίν,\nἔνια δὲ οὐχ οὕτως ἕξει. Τὰ γὰρ ἀπὸ τῆς γῆς διαστήματα\nπρὸς πάντα τὰ μέρη αὐτοῦ ἴσα γενήσεται, κέντρου\nγε λόγον ἐχούσης πρὸς τὴν ἡλιακὴν σφαῖραν. Ὥστε\nπάντα δεήσει τὰ ποδιαῖα μέρη αὐτοῦ, ἡλίκα ἐστί, φαίνεσθαι,\nκαὶ οὐδὲν μᾶλλον τάδε τινὰ τῶνδέ τινων. Ὥστε\nπάντων τῶν ποδιαίων μερῶν τηλικούτων φαινομένων,\nἡλίκα ἐστί, καὶ αὐτὸς ὅλος ἐπὶ τοσοῦτον ἐκταθείς, ἡλίκος\nἐστί, φανήσεται. Οὗ προδήλως ἀδυνάτου ὄντος\nοὐδὲ τὰ ποδιαῖα μέρη αὐτοῦ, ἡλίκα ἐστί, φανήσεται,\nἀλλʼ οὐδʼ ὅλως φανήσεται. Ὅθεν οὐδὲ αὐτὸς ὁ ἥλιος\nποδιαῖος ὢν φανήσεται· φαίνεται δέ γε, οὐκ ἄρα ποδιαῖός\nἐστι. Δῆλον οὖν ἀπὸ τούτων, οἶμαι, διότι, εἰ\n\n\n\nτηλικοῦτος ἦν, ἡλίκος φαίνεται, οὐκ ἂν ἐφαίνετο· ἐπεὶ\nδὲ φαίνεται, οὐκ ἔστι τηλικοῦτος, ἡλίκος φαίνεται.\nΕί γε μὴν τηλικοῦτός ἐστιν, ἡλίκος φαίνεται, καὶ\nαὕτη ἡ ἀπὸ τῆς ὄψεως φαντασία τοῦ κατʼ αὐτὸν μεγέθους\nκριτήριόν ἐστιν, ἀκόλουθον ἂν εἴη λέγειν, διότι\nκαὶ τῶν περὶ αὐτὸν φανταζομένων αὕτη ἂν ἡ φαντασία\nκριτήριον γένοιτο. Ὅθεν εἰ τηλικοῦτός ἐστιν, ἡλίκος\nφαίνεται, καὶ τοιοῦτός ἐστιν, οἷος φαίνεται. Φαίνεται\nδὲ κοῖλος καὶ μαρμαίρων οὐ τούτου τοῦ σχήματος περὶ\nαὐτὸν ὑπάρχοντος. Ἄλλοτε γοῦν ὁρᾶται ὁμαλὸς καὶ\nσεληνοειδὴς καὶ μηδʼ ἡνωμένος· ἀδύνατον δὲ ταῦτα\nπάντα περὶ αὐτὸν εἶναι Ψεῦδος οὖν καὶ ᾧ ταῦτα\nἀκολουθεῖ, τὸ ποδιαῖον εἶναι αὐτόν. Καὶ μὴν εἰ τηλικοῦτός\nἐστιν, ἡλίκος φαίνεται, καὶ τοιοῦτός ἐστιν, οἷος\nφαίνεται, ἐπειδὴ καὶ ἑστὼς φαίνεται, εἴη ἂν ἀμετάβατος·\nοὐκ ἔστι δʼ ἀκίνητος οὐδὲ ἀμετάβατος· ὅθεν\nοὐδὲ τηλικοῦτός ἐστιν, ἡλίκος φαίνεται.\nἘναργέστατα δʼ ἂν καὶ ἀπὸ τούτων ἡ ἀτοπία τοῦ\nλόγου αὐτῶν ἐλέγχοιτο. Εἰ γὰρ ὁ ἥλιος τηλικοῦτός\nἐστιν, ἡλίκος φαίνεται, γνώριμον, οἶμαι, διότι καὶ ἡ\nσελήνη τηλικαύτη ἐστίν, ἡλίκη φαίνεται· εἰ δὲ αὐτή,\nκαὶ τὰ σχήματα αὐτῆς. Ὥστε καί, ὅτε μηνοειδής ἐστι,\nτὸ ἀπὸ τοῦ κέρως ἐπὶ τὸ κέρας αὐτῆς διάστημα τηλικοῦτόν\nἐστιν, ἡλίκον φαίνεται. Ὧι πάλιν ἀκολουθεῖ,\nκαὶ τὰ πρὸς τούς πλησίον αὐτῆς τῶν ἀστέρων διαστήματα\nτηλικαῦτα εἶναι, ἡλίκα φαίνεται· τούτῳ δὲ πάλιν\nτὸ καὶ πάντα ἀπλῶς τὰ διαστήματα τῶν ἀστέρων\nτηλικαῦτα εἶναι, ἡλίκα φαντάζεται· ὅθεν καὶ ὅλον τὸ\n\n\n\nὑπὲρ γῆς ἡμισφαίριον τοῦ κόσμου τηλικοῦτόν ἐστι,\nἡλίκον φαίνεται. Οὐ τοῦτο δέ· οὐκ ἄρα τηλικοῦτός\nἐστιν ὁ ἥλιος, ἡλίκος φαίνεται. Καὶ μὴν εἰ ἡ σελήνη\nσὑν τοῖς σχήμασι τηλικαύτη ἐστί, ἡλίκη φαίνεται, καὶ\nτὰ φαινόμενα ἐν αὐτῇ τῶν μελασμάτων τηλικαῦτά\nἐστιν, ἡλίκα φαίνεται· εἰ δὲ τοῦτο, καὶ τὰ ὄρη δεήσει\nτηλικαῦτα εἶναι, ἡλίκα φαίνεται. Οὐκ ἔχει δὲ τοῦτο\nοὕτως· ὥστε οὐδὲ ὁ ἥλιος τηλικοῦτός ἐστιν, ἡλίκος\nφαίνεται.\nὉπότε μὲν οὖν καθαρὸς καὶ κατὰ φύσιν ἔχων εἴη\nὁ ἀήρ, οὐχ οἷόν τε ἡμῖν ἀντιβλέπειν τῷ ἡλίῳ· ὁπότε\nδὲ παρέχοι ἡμῖν τὸ τοῦ ἀέρος κατάστημα ἀποβλέπειν\nεἰς αὐτόν, ἄλλοτε ἀλλοῖος ἡμῖν φαντάζεται, ποτὲ μὲν\nλευκός, ποτὲ δὲ ὠχριῶν, ἔστι δʼ ὅτε πυρωπός, πολλάκις\nδὲ καὶ μίλτινος ἢ αἱματώδης ἢ ξανθὸς ὀφθῆναι, ἔστι\nδʼ ὅτε καὶ ποικίλος ἢ χλωρός. Καὶ αἱ περὶ αὐτὸν δὲ\nφαινόμενοι πολλάκις οἷον κνηκίδες νεφώδεις, σχεδὸν\nἀπείρους μυριάδας σταδίων ἀπέχουσαι αὐτοῦ, δοκοῦσιν\nἡμῖν περὶ αὐτὸν εἶναι. Καὶ κατὰ κορυφὴν δʼ\nὄρους πολλάκις δυόμενος ἢ ἀνατέλλων φαντασίαν ἡμῖν\nἀποπέμπει ὡς ψαύων τῆς κορυφῆς, τοσαύτας μυριάδας\nἀφεστὼς ἀπὸ παντὸς μέρους τῆς γῆς, ὅσας εἰκός\nἐστι, τῆς γῆς κέντρου λόγον ἐπεχούσης πρὸς τὸ ὕψος\nαὐτοῦ. Πῶς οὖν οὐκ ἐσχάτως ἠλίθιον ταῖς τοιαύταις\nτῶν φαντασιῶν κατακολουθεῖν, ἀλλὰ μὴ ἄλλο τι ποιεἴσθαι\nκριτήριον τῶν γε τηλικούτων τὸ μέγεθος, ἐνθυμουμένους,\nὡς ἡ περὶ αὐτὰ ἀπάτη οὐ τὴν ἐπιτυχοῦσαν\nβλάβην ἐπιφέρειν εἴωθε.\nΣαφέστατα δὲ ἐλέγχεται τὸ ἄγαν ἀνόητον τοῦ λόγου\n\n\n\nαὐτῶν καὶ ἀπὸ τῶν οὕτως ἐπικεχειρημένων. Εί ἐπινοήσαιμεν\nἵππον ἀφιέμενον ἐν πεδινῇ χώρᾳ τρέχειν\nἅμα τῷ τὴν ἴτυν τοῦ ὁρίζοντος ἐκφῆναι τὸν ἥλιον,\nμέχρις ὅτου πᾶς ἐκφανῇ, σχεδὸν εὔδηλόν ἐστι στοχαζομένοις,\nὡς οὐ μεῖον ἂν σταδίων δέκα προέλθοι, ὄρνις\nδὲ ὠκύτατος πολλαπλάσιον ἵππου, βέλος δὲ τῇ ὀξυτάτῃ\nῥύμῃ κεχρημένον πολὺ πλεῖον ὄρνιθος, ὡς μὴ\nἂν μείους διακοσίων ἀνύσαι σταδίων ἐν τοσούτῳ χρόνου\nδιαστήματι. Ἂν τοίνυν ἵππῳ ἰσοταχῆ τὴν τοῦ\nκόσμου πορείαν ὑποθώμεθα, δέκα εὑρεθείη ἂν σταδίων\nἡ τοῦ ἡλίου διάμετρος, ἐὰν δὲ ὄρνιθι ὠκυτάτῳ,\nπολὺ μείζων, ἐἀν δὲ βέλει, οὐ μείων διακοσίων σταδίων.\nΚατὰ δὲ ταῦτα πάντα οὐκ ἔσται ποδιαῖος οὐδὲ\nἡλίκος φαίνεται.\nὍτι τοίνυν ἀπειράκις τοῦ βέλους ὠκυτέρα ἐστὶν ἡ\nτοῦ κόσμου φορά, ἀπὸ τῶν τοιούτων ἂν ἐφόδων ἐπινοήσαιμεν.\nὉ Πέρσης ἡνίκα ἐπὶ τὴν Ἑλλάδα ἐστράτευε,\nλέγεται διαστῆσαι ἀνθρώπους ἀπὸ Σούσων μέχρις\nἈθηνῶν, ὡς δύνασθαι διὰ φωνῆς δηλοῦσθαι τὰ γινόμενα\nὑπʼ αὐτοῦ ἐν Ἑλλάδι τοῖς ἐν Πέρσαις, διαδεχομένων\nτῶν διεστώτων τὰς παῤ ἀλλήλων φωνάς.\nΚαὶ ἱστορεῖται ἡ φωνὴ κατὰ τοιαύτην διαδοχὴν προιοῦσα\nδιὰ δύο νυχθημέρων ἀπὸ τῆς Ἑλλάδος εἰς Πέρσας\nἀφικνεῖσθαι. Εί τοίνυν τοιαύτη κίνησις ἀέρος καὶ\nπληγὴ ὠκυτάτη ὑπάρχουσα ἐλάχιστον μέρος τῆς γῆς\nδυσὶ νυχθημέροις διῄει, πάρεστιν, οἶμαι, ἐννοεῖν,\nποῖόν τι τὸ τάχος τοῦ κόσμου ἐστὶ καὶ ὡς ἀπειράκις\nτούτου ὠκύτερον· ὅς γε νυκτὶ καὶ ἡμέρᾳ ἀπειράκις\n\n\n\nμεῖζον διάστημα τοῦ ἀφʼ Ἑλλάδος εἰς Πέρσας διέρχεται.\nΕί δὲ καὶ βέλος ἐπινοήσαιμεν διερχόμενον τὸν μέγιστον\nτῆς γῆς κύκλον, οὐδʼ ἂν τρισὶ νυχθημέροις τὰς\nπέντε καὶ εἴκοσι μυριάδας διέλθοι· τὸ δὲ τοῦ κόσμου\nμέγεθος ἀπειράκις μεῖζον τῆς γῆς ὑπάρχον νυχθημέρῳ\nἑνὶ διέρχεται ὁ οὐρανός. Ὥστε οὐδὲ ἐννοῆσαι τὸ τάχος\nαὐτοῦ καὶ τὴν ὠκύτητα οἷόν τε οὐδὲ λόγῳ τὸ τοιοῦτον\nἑρμηνεῦσαι. Ἐμφαίνει δʼ ὁ ποιητής, ὅσον ἐστὶ τὸ\nτάχος τῆς κατὰ τὸν κόσμον πορείας, διὰ τούτων·\nὍσσον δʼ ἠεροειδὲς ἀνὴρ ἴδεν ὀφθαλμοῖσιν Ἥμενος ἐν σκοπιῇ, ὁρόων ἐπὶ οἴνοπα πόντον,Τόσσον ἐπιθρώσκουσι θεῶν ὑψηχέες ἵπποι.\nἈλλὰ μεγαλοφυῶς μὲν τοῦτο εἴρηται αὐτῷ καὶ κατὰ\nθαυμαστὴν αὔξησιν, οὐ μόνον τῷ ἐπὶ πλεῖστον ἐξικνουμένῳ\nτῆς ὄψεως ἀρκεσθέντι πρὸς τὸ δηλῶσαι τὸ\nτάχος τῆς κατʼ οὐρανὸν ὠκύτητος, ἀλλὰ καὶ ὕψος αὐτῷ\nκαὶ πέλαγος ὑποκείμενον προσθέντι· ἀπολείπεται δʼ\nὅμως καὶ οὗτος ὁ λόγος τοῦ ἀξίως δηλοῦν τὴν περὶ\nτὸν οὐρανὸν ὠκύτητα. Ἀπεράντῳ δὲ καὶ ἀνεννοήτῳ\nτῷ κατὰ τὴν ὠκύτητα τάχει κεχρημένου τοῦ κόσμου,\nπῶς οὐκ ἠλίθιον ὑπολαβεῖν, ποδιαῖον αὐτοῦ μέρος τοσούτῳ\nδιαστήματι χρόνου ἀνέρχεσθαι;\nἘλέγχεται δὲ καὶ διὰ τῶν ὑδρολογίων τὸ εὔηθες\nτοῦ λόγου. Δείκνυται γὰρ διʼ αὐτῶν, ὅτι, ἂν ᾖ ποδιαῖος\nὁ ἥλιος, δεήσει τὸν μέγιστον τοῦ οὐρανοῦ κύκλον\nἑπτακοσίων πεντήκοντα ποδῶν εἶναι. Διὰ γὰρ\nτῶν ὑδρολογίων καταμετρούμενος εὑρίσκεται μέρος\nἑπτακοσιοστὸν καὶ πεντηκοστὸν τοῦ οἰκείου κύκλου.\n\n\n\nἘὰν γάρ, ἐν αὐτὸς ἀνέρχεται πᾶς ἐκ τοῦ ὁρίζοντος\nὁ ἥλιος, κύαθος, φέρε εἰπεῖν, ῥεύσῃ, τὸ ὕδωρ ἀφεθὲν\nὅλῃ τῇ ἡμέρᾳ καὶ νυκτὶ ῥεῖν εὑρίσκεται κυάθους ἔχον\nἑπτακοσίους καὶ πεντήκοντα. Λέγεται δʼ ἡ τοιαύτη\nἔφοδος ὑπὸ πρώτων τῶν Αἰγυπτίων ἐπινοηθῆναι.\nἘλέγχεται δὲ ἡ δόξα καὶ ἀπὸ τῶν πρὸς μεσημβρίαν\nτετραμμένων στοῶν. Αἱ γὰρ τῶν κιόνων σκιαὶ\nπαράλληλοι ἀποπέμπονται· ὅπερ οὐκ ἂν ἐγίνετο, εἰ μὴ\nεὐθεῖαι καὶ κατὰ κάθετον πρὸς ἕκαστον αὐτῶν αἱ\nἀκτῖνες ἀπεπέμποντο. Οὐδʼ ἂν αἱ ἀκτῖνες πάλιν κατὰ\nκάθετον ἀπεπέμποντο πρὸς ἕκαστον αὐτῶν, μὴ ὅλῃ τῇ\nστοᾷ τῆς περὶ τὸν ἥλιον διαμέτρου συμπαρεκτεταμένης.\nΛέγεται δʼ ὅτι καὶ τὰ ἐν πάσῃ τῇ οἰκουμένῃ ἐῤῥυμοτομημένα\nἄμφοδα πρὸς τὴν ἰσημερινὴν ἀνατολὴν ἄσκια\nγίνεται ἐν ταῖς ἰσημεριναῖς τοῦ ἡλίου ἀνατολαῖς, οὐδʼ\nἂν τούτου συμβαίνοντος, εἰ μὴ πάσῃ τῇ οἰκουμένῃ\nσυμπαρεκτεταμένον ἦν τὸ μέγεθος τοῦ ἡλίου, τουτέστι\nτῷ πλάτει αὐτῆς. Πάλιν δὲ κατὰ τὴν ἰσημερινὴν\nμεσημβρίαν πάντα περιφωτίζεται τὰ ἐν ὅλῃ τῇ οἰκουμένῃ\nἐρρυμοτομημένα ἄμφοδα πρὸς μεσημβρίαν·\nὥστε οὐ μόνον τῷ πλάτει, ἀλλὰ καὶ τῷ μήκει τῆς\nὅλης οἰκουμένης συμπαρεκτέταται τὸ μέγεθος τοῦ ἡλίου.\nΜῆκος μὲν γὰρ τῆς ὅλης οἰκουμένης τὸ ἀπὸ ἀνατολῆς\nπρὸς δύσιν ἐστί, πλάτος δὲ τὸ ἀπὸ τῶν ἀρκτικῶν ἐπὶ τὰ\nμεσημβρινὰ διῆκον. Ὅθεν ἀνατέλλων μὲν ἐν ἰσημερίᾳ\nὁ ἥλιος καὶ ἄσκια ποιῶν τὰ πρὸς αὐτὸν ὁρῶντα τῶν\n\n\n\nἀμφόδων τῷ πλάτει τῆς ὅλης οἰκουμένης συμπαρεκτεταμένην\nἔχει τὴν διάμετρον, μεσουρανήσας δὲ καὶ πάντα\nπεριφωτίσας τὰ πρὸς αὐτὸν ὁρῶντα ἄμφοδα, τῷ μήκει.\nἈλλʼ οὐ κατὰ ταὐτόν, φασί, πᾶσι μεσουρανεῖ, μόνοις\nδὲ τοῖς ὑπὸ τῷ αὐτῷ μεσημβρινῷ οἰκοῦσι. Ῥητέον οὖν,\nὅτι πλατύτερον λέγεται τὸ τοιοῦτον.\nΚαὶ τὸ ἐν Συήνῃ δὲ ἄσκια τὰ φωτιζόμενα γίνεσθαι,\nπερὶ καρκίνον γενομένου τοῦ ἡλίου, περὶ μεσημβρίαν\nἀτρεκῆ ἐπὶ τριακοσίους τὴν διάμετρον σταδίους μηνύει\nσαφῶς, ὅτι μή ἐστι ποδιαῖος ὁ ἥλιος. Οὐδὲν δʼ\nἂν τούτων συνέβαινεν, εἰ ποδιαῖος ἦν.\nΣημειοῦται δὲ καὶ ἀπὸ τῶν σκιῶν, μὴ εἶναι ποδιαῖον\nτὸν ἥλιον. Ὁπότον μὲν γὰρ τὴν ἴτυν ἐκφάνῃ\nτοῦ ὁρίζοντος, μήκισται ἀποπέμπονται αἱ σκιαί, ὁπόταν\nδὲ ὑπὲρ τὸν ὁρίζοντα γένηται, εἰς πολὺ βραχύτερον\nσυνάγονται μέγεθος, οὐκ ἂν τούτου συμβαίνοντος, εἰ\nμὴ ὑψηλότεραι πάντων τῶν ἐπὶ γῆς σωμάτων αἱ ἀκτῖνες\nαὐτοῦ ἐγίνοντο· ὅπερ οὐκ ἂν ποδιαίου αὐτοῦ ὄν\nτος συνέβαινε. Μείζονα ἄρα καὶ τῶν ὑψηλοτάτων\nὁρῶν τὴν διάμετρον ἔχει, ὑψηλοτέρας τε τῶν ἀκρωρειῶν\nκαὶ ἐξ ὑπερτέρου ἀποπέμπων τὰς ἀκτῖνας, ἐπειδὰν\nὅλος ἐκφανῇ τοῦ ὁρίζοντος.\nΚαὶ ἀπὸ τοιαύτης δὲ ἐφόδου δείκνυται ἀπʼ αὐτῶν\nτῶν φαινομένων προϊούσης, οὐ μόνον ὅτι μή ἐστι ποδιαῖος\nὁ ἥλιος, ἀλλὰ καὶ ὅτι ὑπερφυεῖ κέχρηται τῷ\nμεγέθει. Ὁπόταν γὰρ κατὰ κορυφὴν ὄρους ἀνίσχῃ ἢ\nδύηται, ὁρᾶται ἡ ἴτυς αὐτοῦ τοῖς ἐπὶ πλέον τῆς κορυφῆς\nἀφεστῶσιν ἑκατέρωθεν θεωρουμένη τῆς κορυφῆς.\nΤοῦτο δʼ οὐκ ἂν ἐγίνετο, εἰ μὴ μείζων ἦν ἡ\n\n\n\nδιάμετρος τοῦ ἡλίου τῆς ἐπιπροσθούσης αὐτῷ κορυφῆς·\nὥστʼ ἄν αὕτη σταδιαία ᾖ, μείζονα δεήσει σταδιαίας\nεἶναι τὴν τοῦ ἡλίου διάμετρον. Τοῦτο δʼ οὐ μόνον\nἐπὶ κορυφῆς, ἀλλὰ καὶ ἐπὶ τῶν μεγίστων νήσων ἐν\nτοῖς φαινομένοις λέγεται θεωρεῖσθαι. Ὁπόταν γὰρ ἐν\nὕψει μάλιστα κειμένη ἡ ὄψις ἡμῶν ἐκ πολλοῦ διαστήματος\nἐπιβάλλῃ τινὶ τῶν μεγίστων νήσων, οὕτω βραχεῖα\nφαντάζεται, ὥστε καὶ ἐπὶ τούτων ὁ ἥλιος, ὁπόταν\nκατʼ αὐτὰς ἀνατέλλῃ ἢ καταδύηται, ἑκατέρωθεν αὐτοῦ\nἡ ἴτυς ἐκφαίνεται. Καὶ δῆλον ἐκ τούτου γίνεται, ὅτι\nἡ διάμετρος ἡ τοῦ ἡλίου μείζων ἐστὶ καὶ τοῦ μήκους\nτῶν μεγίστων νήσω. Τούτου δʼ ἐξ αὐτῶν τῶν φαινομένων\nλαμβανομένου ἑξῆς ἐπιδείκνυται, διότι σχεδὸν\nἀπείρῳ μείζονα εἶναι ἀναγκαῖον τὴν διάμετρον τοῦ\nἡλίου τῶν περὶ τὰς μεγίστας νήσους διαμέτρων. Ἡ δὲ\nἔφοδος, διʼ ἧς τοῦτο κατασκευάζεται, ὧδε ἔχει. Ἂν\nτρίγωνον ἰσοσκελὲς σταδιαίαν, φέρε εἰπεῖν, ἔχον τὴν\nβάσιν, καὶ προσεκβληθῶσιν ἴσαι πλευραὶ ταῖς τὴν σταδιαίαν\nβάσιν περιεχούσαις, ἔστι διπλασίων ἡ τοῦδε\nτοῦ τριγώνου βάσις τῆς σταδιαίας. Καὶ λοιπὸν ἂν\nπάλιν ταῖς ὅλαις πλευραῖς ἴσας προσεκβάλωμεν, τετραπλασίων\nἡ βάσις γενήσεται τῆς βάσεως τοῦ πρώτου\nὑποτεθέντος τριγώνου· καὶ λοιπὸν ἡ αὐτὴ ἀναλογία\nμέχρις ἀπείρου πρόεισιν. Ἔστω τοίνυν ὁρᾶν ἡμᾶς ἐκ\nπάνυ πολλοῦ διαστήματος μίαν τῶν μεγίστων νήσων,\nἀνίσχοντος ἢ καταδυομένου τοῦ ἡλίου κατʼ αὐτὴν καὶ\nἑκατέρωθεν τὴν ἴτυν ἐκφαίνοντος, μέσης τῆς νήσου\nἡμῶν τε καὶ τοῦ ἡλίου κειμένης. Ἐὰν τοίνυν ἡ ὄψις\n\n\n\nἡμῶν περιλαμβάνῃ τὴν νῆσον, βάσιν ἕξει ὁ κῶνος ὁ\nἀπὸ τῆς ὄψεως τὴν διάμετρον τῆς νήσου. Οὐκοῦν ἂν\nχιλίων σταδίων ἡ διάμετρος αὐτῆς, ἔσται καὶ ἡ τοῦ\nκώνου βάσις τοῦ αὐτοῦ μεγέθους. Καὶ ὑποθώμεθα\nτὸν ἥλιον τοσοῦτον ἀφεστάναι τῆς νήσου, ὅσον καὶ\nἡμῶν ἡ νῆσος ἀπέχει. Ἐπεὶ οὖν ἑκατέρωθεν τῆς νήσου\nἡ ἴτυς αὐτοῦ ἐκφαίνεται, αἱ ἀκτῖνες αἱ ἀπερχόμεναι\nἀπὸ τῶν ὀμμάτων πρὸς αὐτὸν διπλασίους εἰσὶ\nτῶν τῇ νήσῳ πελαζουσῶν, ὥστε καὶ ἡ βάσις ἡ τοῦδε\nτοῦ τριγώνου διπλασίων γενήσεται τῆς περὶ τὴν νῆσον\nδιαμέτρου· εἰ δὲ αὕτη χιλίων, ἡ διάμετρος τοῦ\nἡλίου δισχιλίων· αὕτη γὰρ βάσις ἐστὶ τοῦ μείζονος\nτριγώνου. Τοσοῦτον μὲν οὖν ἀφεστῶτος τοῦ ἡλίου\nτῆς νήσου, ὅσον καὶ ἡμεῖς κατὰ τὸ ἀντικρὺ ἀφεστήκαμεν\nαὐτῆς, δισχιλίων γενήσεται σταδίων ἡ τοῦ ἡλίου\nδιάμετρος. Οὐκ ὄντος δʼ ἴσου τοῦ ἀποστήματος, ἀλλʼ\nἡμῶν μὲν ὀλίγον ἀφεστώτων τῆς νήσου, τοῦ δʼ ἡλίου\nἀπειράκις πλειόνως ἢ ἡμεῖς ἀφεστήκαμεν, ἀπειράκις\nσχεδὸν καὶ ἡ τοῦ ἡλίου διάμετρος μείζων γενήσεται τῆς\nπερὶ τὴν νῆσον διαμέτρου. Πῶς ἂν οὖν ἐπὶ τοσοῦτον\nἐκτεταμένος ποδιαῖος εἴη τὸ μέγεθος;\nΚαὶ ἡ τοιαύτη ἔφοδος μάλιστα ἐκφαίνει τὸ ἀξίωμα\nτοῦ κατʼ αὐτὸν μεγέθους. Ἡ Συήνη ὑπὸ τῷ καρκίνῳ\nκεῖται. Ὁπόταν οὖν ὁ ἥλιος ἐν τούτῳ γενόμενος τῷ\nζῳδίῳ κατὰ ἀτρεκῆ μεσημβρίαν στῇ, ἄσκια γίνεται τὰ\nφωτιζόμενα ὑπʼ αὐτοῦ ἐν τῇδε τῇ χώρᾳ ἐπὶ σταδίους\nτριακοσίους τὴν διάμετρον. Ὧν οὕτως ἐν τοῖς φαινομένοις\nἐχόντων ὁ Ποσειδώνιος ὑποθέμενος μυριοπλασίονα\n\n\n\nεἶναι τὸν ἡλιακὸν κύκλον τοῦ τῆς γῆς κύκλου,\nἀπὸ τούτου ὁρμιώμενος δείκνυσιν, ὅτι μυριάδων τριακοσίων\nεἶναι δεῖ τὴν τοῦ ἡλίου διάμετρον. Εἰ γὰρ ὁ\nἡλιακὸς κύκλος τοῦ τῆς γῆς κύκλου μυριοπλασίων,\nκαὶ τὸ τμῆμα τοῦ ἡλιακοῦ κύκλου, ὅπερ ἐπέχει τὸ τοῦ\nἡλίου μέγεθος, μυριοπλάσιον εἶναι δεῖ τούτου τοῦ τμήματος\nτῆς γῆς, ὅπερ ὁ ἥλιος κατὰ κορυφὴν ὑπερκείμενος\nἄσκιον παρέχεται. Ἐπεὶ οὖν τοῦτο ἐπὶ τριακοσίους\nτὴν διάμετρον ἐκτέταται σταδίους, τριακοσίων εἶναι\nμυριάδων δεῖ, ὅπερ ἐπέχει ὁ ἥλιος ἑκάστοτε τοῦ οἰκείου\nκύκλου. Ἀλλὰ ταῦτα μὲν κατὰ τοιαύτην ὑπόθεσιν\nεἴληπται· καὶ πιθανὸν μέν, μὴ ἐλάττονα ἢ μυριοπλασίονα\nεἶναι τὸν ἡλιακὸν κύκλον τοῦ τῆς γῆς κύκλου\nσημείου γε λόγον τῆς γῆς πρὸς αὐτὸν ἐχούσης· ἐνδέχεται\nδὲ καὶ μείζονα αὐτὸν ὄντα ἢ πάλιν μείονα ἡμᾶς\nἀγνοεῖν.\nἩ οὖν τοιαύτη ἔφοδος ἐναργεστέρου τινὸς μᾶλλον\nἔχεσθαι δοκεῖ. Λέγεται ἡ σελήνη δὶς καταμετρεῖν τὴν\nσκιὰν τῆς γῆς ἐν ταῖς εἰλικρινέσι τῶν ἐκλείψεων. Ὅσῳ\nγὰρ εἰσέρχεται εἰς τὴν σκιὰν χρόνῳ, τοσούτῳ καὶ ὑπὸ\nτῆς σκιᾶς ἄλλῳ κρύπτεται, ὡς τρεῖς χρόνους ἴσους\nγίνεσθαι, ἕνα μέν, ἐν ᾧ εἰσέρχεται, δεύτερον δέ, ἐν ᾧ\nκρύπτεται, τρίτον δέ, ἐν ᾧ ἐξέρχεται τῆς σκιᾶς τὴν\nπρώτην ἴτυν μετὰ τὸν δεύτερον χρόνον εὐθὺς ὑποδείξασα.\nἘπεὶ οὖν δὶς καταμετρεῖται ἡ σκιὰ τῆς γῆς ὑπὸ\nτοῦ σεληνιακοῦ μεγέθους, δοκεῖ πιθανὸν εἶναι, διπλασίονα\nεἶναι τὴν γῆν τῆς σελήνης. Ἐπεὶ οὖν ἡ γῆ\nπέντε καὶ εἴκοσι μυριάδων σταδίων κατὰ τὴν Ἐρατοσθένους\n\n\n\nἔφοδον τὸν μέγιστον ἔχει κύκλον, δεῖ τὴν\nδιάμετρον αὐτῆς πλέον ἢ μυριάδων ὀκτὼ εἶναι. Ἡ οὖν\nτῆς σελήνης διάμετρος γενήσεται μυριάδων τεσσάρων.\nἘπεὶ οὖν ἑπτακοσιοστὸν καὶ πεντηκοστὸν μέρος καὶ ἡ\nσελήνη τοῦ οἰκείου κύκλου ἐστὶ παραπλησίως τῷ ἡλίῳ,\nτούτου ἐκ τῶν ὑδρολογίων κατασκευαζομένου, ἕκτον\nγίνεται τοῦ κύκλου μέρος αὐτῆς τὸ ἀπὸ τῆς γῆς διῆκον\nπρὸς τὸ ὕψος αὐτῆς διάστημα· ἐστὶν ἄρα τοῦτο\nρκε΄ σεληνιακῶν μεγεθῶν· ἀλλὰ καὶ ἕκαστον αὐτῶν τεσσάρων\nμυριάδων ἔχει τὴν διάμετρον· γίνονται οὖν\nμυριάδες σταδίων πεντακόσιαι κατά γε τὴν ἔφοδον\nταύτην πρὸς τὸ σεληνιακὸν ὕψος. Πάλιν κατὰ λόγον\nἁπλούστερον ὑποτιθεμένης τῆς προαιρετικῆς τῶν πλανήτων\nκινήσεως ἰσοταχοῦς εἶναι, ἐπειδὴ ἡ μὲν σελήνη\nἑπτὰ καὶ εἴκοσιν ἡμέραις καὶ ἡμίσει διέρχεται τὸν\nοἰκεῖον κύκλον, ὁ δὲ ἥλιος ἐνιαυσιαίαν ἔχει τὴν περίοδον,\nδεῖ τρισκαιδεκαπλασίονα εἶναι τὸν ἡλιακὸν κύκλον\nτοῦ σεληνιακοῦ· ὥστε καὶ ὁ ἥλιος τῆς σελήνης\nτρισκαιδεκαπλασίων γενήσεται, ἐπεὶ ἑκάτερος αὐτῶν\nτοῦ οἰκείου κύκλου ἑπτακοσιοστὸν καὶ πεντηκοστὸν γίνεται\nμέρος. Εὑρίσκεται οὖν κατὰ τὰς τοιαύτας τῶν\nὑποθέσεων ἡ διάμετρος τοῦ ἡλίου μυριάδων β΄ καὶ ν΄\nτοῦ δὲ κύκλου αὐτοῦ παραπλησίως τῷ ζῳδιακῷ εἰς\nδώδεκα τεμνομένου ἔκαστον τῶν δωδεκατημορίων γενήσεται\nσταδίων μυριάδων τρισχιλίων διακοσίων πεντήκοντα·\nδύο δὲ δωδεκατημορίων τὸ ἀπὸ τῆς γῆς πρὸς\nαὐτόν ἐστι διάστημα. Ὡς καὶ Ἄρατος ἐπὶ τοῦ ζῳδιακοῦ\nφησι λέγων οὕτως·\n\n\n\nὍσσον δʼ ὀφθαλμοῖο βολῆς ἀποτείνεται αὐγή,Ἑξάκις ἂν τόσσʼ ἧμιν ὑποδράμοι· αὐτὰρ ἑκάστηἼση μετρηθεῖσα δύω περιτέλλεται ἄστρα.\nἌστρα δὲ ἄρτι κέκληκε τὰ δύο δωδεκατημόρια τοῦ ζῳδιακοῦ.\nΚαὶ μηνύει διὰ τῶν εἰρημένων ἐπῶν, ὅτι τὸ\nἀπὸ τῆς γῆς διάστημα πρὸς αὐτὸν ἕκτον τοῦ ὅλου\nκύκλου γίνεται· τρίτον μὲν γὰρ ἡ ὅλη διάμετρος αὐτοῦ\nγίνεται, ἕκτον δὲ τὸ ἀπὸ παντὸς μέρους τῆς γῆς\nδιῆκον πρὸς αὐτόν, ἐπειδὴ ὁ κύκλος κέντρον ἔχει τὴν\nγῆν μεσαιτάτην αὐτοῦ κειμένην. Εὑρισκομένου οὖν\nτοῦ ἡλιακοῦ κύκλου κατὰ τὴν ἔφοδον ταύτην σταδίων\nμυριάδων τρισμυρίων καὶ ἐνακισχιλίων, ἕκαστον αὐτοῦ\nτῶν δωδεκατημορίων γίνεται μυριάδων , καθάπερ\nἤδη ἔφαμεν, τρισχιλίων διακοσίων πεντήκοντα. Ἐὰν\nοὖν καὶ ταῦτα εἰς τριάκοντα μοίρας διαιρεθῇ παραπλησίως\nτοῖς τοῦ ζῳδιακοῦ δωδεκατημορίοις, ἑκάστη\nγενήσεται μοῖρα μυριάδων ρη΄ τρίτου. Τὰ μὲν οὖν\nἡμιμοίρια τοῦ ὅλου κύκλου ἑπτακόσια εἴκοσιν· ὁ δὲ\nἥλιος ἑπτακοσιοστὸν καὶ πεντηκοστὸν μέρος αὐτοῦ,\nὥστε ἐλάττων ἡμιμοιρίου. Εἰκότως οὖν τοῦ ἡμιμοιρίου\nμυριάδων ὄντος πεντήκοντα τεσσάρων ἕκτου αὐτὸς\nδύο καὶ πεντήκοντα μυριάδων τὴν διάμετρον ἔχων\nεὑρίσκεται κατὰ τὰς ὑποκειμένας τῶν ὑποθέσεων.\nΟὐ μὴν πιθανόν γε εἶναι δοκεῖ ἰσοταχεῖς εἶναι\nτοὺς πλάνητας κατὰ τὴν προαιρετικὴν πορείαν, ἀλλὰ\nκαὶ ὠκυτέραν εἶναι τὴν τῶν ὑψηλοτέρων ἅτε λεπτοτέρου\nπυρὸς ὄντων. Πῶς γὰρ οὐκ ἀδύνατον, τὴν\nσελήνην ἀερομιγὲς ἔχουσαν τὸ οἰκεῖον σῶμα ἰσοταχῆ\n\n\n\nτὴν προαιρετικὴν πορείαν ἔχειν τοῖς ἐκ λεπτοῦ καὶ\nκουφοτάτου πυρὸς ὑφεστῶσιν; Ὅθεν ἄλλοι ἄλλο μέγεθος\nπερὶ τὸν ἥλιον εἶναι ἀπεφήναντο, οὐδεὶς μέντοι\nτῶν φυσικῶν καὶ ἀστρολόγων μείονα τῆς προειρημένης\nτὴν διάμετρον ἔχειν αὐτὸν ἀπεφήνατο. Τὸν δὲ Ἵππαρχόν\nφασι καὶ χιλιοκαιπεντηκονταπλασίονα τῆς γῆς\nὄντα αὐτὸν ἐπιδεικνύναι. Πῶς ἂν οὖν ποδιαῖος εἴη\nκατὰ πᾶσαν ἔφοδον σχεδὸν ἐμμεθόδως γινομένην ἀπειρομεγέθης\nεὑρισκόμενος; Ἑκατὸν τοίνυν καὶ εἴκοσι\nπέντε ἡλιακῶν μεγεθῶν ἀπὸ τοῦ ὕψους αὐτοῦ ἐπὶ τὴν\nγῆν εἶναι ὀφειλόντων, ἂν ποδιαῖος καὶ τηλικοῦτος,\nἡλίκος φαίνεται, δεήσει εἴκοσι πέντε καὶ ἑκατὸν ποδῶν\nεἶναι τὸ πρὸς αὐτὸν διάστημα· ὥστε πολὺ ὑποκάτω\nτῶν ὑψηλοτάτων ὀρῶν γενήσεται ἐνίων γε καὶ\nὑπὲρ δέκα στάδια τὴν κάθετον ἐχόντων. Καὶ οὕτως\nεὑρίσκεται κατὰ τὴν δόξαν αὐτῶν τοῦτο τὸ ὕψος, πρὸς\nὃ ἡ γῆ στιγμιαία ἐστὶ πέντε καὶ εἴκοσι μυριάδων οὖσα,\nἑκατὸν εἴκοσι πέντε πόδας ἀπέχον τῆς γῆς. Ταῦτα\nγὰρ ἀκολουθεῖ τῇ δόξῃ τῆς ἱερᾶς κεφαλῆς τῆς μόνης\nτὴν ἀλήθειαν εὑρούσης. Περὶ δὲ τοῦ κατὰ τὴν σελήνην\nὕψους τί ἄν τις καὶ φαίη; Εἰ γὰρ ὁ ἥλιος ἑκατὸν\nεἴκοσι πέντε πόδας ἀφέστηκεν ἡμῶν καὶ κατὰ πολὺ\nτῶν ὀρῶν ταπεινότερός ἐστι, πόσον δεῖ τῆς γῆς ἀφεστάναι\nτὴν σελήνην, ἧς ὁ κύκλος ἐλαχίστῳ λόγῳ τρισκαιδέκατον\nγίνεται τοῦ ἡλιακοῦ κύκλου;\nἈλλʼ εἰ καὶ μὴ τούτοις ἐπιστῆσαι οἷός τ᾿ ἐγένετο\nμηδʼ ἀνευρεῖν ταῦτα, ὧν μείζων ἡ ζήτησις ἦν ἀνθρώπου\nἡδονὴν τετιμηκότος, αὐτῇ γε τῇ δυνάμει τοῦ ἡλίου\n\n\n\nἐπιστῆσαι αὐτὸν ἐχρῆν καὶ πρῶτον μὲν ἐνθυμηθῆναι,\nδιότι πάντα τὸν κόσμον φωτίζει σχεδὸν ἀπειρομεγέθη\nὄντα, ἔπειτα, ὅτι οὕτω διακαίει τὴν γῆν, ὡς ἔνια μέρη\nαὐτῆς ὑπὸ φλογμοῦ ἀοίκητα εἶναι, καὶ ὑπὸ πολλῆς τῆς\nδυνάμεως αὐτὸς ἔμπνουν παρέχεται τὴν γῆν, ὡς καὶ\nκαρποφορεῖν αὐτὴν καὶ ζῳογονεῖν· καὶ ὅτι αὐτός ἐστιν\nαἴτιος τοῦ καὶ τὰ ζῷα ὑφεστάναι καὶ τοὺς καρποὺς\nτρέφεσθαι καὶ αὔξεσθαι καὶ τελεσφορεῖσθαι· καὶ διότι\nμὴ μόνον τὰς ἡμέρας καὶ νύκτας, ἀλλὰ καὶ θέρος καὶ\nχειμῶνα καὶ τὰς ἄλλας ὥρας αὐτός ἐστιν ὁ ποιῶν, καὶ\nμὴν καὶ τοῦ μέλανας εἶναι καὶ λευκοὺς ἀνθρώπους\nκαὶ ξανθοὺς καὶ κατὰ τὰς ἄλλας ἰδέας διαφέροντας\nαὐτὸς αἴτιος γίνεται παρὰ τὸ πῶς ἀποπέμπειν τὰς\nἀκτῖνας ἐπὶ τὰ κλίματα τῆς γῆς· καὶ ὅτι οὐκ ἄλλη\nτις εἰ μὴ ἡ τοῦ ἡλίου δύναμις τούς μὲν καθύγρους\nκαὶ πληθύνοντας ποταμοῖς παρέχεται τῶν ἐπὶ γῆς τόπων,\nτοὺς δὲ ξηροὺς καὶ ἀνύδρους, καὶ τοὺς μὲν\nἀκάρπους, τοὺς δὲ καρποφορεῖν ἱκανούς, καὶ τοὺς μὲν\nδριμεῖς καὶ δυσώδεις, ὡς τοὺς τῶν Ἰχθυοφάγων, τοὺς\nδὲ εὐώδεις καὶ ἀρωματοφόρους, ὡς τοὺς περὶ τὴν\nἈραβίαν, καὶ τοὺς μὲν τοιούσδε καρπούς, τοὺς δὲ\nτοιούσδε ἐκφέρειν δυναμένους.\nΚαὶ καθόλου σχεδὸν ἀπάσης τῆς περὶ τὰ ἐπίγεια\nδιαφορᾶς αὐτός ἐστιν αἴτιος πολλὴν τὴν παραλλαγὴν\nκατʼ ἔνια τῶν κλιμάτων τῆς γῆς ἐχούσης. Πάρεστι\nγοῦν καταμανθάνειν τὴν διαφορὰν τῶν περὶ τὴν Λιβύην\nἱστορουμένων καὶ τὴν Σκυθικὴν χώραν καὶ τὴν\nΜαιῶτιν λίμνην, καὶ ζῴων καὶ καρπῶν καὶ πάντων\nἁπλῶς πάμπολυ ἐξηλλαγμένων καὶ τῶν κατὰ τὸν ἀέρα\n\n\n\nκράσεων καὶ διαφορῶν· καὶ λοιπὸν τὰς ἐν πάσῃ τῇ\nἈσίᾳ καὶ Εὐρώπῃ θεωρουμένας διαφορὰς καὶ πηγῶν\nκαὶ καρπῶν καὶ ζῴων καὶ μετάλλων καὶ ὑδάτων θερμῶν\nκαὶ ἀέρων παντοδαπῶν ἰδέας, ψυχροτάτων, φλογωδεστάτων,\nεὐκράτων, λεπτῶν, παχέων, ὑγρῶν, ξηρῶν·\nκαὶ λοιπὸν ὅσαι ἕτεραι παῤ ἑκάστοις διαφοραὶ καὶ\nἰδιότητες θεωροῦνται, τούτων πάντων ἡ τοῦ ἡλίου δύναμις\nαἰτία ἐστί.\nΤοσαύτῃ δὲ πρὸς τοῖς εἰρημένοις κέχρηται περιουσίᾳ\nδυνάμεως, ὥστε καὶ ἡ σελήνη ἀπ᾿ αὐτοῦ δεχομένη\nτὸ φῶς αὐτὸ τοῦτο πάσης τῆς περὶ αὐτὴν δυνάμεως\nαἴτιον ἔχει κατὰ τὰς τῶν σχημάτων διαφοράς·\nοὐ μόνον ἐν τῷ ἀέρι μεγάλας ἐργαζομένη τροπὰς καὶ\nκατακρατοῦσα αὐτοῦ καὶ μυρία ἐπιτήδεια ἐργαζομένη,\nἀλλὰ καὶ τῶν περὶ τὸν ὠκεανὸν πλημμυρίδων καὶ\nἀμπώτεων αὕτη ἐστὶν αἰτία.\nΚἀκεῖνο δ᾿ ἔτι πρόσεστιν ὁρᾶν αὐτοῦ τῇ δυνάμει.\nἈπὸ μὲν γὰρ τοῦ παῤ ἡμῖν πυρὸς οὐκ ἔνεστι κατὰ\nἀνάκλασιν πῦρ λαβεῖν, ἀπὸ δὲ τῶν ἡλιακῶν ἀκτίνων\nἐπιτεχνώμενοι λαμβάνομεν πῦρ κατὰ ἀνάκλασιν τοσαύτας\nμυριάδας ἀπὸ τῆς γῆς ἀφεστῶτος αὐτοῦ. Καὶ μὴν\nδιὰ τοῦ ζῳδιακοῦ ἰὼν καὶ τοιαύτην τὴν πορείαν ποιούμενος\nαὐτὸς ὅλον ἁρμόζεται τὸν κόσμον καὶ συμφωνοτάτην\nπαρέχεται τὴν τῶν ὅλων διοίκησιν, αὐτὸς αἴτιος\nγινόμενος τῆς περὶ τὴν διάταξιν τῶν ὅλων διαμονῆς.\nΚαὶ τούτου μεταστάντος ἢ καὶ τὸν οἰκεῖον τόπον ἀπολιπόντος\nἢ καὶ τέλεον ἀφανισθέντος οὕτε φύσεταί τι\nοὔτε αὐξήσεται, ἀλλ᾿ οὐδὲ τὸ σύνολον ὑποστήσεται,\nἀλλὰ καὶ πάντα τὰ ὄντα τε καὶ φαινόμενα συγχυθήσεται\nκαὶ διαφθαρήσεται.\nἘχρῆν οὖν αὐτὸν πᾶσι τούτοις ἐπιστήσαντα ἐνθυμηθῆναι,\nεἰ οἷόν τε ποδιαῖον πῦρ τοσαύτης καὶ τηλικαύτης\nτὸ μέγεθος καὶ οὕτως ὑπερφυοῦς δυνάμεως μετειληφέναι.\nἈλλὰ γὰρ οἷος ἐν ταῖς τῶν ὅλων ἀρχαῖς\nκαὶ τῷ περὶ τέλους λόγῳ καὶ τὸ σύνολον ἐν τοῖς ἠθικοῖς,\nτοιοῦτος καὶ ἐν τοῖς ἀστρολογουμένοις καὶ ἐν\nτῷ κατὰ τὰς φαντασίας τόπῳ καὶ τὸ σύνολον ἐν παντὶ\nσκέμματι κατὰ πολὺ τῶν σπαλάκων τυφλότερος. Καὶ\nοὐδέν γε θαυμαστόν· οὐ γάρ, μὰ Δία, φιληδόνων\nἀνθρώπων ἐστὶν εὑρεῖν τὴν ἐν τοῖς οὖσιν ἀλήθειαν,\nἀλλʼ ἀνδρῶν πρὸς ἀρετὴν πεφυκότων καὶ μηδὲν ταύτης\nἐπίπροσθεν ποιουμένων, ἀλλʼ οὐχὶ σαρκὸς εὐσταθὲς\nκατάστημα ἀγαπώντων καὶ τὸ περὶ ταύτης πιστὸν\nἔλπισμα. Οἱ μὲν γὰρ παλαιότεροι ἐξεκήρυσσον ἐκ τῶν\nπόλεων καὶ τοὺς ἀπὸ τῆς αἱρέσεως καὶ τὰ τοιαῦτα τῶν\nσυγγραμμάτων, λύμην καὶ διαφθορὰν τῶν ἀνθρώπων\nεἶναι ὑπολαμβάνοντες τὰ ἐπὶ τοσοῦτον καὶ τυφλότητος\nκαὶ κιναιδείας ἥκοντα τῶν δογμάτων. Οἱ δὲ νῦν, ἅτε,\nοἶμαι, ὑπὸ τρυφῆς καὶ μαλακίας ἐκλελυμένοι, ἐπὶ τοσοῦτον\nἐκτετιμήκασι τοὺς ἀπὸ τῆς αἱρέσεως καὶ αὐτὰ\nτὰ συγγράμματα, ὥστε καὶ κινδυνεύουσι μᾶλλον Ἐπίκουρον\nκαὶ τοὺς ἀπὸ τῆς αἱρέσεως ἀληθῆ λέγειν βούλεσθαι\nἢ θεοὺς καὶ πρόνοιαν ἐν τοῖς ὅλοις εἶναι. Καὶ\nἔνιοί γε κἂν εὔξαιντο αὐτῶν μᾶλλον ἀπολέσθαι τὴν\nπρόνοιαν ἢ Ἐπίκουρον ψευδῆ λέγοντα ἐλεγχθῆναι·\nοὕτως ἀθλίως διάκεινται καὶ ἐπὶ τοσοῦτον ἐξήρτηνται\nτῆς ἡδονῆς, ὡς καὶ τὸν συνήγορον αὐτῆς ὑπὲρ πάντα\nτὰ κατὰ τὸν βίον μᾶλλον ἀσπάζεσθαι.\nΚαίτοι πρὸς ἅπασι τοῖς εἰρημένοις ἀτοπωτάτοις\nοὖσιν ἔτι καὶ τὰ ἄστρα ἀπεφήνατο ἀνατέλλοντα μὲν\n\n\n\nἐξάπτεσθαι, δυόμενα δὲ σβέννυσθαι. Ὅπερ ὁμοιότατόν\nἐστιν, ὡς εἴ τις ὁρωμένους μὲν τοὺς ἀνθρώπους\nεἶναι λέγοι, μὴ ὁρωμένους δὲ ἀποθνήσκειν, καὶ ἐπὶ\nτῶν ἄλλων, ὁπόσα ἐστὶν ὁρατά, τὸν ὅμοιον λόγον\nποιοῖτο. Οὕτω δὲ ἄρα συνετὸς καὶ δαιμόνιος ὁ ἀνήρ\nἐστιν, ὥστʼ οὐδ᾿ ἐκεῖνο ὑπῄει αὐτῷ, ὅτι τῆς γῆς σφαιρικῷ\nτῷ σχήματι κεχρημένης ἄλλοτε παῤ ἄλλοις ἕκαστα\nαὐτῶν καὶ δύεται καὶ ἀνατέλλει καὶ τούτου ἕνεκα\nδεήσει ἅμα καὶ σβέννυσθαι αὐτὰ καὶ ἐξάπτεσθαι, καὶ\nκατὰ πάσας τὰς τῶν ὁριζόντων μεταπτώσεις ἐν παραπλησίοις\nἀναλογίαις γίνεσθαι ἀπλέτους φθορὰς φθειρομένων\nτε καὶ πάλιν ἐξάψεις ἐξαπτομένων, κατὰ πᾶσαν\nμετάπτωσιν ὁρίζοντος τούτου συμβαίνοντος. Πάρεστι\nδὲ καὶ ἀφ᾿ ἑτέρων μὲν μυρίων τὰς τῶν ὁριζόντων\nμεταπτώσεις καταμανθάνειν, διαφερόντως δὲ καὶ ἐκ\nτῶν κατὰ τὰ ἔθνη ἱστορουμένων περὶ τῶν ἐν ταῖς\nτροπαῖς ἡμερῶν τε καὶ νυκτῶν. Κατὰ μὲν γὰρ Μερόην\nτῆς Αἰθιοπίας ἕνδεκα ὡρῶν εἶναι ἡ θερινὴ νὺξ\nἱστορεῖται, κατὰ δὲ Ἀλεξάνδρειαν δέκα, κατὰ δὲ τὸν Ἑλλήσποντον\nἐννέα, κατὰ δὲ τὴν Ῥώμην ἐλάττων ἢ ἐννέα,\nκατὰ δὲ τὴν Μασσαλίαν ὀκτὼ ἡμίσους, παρὰ δὲ Κελτοῖς\nὀκτώ, κατὰ δὲ τὴν Μαιῶτιν ἑπτά, ἐν δὲ τῇ Βρεττανίᾳ\nἕξ. Ἀφ᾿ ὧν δὴ καταφανές, ὡς ἄλλοτε παῤ ἄλλοις\nδύεται καὶ ἀνατέλλει ὁ ἥλιος, καὶ οὐ μόνον τοῖς κατὰ\nκλίμα διεστῶσιν, ἀλλὰ καὶ τοῖς ὑπὸ τοῖς αὐτοῖς παραλλήλοις\nοὖσι καὶ ἴσας τὰς ὥρας ἔχουσι τούτου συμβαίνοντος\nπαρὰ τὸ ἢ πρὸς τῇ ἀνατολῇ μᾶλλον κεῖσθαι\nκαὶ τάχιον τῇ τοῦ ἡλίου ἐκβολῇ ἐντυγχάνειν ἢ πρὸς\nτῇ δύσει καὶ βράδιον. Ὥστε μυρίων οὐσῶν τῶν κατὰ\n\n\n\nτοὺς ὁρίζοντας μεταβολῶν, κατὰ πᾶν κλίμα τῆς γῆς\nἄλλου καὶ ἄλλου γινομένου, δεήσει καὶ τὰς σβέσεις\nκαὶ τὰς ἐξάψεις τῶν ἄστρων ἀπλέτους γίνεσθαι. Ὧν\nοὐδ᾿ ἂν ἐπινοηθείη μόνον ἀνοητότερα καὶ πᾶσαν ἰδέαν\nκαὶ προπετείας καὶ ἀμαθίας ἐμφανίζοντα. Οὕς γε οὐδὲ\nοἱ τῆς σελήνης φωτισμοὶ φανερώτατοι ὄντες ἐπέχουσι\nτοῦ μὴ οὕτως καταγέλαστα ἀποφαίνεσθαι. Πῶς γὰρ\nσβεννυμένου τοῦ ἡλίου κατὰ τὴν δύσιν ἐλλάμπεται\nκαὶ φαίνει διὰ τῆς νυκτός; Ἢ πῶς ἐκλείπει περιπίπτουσα\nτῇ σκιᾷ τῆς γῆς μηδ᾿ ἐλλαμπομένη τὴν\nἀρχήν; πῶς ἐξιοῦσα τῆς σκιᾶς πάλιν λαμπρύνεται\nμὴ ὄντος ὑπὸ γῆν τοῦ ἡλίου; πῶς αὐτὸς ὁ ἥλιος\nσβεννύμενος πάλιν ἐπὶ τὴν ἀνατολὴν παραγίνεται;\nἈλλὰ γὰρ μυθαρίῳ γραώδει πιστεύσας, ὡς τῶν Ἰβήρων\nἱστορούντων ἐμπίπτοντα τὸν ἥλιον τῷ ὠκεανῷ\nψόφον ποιεῖν σβεννύμενον ὡς διάπυρον σίδηρον ἐν\nὕδατι, ἐπὶ ταύτην ἦλθε τὴν δόξαν ὁ μόνος καὶ πρῶτος\nἀνθρώπων τὴν ἀλήθειαν ἐξευρών. Καὶ οὐδ᾿ ἐκεῖνο\nσυνῆκεν, ὅτι πᾶν μέρος τοῦ οὐρανοῦ τὸ ἴσον ἀπέχει\nτῆς γῆς, ἀλλ᾿ εἰς τὴν πρὸς τῇ δύσει θάλασσαν αὐτὸν\nκαταδύεσθαι ὑπέλαβε καὶ πάλιν ἐκ τῆς ἀνατολικῆς θαλάσσης\nἀνατέλλειν καὶ ἀπὸ μὲν τοῦ ἀνατολικοῦ ὕδατος\nἐξάπτεσθαι, ἀπὸ δὲ τοῦ πρὸς τῇ δύσει σβέννυσθαι.\nΤαῦτα ἡ ἱερὰ Ἐπικούρου σοφία ἐξεῦρεν. Ἀλλά,\nνὴ Δία, τῷ Ὁμηρικῷ Θερσίτῃ ἔπεισί μοι αὐτὸν ἀπεικάζειν.\nὭσπερ γὰρ ἐκεῖνος κάκιστος ἐν τῷ στρατεύματι\nτῶν Ἀχαιῶν γενόμενος, (ὡς καὶ αὐτός φησιν\nὁ ποιητὴς καὶ τὸν Ὀδυσσέα λέγοντα πεποίηκεν, αὐτὸς\nμὲν εἰπών·\n\n\n\nαἴσχιστος δὲ ἀνὴρ ὑπὸ Ἴλιον ἦλθε\nκαὶ τὰ ἑξῆς, τὸν δὲ Ὀδυσσέα ποιήσας λέγοντα πρὸς\nαὐτόν·\nΟὐ γὰρ ἐγὼ σέο φημὶ χερειότερον βροτὸν ἄλλονἜμμεναι,\nἀλλ᾿ ὅμως καὶ τοιοῦτος ὢν οὐκ ἄγει τὴν ἡσυχίαν, ἀλλὰ\nπρῶτον μὲν τοῖς βασιλεῦσι διαπληκτίζεται ἀλαζονευόμενος\nὡς δὴ καὶ αὐτὸς σεμνός τις ὤν, ἔπειτα καὶ ἐν\nτοῖς ἀριστεῦσιν ἑαυτὸν κατατάσσειν τολμᾷ λέγων·\nἅς τοι Ἀχαιοὶ\nΠρωτίστῳ δίδομεν, εὖτ᾿ ἂν πτολίεθρον ἕλωμεν,\nκαὶ\nὍν κεν ἐγὼ δήσας ἀγάγω ἢ ἄλλος Ἀχαιῶν,)\nοὕτω καὶ Ἐπίκουρος ὡς δή τις ὢν ἀλαζονεύεται,\nἑαυτόν γε ἐν τοῖς φιλοσόφοις καταριθμεῖν ἐπιχειρῶν·\nκαὶ οὐ μόνον γε, ἀλλὰ καὶ τὰ πρωτεῖα φέρεσθαι διαβεβαιούμενος\nκαὶ ταύτῃ γε καὶ τοῦ Θερσίτου θρασύτερον\nἑαυτὸν ἀποφαίνων. Ἐκεῖνος μὲν γὰρ μόνον ὡς\nἀριστεὺς καὶ ἴσος τοῖς βασιλεῦσιν ἀλαζονεύεται, οὐκέτι\nδὲ καὶ τὰ πρωτεῖα ἀπονέμει ἑαυτῷ, οὗτος δὲ ὑπὸ πολλῆς\nτῆς σοφίας καὶ ἐπιστήμης μόνος ἀνευρηκέναι τὴν\nἀλήθειαν διαβεβαιοῦται καὶ διὰ τοῦτο καὶ τὰ πρωτεῖα\nφέρεσθαι ἀξιοῖ. Ὥστε πολὺ ἄν τις δικαιότερόν μοι\nἐδόκει πρὸς αὐτὸν εἰπεῖν·\nΘερσῖτ᾿ ἀκριτόμυθε, λιγύς περ ἐὼν ἀγορητής, Ἴσχέο·\nοὐδὲ γὰρ λιγὺν ἔγωγε τοῦτον ἂν τὸν Θερσίτην, καθάπερ\nὈδυσσεὺς ἐκεῖνον, εἴποιμι.\nἘπεί γε πρὸς τοῖς ἄλλοις καὶ τὰ κατὰ τὴν ἑρμηνείαν\nαὐτῷ ποικίλως διεφθορότα ἐστί, σαρκὸς εὐσταθῆ\nκαταστήματα λέγοντι καὶ τὰ περὶ ταύτης\nπιστὰ ἐλπίσματα καὶ λίπασμα ὀφθαλμῶν τὸ\nδάκρυον ὀνομάζοντι καὶ ἱερὰ ἀνακραυγάσματα καὶ\nγαργαλισμοὺς σώματος καὶ ληκήματα καὶ ἄλλας\nτοιαύτας κακὰς ἄτας· ὧν τὰ μὲν ἐκ χαμαιτυπείων ἄν\nτις εἶναι φήσειε, τὰ δὲ ὅμοια τοῖς λεγομένοις ἐν τοῖς\nΔημητρίοις ὑπὸ τῶν Θεσμοφοριαζουσῶν γυναικῶν, τὰ\nδὲ ἀπὸ μέσης τῆς προσευχῆς καὶ τῶν ἐπ᾿ αὐλαῖς προσαιτούντων,\nἸουδαῖκά τινα καὶ παρακεχαραγμένα καὶ\nκατὰ πολὺ τῶν ἑρπετῶν ταπεινότερα. Ἀλλ᾿ ὅμως τοιοῦτος\nκαὶ ἐν τοῖς λόγοις καὶ ἐν τοῖς δόγμασιν ὢν οὐκ\nαἰσχύνεται ἑαυτὸν ἐντάσσειν εἰς τὴν Πυθαγόρου καὶ\nἩρακλείτου καὶ Σωκράτους χώραν καὶ τὴν πρώτην ἐν\nαὐτοῖς τάξιν ἔχειν ἀξιοῦν ὁμοιότατον, ὡς εἰ ἐν τοῖς\nἱεροφάνταις καὶ ἀρχιερεῦσιν οἱ ἱερόσυλοι ἑαυτοὺς κατατάσσειν\nἐπιχειροῖεν τὴν πρώτην ἐν αὐτοῖς τάξιν ἔχειν\nἀξιοῦντες, ἢ εἴ τις τὸν Σαρδανάπαλον ἐπινοήσειε τῷ\nἩρακλεῖ περὶ καρτερίας συγκρίνεσθαι ἐπιχειροῦντα καὶ\nἐφαπτόμενον τοῦ ῥοπάλου καὶ τῆς λεοντῆς καὶ λέγοντα\nπρὸς αὐτόν, ὡς ἐγὼ τούτων ἀξιώτερος. Οὐκ ἀποφθερῇ,\nκακὸν κάθαρμα, ἐπὶ τοὺς κροκωτοὺς καὶ τὰς παλλακίδας,\nμεθ᾿ ὧν ἐπὶ ταῖς κλίναις διημερεύσεις, τοτὲ μὲν\nπορφύραν ξαίνων, ἄλλοτε δὲ στεφάνοις ἀναδούμενος,\nἔστι δ᾿ ὅτε τὰ ὄμματα ἐντριβόμενος ἢ καὶ ἐν πολλῇ\nκαὶ ἀσχήμονι μέθῃ καταυλούμενος καὶ λοιπὸν τὰ τούτοις\nἑπόμενα πράσσων, καθάπερ τις σκώληξ ἐν πάνυ\nπονηρῷ τε καὶ κοπρώδει βορβόρῳ καλινδούμενος; Οὐ\n\n\n\nκαὶ σὺ οὖν, ὦ θρασυτάτη καὶ ἀναισχυντοτάτη κεφαλή,\nἐκ φιλοσοφίας ἀποφθαρεὶς οἰχήσῃ ἐπὶ Λεόντιον καὶ\nΦιλαινίδα καὶ τὰς ἄλλας ἑταίρας καὶ τὰ ἱερὰ ἀνακραυγάσματα\nμετὰ Μινδυρίδου, μετὰ Εαρδαναπάλου\nκαὶ μετὰ πάντων τῶν σεαυτοῦ θιασωτῶν; Οὐκ οἶσθα,\nὅτι ἡ φιλοσοφία Ἡρακλέα καὶ ἄνδρας Ἡρακλείους καλεῖ,\nἀλλ᾿ οὐχί, μὰ Δία, κιναίδους καὶ ἡδονήν; Ἀλλὰ\nγὰρ ὅτι Ἐπικούρῳ μὲν οὔτε ἀστρολογίας οὔτε τῆς ἄλλης\nφιλοσοφίας μέτεστί τι, γνώριμον, οἶμαι, τοῖς εὐφυέσι\nτῶν ἀνθρώπων.\nὍτι μείζων τῆς γῆς ὁ ἥλιος.\nἩμεῖς δ᾿ ἐπιδείξαντες, διότι μὴ ποδιαῖός ἐστιν ὁ\nἥλιος μηδέ, μὰ Δία, τηλικοῦτος, ἡλίκος φαίνεται, ἑξῆς\nπαραστῆσαι πειρασόμεθα, διότι μείζων τῆς γῆς ἐστι.\nΣχεδὸν μὲν οὖν καὶ ἤδη ἐπιδέδεικται τοῦτο· ἀλλὰ\nἕτερον ἦν τὸ ἐν τοῖς εἰρημένοις προηγουμένως κατασκευαζόμενον·\nνῦν δὲ προσεχῶς περὶ αὐτοῦ τούτου\nἐροῦμεν ἀπ᾿ αὐτῶν τῶν φαινομένων ὁρμώμενοι.\nἘπεδείχθη ἐν τῷ πρώτῳ τῶν σχολικῶν, ὅτι ἡ γῆ\nσημείου λόγον ἐπέχουσα οὐδεμίαν ἀποκρύπτει τῶν\nτριακοσίων ἑξήκοντα μοιρῶν, ἀλλ᾿ οὐδὲ πολλοστὸν μοίρας,\nἐπεί γε ἀκριβῶς αἱ ὀγδοήκοντα καὶ ἑκατὸν μοῖραι\nὑπὲρ γῆς ἀεὶ δείκνυνται καὶ τὰ ἓξ ζῴδια καὶ τὸ τοῦ\nἰσημερινοῦ ἥμισυ, ὡς ἐκ τῶν ἰσημεριῶν δείκνυται\nτοῦτο. Ἐπεὶ οὖν ἡ γῆ μὲν οὐδὲ πολλοστὸν ἀποκρύπτει\n\n\n\nμοίρας, ὁ δὲ ἥλιος ὀλίγου δεῖν ἡμιμοιριαῖον ἐπέχει\nμέγεθος, μείζων ἂν εἴη τῆς γῆς.\nἜτι τοίνυν ἂν ὑποθώμεθα ἰσομέγεθές τι τῇ γῇ\nἀνατέλλον ἢ καταδυόμενον, οὐδένα χρόνον ἐφέξει ἐπὶ\nτοῦ ὁρίζοντος. Ὥσπερ γὰρ μεσαιτάτη κειμένη ἡ γῆ\nοὐδὲ πολλοστὸν ἀποκρύπτει μοίρας, οὕτως οὐδὲ ἰσομέγεθές\nτι αὐτῇ ἀνίσχον ἢ καταδυόμενον χρόνον τινὰ\nἐφέξει ἐπὶ τοῦ ὁρίζοντος. Ὁ δέ γε ἥλιος συχνῷ διαστήματι\nχρόνου καὶ ἀνατέλλει καὶ καταδύεται, ὥστε\nμείζων ἂν εἴη τῆς γῆς.\nΚαὶ μὴν ὅταν σῶμα ὑπὸ σώματος φωτίζηται σφαιροειδοῦς\nσφαιροειδές, ἐὰν μὲν ἴσα ἀλλήλοις, κυλινδροειδὴς\nἀποπέμπεται ἡ τοῦ φωτιζομένου σκιά, ὁπόταν\nδὲ μεῖζον τὸ φωτιζόμενον, καλαθοειδής, ἀεὶ κατὰ\nτὰ σκέλη μᾶλλον πλατυνομένη καὶ εἰς ἄπειρον προῖοῦσα.\nἘὰν δὲ μεῖζον ᾖ τὸ φωτίζον, ἀναγκαῖον τὴν\nσκιὰν τοῦ φωτιζομένου κωνοειδῶς σχηματίζεσθαι. Ἐπεὶ\nτοίνυν σφαιρικὰ σώματά ἐστιν ὅ τε ἥλιος καὶ ἡ γῆ,\nκαὶ ὁ μὲν φωτίζει, ἡ δὲ φωτίζεται, ἤτοι καλαθοειδῆ\nἢ κυλινδροειδῆ ἢ κωνοειδῆ ἀναγκαῖον ἀποπέμπεσθαι\nτὴν τῆς γῆς σκιάν· οὔτε δὲ κυλινδροειδὴς οὔτε καλαθοειδής\nἐστι· κωνοειδὴς ἄρα· εἰ δὲ τοῦτο, μεῖζον αὑτῆς\nἔχει τὸ φωτίζον, τὸν ἥλιον. Ὅτι δὲ μήτε κυλινδροειδὴς\nμήτε καλαθοειδής ἐστιν, ἀλλὰ κωνοειδὴς ἡ τῆς\nγῆς σκιά, ἐν τῷ περὶ τῆς σελήνης ἐπιδείξομεν λόγῳ.\nΚαὶ περὶ μὲν τοῦ κατὰ τὸν ἥλιον μεγέθους ἐπὶ\nτοσοῦτον.\nΠερὶ μεγέθους τῆς τε σελήνης καὶ τῶν ἀστέρων.\nὍτι δὲ μηδὲ ἡ σελήνη τηλικαύτη ἐστίν, ἡλίκη φαίνεται,\nἔνεστι μὲν καὶ ἐκ τῶν προειρημένωον περὶ τοῦ\nἡλίου ἐννοεῖν· τὰ γὰρ πλεῖστα τῶν εἰρημένων καὶ ἐπὶ\nταύτης δύναται προφέρεσθαι. Μάλιστα δὲ καὶ ἡ περὶ\nτὸν ἥλιον ἔκλειψις δείκνυσι τοῦτο. Ἐκλείπει μὲν γὰρ\nοὐκ ἄλλως ἢ τῆς σελήνης ὑποθεούσης αὐτὸν καὶ ἐπιπροσθούσης\nταῖς ὄψεσιν ἡμῶν. Οὐ γὰρ ἡλίου πάθος,\nἀλλὰ τῆς ἡμετέρας ὄψεως ἐστιν ἡ περὶ αὐτὸν ἔκλειψις.\nὉπόταν οὖν συνοδεύουσα τῷ ἡλίῳ ἡ σελήνη καὶ κατὰ\nτὴν πρὸς αὐτὸν σύνοδον ἐν τῷ διὰ μέσου εὑρεθεῖσα\nὑποδράμῃ αὐτόν, ἀποπέμπει σκιὰν κωνοειδῆ ἐπὶ τὴν\nγῆν ἀναγκαίως. Αὕτη ἡ σκιὰ ἐπὶ πλέον ἢ τετρακισχιλίους\nσταδίους λέγεται διήκειν. Πᾶς γὰρ ὁ τόπος,\nἐν ᾧ μὴ ὁρᾶται ὁ ἥλιος ὑποδραμούσης αὐτὸν τῆς σελήνης,\nσκιὰ τῆς σελήνης ἐστίν. Εἰ οὖν ἐπὶ τοσοῦτον\nτῆς γῆς ἢ καὶ ἐπὶ πλέον ἐκτέταται τὸ κωνοειδὲς αὐτῆς,\nδῆλον ὅτι τὸ πρὸς τῇ βάσει, ὅπερ καὶ ἐξισοῦται\nτῇ διαμέτρῳ αὐτῆς, πολλαπλάσιόν ἐστι. Γέγονε δὲ\nκαὶ τοιάδε τις τήρησις ἐπὶ τῆς κατὰ τὸν ἥλιον ἐκλείψεως.\nὍλος ποτὲ ἐν Ἑλλησπόντῳ ἐκλείπων ἐτηρήθη\nἐν Ἀλεξανδρείᾳ παρὰ τὸ πέμπτον τῆς ἰδίας ἐκλείπων\nδιαμέτρου, ὅπερ ἐστὶ κατὰ τὴν φαντασίαν παρὰ δακτύλους\nδύο καὶ βραχύ· δοκεῖ γὰρ δωδεκαδάκτυλον\nεἶναι πρὸς φαντασίαν τὸ μέγεθος τοῦ ἡλίου καὶ τῆς\nσελήνης ὁμοίως. Ἔστιν οὖν ἀπὸ τούτου δῆλον, ὅτι\n\n\n\nδιδάκτυλος φαντασία σεληνιακοῦ τε καὶ ἡλιακοῦ μεγέθους\nτοσούτῳ διαστήματι συμπαρεκτέταται τῆς γῆς,\nὅσον ἐστὶ τὸ ἀπὸ Ἀλεξανδρείας εἰς Ἑλλήσποντον διάστημα.\nΚεῖται μὲν γὰρ ὑπὸ τῷ αὐτῷ μεσημβρινῷ\nἙλλήσποντος καὶ Ἀλεξάνδρεια. Ἂν οὖν καθ᾿ ὑπόθεσιν\nμένῃ τὸ κατὰ τὴν ἔκλειψιν, ἀρξαμένων ἀπὸ Ἀλεξανδρείας\nεἰς Ἑλλήσποντον ἀπιέναι ἐκ τοῦ πρὸς λόγον\nἐλάττων ἂν γίνοιτο ἡ ὁρωμένη ἐν Ἀλεξανδρείᾳ διδακτυλιαία\nτοῦ ἡλίου φάσις. Ἐπεὶ οὖν πεντακισχίλιοί\nεἰσιν οἱ ἀπὸ Ἀλεξανδρείας εἰς Ῥόδον κἀκεῖθεν ἄλλοι\nπεντακισχίλιοι εἰς Ἑλλήσποντον, ἀναγκαίως ἐν Ῥόδῳ\nδακτυλιαία γενήσεται ἡ ὁρωμένη τοῦ ἡλίου φάσις· καὶ\nλοιπὸν ἐντεῦθεν εἰς Ἑλλήσποντον ἰοῦσιν ἐκ τοῦ πρὸς\nλόγον καὶ αὕτη μειουμένη ἐν Ἑλλησπόντῳ γενομένοις\nτέλεον ἀφανὴς ἔσται. Δῆλον οὖν ὅτι, εἰ διδακτυλιαία\nφάσις σεληνιακοῦ καὶ ἡλιακοῦ μεγέθους τοσούτῳ διαστήματι\nγῆς συμπαρεκτέταται, ἀναγκαῖον ὅλα τὰ σώματα\nαὐτῶν ἑξάκις τοσούτῳ διαστήματι γῆς\nσυμπαρεκτετάσθαι.\nἈπὸ ταύτης τῆς ἐφόδου πάρεστιν ἐννοεῖν, ὡς καὶ\nοἱ ἀστέρες παμμεγέθεις εἰσίν, ἀλλ᾿ οὐχί, μὰ Δία,\nτηλικοῦτοι, ἡλίκοι φαίνονται, καὶ μάλιστα οἱ ἀπλανεῖς\nοἱ ὑψηλότατοι. Πολλῆς γὰρ τῆς ἐν τοῖς μεγέθεσιν\nαὐτῶν διαφορᾶς θεωρουμένης οὐδεὶς δακτυλιαίου\nἐλάσσων φαντάζεται εἶναι. Ὁ δὲ φωσφόρος καὶ δύο\nδακτύλων ἀποπέμπει τὴν φαντασίαν, ὥστε ἡ τούτου\nδιάμετρος ἕκτον γίνεται τῆς περὶ τὸν ἥλιον διαμέτρου,\nἂν ταὐτὸν ἀπέχωσιν ἀπὸ τῆς γῆς διάστημα, εἰ δὲ μή,\n\n\n\nπρὸς λόγον. Τὸ δὲ τῶν δακτυλιαίων φαινομένων μέγεθος\nδωδέκατον γίνεται τῆς ἡλιακῆς διαμέτρου ταὐτὸν\nἔχειν τῷ ἡλίῳ ὕψος ὑποτεθέντων, ὑψηλοτέρων δʼ\nὄντων τὸ ἀνάλογον ληφθήσεται τῆς ἀποστάσεως. Ὥστε\nοὐ χρὴ ἀπογινώσκειν, εἰ καὶ τῷ ἡλιακῷ μεγέθει αὐτῶν\nτινὲς ἐξισοῦνται ἢ καὶ ὑπεραίρουσιν αὐτὸν τῷ μεγέθει.\nΕἰ γάρ τις ἐπὶ τοσοῦτον ἐξῆρται αὐτῶν, ἐφ᾿\nὅσον καὶ ὁ ἥλιος ἐπινοηθεὶς ἐξαίρεσθαι ἀστεριαῖον\nμέγεθος ἔχων ὀφθήσεται, ἴσος ἂν εἴη τῷ ἡλίῳ· εἰ δὲ\nκαὶ ἐπὶ πλέον εἴη ἐξηρμένος, μείζων πρὸς λόγον τοῦ\nὕψους. Ἐπεὶ οὖν ὑψηλότατοι μέν εἰσιν οἱ ἐν τῇ ἐξωτάτῃ\nτοῦ οὐρανοῦ περιοχῇ, οὐδεὶς δ᾿ αὐτῶν ἐλάσσων\nδακτυλιαίου κατὰ τὴν φαντασίαν, πάντες ἂν μείζους\nτῆς γῆς εἶεν. Καὶ μὴν ἡ γῆ στιγμιαία πρὸς τὸ ἡλιακὸν\nὕψος ὑπάρχουσα ἤτοι οὐδ᾿ ὅλως ἂν ὑπ᾿ ἀνθρώπου\nὀφθείη ἀπὸ τοῦ ἡλιακοῦ ὕψους ὁρωμένη ἢ ὅσον\nἀστέρος βραχυτάτου τὸ μέγεθος ἔχουσα· ἀπὸ δέ γε\nτῆς σφαίρας τῶν ἀπλανῶν οὐδ᾿ ἂν ὅλως ὀφθείη, οὐδ᾿\nεἰ ἐπ᾿ ἴσης τῷ ἡλίῳ λαμπρὰ εἶναι ὑποτεθείη. Γνώριμον\nοὖν ὅτι πάντες οἱ ἐν τούτῳ τῷ ὕψει ὁρώμενοι\nἀπ᾿ αὐτῆς ἀστέρες μείζους εἰσὶν αὐτῆς, ὥσπερ ἀμέλει\nκαὶ αὐτὸς ὁ ἥλιος, ᾧ εἰκὸς ἐξισοῦσθαι κατὰ τὸ μέγεθος\nπολλοὺς τῶν ἀπλανῶν ἀστέρων ἢ καὶ ὑπεραίρειν αὐτὸν\nτῷ μεγέθει. Καὶ τοιοῦτος μὲν ὁ περὶ τούτων λόγος.\nΤῆς δὲ σελήνης τὸ μέγεθος καὶ ὅτι μή ἐστι ποδιαία,\n\n\n\nἔνεστι καὶ ἀπὸ τῆς δυνάμεως τεκμαίρεσθαι, οὐ\nμόνον ὅλον αὐτῆς τὸν κόσμον φωτιζούσης καὶ μεγάλας\nἐν τῷ ἀέρι τροπὰς ἐργαζομένης καὶ πολλὰ τῶν ἐπὶ γῆς\nσυμπαθοῦντα ἐχούσης, ἀλλὰ καὶ τῶν περὶ τὸν κεανὸν\nἀμπώτεων καὶ πλημμυρίδων αὐτῆς αἰτίας γινομένης.\nΚαὶ διότι μὲν οὔτε ὁ ἥλιος οὔτε ἡ σελήνη οὔτε τῶν\nἄλλων τι ἄστρων τηλικοῦτόν ἐστιν, ἡλίκον φαίνεται,\nαὐταρκως προείρηται. Τῶν μὲν οὖν ἄλλων ἄστρων,\nὁπόσα γε φαίνεται ἡμῖν, οὐδὲν τῆς γῆς σμικρότερον\nεἶναι δοκεῖ, τὴν δὲ σελήνην σμικροτέραν τῆς γῆς φασιν\nοἱ ἀστρολόγοι εἶναι, τεκμαιρόμενοι πρῶτον μέν,\nὅτι ἡ διάμετρος αὐτῆς δὶς καταμετρεῖ τὸ τῆς γῆς σκίασμα·\nἔπειτα ἐν ταῖς ἡλιακαῖς τῶν ἐκλείψεων τετήρηται,\nκαθάπερ ἔφαμεν, οὐ πᾶς ἐκλείπων ἐν Ἀλεξανδρείᾳ\nὁ ἥλιος ἐν Ἑλλησπόντῳ τελείας ἐκλείψεως γενομένης·\nὅπερ οὐκ ἂν ἐγίνετο μὴ ἀξιόλογον τὸ μέγεθος τῆς\nγῆς ὡς πρὸς τὴν σελήνην ἐχούσης. Ἐν γὰρ σταδίοις\nμυρίοις τοσαύτης τῆς διαφορᾶς γινομένης γνώριμον\nὅτι μὴ πολὺ τῆς γῆς κατασκιάζει ἡ σελήνη. Εἰ δέ γε\nἴση ἦν ἡ σελήνη ἢ μείζων τῆς γῆς, πολὺ μέρος ἂν\nαὐτῆς κατεσκίαζεν ἐν ταῖς γινομέναις αὐτῆς ὑπὸ τὸν\nἥλιον ὑποδρομαῖς. Νῦν δὲ καὶ μέρη γενήσεται τῆς\nγῆς, ἐν οἷς ὅλος φανήσεται ὁ ἥλιος ἐν ἑτέροις αὐτῆς\nμέρεσιν ὅλος ἐκλείπων. Φαίνεται δ᾿ ἡ σελήνη μεγάλη καὶ\nτῷ ἡλίῳ ἰσομεγέθης καὶ τῶν ἀστέρων μείζων, ἐλάττων.\nκατὰ τὴν ἀλήθειαν αὐτῶν οὖσα, ἐπειδὴ πάντων τῶν\nἄστρων προσγειοτάτη ἐστί, κατὰ τὴν συναφὴν αὐτὴν\nτοῦ ἀέρος καὶ αἰθέρος εἶναι ὑπονοουμένη. Καὶ ὅτι\nγε πάντων προσγειοτάτη ἐστί, πρῶτον μὲν ἀπὸ τῆς\n\n\n\nὄψεως αὐτῆς δείκνυται τοῖς ἐπιμελέστερον ἀφορῶσιν·\nἐπεὶ ταύτην μὲν οὐδὲν ὑπέρχεται τῶν ἄλλων ἄστρων,\nαὕτη δὲ πάντα τὰ πλανώμενα ὑποτρέχουσα ὁρᾶται.\nἘξ οὗ δείκνυται ὑψηλότερα αὐτῆς ὄντα. Καὶ μὴν καὶ\nτὸ οἰκεῖον αὐτῆς σῶμα ἀερομιγὲς καὶ ζοφωδέστερόν\nἐστι διὰ τὸ μὴ εἶναι ἐν τῷ εἰλικρινεῖ τοῦ αἰθέρος,\nκαθάπερ τὰ λοιπὰ τῶν ἄστρων, ἀλλὰ κατὰ τὴν συναφὴν\nτῶν δύο στοιχείων, ὡς εἴρηται. Πρὸς δὲ τούτοις\nκαὶ μόνη εἰς τὴν σκιὰν τῆς γῆς ἐμπίπτει, τῶν δὲ ἄλλων\nοὐδέν. Εἰ δὲ μή, συνέβαινεν ἂν αὐτοῖς ποτὲ μὲν\nλαμπροτέροις, ποτὲ δ᾿ ἀμαυροτέροις φαίνεσθαι. Πᾶν\nγὰρ πύρινον σῶμα λαμπρότερον μὲν ἐν σκιᾷ, ἀμαυρότερον\nδὲ ὑπὸ τὰς αὐγὰς τοῦ ἡλίου φαίνεται. Καὶ τὴν\nσυμπάθειαν τὴν πρὸς τὰ ἐπίγεια αὕτη παρὰ τὰ ἄλλα\nτῶν ἄστρων ἐξαίρετον ἔχει δι᾿ αὐτὸ τὸ προσγειοτέρα\nεἶναι. Τόν τε οἰκεῖον κύκλον αὕτη διέρχεται ἡμέραις\nἑπτὰ καὶ εἴκοσι καὶ ἡμίσει, οὐδ᾿ ἑνὸς τῶν ἄλλων ἐνιαυσιαίας\nἐλάττονα τὴν περίοδον ἔχοντος. Καὶ ὅτι μὲν\nπροσγειοτάτη πάντων ἐστὶ τῶν ἄστρων, γνώριμον ἀπὸ\nτούτων.\nΠερὶ τῶν τῆς σελήνης φωτισμῶν.\nΠερὶ δὲ τῶν φωτισμῶν αὐτῆς πλείους γεγόνασι\nλόγοι. Βηρωσσὸς μὲν γὰρ ἡμίπυρον οὖσαν αὐτὴν πλείονας\nκινήσεις κινεῖσθαι ἀπεφήνατο, μίαν μὲν τὴν κατὰ\nμῆκος, ἣν σὺν τῷ κόσμῳ κινεῖται, ἑτέραν δὲ τὴν κατὰ\n\n\n\nπλάτος καὶ ὕψος καὶ ταπείνωμα, ὅπερ καὶ ἐπὶ τῶν\nπέντε πλανήτων ὁρᾶται γινόμενον, ἄλλην δὲ τὴν περὶ\nτὸ ἑαυτῆς κέντρον, καθ᾿ ἣν κίνησιν στρεφομένην αὐτὴν\nὑπολαμβάνει καὶ ἄλλοτε ἄλλα μέρη αὐτῆς ἐπιστρέφουσαν\nπρὸς ἥλιον αὔξεσθαι καὶ μειοῦσθαι, καὶ ταύτην\nτὴν στροφὴν ἰσοχρόνιον αὐτῇ πρὸς τὴν σύνοδον\nτοῦ ἡλίου γίνεσθαι. Ἐστὶ δ᾿ εὐέλεγκτος ἡ δόξα αὐτοῦ.\nΠρῶτον μὲν γὰρ ἀδύνατόν ἐστι τὴν σελήνην ἐν τῷ\nαἰθέρι οὖσαν ἡμίπυρον εἶναι, ἀλλὰ μὴ δι᾿ ὅλου ὁμοίαν\nτῇ οὐσίᾳ, παραπλησίως τοῖς ἄλλοις τῶν ἄστρων. Ἔπειτα\nκαὶ τὰ κατὰ τὴν ἔκλειψιν προδήλως ἀντιμαρτυρεῖ τῷ\nλόγῳ τούτῳ. Πῶς γὰρ ἀφανίζεται αὐτῆς τὸ φῶς ἐμπιπτούσης\nεἰς τὴν σκιὰν τῆς γῆς ὅλον τὸ πρὸς ἡμᾶς\nτετραμμένον, οὐκ ἔνεστιν αὐτῷ ἐπιδεῖξαι. Ἐχρῆν γάρ,\nεἰ οὕτως εἶχε, λαμπρότερον αὐτὸ γίνεσθαι περιπίπτον\nτῇ σκιᾷ, ἀλλ᾿ οὐχί, μὰ Δία, ἀφανίζεσθαι. Ἕτεροι δέ\nφασιν ὑπὸ τοῦ ἡλίου μὲν ἐλλάμπεσθαι αὐτήν, κατὰ\nἀνάκλασιν δὲ φωτίζειν τὸν ἀέρα· ὅπερ καὶ ἐπὶ τῶν\nἐσόπτρων ὁρᾶται γινόμενον καὶ τῶν λαμπρῶν ἀργυρωμάτων\nκαὶ ὅσα τούτοις ἔοικε. Τρίτη ἐστὶν αἵρεσις ἡ\nλέγουσα κιρνᾶσθαι αὐτῆς τὸ φῶς ἔκ τε τοῦ οἰκείου\nκαὶ τοῦ ἡλιακοῦ φωτὸς καὶ τοιοῦτον γίνεσθαι οὐκ\nἀπαθοῦς μενούσης αὐτῆς οὐδὲ παραπλησίως τοῖς στερεοῖς\nτῶν λαμπρῶν σωμάτων ἀποπαλλομένας ἐχούσης\nτὰς αὐγὰς καὶ κατὰ ἀνάκλασιν φωτιζούσης τὸν ἀέρα,\nκατ᾿ ἀνταύγειαν δεχομένης ἀπὸ τοῦ ἡλίου τὰς ἀκτῖνας\nκαὶ οὕτως ἀποπεμπούσης πρὸς ἡμᾶς, ἀλλ᾿ ἀλλοιουμένης\nὑπὸ τοῦ ἡλιακοῦ φωτὸς καὶ κατὰ τοιαύτην τὴν κρᾶσιν\n\n\n\nἴδίον ἰσχούσης τὸ φῶς, οὐ πρώτως, ἀλλὰ κατὰ μετοχήν,\nὡς διάπυρος σίδηρος κατὰ μετοχὴν ἴσχει τὸ φῶς οὐκ\nἀπαθὴς ὤν, ἀλλὰ τετραμμένος ὑπ᾿ αὐτοῦ.\nΑὕτη ἡ αἵρεσις ὑγιεστέρα τῆς λεγούσης κατὰ ἀνάκλασιν\nφωτίζειν τὴν σελήνην ἀποπαλλομένων ἀπ᾿ αὐτῆς\nτῶν αὐγῶν, ὅπερ ἐπὶ τῶν λαμπρῶν ὁρᾶται σωμάτων\nγινόμενον, ὅταν στερεά. Ὅτι δὲ ἀδύνατόν ἐστιν\nκατὰ ἀνάκλασιν ἀποπέμπειν τὸ φῶς τὴν σελήνην, ἀπὸ\nτούτων ἂν μάλιστα συνοφθείη. Ἀπὸ μὲν τῶν στερεωτέρων\nσωμάτων ἀνάκλασιν οὐκ ἀδύνατον γίνεσθαι· καὶ\nἀπὸ ὕδατος δὲ ὁρῶνται γινόμεναι ἀνακλάσεις· ἔχει γάρ\nτι καὶ τὸ ὕδωρ πυκνότερον· ἀπὸ δὲ μανῶν σωμάτων\nἀδύνατον ἀνάκλασιν γίνεσθαι. Πῶς γὰρ ἂν ἀπὸ ἀέρος\nἢ πυρὸς γίνοιτο ἀνάκλασις, πεφυκότων γε τῶν τοιούτων\nσωμάτων καταδέχεσθαι τὰς ἀκτῖνας, ἀλλὰ μὴ κατὰ\nμόνην τὴν ἐπιφάνειαν λαμπρύνεσθαι ὑπ᾿ αὐτῶν, ἀλλὰ\nοὕτω δι᾿ ὅλων δεχομένων τὰ οὕτως αὐτοῖς ἐπιβάλλοντα,\nὡς οἱ σπόγγοι τὸ ὕδωρ δέχεσθαι εἰώθασι; Καὶ\nμὴν τῶν κατὰ ἀνάκλασιν φωτιζόντων πρὸς ὀλίγον\nἀποπέμπεται τὸ φῶς, ἡ δὲ σελήνη οὐ μόνον μέχρι γῆς\nἐκπέμπει τὴν ἀπ᾿ αὐτῆς λαμπηδόνα, ἀλλὰ καὶ τὸν\nκόσμον ὅλον φωτίζει· τὰ δέ γε κατὰ ἀνάκλασιν φωτίζοντα\nοὐδ᾿ ἐπὶ σταδίους δύο τὴν ἀκτῖνα ἐκπέμπει, ὡς\nτοῦτο πάρεστιν ὁρᾶν ἐπί τε τῶν ἐσόπτρων γινόμενον\nκαὶ πάντων ἀπλῶς τῶν κατὰ ἀνάκλασιν φωτιζόντων.\nΕἰ δέ τις ὑποίσει, ὡς κατὰ ἀνάκλασιν ἡ σελήνη φωτίζουσα\nδιὰ τοῦτο ἐπὶ πλέον τῶν προειρημένων ἐκπέμπει\nτὸ φῶς, ἐπεὶ μεγίστη ἐστί, φήσομεν πρὸς αὐτόν, ὅτι\n\n\n\nκαὶ τὰ μικρὰ καὶ τὰ μέγιστα τῶν κατὰ ἀνάκλασιν φωτιζόντων\nτῆς ὁμοίας ἔχεται ἀναλογίας. Πλέον μὲν γὰρ\nφωτισθήσεται μέρος ὑπὸ τῶν μεγάλων σωμάτων κατὰ\nμῆκος, οὐ μὴν ἐπὶ πλέον γε εἰς τὸ πρόσω ἀποπεμφθήσεται\nτὸ φῶς, ἀλλ᾿ ἄν τε ποδιαῖον ἄν τε σταδιαῖον ᾖ\nτὸ κατὰ ἀνάκλασιν φωτίζον, ἐπὶ τὸ ἴσον διάστημα κατὰ\nβάθος ἐκπέμψει τὸ φῶς. Πρὸς δὲ τούτοις σχεδὸν\nγνώριμόν ἐστι, διότι κατὰ ἀνάκλασιν ἡ σελήνη φωτίζουσα\nοὔτε μηνοειδὴς οὔτε διχότομος οὖσα ἐφώτιζεν\nἂν τὴν γῆν. Τὰ γὰρ κατὰ ἀνάκλασιν φωτίζοντα πρὸς\nὀρθὰς γωνίας ἐκπέμπει τὸ φῶς· καὶ οὕτως ἂν περιφεροῦς\nοὔσης τῆς σελήνης πρὸς τὴν δύσιν καὶ ὡς ἐπ᾿\nαὐτὸν τὸν ἥλιον ἀπεπέμπετο ἂν ἐν τοῖς προειρημένοις\nσχήμασι τὸ φῶς. Καὶ μὴν οὐδ᾿ ἂν πλήρης ὑπάρχουσα\nὅλῳ ἂν τῷ κύκλῳ ἐφώτιζεν. Εἰ μὲν γὰρ ἐπίπεδος ἦν\nτῷ σχήματι, ὅλῳ ἂν τῷ κύκλῳ ἐφώτιζεν· ἐπεὶ δὲ\nσφαῖρά ἐστι καὶ περικλινῆ τὰ τοῦ φανταζομένου ἡμῖν\nκύκλου πέρατα ἔχει, πρὸς ἴσας καὶ ὀρθὰς γωνίας οἱ\nἀπὸ τῶν περικλινῶν ἀποπεμφθήσονται φωτισμοί· ὥστε\nμόνον τὸ μεσαίτατον τῆς σελήνης φωτίζει τὴν γῆν, ὁ\nδὲ σύμπας αὐτῆς κύκλος οὐδαμῶς. Τὸ μὲν γὰρ ἀπὸ\nτοῦ μεσαιτάτου αὐτῆς δύναται πρὸς ὀρθὰς γωνίας ἐπὶ\nγῆν ἐκπέμπεσθαι φῶς, τὸ δὲ ἀπὸ τῶν περικλινῶν καὶ\nμὴ ὁρώντων πρὸς τὴν γῆν οὐκέτι. Ὥστε οὐκ ἂν ὅλος\nαὐτῆς ὁ κύκλος ἐφώτιζε τὴν γῆν κατὰ ἀνάκλασιν φωτιζούσης.\nὍτι δὲ ἀπὸ παντὸς τοῦ κύκλου αὐτῆς φωτίζεται\nἡ γῆ, γνώριμον. Εὐθέως γὰρ ἅμα τῷ τὴν\nπρώτην ἴτυν ἀνασχεῖν ἐκ τοῦ ὁρίζοντος φωτίζει τὴν\nγῆν, τούτων τῶν μερῶν αὐτῆς περικλινῶν ὄντων καὶ\n\n\n\nπρὸς τὸν οὐρανόν, ἀλλ᾿ οὐχί, μὰ Δία, πρὸς τὴν γῆν\nὁρώντων. Ἐπεὶ οὖν οὐ μόνον τῷ μεσαιτάτῳ αὐτῆς\nκαὶ πρὸς τὴν γῆν ὁρῶντι, ἀλλὰ καὶ τοῖς περικλινέσι\nκαὶ μὴ πρὸς τὴν γῆν ἀποβλέπουσι φωτίζει, εὔδηλον\nὡς οὐ κατὰ ἀνάκλασιν ἐκπέμπει τὸ φῶς, ἀλλὰ δι᾿ ὅλης\nἀπὸ τῶν ἡλιακῶν ἀκτίνων λαμπρυνομένη καὶ κεκραμένον\nἔχουσα τὸ φῶς οὕτω λαμπρύνει τὸν ἀέρα.\nΤοῦτον τοίνυν τὸν τρόπον φωτιζούσης τῆς σελήνης\nκαὶ οὐ κατὰ ἀνάκλασιν, φανερὸν μέν ἐστιν, ὅτι κέκραται\nαὐτῆς τὸ φῶς ἔκ τε τοῦ οἰκείου αὐτῆς σώματος καὶ\nτῶν ἡλιακῶν ἀκτίνων, ἄπορον δ᾿ εἶναι δοκεῖ, πῶς ἅμα\nτῷ ἐμπίπτειν εἰς τὸ σκίασμα τῆς γῆς ἀφανίζεται τοῦτο,\nκαὶ πάλιν ἅμα τῷ ἐξελθεῖν τὸ ὅμοιον ὁρᾶται περὶ\nαὐτήν. Οὐ χρὴ δὲ τοῦτο ἀπορεῖν οὐδὲ θαυμάζειν.\nΚαὶ γὰρ ἐπὶ τῶν τοῦ ἀέρος φωτισμῶν τὸ παραπλήσιον\nὁρᾶται. Εἰ γοῦν εἰς σκοτεινὸν οἴκημα φῶς εἰσενεχθείη,\nεὐθέως λαμπρύνεται ὁ ἐν αὐτῷ ἀήρ, καὶ εἰ σβεσθείη\nτὸ φῶς τὸ φωτίζον αὐτόν, εὐθέως ἅμα τῇ σβέσει σκοτίζεται.\nΤοῦτο δὲ καὶ ἐπὶ τοῦ ἡλίου γινόμενον ὁρᾶται.\nἈνατείλαντος μὲν γὰρ εὐθὺ λαμπρύνεται ὁ ἀήρ,\nἅμα δὲ τῷ ὑπὸ τοῦ ὁρίζοντος κρυφθῆναι σκιάζεται.\nΚαὶ εἰ καθ᾿ ὑπόθεσιν ἐμπίπτων εἰς τὸν ὠκεανὸν ὁ\nἥλιος ἐσβέννυτο, οὐ μόνον ἂν ἐσκιάζετο ὁ ἀὴρ τούτου\nσβεννυμένου, ἀλλὰ καὶ εὐθέως ἅμα τῇ σβέσει ἐσκοτίζετο.\nΤὸ οὖν παραπλήσιον τούτῳ συμβαίνειν καὶ\nἐπὶ τῆς σελήνης, ὁπότε ἐμπίπτει εἰς τὴν σκιὰν τῆς\nγῆς, οὐδέν, οἶμαι, θαυμαστόν· τοιαύτη γὰρ ἡ τῶν\nλεπτομερῶν σωμάτων φύσις.\nΖητεῖται κἀκεῖνο κατὰ τὸν τόπον, πῶς ἐν ταῖς ἡλιακαῖς\nτῶν ἐκλείψεων οὐ δι᾿ ὅλης αὐτῆς αἱ τοῦ ἡλίου\nἀκτῖνες διικνούμεναι φῶς πέμπουσιν, ὥσπερ διὰ τῶν\nνεφῶν παχυτέρων τῆς σελήνης ὄντων. Ὁ οὖν Ποσειδώνιός\nφησιν, ὅτι οὐ μόνη ἡ ἐπιφάνεια τῆς σελήνης\nλαμπρύνεται ὑπὸ τοῦ ἡλίου, καθάπερ καὶ τὰ στερεὰ\nτῶν σωμάτων μόνην τὴν ἐπιφάνειαν ἔχει λαμπρυνομένην,\nἀλλ᾿ ἐπὶ πλεῖστον ἔχει τὰς ἀπὸ τοῦ ἡλίου ἀκτῖνας\nδιικνουμένας ἅτε μανὸν σῶμα ὑπάρχουσα, οὐ μὴν\nμέχρι γε παντός· καὶ γὰρ βαθυτάτη ἐστὶ πάνυ μεγάλην\nἔχουσα τὴν διάμετρον, καὶ ὁ ἥλιος οὐκ ὀλίγον\nἀπ᾿ αὐτῆς διέστηκεν· ὁ δὲ νεφώδης ἀὴρ ῥᾳδίως διικνουμένας\nἔχει τὰς ἀκτῖνας ἅτε μηδὲν ἔχων βάθος.\nΤάχα δὲ ἄν τις φαίη οὐκ ἀσκόπως, καὶ ἰδιοτροπίαν\nτινὰ εἶναι τοῦ περὶ τὴν σελήνην πυκνώματος, δι᾿ οὗ οὐχ\nοἷόν τε τὰς ἡλιακὰς ἐκπίπτειν ἀκτῖνας.\nΚἀκεῖνο δὲ ζητεῖται, πῶς ἡ σελήνη σμικροτέρα οὖσα\nἐπισκοτεῖ τῷ ἡλίῳ παντὶ τῷ σώματι αὐτοῦ ἐπιπροσθοῦσα\nκαὶ τῇ ὅλῃ διαμέτρῳ συμπαρεκτεταμένη. Τῶν\nμὲν οὖν παλαιοτέρων τινὲς ὑπέλαβον ἐν ταῖς τελείαις\nτῶν ἐκλεάψεων, ὅτε ἐπὶ μιᾶς εὐθείας γίνεται τὰ κέντρα\nτῶν θεῶν, κύκλῳ περιφαίνεσθαι πάντοθεν ἐξέχουσαν\nτὴν ἴτυν τοῦ ἡλίου. Τοῦτο δ᾿ οὐ τῶν εὑρημένων\nἐστίν· ἑωρᾶτο γὰρ ἂν ἡμῖν τὰ ἐξέχοντα λαμπρότατά\nγε ὄντα καὶ μὴ βραχεῖαν ἐκφαίνοντα τὴν ἐξοχήν, ἐπεί\nγε κατὰ πολὺ μείζων ὁ ἥλιος τῆς σελήνης. Ῥητέον\nοὖν, ὅτι μικροτέρα μέν ἐστιν τοῦ ἡλίου ἡ σελήνη,\n\n\n\nοὐδὲν δὲ κωλύεται ἐπισκοτεῖν ὅλῳ αὐτῷ πρὸς φαντασίαν\nγε ἴση αὐτῷ οὗσα. Ὅτι δὲ ἴση πρὸς φαντασίαν\nἐστί, γνώριμον μὲν καὶ ἀπʼ αὐτῆς τῆς ἐκλείψεως· μάλιστα\nδὲ τοῦτο ἐξελέγχεται ἐξ ἐφόδου τοιαύτης. Ὁπόταν\nτι ἐκ συμμέτρου διαστήματος σῶμα κατατεθὲν\nπάσῃ τῇ διαμέτρῳ τῆς σελήνης ἐπισκοτήσῃ συμπαρεκταθὲν\nτῷ ὅλῳ μεγέθει αὐτῆς, τοῦτο καὶ τῷ ἡλίῳ\nἐπισκοτεῖ. Καὶ ὅλως οὐδέν ἐστι τὸ κωλῦον μείζονα\nσώματα ὑπὸ μικροτέρων ἐπισκοτεῖσθαι, κατὰ πολλὰς\nαἰτίας τούτου γίνεσθαι δυναμένου· ἐπεὶ καὶ παρʼ ἡμῖν\nβραχύτατα σώματα ὄρεσι καὶ πελάγεσιν ὅλοις ἐπισκοτεῖ,\nκαὶ οὐ πάντως τὸ ἐπισκοτοῦν τινι ἢ μεῖζον τοῦ\nἐπισκοτουμένου ἢ καὶ ἴσον αὐτῷ εἶναι ὀφείλει.\nἘκλείπει μὲν οὖν ὁ ἥλιος ἐπιπροσθούσης τῆς σελήνης\nαὐτῷ· ἐν γοῦν συνόδῳ μόνον γίνεται τοῦτο.\nΚαὶ ἔστιν ἡ ἔκλειψις ἡ ἡλιακὴ οὐκ αὐτοῦ τοῦ θεοῦ\nπάθος, ἀλλὰ τῆς ἡμετέρας ὄψεως. Μέσης γὰρ γινομένης\nτῆς σελήνης ἡμῶν τε καὶ τοῦ ἡλίου, οὐ δύναται\nἡ ὄψις ἡμῶν ἐπιβάλλειν τῷ ἡλίῳ ὑπὸ τῆς σελήνης\nἐπιπροσθουμένῳ. δὲ σεληνιακὴ ἔκλειψις αὐτῆς τῆς\nθεοῦ πάθος ἐστίν. Ὁπόταν γὰρ περιπέσῃ τῇ σκιᾷ τῆς\nγῆς, στέρεται τοῦ ἡλιακοῦ φωτὸς ὑπὸ τῆς γῆς ἐπισκοτουμένη.\nΤοῦτο δὲ συμβαίνει, ὁπόταν ἐπὶ μιᾶς εὐθείας\nγένηται ὁ ἥλιος καὶ ἡ γῆ καὶ ἡ σελήνη. Ἐπιδειχθήσεται\nδέ, ὅτι μόνως ἐκλείπει ἡ σελήνη εἰς τὴν\nσκιὰν τῆς γῆς ἐμπίπτουσα, ἐπειδὰν τὸν περὶ τῶν μειώσεων\nκαὶ αὐξήσεων αὐτῆς πρότερον ποιησώμεθα λόγον.\nΠερὶ φάσεων τῆς σελήνης καὶ τῶν πρὸς τὸν ἥλιον συνόδων.\nΠάντων τοίνυν τῶν ἄστρων ἡ σελήνη προσγειοτάτη\nοὖσα ἀερομιγὲς καὶ ζοφωδέστερον ἔχει σῶμα.\nΚαὶ τοῦτο μάλιστα γίνεται καταφανὲς ἐν ταῖς εἰλικρινέσι\nτῶν ἐκλείψεων αὐτῆς. Ὥσπερ οὖν καὶ τἄλλα\nπάντα τῶν μὴ πάντη πυρίνων σωμάτων πέφυκεν ὁ\nἥλιος λαμπρύνειν, οὕτω καὶ τῇ σελήνῃ ἐπιβάλλων τὰς\nἀκτῖνας λαμπρύνει αὐτὴν ἅμα τε πεπιλημένην καὶ\nἀερομιγῆ ὑπάρχουσαν. Λαμπρύνεται οὖν αὐτῆς τὸ\nπρὸς τὸν ἥλιον τετραμμένον. Εἰ οὖν διὰ παντὸς τὴν\nαὐτὴν σχέσιν πρὸς τὸν ἥλιον διεφύλαττεν, ἓν ἂν αὐτῆς\nμέρος ἦν τὸ διὰ παντὸς ὑπ᾿ αὐτοῦ πεφωτισμένον.\nἘπεὶ δὲ ποτὲ μὲν κατὰ τὴν προαιρετικὴν αὐτῆς πορείαν\nπροσέρχεται τῷ ἡλίῳ, ποτὲ δὲ ἀποχωρεῖ, ἀπὸ μὲν συνόδου\nἐπὶ πανσέληνον ἰοῦσα, ἀπὸ δὲ πανσελήνου ἐπὶ\nσύνοδον, οὕτω πᾶσαν αὐτὴν περιέρχεται περὶ πᾶσαν\nαὐτὴν κυκλεῦον τὸ ἀπὸ τοῦ ἡλίου φῶς ἔχουσα ἀεί. Ὅπερ\nγὰρ ἡ γῆ πέπονθεν ἑστῶσα, τοῦτο καὶ ἡ σελήνη κινουμένη\nπρὸς τὸν ἀπὸ τοῦ ἡλίου φωτισμόν. Ὥσπερ γὰρ ἡ\nγῆ τὸ ἴσον ἀπὸ τοῦ ἡλίου φῶς ἔχουσα ἀεὶ ἄλλοτε ἄλλα\nμέρη ὑπ᾿ αὐτοῦ καταλαμπόμενα ἔχει κατὰ τὴν τοῦ ἡλίου\nπερίοδον, συμπερινοστούσης αὐτῷ καὶ τῆς λαμπηδόνος\nκαὶ τῆς κατὰ τὴν γῆν σκιᾶς διαμετροῦντος τοῦ κατ᾿\nαὐτὴν ἄκρου τὸ τοῦ ἡλίου κέντρον, οὕτω καὶ ἡ σελήνη\nτὸ αὐτὸ μὲν φῶς ἔχει ἀεὶ ἀπὸ τοῦ ἡλίου, νὴ Δία, οὐ\nποτὲ μὲν πλείονος, ποτὲ δὲ μείονος ἐλλαμπομένου αὐτῆς,\n\n\n\nἄλλοτε δὲ ἄλλα μέρη αὐτῆς καταλάμπεται, προσϊούσης\nτε τῷ ἡλίῳ καὶ πάλιν ἀποχωρούσης ἀπʼ αὐτοῦ καὶ\nοὕτω περὶ πᾶν αὐτῆς τὸ σῶμα κυκλεῦον ἐχούσης τὸ\nἀπʼ αὐτοῦ φῶς. Ὁπότε μὲν οὖν σύνοδος εἴη, πεφώτισται\nαὐτῆς τὸ πρὸς τὸν οὐρανὸν τετραμμένον ἡμισφαίριον·\nτοῦτο γὰρ αὐτῆς τότε πρὸς τὸν ἥλιον ἀφορᾷ.\nΠαραμειβούσης δὲ τὸν ἥλιον αὐτῆς καὶ ἐκ τοῦ πρὸς\nλόγον τῆς ἀποχωρήσεως τὸ πρὸς τὴν γῆν αὐτῆς βλέπον\nἡμισφαίριον ἐπιστρεφούσης πρὸς αὐτόν, οὕτω\nπρῶτον μὲν ἐκ τῶν πλαγίων φωτιζομένη μηνοειδὲς\nποιεῖ τὸ σχῆμα, εἶτα ἐπὶ πλεῖον ἐπιστρεφομένη πρὸς\nαὐτὸν διχότομον, εἶτα ἀμφίκυρτον καὶ μετὰ τοῦτο\nπλῆρες, ὁπόταν διαμετρήσῃ αὐτόν. Ἐφʼ ὅσον μὲν οὖν\nἀπὸ συνόδου ἐπὶ διάμετρον παραγίνεται, ἐκ τοῦ πρὸς\nτὸν οὐρανὸν τετραμμένου ἡμισφαιρίου αὐτῆς εἰς τὸ\nπρὸς ἡμᾶς ὁρῶν κάτεισι τὸ ἀπὸ τοῦ ἡλίου φῶς· καὶ\nοὕτω λέγεται αὔξεσθαι μέχρι πανσελήνου. Ἐπειδὰν δὲ\nδιαμετρήσασα παραμείψῃ τὴν διάμετρον, μειοῦται πάλιν\nἐκ τοῦ πρὸς ἡμᾶς αὐτῆς ὁρῶντος ἡμισφαιρίου εἰς\nτὸ πρὸς τὸν οὐρανὸν ὁρῶν περιαγομένου τοῦ φωτὸς\nμέχρι συνόδου. Κἰ μὲν οὖν ἐπιπέδῳ τῷ σχήματι ἐκέχρητο,\nεὐθέως ἂν ἅμα τῷ παρελθεῖν ἀπὸ συνόδου τὸν\nἥλιον ἐπληροῦτο καὶ ἔμενεν ἂν μέχρι συνόδου πλήρης.\nΝυνὶ δὲ σφαιρικὸν ἔχουσα τὸ σχῆμα οὕτω τὰς τῶν\nσχημάτων ἰδέας ἀποτελεῖ.\nΜᾶλλον δὲ ἂν συνοφθείησαν ἡμῖν αἱ αἰτίαι τῶν\nπερὶ τὰ σχήματα διαφορῶν αὐτῆς, εἰ διὰ τῆσδε τῆς\nἐφόδου τὸ περὶ αὐτὴν συμβαῖνον καταμάθοιμεν. Δύο\n\n\n\nκύκλοι νοοῦνται ἐν τῇ σελήνῃ, εἷς μέν, ᾧ διακρίνεται\nτὸ σκιερὸν αὐτῆς ἀπὸ τοῦ πεφωτισμένου, ἕτερος δέ,\nχωρίζεται τὸ ὁρώμενον ὑφʼ ἡμῶν αὐτῆς ἀπὸ τοῦ μὴ\nὁρωμένου. Τούτων ἑκάτερος μείων ἐστὶ τοῦ εἰς δύο ἴσα\nδυναμένου τέμνειν αὐτήν, ὃς μέγιστος ἂν εἴη τῶν ἐν\nαὐτῇ. τε γὰρ ἥλιος μείζων ὢν τῆς σελήνης πλέον\nτοῦ ἡμίσους φωτίζει αὐτῆς, καὶ διὰ τοῦτο ὁ διείργων\nτὸ σκιερὸν ἀπὸ τοῦ πεφωτισμένου κύκλος μείων τοῦ\nμεγίστου τῶν ἐν τῇ σελήνῃ ἐστίν· ὅ τε ἀπὸ τῆς ἡμετέρας\nὄψεως ὁμοίως μικρότερος τοῦ μεγίστου ἐστὶ τῶν\nἐν αὐτῇ ἀναγκαίως, ἐπεὶ ἔλασσον τοῦ ἡμίσεος ὁρῶμεν\nαὐτῆς. Ὁπόταν γὰρ σῶμα σφαιροειδὲς ὑπὸ δύο ὄψεων\nὁρᾶται, ὧν τὸ διάστημα ἔλασσόν ἐστι τῆς περὶ τὸ ὁρώμενον\nδιαμέτρου, τὸ ὁρώμενον αὐτοῦ μέρος ἔλασσον\nγίνεται τοῦ ἡμίσεος. Ὥστε καὶ οὗτος ὁ κύκλος, οὐ\nτέμνων εἰς ἴσα, ἀλλʼ εἰς ἄνισα τὴν σελήνην, μείων τοῦ\nμεγίστου τῶν ἐν αὐτῇ ἐστιν. Ὡς μέντοι πρὸς αἴσθησιν\nἀμφότεροι μέγιστοι φαντάζονται οὗτοι οἱ κύκλοι\nκαὶ ἀεὶ μὲν τὸ αὐτὸ μέγεθος ἔχουσιν, οὐ μὴν τὴν αὐτήν\nγε διαφυλάττουσι στάσιν, ἀλλὰ πολλὰς ἐναλλαγὰς\nκαὶ πολλὰ σχήματα πρὸς ἀλλήλους ποιοῦσι. Τοτὲ μὲν\nγὰρ ἐφαρμόζουσιν ἀλλήλοις, ἄλλοτε δʼ εἰς τομὴν ἐγκλίνονται.\nΚαὶ τῶν τομῶν πλείους μέν εἰσιν, αἷς εἰς\nβραχὺ παραλλαγαί· αἰ δὲ (οἷαι δὴ ἐν γένει πασῶν\nδύο, ἥ τε πρὸς ὀρθὰς καὶ ἡ κατʼ ἔγκλισιν) τῆς πρὸς\nἀλλήλους ἀποτομῆς. Γίνονται δὲ καὶ αἱ ἐφαρμογαὶ\n\n\n\nαὐτῶν δύο μόνως, ἔν τε συνόδῳ καὶ πανσελήνῳ ἐφαρμοζομένων\nαὐτῶν. Παραθεούσης τοίνυν ἀπὸ συνόδου\nτὸν ἥλιον τῆς σελήνης, διίστανταί τε καὶ εἰς τομὴν\nἐγκλίνονται, ὡς ὀλίγον τὸ μεταξὺ τῆς περιφερείας ἀμφοῖν\nἀπολειπόμενον τοῦτο εἶναι μόνον, ὥς γε πρὸς\nἡμᾶς, πεφωτισμένον. Καὶ ἡ τοιαύτη ἀπὸ τῆς ἐφαρμογῆς\nτῶν κύκλων τῶνδε εἰς τομὴν παράβασις τὸ μηνοειδὲς\nτῆς σελήνης σχῆμα ἀποτελεῖ. Ἐπεὶ δὲ ἀεὶ\nπροάγουσιν εἰς τὸ πρὸς ὀρθὰς τέμνειν ἀλλήλους, καὶ\nτὴν τοῦ φωτισμοῦ φάσιν προσαύξουσιν ἀεὶ τοῦ μέσου\nτῆς τομῆς τῶν κύκλων κατὰ τὴν τοιαύτην πρόοδον\nφωτιζομένου. Ὁπόταν δὲ τὸ πρὸς ὀρθὰς γένηται τῆς\nτομῆς σχῆμα, διχότομος ἡ σελήνη φαντάζεται. Ἀπὸ\nδὲ τοῦ σχήματος τούτου πρὸς ἀμβλείας ἤδη γωνίας\nπροιόντες οἱ κύκλοι τὸ ἀμφίκυρτον τῆς θεοῦ σχῆμα\nποιοῦσι, τῇ δὲ κατὰ τὴν διάμετρον πάλιν ἐφαρμογῇ\nτὴν πανσέληνον ποιοῦσιν. Ἔπειτα ἀπὸ ταύτης ἐπὶ τὴν\nἑτέραν πάλιν ἐφαρμογὴν προϊόντες καὶ τὰ αὐτὰ σχήματα\nκατὰ τὴν μείωσιν ἀποτελοῦντες μέχρις ἀφανισμοῦ\nτῆς ὅλης λαμπηδόνος προΐασι τῇ ἀτρεκεῖ τῶν\nκύκλων εἰς τὸ πρὸς τὸν κόσμον μέρος ἐφαρμογῇ. Καὶ\nτοιοῦτος ὁ περὶ τὰς αὐξήσεις τε καὶ μειώσεις τῆς σελήνης\nλόγος.\nἬιδεσαν δὲ καὶ οἱ παλαιότατοι τῶν φυσικῶν τε\nκαὶ ἀστρολόγων, ὅτι ἀπὸ τοῦ ἡλίου ἡ σελήνη τὸ φῶς\nἔχει· ὡς δῆλόν ἐστι πρῶτον μὲν ἐκ τῆς ἐτυμολογίας\n\n\n\nτοῦ ὀνόματος αὐτῆς, οὕτως ὠνομασμένης ἐκ τοῦ σέλας\nαὐτὴν ἀεὶ νέον ἔχειν καὶ ἐκ τοῦ ἐπιδίδοσθαι δᾷδας\nτοῖς εἰς τὰ Ἀρτεμίσια εἰσιοῦσι· τοῦτο γὰρ σύμβολόν\nἐστι τοῦ ἔξωθεν ἔχειν τὴν σελήνην τὸ φῶς.\nΟἱ μὲν οὖν παλαιοὶ τρία εἶναι περὶ τὴν σελήνην σχήματα\nἔφασαν, τὸ μηνοειδές, τὸ διχότομον, τὸ πεπληρωμένον,\nὅθεν καὶ τριπρόσωπον τὴν Ἄρτεμιν ποιεῖν\nἔθος ἐστίν. Οἱ δὲ νεώτεροι προσέθεσαν τοῖς τρισὶ τὸ\nνῦν καλούμενον ἀμφίκυρτον, ὃ μεῖζον μέν ἐστι τοῦ\nδιχοτόμου, μεῖον δὲ τοῦ πανσελήνου.\nΜὴν δὲ καλεῖται κατὰ τέσσαρα σημαινόμενα. Καὶ\nγὰρ ἡ θεός, ὁπόταν σιγμοειδὴς τῷ σχήματι, μὴν\nκαλεῖται, καὶ αὐτὸ τὸ κατάστημα τοῦ ἀέρος τὸ ἀπὸ\nσυνόδου ἐπὶ σύνοδον, ὡς εἰώθαμεν λέγειν, καυματώδης\nγέγονεν ὁ μὴν ἢ εὔκρατος. Καλεῖται μὴν καὶ τὸ\nἀπὸ συνόδου ἐπὶ σύνοδον χρονικὸν διάστημα καὶ λοιπὸν\nὁ τριακονθήμερος χρόνος, ὡς λέγομεν μῆνα ἀποδεδημηκέναι\nἢ ἐπιδημεῖν, οὐ πάντως τὸ ἀπὸ συνόδου\nἐπὶ σύνοδον λέγοντες, ἀλλʼ ἀπλῶς τὸν τῶν τριάκοντα\nἡμερῶν ἀριθμόν. Δύο μὲν οὖν τὰ πρῶτα σώματά\nἐστιν, ἥ τε μηνοειδὴς θεὸς καὶ τὸ τοῦ ἀέρος κατάστημα,\nτὰ δʼ ἐξῆς δύο ἀσώματα, ἐπεὶ καὶ αὐτὸς ὁ χρόνος\nἀσώματος.\nΑἱ δὲ πρὸς τὸν ἤλιον σύνοδοι τῆς σελήνης οὐκ\nἀεὶ τὸ ἴσον τοῦ χρόνου διάστημα φυλάττουσι διʼ αἰτίαν\nτοιαύτην. Ὁ ἥλιος, ὡς ἤδη εἴρηται, καὶ προσγειότερος\nκαὶ ὑψηλότερος κατὰ τὴν προαιρετικὴν γίνεται\n\n\n\nπορείαν. Ὁπόταν μὲν οὖν ταπεινότερος ῇ, τάχιον\nδιέρχεται τὸ ζῴδιον ἀναγκαίως, ὁπόταν δὲ ὑψηλότερος,\nβράδιον. Ταπεινότερος μὲν γὰρ ὢν μείονα διέρχεται\nπεριφέρειαν, ὑψηλότερος δέ, μείζονα. Τοῦτο δὲ καταμάθοιμεν\nἂν καὶ ἐκ τῶν γινομένων κατὰ τοὺς κώνους\nτομῶν. Αἱ μὲν γὰρ πρὸς ταῖς βάσεσιν αὐτῶν πλατύτεραί\nεἰσιν, αἱ δὲ μᾶλλον τῇ κορυφῇ πελάζουσαι στενώτεραι.\nΟἱ τοίνυν ἀπὸ τῆς ὄψεως ἀποχεόμενοι κῶνοι\nπρὸς τὸν οὐρανὸν κορυφὴν μὲν ἔχουσι τὸ πρὸς αὐταῖς\nταῖς κόραις, βάσιν δὲ τὸ ὁρατόν, ᾧ ἐπερείδουσιν. Ἐπεὶ\nτοίνυν ἡ γῆ κέντρον ἐστίν, ἴσαι γενήσονται αἰ πρὸς\nπάντα τὰ ζῴδια ἀποχεόμεναι βάσεις τῶν κώνων. Εἱ\nτοίνυν συνέβαινε μήτε ταπεινότερον μήτε ὑψηλότερον\nφέρεσθαι τὸν ἥλιον, ἀλλὰ διὰ παντὸς τὸ αὐτὸ ὕψος\nἀπέχειν τῆς γῆς, πάντʼ ἂν τὰ ζῴδια ἐν ἴσῳ διεξῄει\nχρόνῳ. Καὶ οὕτως ἂν αὐτῷ καὶ αἱ πρὸς τὴν σελήνην\nσύνοδοι τὸ ἴσον τοῦ χρόνου διάστημα ἀπέσωζον. Ἐπεὶ\nδὲ οὐχ οὕτως ἔχει, ἀλλʼ ἐν μὲν διδύμοις ὑψηλότατος,\nἐν δὲ τοξότῃ ταπεινότατος φέρεσθαι τετήρηται, οὕτως\nἐν μὲν διδύμοις τὴν τοῦ κώνου τῆς ὄψεως ἀποτομὴν\nπλατυτέραν οὖσαν, ἐπεὶ μᾶλλον τῇ βάσει πελάζει, βράδιον\nδιέξεισι, τάχιον δὲ τὴν τοῦ τοξότου, ἐπεὶ πάλιν\nἐνταῦθα ἡ ἀποτομὴ τοῦ κώνου τῇ κορυφῇ μᾶλλον πελάζουσα\nστενωτέρα ἐστίν. Ὁπότον μὲν οὖν ἐν ἀρχῇ\nδιδύμων σύνοδος γένηται, ἐνταῦθα τῆς μὲν σελήνης\nπροσγειοτέρας φερομένης, ὑψηλοτάτου δὲ τοῦ ἡλίου,\nἀναγκαίως σύντομος ὁ μὴν γενήσεται. Ἔτι γὰρ ἐν\nδιδύμοις ὄντα καταλήψεται τὸν ἥλιον δυσί γε καὶ\nτριάκοντα ἡμέραις τοῦτο τὸ ζῴδιον διερχόμενον. Eἰ\n\n\n\nδὲ περὶ τὰς τοῦ τοξότου ἀρχὰς γένοιτο σύνοδος, οὐ\nκαταλήψεται ἔτι ἐν τούτῳ τῷ ζῳδίῳ τὸν ἤλιον ἡ σελήνη,\nἐν εἴκοσι καὶ ὀκτὼ ἡμέραις τοῦτο τὸ ζῴδιον\nδιιόντος τοῦ ἡλίου· μήκιστος οὖν πάντων οὗτος ὁ μὴν\nγενήσεται καὶ τῆς σελήνης βράδιον τὸν τοξότην διερχομένης\nκαὶ τοῦ ἡλίου ταχέως καὶ διὰ ταῦτα βραδέως\nὑπʼ αὐτῆς καταλαμβανομένου. Ἐν δὲ τοῖς μεταξὺ ζῳδίοις\nτὸ ἀνάλογον συμβήσεται.\nΟὕτω καὶ πάντων τῶν πλανήτων ἐν ἑκάστοις τῶν\nζῳδίων ὑψώματα καὶ ταπεινώματα ἐλέγχεται. Ὁπόταν\nγὰρ εἰς τριάκοντα μοίρας πάντων νενεμημένων τὰ μὲν\nθᾶττον, τὰ δὲ βράδιον αὐτῶν διέρχωνται, εὔδηλον ὅτι,\nἔνθα μὲν ταπεινότεροί εἰσι, στενωτέραις ταῖς τῶν κώνων\nἀποτομαῖς ἐντυγχάνοντες θᾶττον διέρχονται αὐτά,\nἔνθα δὲ διὰ τὸ ὕψος πλατύτεραι αἱ τῶν κώνων ἀποτομαί,\nβράδιον καὶ ἡ διέξοδος αὐτῶν γίνεται. Ὑψουμένων\nδὲ καὶ ταπεινουμένων πάντων τῶν πλανήτων\nἐπίσης ἔκκεντροι πάντων αὐτῶν εἰσὶν οἱ κύκλοι, ἐπεί\nγε διὰ τὰ ὕψη καὶ τὰ ταπεινώματα μὴ πάντοθεν τὸ\nἴσον τῆς γῆς ἀφεστᾶσι. Τοιοῦτος οὖν καὶ ὁ τῆς σελήνης\nὢν ὑποβέβληται τῷ ζῳδιακῷ παρʼ ὅλον αὐτὸν\nἐγκεκλιμένος. Καὶ γὰρ τοῦ βορείου ἐφάπτεται, ἐφʼ\nὅσον καὶ ἡ σελήνη αὐτὴ τοῖς βορείοις πελάζειν εἴωθε,\nκαὶ τοῦ νοτίου ὁμοίως. Ὥστε οὕτως ἔχων τὸν διὰ\nμέσου κατὰ δύο σημεῖα τέμνει ἀναγκαίως ὃς ἡλιακός\nτε καὶ ἐκλειπτικὸς καλεῖται. Ταύτας οὖν τὰς τομὰς\nοἱ μὲν συναφάς, οἱ δὲ συνδέσμους καλοῦσιν.\nὭσπερ δʼ ὁ ἥλιος καλεῖται διχῶς, αὐτός τε καὶ τὸ\nφέγγος αὐτοῦ, οὕτω καὶ τὴν σελήνην διχῶς καλεῖν\nεἰώθαμεν. Τούτοις ἐξῆς τὸν περὶ τῆς ἐκλείψεως αὐτῆς\nποιησόμεθα λόγον, ὅπως μὴ παραπλησίως τοῖς γραϊδίοις\nκαὶ ἡμεῖς δοξάσωμεν, ὁπόταν ἐκλείπῃ ἡ σελήνη,\nὅτι φαρμακίδες εἰσὶν αἱ καθαιροῦσαι αὐτήν.\nΠερὶ σελήνης ἐκλείψεως.\nἘκλείπει δʼ ἡ σελήνη τῇ σκιᾷ τῆς γῆς περιπίπτουσα,\nὁπόταν ἐπὶ μιᾶς εὐθείας τὰ τρία γένηται σώματα, ἥλιος,\nγῆ, σελήνη, μέσης τῆς γῆς γινομένης· ὅπερ ἐν μόνῃ\nτῇ πανσελήνῳ συμβαίνειν δυνατόν. Περιπίπτει δὲ τῇ\nσκιᾷ τῆς γῆς τόνδε τὸν τρόπον. Ὁ ἥλιος τὴν κίνησιν\nποιεῖται, καθάπερ ἤδη ἔφαμεν, ὑπὸ τῷ μεσαιτάτῳ τοῦ\nζῳδιακοῦ τὸν οἰκεῖον κύκλον ἔχων ὑποκείμενον. Ἡ οὖν\nγῆ φωτιζομένη ὑπʼ αὐτοῦ σκιὰν ἀποπέμπει ἀναγκαίως,\nκαθάπερ καὶ ἄλλα, ὁπόσα φωτίζεται τῶν στερεῶν σωμάτων.\nΑὕτη τοίνυν κωνοειδῶς σχηματιζομένη ὅλον\nμὲν οὐκ ἐπιλαμβάνει τὸν ζῳδιακὸν οὐδὲ παντὶ τῷ\nπλάτει αὐτοῦ συμπαρεκτείνεται διὰ τὸ εἰς ὀξὺ ἀποκορυφοῦσθαι·\nδιαμετροῦσα δʼ αὐτῷ τῷ μεσαιτάτῳ τῆς\nκορυφῆς τὸ τοῦ ἡλίου κέντρον ἀναγκαίως καὶ αὐτὴ\nαὐτῷ τῷ μεσαιτάτῳ τοῦ ζῳδιακοῦ ὑπόκειται. Αὕτη\nμέχρι μὲν οὖν τῶν ἄλλων οὐκ ἀνέρχεται ἄστρων, τὸ\nδὲ τῆς σελήνης ὕψος πολὺ ὑπεραίρει. Ὁπόταν μὲν οὖν\nἡ σελήνη διαμετροῦσα τὸν ἥλιον ἢ ἐν τοῖς δεξιοῖς καὶ\nβορείοις ἢ ἐν τοῖς ἐναντίοις τοῦ ζῳδιακοῦ εὑρεθῇ,\n\n\n\nἐκφεύγει τὴν σκιὰν τῆς γῆς καὶ διὰ τοῦτο οὐ κατὰ\nπᾶσαν πανσέληνον ἐκλείπει. Ὁπόταν δὲ διαμετροῦσα\nτὸν ἥλιον οὕτως ἔχουσα εὑρεθῇ, ὡς μίαν εὐθεῖαν\nδύνασθαι διεκβάλλεσθαι διὰ τῶν κέντρων τοῦ τε ἡλίου\nκαὶ τῆς γῆς καὶ τῆς σελήνης, τότε ἀκριβῶς ἐμπίπτουσα\nτῇ σκιᾷ τῆς γῆς τελείαν ἔκλειψιν ποιεῖται. Φέρεται\nμὲν γὰρ ἡ σκιὰ τῆς γῆς κατὰ διάμετρον τοῦ ἡλίου,\nἕλκεται δʼ ὥσπερ ὑπʼ αὐτοῦ· καθάπερ καὶ Ὅμηρός\nφησιν·\nἘν δʼ ἔπεσʼ ὠκεανῷ λαμπρὸν φάος ἠελίοιο, Ἕλκον νύκτα μέλαιναν ἐπὶ ζείδωρον ἄρουραν.\nὕτως δὲ συμπεριφερομένης αὐτῆς τῷ ἡλίῳ καὶ\nαὐτῷ τῷ ἄκρῳ τὸ κέντρον αὐτοῦ διαμετρούσης, ἡ σελήνη\nκατὰ τὴν προαιρετικὴν κίνησιν ἰοῦσα ἀπαντᾶ\nαὐτῇ, ἐκείνης μὲν ἀπʼ ἀνατολῆς πρὸς δύσιν, τῆς δὲ\nσελήνης ἀπὸ τῶν δυτικῶν ἐπὶ τὴν ἀνατολὴν φερομένης.\nΚαὶ οὕτως περιπίπτουσα αὐτῇ στέρεται τῶν ἀπὸ τοῦ\nἡλίου αὐγῶν, ὥσπερ καὶ ἡμεῖς, ὁπόταν τις ἡλιουμένοις\nἡμῖν ἐπίπροσθεν στῇ. Οὐκ ἀεὶ δὲ ὅλη ἐπισκοτεῖται\nὑπὸ τῆς γῆς οὐδὲ πᾶσα ὑπὸ τῆς σκιᾶς καλύπτεται,\nἀλλʼ ἔστιν ὅτε καὶ ἀπὸ μέρους. Τοῦτο δὲ συμβαίνει,\nὁπόταν διαμετροῦσα τὸν ἤλιον ἐφάπτηται τοῦ\nδιὰ μέσου, μὴ μέντοι δὲ κατʼ αὐτὸ τὸ μεσαίτατον αὐτοῦ\nτὸ κέντρον ἔχουσα εὑρεθῇ. Οὕτω γὰρ μέρος τι\nαὐτῆς, ἀλλʼ οὐ πᾶσα περιπίπτει τῇ σκιᾷ.\nὍτι δὲ τῇ σκιᾷ τῆς γῆς περιπίπτουσα, ἀλλʼ οὐχ\nἕτερον τρόπον ἐκλείπει, ἀπὸ τῶν φαινομένων αὐτῶν\nπάρεστιν ὁρᾶν. Πρῶτον μὲν γὰρ ἐν μόνῃ τῇ πανσελήνῳ\nἐκλείπει, ὅτε δὴ καὶ μόνον οἷόν τε περιπίπτειν\n\n\n\nαὐτὴν τῇ σκιᾷ τῆς γῆς διαμετροῦσαν τὸν ἥλιον. Δεύτερον,\nὁπόταν τελείαν ἔκλειψιν ποιῆται, ὁρᾶται αὐτῆς\nτὰ πρὸς ἀνατολὴν τετραμμένα πρῶτα ἀφανιζόμενα διὰ\nτὸ ἀπαντᾶν αὐτὴν τῇ σκιᾷ, αὐτὴν μὲν ὡς πρὸς ἀνατολὴν\nἔχουσαν τὴν ὁρμὴν κατὰ τὴν ἐναντίαν τῷ οὐρανῷ\nκίνησιν, τῆς δὲ σκιᾶς ὡς ἀπʼ ἀνατολῆς ἐπὶ δύσιν\nἀεὶ φερομένης. Πάλιν τε ἀρχομένη ἐκφαίνεσθαι\nμετὰ τὴν ἔκλειψιν πρῶτα ἔχει ἐκφαινόμενα τὰ πρὸς\nἀνατολὴν τετραμμένα. Ἀναγκαιότατον γὰρ ἀπαντώσης\nαὐτῆς τῇ σκιᾷ τὰ πρῶτα ἐντυγχάνοντα μέρη τῆς\nσελήνης αὐτῇ καὶ κρυπτόμενα πάλιν πρῶτα μετὰ τὴν\nκρύψιν ἐκφαίνεσθαι. Πάλιν, ὁπόταν ἀπὸ μέρους ἐκλείπῃ,\nἂν μὲν ἀπὸ τῶν βορείων ὡς ἐπὶ τὰ νότια κατιοῦσα\nπάσχῃ τοῦτο, τὰ πρὸς μεσημβρίαν αὐτῆς τετραμμένα\nἀφανίζεται ἀναγκαίως. Ταῦτα γὰρ ἐν τῇ\nκαθόδῳ προηγούμενα περιπίπτει τῇ σκιᾷ, καὶ οὕτως\nαὐτὰ κρύπτεται, τὰ δὲ πρὸς ἄρκτον τετραμμένα ἐκφεύγει\nτὴν σκιάν. Ὁπόταν δὲ ἀπὸ τῶν νοτίων ὡς ἐπὶ\nτὰ βόρεια ἀνερχομένη μερικὴν τὴν ἔκλειψιν ποιῆται,\nδιαμετρήσασα μὲν τὸν ἤλιον, οὔπω δὲ τὸ κέντρον\nἔχουσα κατὰ τὸ μεσαίτατον τοῦ ζῳδιακοῦ καὶ τὸ τοῦ\nἡλίου κέντρον, τὰ πρὸς ἄρκτον ὁρῶντα μέρη αὐτῆς\nἐκλείπει, ἐπεὶ ταῦτα προηγούμενα περιπίπτει τῇ σκιᾷ,\nτὰ δὲ πρὸς μεσημβρίαν μέρη αὐτῆς φαίνεται.\nΤαῦτα οὖν πάντα σχεδὸν ὀφθαλμοφανῶς ἡμῖν παρίστησιν,\nὅτι καὶ ἡ σελήνη μίαν ἔχει ταύτην τῆς ἐκλείψεως\nαἰτίαν, τὴν περίπτωσιν, καθʼ ἣν περιπίπτουσα τῇ\nσκιᾶ τῆς γῆς καὶ ἐπισκοτουμένη ὑπʼ αὐτῆς στέρεται τῆς\n\n\n\nἀπὸ τῶν ἡλιακῶν ἀκτίνων ἐπιβολῆς, αἳ λαμπρύνουσι\nτὸ ἀεὶ πρὸς τὸν ἥλιον αὐτῆς τετραμμένον. Καὶ μὴν\nκαὶ αἰ ἀποτομαὶ τῶν φωτισμῶν αὐτῆς, ὁπότε ἐκλείπει,\nπεριφερεῖς ὁρῶνται, ἀναγκαίως καὶ τούτου συμβαίνοντος.\nΑὐτὴ γὰρ σφαιροειδὴς ὑπάρχουσα περιπίπτει\nσκιᾶς σχήματι κωνοειδεῖ, καὶ οὕτως αἱ ἀποτομαὶ αἰ\nγινόμεναι τοῦ φωτὸς αὐτῆς περιφερεῖς ὁρῶνται. Χφαιρικὸν\nγὰρ σχῆμα κωνοειδεῖ σχήματι ἐντυγχάνον καὶ\nἀφανιζόμενον ἴσχον τὸ ψαῦον ἀεὶ τοῦ κωνοειδοῦς\nἀναγκαίως τὸ ὑπολειπόμενον καὶ μηδέπω ἠφανισμένον\nπεριφερὲς κατὰ τὴν ἀποτομὴν καὶ μηνοειδὲς ἴσχει τὸ\nσχῆμα.\nΤετήρηται δὲ κἀκεῖνο ἐπὶ τῆς κατʼ αὐτὴν ἐκλείψεως·\nὅτι τελείαν ἔκλειψιν ποιεῖται καὶ ὑψηλοτάτη καὶ προσγειοτάτη\nκαὶ μέσως ἔχουσα. Καὶ ὑψηλοτάτη μὲν ἐκλείπουσα\nτάχιον ἐκφαίνεται, ταπεινοτάτη δέ, βραδέως,\nμέση δέ, μέσον ἴσχει καὶ τὸν τῆς ἐκλείψεως χρόνον\nτῶν προειρημένων. Τοῦτο δὲ σαφῶς καταμηνύει, ὅτι\nμὴ ἄλλως ἢ τῇ σκιᾷ τῆς γῆς περιπίπτουσα ἐκλείπει.\nὉπόταν μὲν γὰρ ὑψηλοτάτη ἐκλείπῃ, τῷ στενωτέρῳ\nτῆς σκιᾶς ἐντυγχάνουσα θᾶσσον ἐκφαίνεται· ὁπόταν δὲ\nπροσγειοτάτη, πλατύτερον διάστημα τῆς σκιᾶς διελθεῖν\nαὐτῇ ἀναγκαῖον, καὶ οὕτω πλείων ὁ τῆς ἐκλείψεως αὐτῇ\nγίνεται χρόνος· ὁπόταν δὲ μέσον ὕψος ἔχουσα, τὸ ἀνάλογον\nἀπαντᾷ, μέσον καὶ τὸν τῆς ἐκλείψεως χρόνον\nἐχούσης αὐτῆς.\nἘκ τούτου δείκνυται, ὡς καὶ ἡ τῆς γῆς σκιὰ κωνοειδής\nἐστι. Ταῦτα γὰρ ὑπʼ ἀλλήλων, ᾗ ἔχει, ἐλέγχεται.\n\n\n\nΚαὶ γὰρ ἡ ἔκλειψις τῆς σελήνης δείκνυται οὐκ\nἄλλως γίνεσθαι ἢ εἰς τὴν σκιὰν τῆς γῆς ἐμπιπτούσης\nαὐτῆς, καὶ πάλιν αἱ περὶ τὰς ἐκλείψεις αὐτῆς διαφοραὶ\nδεικνύουσιν, ὅτι κωνοειδής ἐστιν ἡ τῆς γῆς σκιά, χρονιζούσης\nμὲν ἐν ταῖς προσγειοτέραις τῶν ἐκλείψεων,\nτάχιον δὲ ἐκφαινομένης, ἐπειδὰν ἐκλείπῃ ἐν ταῖς ἀπογειοτέραις,\nἐν δὲ ταῖς μεταξὺ καὶ τὸν χρόνον τῆς\nἐκλείψεως μέσον΄ ἐχούσης. Καὶ αἱ μερικαὶ δὲ τῶν\nἐκλείψεων δηλοῦσιν, ὅτι κωνοειδής ἐστιν αὐτῆς ἡ σκιά,\nτοιαύτας γε τὰς ἀποτομὰς τῶν φωτισμῶν ἐχούσης, ὡς\nμηνοειδὲς αὐτῆς τὸ σχῆμα γίνεσθαι, οὐκ ἂν τούτου\nγινομένου, μὴ εἰς κωνοειδὲς σκίασμα ἐμπιπτούσης αὐτῆς.\nΜάλιστα δʼ ἂν καὶ ἀπὸ τούτων ἐπιδειχθήσεται,\nὅτι κωνοειδής ἐστιν ἡ τῆς γῆς σκιά. Εἰ γὰρ ἦν κυλινδροειδὴς\nἢ καλαθοειδὴς ἡ σκιὰ αὐτῆς, ἴσον ἐχούσης\nἢ μικρότερον τῆς γῆς τὸ φωτίζον αὐτήν, τὸν ἥλιον, ἡ\nμὲν καλαθοειδὴς σκιὰ πλεῖστον ἂν κατελάμβανε τοῦ\nοὐρανοῦ εἰς πλατύ γε ἀποτελευτῶσα· καὶ οὕτως ἂν\nοὐ μόνον ἑκάστου μηνὸς τὴν σελήνην ἐκλείπειν συνέβαινεν,\nἀλλὰ καὶ διὰ πάσης τῆς νυκτὸς μένειν ἐν τῇ\nσκιᾷ. Εἰ δὲ κυλινδροειδὴς ἦν, ὅλον ἂν τὸ πλάτος\nἐπελάμβανε τοῦ ζῳδιακοῦ μὴ εἰς ὀξύ γε ἀποκορυφουμένη,\nκαὶ ὁμοίως ἑκάστου μηνὸς ἐμπίπτουσα ἂν ἡ σελήνη\nεἰς αὐτὴν ἐξέλειπε. Νυνὶ δὲ διὰ τὸ κωνοειδῆ\nεἶναι αὐτὴν καὶ εἰς στενὸν ἀποκορυφοῦσθαι οὕτως ἡ\nσελήνη ἐκφεύγει αὐτήν, ὁπόταν τὰ βόρεια ἢ τὰ νότια\nἐπέχουσα τοῦ ζῳδιακοῦ ἐν ταῖς πανσελήνοις εὑρίσκηται.\nΠροῄει δʼ ἂν καὶ μέχρι τῶν ἄστρων κυλινδροειδὴς\nἢ καλαθοειδὴς οὖσα· καὶ οὕτως ἂν τὰ ἄστρα συνέβαινε\n\n\n\nποτὲ μὲν λαμπρότερα, ποτὲ δʼ ἀμαυρότερα φαίνεσθαι,\nλαμπρότερα μὲν ἐν τῇ σκιᾷ (πᾶν γὰρ πύρινον σῶμα\nλαμπρότερον ἐν σκιᾷ καὶ σκότῳ γίνεται), ἀμαυρότερα δʼ\nἐν ταῖς αὐγαῖς τοῦ ἡλίου. Ὧν μηθενὸς ἐν τοῖς φαινομένοις\nθεωρουμένου δῆλον κωνοειδῆ εἶναι ἀναγκαίως\nτὴν σκιὰν τῆς γῆς. Κἰ δὲ τοῦτο, γνώριμον ὡς μεῖζον\nἔχει τὸ φωτίζον αὐτήν, τὸν ἥλιον.\nΤοιούτων δὲ τῶν περὶ τὴν ἔκλειψιν τῆς σελήνης\nεἶναι ἐπιδεδειγμένων δοκεῖ ἐναντιοῦσθαι τῷ λόγῳ τῷ\nκατασκευάζοντι ἐκλείπειν τὴν σελήνην εἰς τὴν σκιὰν\nἐμπίπτουσαν τῆς γῆς τὰ λεγόμενα κατὰ τὰς παραδόξους\nτῶν ἐκλείψεων. Φασὶ γάρ τινες, ὅτι γίνεται\nσελήνης ἔκλειψις καὶ ἀμφοτέρων τῶν φωτῶν ὑπὲρ τὸν\nὁρίζοντα θεωρουμένων. Τοῦτο δὲ δῆλον ποιεῖ, διότι\nμὴ ἐκλείπει ἡ σελήνη τῇ σκιᾷ τῆς γῆς περιπίπτουσα,\nἀλλʼ ἕτερον τρόπον. Εἰ γὰρ ὑπὲρ τὸν ὁρίζοντα φαινομένων\nτοῦ τε ἡλίου καὶ τῆς σελήνης ἔκλειψις γίνεται,\nοὐ δύναται τότε ἡ σελήνη τῇ σκιᾷ τῆς γῆς περιπίπτουσα\nἐκλείπειν. Ἔτι γὰρ ἐλλάμπεται ὑπὸ τοῦ ἡλίου\nὁ τόπος, οὗ ἡ σελήνη ἐστὶν ἀμφοτέρων γε ὑπὲρ τὸν\nὁρίζοντα φαινομένων καὶ μηδέπω τῆς σκιᾶς εἶναι δυναμένης,\nἔνθα ἡ σελήνη ἐκλελοιπυῖα φαντάζεται. Ὥστε\nδεήσει ἡμᾶς, ἂν ταῦτα οὕτως ἔχῃ, ἑτέραν εἶναι τὴν\nαἰτίαν τῆς περὶ τὴν σελήνην ἐκλείψεως ἀποφαίνεσθαι.\nΤοιούτων δὲ λεγομένων οἱ παλαιότεροι τῶν μαθηματικῶν\nοὕτως ἐπεχείρουν λύειν τὴν ἀπορίαν ταύτην. Ἔφασαν\nγάρ, ὅτι μή ἐστιν ἀδύνατον καὶ ἀμφοτέρων τῶν\nφωτῶν ὑπὲρ τὸν ὁρίζοντα θεωρουμένων ἐμπίπτειν εἰς\nτὴν σκιὰν τῆς γῆς τὴν σελήνην καὶ ἀκριβῶς διαμετρεῖν\n\n\n\nτὸν ἥλιον. Ἐν μὲν γὰρ πλατεῖ καὶ ἐπιπέδῳ τῆς γῆς\nσχήματι τοῦτο μὴ δύνασθαι συμβῆναι· σφαιρικοῦ δʼ\nὄντος τοῦ περὶ αὐτὴν σχήματος οὐκ ἂν εἴη ἀδύνατον\nἀμφότερα τὰ σώματα τῶν θεῶν ὑπὲρ τὸν ὁρίζοντα\nθεωρεῖσθαι ἀκριβῶς διαμετροῦντα ἄλληλα. Αὐτοὶ μὲν\nγὰρ οὐκ ὄψονται διαμετροῦντες ἀλλήλους διὰ τὰς\nἐξοχὰς τῶν περὶ τὴν γῆν κυρτωμάτων· οἱ δʼ ἐπὶ γῆς\nἑστῶτες οὐδὲν ἂν κωλύοιντο ὁρᾶν ἀμφοτέρους αὐτοὺς\nἐπὶ τοῖς κυρτώμασι τῆς γῆς ἑστῶτες, ἃ τοῖς μὲν ἐφεστῶσιν\nοὐκ ἐμποδίζει πρὸς τὸ ἀμφότερα ὁρᾶν τὰ σώματα\nὑπὲρ τὸν ὁρίζοντα, τοῖς δὲ διαμετροῦσιν ἀλλήλους\nἐπιπροσθήσει. Καὶ οὕτως ἐκεῖνοι μὲν οὐκ ὄψονται\nἀλλήλους· ἡμεῖς δʼ ἀμφοτέρους αὐτοὺς οὐ κωλυσόμεθα\nὁρᾶν τοῖς κυρτώμασι τῆς γῆς ἐφεστῶτες, ἃ ἐκείνοις\nἐπιπροσθεῖ ἐν ταπεινώμασι τοῖς περὶ τὸν ὁρίζοντα\nοὖσιν, ὑψηλοτέρων δὲ τῶν κυρτωμάτων ὄντων, ἐφʼ ὧν\nἡμεῖς ἐφεστήκαμεν.\nΤοιαύτην μὲν οὖν οἱ παλαιότεροι τῶν μαθηματικῶν\nτὴν τῆς προσαγομένης ἀπορίας λύσιν ἐποιήσαντο.\nΜή ποτε δʼ οὐχ ὑγιῶς εἰσιν ἐνηνεγμένοι. Ἐφʼ ὕψους\nμὲν γὰρ ἡ ὄψις ἡμῶν γενομένη δύναιτʼ ἂν τοῦτο παθεῖν,\nκωνοειδοῦς τοῦ ὁρίζοντος γινομένου πολὺ ἀπὸ\nτῆς γῆς εἰς τὸν ἀέρα ἡμῶν ἐξαρθέντων, ἐπὶ δὲ τῆς\nγῆς ἑστώτων οὐδαμῶς. Εἰ γὰρ καὶ κύρτωμά ἐστιν,\nἐφʼ οὗ βεβήκαμεν, ἀφανίζεται ἡμῶν ἡ ὄψις ὑπὸ τοῦ\nμεγέθους τῆς γῆς. Ὥστε τοῦτο μὲν οὐ λεκτέον οὐδὲ\nὑποληπτέον δυνατὸν εἶναι τὸ σύνολον, ἀμφοτέρων τῶν\n\n\n\nσωμάτων ὑπὲρ τὸν ὁρίζοντα θεωρουμένων ὑφʼ ἡμῶν ἐπὶ\nτῆς γῆς καὶ ἐν ταπεινώματι βεβηκότων σελήνης ἔκλειψιν\nγενέσθαι.\nἈλλὰ πρῶτον μὲν ἀπαντητέον λέγοντας, ὅτι πέπλασται\nὁ λόγος οὗτος ὑπό τινων ἀπορίαν βουλομένων\nἐμποιῆσαι τοῖς περὶ ταῦτα καταγινομένοις τῶν ἀστρολόγων\nκαὶ φιλοσόφων. Πολλῶν γὰρ ἐκλείψεων σεληνιακῶν\nγεγενημένων, καὶ τελείων καὶ ἀπὸ μέρους, καὶ\nἀναγεγραμμένων πασῶν, οὐδεὶς τοιαύτην ἔκλειψιν μέχρι\nγε τοῦ καθʼ ἡμᾶς βίου ἱστορεῖται ἀναγεγραφώς, οὐ\nΧαλδαῖος, οὐκ Αἰγύπτιος, οὐχ ἕτερος μαθηματικὸς ἢ\nφιλόσοφος, ἀλλὰ πλάσμα τὸ λεγόμενόν ἐστι. Δεύτερον,\nεἰ ἕτερον τρόπον ἐξέλειπεν ἡ σελήνη, ἀλλὰ μὴ τῇ σκιᾷ\nτῆς γῆς περιπίπτουσα, ἐξέλειπεν ἂν καὶ μὴ ἐν πανσελήνῳ\nκαὶ ὀλίγον καὶ πλέον προϊοῦσα ἀπὸ τοῦ ἡλίου,\nκαὶ πάλιν μετὰ πανσέληνον προσιοῦσα αὐτῷ καὶ μειουμένη.\nΝυνὶ δὲ πλείστων ἐκλείψεων περὶ αὐτὴν γεγενημένων\n(καὶ γὰρ οὐδὲ σπανίως ἐκλείπει) οὐδέποτε\nμὴ πεπληρωμένη καὶ μὴ διαμετροῦσα τὸν ἥλιον ἐξέλιπεν,\nἀλλὰ μόνον, ὅτε δυνατὸν αὐτὴν τῇ σκιᾷ τῆς γῆς\nἐντυγχάνειν. Καὶ ἤδη γε προλέγονται πᾶσαι αἱ ἐκλείψεις\nαὐτῆς ὑπὸ τῶν κανονικῶν ἅτε γινωσκόντων,\nὁπότε συμπίπτει, ἐν πανσελήνῳ εὑρίσκεσθαι αὐτὴν\nὑπὸ τῷ μεσαιτάτῳ τοῦ ζῳδιακοῦ ἢ ὅλην ἢ ἀπὸ μέρους\nκαὶ οὕτως ἢ μερικὰς ἢ τελείας τὰς ἐκλείψεις ποιεῖσθαι.\nἈδύνατον οὖν ἀμφοτέρων τῶν φωτῶν ὑπὲρ τὸν ὁρίζοντα\nὁρωμένων σεληνιακὴν γενέσθαι ἔκλειψιν.\nΠολλῶν δὲ καὶ παντοδαπῶν περὶ τὸν ἀέρα παθῶν\n\n\n\nσυνίστασθαι πεφυκότων οὐκ ἂν εἴη ἀδύνατον, ἤδη\nκαταδεδυκότος τοῦ ἡλίου καὶ ὑπὸ τὸν ὁρίζοντα ὄντος\nφαντασίαν ἡμῖν προσπεσεῖν ὡς μηδέπω καταδεδυκότος\nαὐτοῦ, ἢ νέφους παχυτέρου πρὸς τῇ δύσει ὄντος καὶ\nλαμπρυνομένου ὑπὸ τῶν ἡλιακῶν ἀκτίνων καὶ ἡλίου\nἡμῖν φαντασίαν ἀποπέμποντος ἢ ἀνθηλίου γενομένου.\nΚαὶ γὰρ τοιαῦτα πολλὰ φαντάζεται ἐν τῷ ἀέρι, καὶ\nμάλιστα περὶ τὸν Πόντον. Δύναιτο δʼ ἂν καὶ ἡ ἀπὸ\nτῶν ὀμμάτων ἀπερχομένη ἀκτὶς ἐνίκμῳ καὶ νοτερῷ τῷ\nἀέρι ἐντυγχάνουσα κατακλᾶσθαι καὶ ἐντυγχάνειν τῷ\nἡλίῳ ἤδη ὑπὸ τοῦ ὁρίζοντος κεκρυμμένῳ. Τούτῳ γάρ\nτι ὅμοιον καὶ παρʼ ἡμῖν γίνεσθαι τετήρηται. Ἐὰν γὰρ\nεἰς ποτήριον ἢ ἕτερόν τι σκεῦος χρυσοῦς δακτύλιος\nἐμβληθῇ, ἐὰν μὲν κενὸν τὸ σκεῦος, ἐκ συμμέτρου\nδιαστήματος οὐχ ὁρᾶται τὸ ἐγκείμενον ἅτε ἀκωλύτως\nτοῦ ὁρατικοῦ πνεύματος κατὰ τὰ χείλη τοῦ σκεύους\nδιεκθέοντος ἐπʼ εὐθείας. Ὀπόταν μέντοι ὕδατος ἐμπλησθῇ,\nὡς γενέσθαι ἰσοχειλές, ὁρᾶται ἐκ τοῦ αὐτοῦ\nδιαστήματος ἐγκείμενος τῷ σκεύει ὁ δακτύλιος οὐκέτι\nκατὰ τὰ χείλη διεκθέοντος τοῦ ὁρατικοῦ πνεύματος,\nἀλλʼ ἐφαπτομένου τοῦ ὕδατος κατὰ τὰ χείλη τοῦ πεπλησμένου\nκαὶ οὕτω κατακλωμένου καὶ εἰς τὸ βάθος\nτοῦ σκεύους ἰόντος καὶ τῷ δακτυλίῳ ἐντυγχάνοντος.\nΔύναιτʼ ἂν οὖν τι καὶ ἐπὶ νοτεροῦ καὶ διύγρου ἀέρος\nπαραπλήσιον ἀπαντῆσαι, ὡς κατακλασθεῖσαν τὴν ἀπὸ\nτοῦ ὄμματος ἀκτῖνα ὑπὸ τὸν ὁρίζοντα νεῦσαι καὶ ἤδη\nκαταδεδυκότι τῷ ἡλίῳ ἐντυχεῖν, ὡς φαντασίαν ἐγγενέσθαι\nἔτι ὑπὲρ τὸν ὁρίζοντα εἶναι αὐτόν. Τάχα δʼ\n\n\n\nἄν τι καὶ ἕτερον τούτοις ἐπεοικὸς δύναιτʼ ἂν ἡμῖν\nποτε φαντασίαν ἐμποιῆσαι, ὡς τῶν δύο σωμάτων ὑπὲρ\nτὸν ὁρίζοντα ὄντων τοῦ ἡλίου ἤδη καταδεδυκότος. Τὸ\nδὲ ἐκλείπειν τὴν σελήνην μὴ ἄλλως ἢ εἰς τὴν σκιὰν\nτῆς γῆς ἐμπίπτουσαν ἐναργὲς ἐκ τῶν φαινομένων ἐστί.\nΚαὶ περὶ μὲν ἐκλείψεως ἐπὶ τοσοῦτον.\nΠερὶ πλανήτων\nΛέγεται δʼ ἡ μὲν σελήνη πλέον ἀφίστασθαι ἐφʼ\nἑκάτερα τοῦ διὰ μέσων τῶν ζῳδίων τῶν ἄλλων πλανήτων.\nΕἶτα μετʼ αὐτὴν ἡ Ἀφροδίτη, μοίρας πέντε\nἐφʼ ἑκάτερον ἰοῦσα κατὰ τὴν πλανητικὴν κίνησιν, Ἑρμῆς\nδʼ ἀνὰ τέτταρας, Ἄρης δὲ καὶ Ζεὺς ἀνὰ δύο καὶ\nἥμισυ μοίρας, Κρόνος ἀνὰ μίαν ἐκατέρωθεν. Τοῦ δὲ\nἡλίου Ἑρμῆς καὶ Ἀφροδίτη πᾶν διάστημα οὐκ ἀφίστανται,\nἀλλʼ ὁ μὲν στίλβων τὰς πλείστας μοίρας εἴκοσιν,\nὁ δὲ Φωσφόρος τὰς πλείστας πεντήκοντα. Τρεῖς\nδʼ οἱ ἄλλοι πᾶν διάστημα ἀφίστανται αὐτοῦ παραπλησίως\nτῇ σελήνῃ. Σύνοδον δὲ πρὸς τὸν ἥλιον ποιεῖται\nἙρμῆς μὲν διʼ ἡμερῶν ριϚ΄, μέσου τούτου γινομένου,\nἈφροδίτη δὲ εἰς ταὐτὸν ἀποκαθίσταται αὐτῷ διʼ ἡμερῶν\nφπδ´, Ἄρης δὲ διʼ ἡμερῶν ψψπ´, Ζεὺς δὲ διʼ ἡμερῶντ??η´τ??η´, Κρόνος δὲ διὰ τοη´.\nΚαὶ περὶ μὲν τούτων ἐπὶ τοσοῦτον πρός γε τὸ\n\n\n\nπαρὸν εἰρήσθω. Εἰσὶ δʼ αἱ σχολαὶ αὗται οὐ τοῦ\nγράψαντος αὐτοῦ δόξας περιέχουσαι, ἀλλʼ ἐκ συγγραμμάτων\nτινῶν ἠθροισμέναι καὶ παλαιῶν καὶ νεωτέρων.\nΤὰ πολλὰ δὲ τῶν εἰρημένων ἐκ τῶν Ποσειδωνίου\nεἴληπται.\nΕἴληφε τέρμα Κλεομήδους βίβλος.\n"};
