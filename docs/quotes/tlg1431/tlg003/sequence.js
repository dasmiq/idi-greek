var sequence = {"name":"Hipparchus. In Arati et Eudoxi phaenomena commentariorum libri iii","data":"Ἡδέως ἐπέγνων διὰ τῆς ἐπιστολῆς τὸ ἐπίμονόν σου\nτῆς πρὸς φιλομαθίαν οἰκειώσεως· τά τε γὰρ φυσικὰ\nτῶν ἐπιζητηθέντων ὑπὸ σοῦ καὶ τὰ περὶ τῶν παρὰ\nἈράτῳ λεγομένων ἐν ταῖς Συνανατολαῖς ἱκανωτέραν\nἐνέφαινέ μοι φιλοτεχνίαν, καὶ πολλῷ γε μᾶλλον, ὅσῳ\nπεπλεόνακας ἐν ταῖς βιωτικαῖς ἀσχολίαις διὰ τὴν τῶν\nἀξιολογωτάτων ἀδελφῶν ὠμὴν τελευτήν. περὶ μὲν οὖν\nτῶν ἄλλων μετὰ ταῦτά σοι τὴν ἰδίαν κρίσιν δια-\nσαφήσω· περὶ δὲ τῶν ὑπὸ Ἀράτου λεγομένων ἐν τοῖς\nΦαινομένοις νῦν προτέθειμαί σοι γράψαι, πᾶν καθόλου\nτὸ καλῶς ἢ κακῶς λεγόμενον 〈ἐν〉 αὐτοῖς ὑποδεικνύων.\nἐξ ὧν ἔσται σοι φανερὰ πάντα καὶ τὰ παρὰ σοῦ δι-\nαπορηθέντα.\nἘξήγησιν μὲν οὖν τῶν Ἀράτου Φαινομένων καὶ\nἄλλοι πλείονες συντετάχασιν· ἐπιμελέστατα δὲ δοκεῖ\nπάντων Ἄτταλος ὁ καθʼ ἡμᾶς μαθηματικὸς τὸν περὶ\nαὐτῶν πεποιῆσθαι λόγον. ἀλλὰ τὸ μὲν ἐξηγήσασθαι\nτὴν ἐν τοῖς ποιήμασι διάνοιαν οὐ μεγάλης ἐπιστροφῆς\nπροσδεῖσθαι νομίζω· ἁπλοῦς τε γὰρ καὶ σύντομός ἐστι\nποιητής, ἔτι δὲ σαφὴς τοῖς καὶ μετρίως παρηκολουθη-\nκόσι· τὸ δὲ συνεῖναι τὰ λεγόμενα περὶ τῶν οὐρανίων\nὑπʼ αὐτοῦ, τίνα τε συμφώνως τοῖς φαινομένοις ἀνα-\nγέγραπται καὶ τίνα διημαρτημένως, τοῦτʼ ὠφελιμώτατον\nἡγήσαιτʼ ἄν τις καὶ μαθηματικῆς ἴδιον ἐμπειρίας.\nΘεωρῶν δʼ οὖν 〈ἐν〉 τοῖς πλείστοις καὶ χρησιμω-\nτάτοις διαφωνοῦντα τὸν Ἄρατον πρὸς τὰ φαινόμενά\nτε καὶ γινόμενα κατὰ ἀλήθειαν, τούτοις δʼ ἅπασι\nσχεδὸν οὐ μόνον τοὺς ἄλλους, ἀλλὰ καὶ τὸν Ἄτταλον\nσυνεπιγραφόμενον, ἔκρινα τῆς σῆς ἕνεκα φιλομαθίας\nκαὶ τῆς κοινῆς τῶν ἄλλων ὡφελείας ἀναγράψαι τὰ\nδοκοῦντά μοι διημαρτῆσθαι. τοῦτο δὲ ποιῆσαι προ-\nεθέμην οὐκ ἐκ τοῦ τοὺς ἄλλους ἐλέγχειν φαντασίαν\nἀπενέγκασθαι προαιρούμενος· (κενὸν γὰρ καὶ μικρό-\nψυχον παντελῶς· τοὐναντίον δὲ δεῖν οἴομαι πᾶσιν ἡμᾶς\nεὐχαριστεῖν, ὅσοι τῆς κοινῆς ἕνεκεν ὠφελείας ἰδίᾳ πο-\nνεῖν ἀναδεχόμενοι τυγχάνουσιν·) ἀλλʼ ἕνεκα τοῦ μήτε\nσὲ μήτε τοὺς λοιποὺς τῶν φιλομαθούντων ἀποπλανᾶ-\nσθαι τῆς περὶ τὰ φαινόμενα κατὰ τὸν κόσμον θεωρίας.\nὅπερ εὐλόγως πολλοὶ πεπόνθασιν· ἡ γὰρ τῶν ποιημάτων\n\n\n\nχάρις ἀξιοπιστίαν τινὰ τοῖς λεγομένοις περιτίθησι, καὶ\nπάντες σχεδὸν οἱ τὸν ποιητὴν τοῦτον ἐξηγούμενοι προσ-\nτίθενται τοῖς ὑπʼ αὐτοῦ λεγομένοις.\nἘμπειρότερον δὲ Εὔδοξος τὴν αὐτὴν τῷ Ἀράτῳ\nπερὶ τῶν φαινομένων σύνταξιν ἀναγέγραφεν. εὐλόγως\nοὖν καὶ ἐκ τῆς τῶν τοσούτων καὶ τηλικούτων μαθη-\nματικῶν συμφωνίας ἀξιόπιστος ἡ ποίησις αὐτοῦ δια-\nλαμβάνεται. καίτοι γε τοῦ Ἀράτου μὲν ἴσως οὐκ ἄξιον\nἐφάπτεσθαι, κἂν ἔν τισι διαπίπτων τυγχάνῃ· τῇ γὰρ\nΕὐδόξου συντάξει κατακολουθήσας τὰ Φαινόμενα γέ-\nγραφεν, ἀλλʼ οὐ κατʼ ἰδίαν παρατηρήσας ἢ μαθη-\nματικὴν κρίσιν ἐπαγγελλόμενος ἐν τοῖς οὐρανίοις\nπροφέρεσθαι καὶ διαμαρτάνων [τῶν] ἐν αὐτοῖς.\nΧωρὶς δὲ τῶν ἠγνοημένων ἐν τοῖς Φαινομένοις\nὑπό τε Εὐδόξου καὶ τοῦ Ἀράτου καὶ τῶν συνεπιγρα-\nφομένων ταῖς φάσεσιν αὐτῶν, ἀναγέγραφά σοι καὶ τὰς\nκατὰ ἀλήθειαν γινομένας ἑκάστου τῶν ἀπλανῶν ἄστρων\nσὺν αὐτοῖς τοῖς κατηστερισμένοις δώδεκα ζῳδίοις συν-\nανανατολὰς καὶ συγκαταδύσεις, ἵνα παρακολουθῶν ἑκάστοις\nἀκριβῶς καὶ τὰς τῶν ἄλλων ἀπάντων ἀποφάσεις ἐν\nτούτοις δοκιμάζῃς. καὶ διασαφῶ μὲν οὐ μόνον τὴν\nσυνανατολὴν ἢ συγκατάδυσιν, ἔτι δὲ καὶ τίνες ἀστέρες\nἑκάστου τῶν ἄστρων πρῶτοί τε καὶ ἔσχατοι ἀνατέλ-\nλουσιν ἢ δύνουσι, καὶ τίνες τῶν ἄλλων ἀστ τέρων μεσουρα-\n\n\n\nνοῦσιν, ἕκαστόν τε τῶν ἀπλανῶν ἄστρων σὺν αὐτοῖς\nτοῖς δώδεκα ζῳδίοις ἐν πόσαις ἰσημεριναῖς ὥραις\nἀνατέλλει ἢ δύνει. ἐπὶ πᾶσι δὲ διασαφῶ καὶ τίνες\nἀστέρες ἀφορίζουσι πάντα τὰ εἰκοσιτέσσαρα ὡριαῖα\nδιαστήματα. διότι γὰρ ἕκαστον τούτων συντείνει πρὸς\nπολλὰ καὶ χρήσιμα τῶν ἐν τοῖς μαθήμασι θεωρημάτων,\nεὐκατανόητον εἶναι καὶ σοὶ νομίζω.\nὍτι μὲν οὖν τῇ Εὐδόξου περὶ τῶν φαινομένων\nἀναγραφῇ κατηκολούθηκεν ὁ Ἄρατος, μάθοι μὲν ἄν\nτις διὰ πλειόνων παρατιθεὶς τοῖς ποιήμασιν αὐτοῦ\nπερὶ ἑκάστου τῶν λεγομένων τὰς παρὰ τῷ Εὐδόξῳ\nλέξεις. οὐκ ἄχρηστον δὲ καὶ νῦν διʼ ὀλίγων ὑπομνῆσαι\nδιὰ τὸ διστάζεσθαι τοῦτο παρὰ τοῖς πολλοῖς. ἀνα-\nφέρεται δὲ εἰς τὸν Εὔδοξον δύο βιβλία περὶ τῶν\nφαινομένων, σύμφωνα κατὰ πάντα σχεδὸν ἀλλήλοις\nπλὴν ὀλίγων σφόδρα. τὸ μὲν οὖν ἓν αὐτῶν ἐπι-\nγράφεται ,,Ἔνοπτρον“, τὸ δὲ ἕτερον ,,Φαινόμενα“.\nπρὸς τὰ Φαινόμενα δὲ τὴν ποίησιν συντέταχεν.\nἘν δὴ τούτῳ τῷ συντάγματι Εὔδοξος περὶ μὲν\nτοῦ Δράκοντος οὕτως γράφει· ,,μεταξὺ δὲ τῶν Ἄρκτων\n,,ἐστὶν ἡ τοῦ Ὄφεως οὐρά, τὸν ἄκρον ἀστέρα ὑπὲρ τῆς\n\n\n\n,,κεφαλῆς ἔχουσα τῆς Mεγάλης Ἄρκτου. καμπὴν δὲ\n,,ἔχει παρὰ τὴν κεφαλὴν τῆς Mικρᾶς Ἄρκτου καὶ παρα-\n,,τέταται ὑπὸ τοὺς πόδας· ἑτέραν δὲ καμπὴν ἐνταῦθα\n„ποιησάμενος πάλιν ἀνανεύων ἔμπροσθεν ἔχει τὴν κεφα-\n„λήν ὁ δὲ Ἄρατος, ὡς ἂν παραγράφων ταῦτα, φησίν·\nαὐτὰρ ὅ γʼ ἄλλην μὲν νεάτῃ ἐπιτείνεται οὐρῇ,ἄλλην δὲ σπείρῃ περιτέμνεται. ἡ μέν οἱ ἄκρηοὐρὴ πὰρ κεφαλὴν Ἑλίκης ἀποπαύεται Ἄρκτου,σπείρῃ δʼ ἐν Κυνόσουρα κάρη ἔχει· ἡ δὲ κατʼαὐτὴνεἰλεῖται κεφαλὴν καί οἱ ποδὸς ἔρχεται ἄχρι,ἐκ δʼ αὖτις παλίνορσος ἀνατρέχει.\nΠερὶ δὲ τοῦ Βοώτου ὁ μὲν Εὔδοξός φησιν· „ὄπι-\n„σθεν δὲ τῆς Μεγάλης Ἄρκτου ἐστὶν ὁ Ἀρκτοφύλαξ.“\nὁ δὲ Ἄρατος·\nἔξόπιθεν δʼ Ἑλίκης φέρεται, ἐλάοντι ἐοικώς,Ἀρκτοφύλαξ.\nκαὶ πάλιν ὁ μὲν Εὔδοξος· „ὑπὸ δὲ τοὺς πόδας ἡ\n„Παρθένος ἐστίν“. ὁ δὲ Ἄρατος\nἀμφοτέροισι δὲ ποσσὶν ὕπο σκέπτοιο ΒοώτεωΠαρθένον.\nἘπὶ δὲ τοῦ Ἐνγόνασιν ὁ μὲν Εὔδοξός φησι·\n„παρὰ δὲ τὴν κεφαλὴν τοῦ Ὄφεως ὁ Ἐνγούνασίν\n„ἐστιν, ὑπὲρ τῆς κεφαλῆς τὸν δεξιὸν πόδα ἔχων.“ ὁ\nδὲ Ἄρατος·\n\n\n\nμέσσῳ δʼ ἐφύπερθε καρήνῳδεξιτεροῦ ποδὸς ἄκρον ἔχει σκολιοῖο Δράκοντος.\nἐξ οὗ καὶ μάλιστα φανερὸν γίνεται τὸ προκείμενον·\nπαρʼ ἑκατέρῳ γὰρ αὐτῶν ἠγνόηται· τὸν γὰρ ἀριστερὸν\nἔχει πόδα ὁ Ἐνγόνασιν ἐπὶ τῆς κεφαλῆς τοῦ Δράκοντος,\nκαὶ οὐ τὸν δεξιόν.\nΤὸν δὲ Στέφανον ὁ μὲν Εὔδοξός φησιν ὑπὸ τὸν\nνῶτον τοῦ Ἐνγούνασι κεῖσθαι· ὁ δὲ Ἄρατος·\nνώτῳ μὲν Στέφανος πελάει, κεφαλῇ γε μὲν ἄκρῃσκέπτεο πὰρ κεφαλὴν Ὀφιούχεο〈ν〉.\nπερὶ ὧν καὶ ὁ Εὔδοξός φησι· „πλησίον δʼ ἐστὶ τῆς\n„τούτου κεφαλῆς ἡ τοῦ Ὀφιούχου κεφαλή.“\nΠερὶ δὲ τῆς θέσεως τῆς Μεγάλης Ἄρκτου ὁ μὲν\nΕὔδοξός φησιν· „ὑπὸ δὲ τὴν κεφαλὴν τῆς Μεγάλης\n„Ἄρκτου οἱ Δίδυμοι κεῖνται, 〈κατὰ μέσον δὲ ὁ Καρκί-\n„νος,〉 ὑπὸ δὲ τοὺς ὀπισθίους πόδας ὁ Λέων. πρὸ\n„δὲ τῶν ἐμπροσθίων ποδῶν τῆς Ἄρκτου ἀστήρ ἐστι\n„〈λαμπρός〉, λαμπρότερος δὲ ὑπὸ τὰ ὀπίσθια γόνατα,\n„καὶ ἄλλος ὑπὸ τοὺς ὀπισθίους πόδας ὁ δὲ Ἄρατος·\nκρατὶ δέ οἱ Δίδυμοι, μέσση δʼ ὕπο Καρκίνος ἐστί,ποσσὶ δʼ ὀπισθοτέροισι Λέων ὕπο καλὰ φαείνει.\nἐπὶ δὲ τῶν εἰρημένων ἀστέρων·\nτοῖός οἱ πρὸ ποδῶν φέρεται καλός τε μέγας τεεἷς μὲν ὑπωμαίων, εἷς δʼ ἰξυόθεν κατιόντων,ἄλλος δʼ οὐραίοις ὑπὸ γούνασιν.\nἘπὶ δὲ τοῦ Ἡνιόχου ὁ μὲν Εὔδοξός φησι· „κατέ-\n„ναντι δὲ τῆς κεφαλῆς τῆς Μεγάλης Ἄρκτου ὁ Ἡνίοχος\n„ἔχει τοὺς ὤμους λοξὸς ὢν ὑπὲρ τοὺς πόδας τῶν\n„Διδύμων, ἔχων τὸν δεξιὸν πόδα κοινὸν τῷ ἐν ἄκρῳ\n„τῷ ἀριστερῷ κέρατι τοῦ Ταύρου ὁ δὲ Ἄρατος ἐπ\nαὐτοῦ φησιν οὕτως·\nἙλίκης δέ οἱ ἄκρα κάρηναἀντία δινεύει.\nκαὶ πάλιν·\nλαιοῦ δὲ κεράατος ἄκρονκαὶ πόδα δεξιτερὸν παρακειμένου Ἡνιόχοιοεἷς ἀστὴρ ἐπέχει.\nἘπὶ δὲ τοῦ Κηφέως ὁ μὲν Εὔδοξος οὕτως· „ὑπὸ\n„δὲ τὴν οὐρὰν τῆς Μικρᾶς Ἄρκτου τοὺς πόδας ὁ\n„Κηρεὺς ἔχει πρὸς ἄκραν τὴν οὐρὰν τρίγωνον ἰσό-\n,,πλευρον ποιοῦντας· τὸ δὲ μέσον αὐτοῦ πρὸς τῇ καμπῇ\n„τοῦ διὰ τῶν Ἄρκτων Ὄφεως. ὁ δὲ Ἄρατός φησιν·\nἴση οἱ στάθμη νεάτης ἀποτείνεται οὐρῆςεἰς πόδας ἀμφοτέρους, ὅσση ποδὸς εἰς πόδα τείνει,αὐτὰρ ἀπὸ ζώνης ὀλίγον κε μεταβλέψειαςπρώτης ἱέμενος καμπῆς σκολιοῖο Δράκοντος.\nπαῤ ἑκατέρῳ δʼ αὐτῶν τὸ πρῶτόν ἐστι ψεῦδος· τὸ\nγὰρ μεταξὺ τῶν ποδῶν τῶν τοῦ Κηφέως διάστημα\nἔλασσόν ἐστιν ἑκατέρου τῶν πρὸς τὴν οὐρὰν διαστη-\nμάτων.\nΠάλιν ἐπὶ τῆς Κασσιεπείας ὁ μὲν Εὔδοξος· ,,τοῦ\n,,μὲν Κηφέως ἔμπροσθέν ἐστιν ἡ Κασσιέπεια, ταύτης\n,,δὲ ἔμπροσθεν ἡ Ἀνδρομέδα, τὸν μὲν ἀριστερὸν ὦμον\n,,ἔχουσα τῶν Ἰχθύων ὑπὲρ τοῦ πρὸς βορρᾶν, τὴν δὲ\n,,ζώνην ὑπὲρ τοῦ Κριοῦ, πλὴν τὸ Τρίγωνον, ὅ ἐστι\n,,μεταξύ· τὸν δʼ ἐν τῇ κεφαλῇ ἀστέρα κοινὸν ἔχει τῷ\n,,τῆς κοιλίας τοῦ Ἵππου·“ ὁ δὲ Ἄρατος·\nτοῦ δʼ ἄρα δαιμονίη προκυλίνδεται οὐ μάλα πολλὴνυκτὶ φαεινομένη παμμήνιδι Κασσιέπεια.\nκαὶ μετʼ ὀλίγον·\nαὐτοῦ γὰρ κἀκεῖνο κυλίνδεται αἰνὸν ἄγαλμαἈνδρομέδης ὑπὸ μητρὶ κεκασμένον.\nκαὶ πάλιν·\nξυνὸς δʼ ἐπιλάμπεται ἀστὴρτοῦ μὲν ἐπʼ ὀμφαλίῳ, τῆς δʼ ἐσχατόωντι καρήνῳ.\nκαὶ πάλιν ἐπὶ τοῦ Κριοῦ·\nζώνῃ δʼ ἂν ὅμως ἐπιτεκμήραιοἈνδρομέδης· ὀλίγον γὰρ ὑπʼ αὐτὴν ἐστήρικται.\nκαὶ ἔτι·\nἈνδρομέδης δέ τοι ὦμος ἀριστερὸς Ἰχθύος ἔστωσῆμα βορειοτέρου· μάλα γάρ νύ οἱ ἐγγύθεν ἐστίν.\nἘπὶ δὲ τοῦ Περσέως ὁ μὲν Εὔδοξος οὕτως λέγει·\n,,παρὰ δὲ τοὺς πόδας τῆς Ἀνδρομέδας ὁ Περσεύς ἔχει\n,,τοὺς ὤμους, τὴν δεξιὰν χεῖρα πρὸς τὴν Κασσιέπειαν\n\n\n\n„ἀποτείνων, τὸ δὲ ἀριστερὸν γόνυ πρὸς τὰς Πλειάδας.“\nὁ δὲ Ἄρατος περὶ τῆς Ἀνδρομέδας φησίν·\nἀμφότεροι δὲ πόδες γαμβροῦ ἐπισημαίνοιενΠερσέως, οἵ ῥά οἱ αἰὲν ἐπωμάδιοι φορέονται.\nκαὶ πάλιν·\nκαί οἱ δεξιτερὴ μὲν ἐπὶ κλισμὸν τετάνυσταιπενθερίου δίφροιο.\nκαὶ μετʼ ὀλίγον·\nἄγχι δέ οἱ σκαιῆς ἐπιγουνίδος ἤλιθα πᾶσαιΠληϊάδες φορέονται· ὁ δʼ οὐ μάλα πολλὸς ἁπάσας〈χῶρος ἔχει〉.\nἘπὶ δὲ τοῦ Ὄρνιθος ὁ μὲν Εὔδοξος· „παρὰ δὲ\n„τὴν δεξιὰν χεῖρα τοῦ Κηφέως ἡ δεξιὰ πτέρυξ ἐστὶ\n„τοῦ Ὄρνιθος, παρὰ δὲ τὴν ἀριστερὰν πτέρυγα οἱ\n„πόδες τοῦ Ἵππου ὁ δὲ Ἄρατός φησιν ἐπὶ τοῦ\nὌρνιθος·\nκατὰ δεξιὰ χειρὸςΚηφείης ταρσοῖο τὰ δεξιὰ πείρατα φαίνων,λαιῇ δὲ πτέρυγι σκαρθμὸς παρακέκλιται Ἵππου.\nκαὶ ἄλλων δὲ πλειόνων ὄντων, ἅπερ ἂν δόξειεν οἱονεὶ\nπαραγεγράφθαι, ἀρκέσει καὶ ταῦτα χάριν τοῦ μὴ\nμηκύνειν.\nΧωρὶς δὲ τούτων καὶ ἡ διαίρεσις τῶν ἄστρων\nφανερὸν ποιεῖ τὸ προκείμενον. καὶ γὰρ Εὔδοξος ὡς\nκαὶ ὁ Ἄρατος πρῶτον ἀναγράφει τὰ βορειότερα ἄστρα\n\n\n\nτοῦ ζῳδιακοῦ, ἔπειθʼ οὕτως τὰ νοτιώτερα. καὶ τὰς συν-\nανατολάς τε καὶ συγκαταδύσεις τοῖς δώδεκα ζῳδίοις τῶν\nἄλλων ἄστρων ὁμοίως τέταχεν ὁ Ἄρατος τῷ Εὐδόξῳ.\nΠερὶ δὲ τῶν ἀστέρων τῶν ἐπὶ τοῦ θερινοῦ καὶ\nχειμερινοῦ τροπικοῦ φερομένων, ἔτι δὲ ἐπὶ τοῦ ἰση-\nμερινοῦ, ὁ μὲν Εὔδοξός φησιν ἐπὶ τοῦ θερινοῦ οὕτως·\n„ἔστι δὲ ἐν τούτῳ τὰ μέσα τοῦ Καρκίνου καὶ τὰ διὰ\n„τοῦ σώματος κατὰ μῆκος τοῦ Λέοντος, τῆς δὲ Παρ-\n„θένου 〈τὰ〉 μικρὸν ἄνωθεν, καὶ ὁ αὐχὴν τοῦ ἐχο-\n„μένου Ὄφεως, καὶ ἡ δεξιὰ χεὶρ τοῦ Ἐνγούνασι, καὶ\n„ἡ κεφαλὴ τοῦ Ὀφιούχου, καὶ ὁ αὐχὴν τοῦ Ὄρνιθος\n„καὶ ἡ ἀριστερὰ πτέρυξ, καὶ οἱ τοῦ Ἵππου πόδες, ἔτι\n„δὲ καὶ ἡ δεξιὰ χεὶρ τῆς Ἀνδρομέδας καὶ τὸ μεταξὺ\n„τῶν ποδῶν, καὶ τοῦ Περσέως ὁ ἀριστερὸς ὦμος καὶ\n„ἡ ἀριστερὰ κνήμη, ἔτι δὲ τὰ γόνατα τοῦ Ἡνιόχου\n„καὶ αἱ κεφαλαὶ τῶν Διδύμων· εἶτα συνάπτει πρὸς τὰ\nμέσα τοῦ Καρκίνου ὁ δὲ Ἄρατος ἀπὸ τῶν ἐσχάτων\nἀρξάμενός φησιν·\nἐν δέ οἱ ἀμφότεραι κεφαλαὶ Διδύμων φορέονται,ἐν δὲ τὰ γούνατα κεῖται ἀρηρότος Ἡνιόχοιο,λαιὴ δὲ κνήμη καὶ ἀριστερὸς ὦμος ἐπʼ αὐτοῦΠερσέως, Ἀνδρομέδης δὲ μέσην ἀγκῶνος ὕπερθενδεξιτερὴν ἐπέχει· τὸ μέν οἱ θέναρ ὑψόθι κεῖταιἀσσότερον βορέαο, νότῳ δʼ ἐπικέκλιται ἀγκών·ὁπλαὶ δʼ Ἵππειοι καὶ ὑπαύχενον Ὀρνίθειονἄκρῃ σύν κεφαλῇ καλοί τʼ Ὀφιούχεοι ὦμοι\nκαὶ τὰ ἐξῆς.\nἘπὶ δὲ τοῦ χειμερινοῦ τροπικοῦ ὁ μὲν Εὔδοξός\nφησιν οὕτως· „ἔστι δὲ ἐν αὐτῷ τὰ μέσα τοῦ Αἰγόκερω,\n„καὶ οἱ πόδες τοῦ Ὑδροχόου, καὶ τοῦ Κήτους ἡ οὐρά,\n„καὶ τοῦ Ποταμοῦ ἡ καμπή, καὶ ὁ Λαγωός, καὶ τοῦ\n„Κυνὸς οἱ πόδες καὶ ἡ οὐρά, καὶ τῆς Ἀργοῦς ἡ πρύμνα\n„καὶ ὁ ἱστός, καὶ τοῦ Κενταύρου ὁ νῶτος καὶ τὰ\n„στήθη, καὶ τὸ Θηρίον, καὶ τοῦ Σκορπίου τὸ κέντρον·\n„εἶτα διὰ τοῦ Τοξότου πρὸς τὰ μέσα τοῦ Αἰγόκερω\n„συνάπτει ὁ δὲ Ἄρατός φησιν οὕτως·\nἄλλος δʼ ἀντιόωντι νότῳ μέσον Αἰγοκερῆατέμνει καὶ πόδας Ὑδροχόου καὶ Κήτεος οὐρήν·ἐν δέ οἵ ἐστι Λαγωός· ἀτὰρ Κυνὸς οὐ μάλα πολλὴναἴνυται, ἀλλʼ ὁπόσην ἐπέχει ποσίν· ἐν δέ οἱ Ἀργὼκαὶ μέγα Κενταύροιο μετάφρενον, ἐν δὲ τὸ κέντρονΣκορπίου, ἐν καὶ τόξον ἐλαφροῦ Τοξευτῆρος.\nὁμοίως δὲ τούτοις παραγέγραφεν ὁ Ἄρατος καὶ τὰ\nἐπὶ τοῦ ἰσημερινοῦ κύκλου κείμενα.\nΧωρὶς δὲ τούτων καὶ τὸ κλίμα τοῦ κόσμου 〈τὸ\nαὐτὸ〉 τῷ Εὐδόξῳ ὑποτίθεται ὁ Ἄρατος. καὶ γὰρ ὁ\nΕὔδοξος ἐν τῷ ἐπιγραφομένῳ Ἐνόπτρῳ τὸν τροπικὸν\nτέμνεσθαί φησιν οὕτως, ὥστε λόγον ἔχειν τὰ τμήματα\nπρὸς ἄλληλα τὸν αὐτόν, οἷον ἔχει τὰ εʹ πρὸς τὰ γʹ.\nὍτι μὲν οὖν Εὐδόξῳ ἐπακολουθήσας ὁ Ἄρατος\nσυντέταχε τὰ Φαινόμενα, ἱκανῶς οἶμαι δεικνύναι διὰ\nτῶν προειρημένων. ἐν οἷς δὲ διαπίπτουσιν οὗτοί τε\nκαὶ οἱ συνεπιγραφόμενοι αὐτοῖς, ὧν ἐστι καὶ ὁ Ἄτταλος,\nνῦν ὑποδείξομεν. ἐκθησόμεθα δὲ εὐθέως καὶ ἐν οἷς\nἰδίᾳ ἕκαστος αὐτῶν διαμαρτάνει.\nΠροδιαληπτέον δὲ, διότι Ἄτταλος πᾶσι σχεδὸν τοῖς\nὑπὸ τοῦ Ἀράτου λεγομένοις περὶ τῶν οὐρανίων συνεπι-\nγράφεται ὡς συμφώνως τοῖς φαινομένοις ὑπʼ αὐτοῦ\nλεγομένοις, πλὴν ἐφʼ ἑνὸς καὶ θατέρου, ἃ δὴ καὶ\nὑποδείξομεν ἐν τοῖς ἐξῆς. λέγει γοῦν ἐν τῷ προοιμίῳ\nτὸν τρόπον τοῦτον· „διὸ δὴ τό τε τοῦ Ἀράτου βιβλίον\n„ἐξαπεστάλκαμέν σοι διωρθωμένον ὑφʼ ἡμῶν καὶ τὴν\n„ἐξήγησιν αὐτοῦ, τοῖς τε φαινομένοις ἕκαστα σύμφωνα\n,,ποιήσαντες καὶ τοῖς ὑπὸ τοῦ ποιητοῦ γεγραμμένοις\n„ἀκόλουθα καὶ πάλιν ἑξῆς φησι· „τάχα δέ τινες\n„ἐπιζητήσουσι, τίνι λόγῳ πεισθέντες φαμὲν ἀκολούθως\n„τῇ τοῦ ποιητοῦ προαιρέσει τὴν διόρθωσιν τοῦ βιβλίου\n,,πεποιῆσθαι· ἡμεῖς δὲ ἀναγκαιοτάτην αἰτίαν ἀποδίδομεν\n„τὴν τοῦ ποιητοῦ πρὸς τὰ φαινόμενα συμφωνίαν\nτοιαύτην οὖν ἔχοντος τοῦ Ἀττάλου τὴν διάληψιν, ὅσα\nἂν ἀποδεικνύωμεν τῶν ὑπὸ τοῦ Ἀράτου καὶ Εὐδόξου\nκοινῶς λεγομένων διαφωνοῦντα πρὸς τὰ φαινόμενα,\n\n\n\nδεῖ διαλαμβάνειν καὶ τὸν Ἄτταλον περὶ τῶν αὐτῶν\nδιημαρτημένως συναποφαινόμενον.\nΠρῶτον μὲν οὖν ὁ Ἄρατος ἀγνοεῖν μοι δοκεῖ τὸ\nἔγκλιμα τοῦ κόσμου νομίζων ἐν τοῖς περὶ τὴν Ἑλλάδα\nτόποις τοιοῦτον εἶναι, ὥστε τὴν μεγίστην ἡμέραν\nλόγον ἔχειν πρὸς τὴν ἐλαχίστην τὸν αὐτόν, ὃν ἔχει τὰ\nεʹ πρὸς τὰ γʹ. λέγει γὰρ ἐπὶ τοῦ θερινοῦ τροπικοῦ·\nτοῦ μέν, ὅσον τε μάλιστα, διʼ ὀκτὼ μετρηθέντοςπέντε μὲν ἔνδια στρέφεται καὶ ὑπέρτερα γαίης,τὰ τρία δʼ ἐν περάτῃ.\nσυμφωνεῖται δή, διότι ἐν μὲν τοῖς περὶ τὴν Ἑλλάδα\nτόποις ὁ γνώμων λόγον ἔχει πρὸς τὴν ἰσημερινὴν\nσκιάν, ὃν ἔχει τὰ δʹ πρὸς τὰ γʹ. ἐκεῖ δὴ τοίνυν ἡ\nμεγίστη ἡμέρα ἐστὶν ὡρῶν ἰσημερινῶν ιδʹ καὶ τριῶν\nἔγγιστα πεμπτημορίων, τὸ δὲ ἔξαρμα τοῦ πόλου μοιρῶν\nλζʹ ὡς ἔγγιστα. ὅπου δὲ ἡ μεγίστη ἡμέρα λόγον ἔχει\nπρὸς τὴν ἐλαχίστην, ὃν ἔχει τὰ εʹ πρὸς τὰ γʹ, ἐκεῖ ἡ\nμὲν μεγίστη ἡμέρα ἐστὶν ὡρῶν ιεʹ, τὸ δὲ ἔξαρμα τοῦ\nπόλου μοιρῶν μαʹ ὡς ἔγγιστα. δῆλον τοίνυν ὅτι οὐ\nδυνατὸν ἐν τοῖς περὶ τὴν Ἑλλάδα 〈τόποις〉 τὸν προ-\nειρημένον εἶναι λόγον τῆς μεγίστης ἡμέρας πρὸς τὴν\nἐλαχίστην, ἀλλὰ μᾶλλον ἐν τοῖς περὶ τὸν Ἑλλήσποντον\nτόποις.\nΚαίτοι γε ὁ μὲν Ἄρατος οὐκ ἀφʼ ἑαυτοῦ κρίσιν\nπερὶ τῶν τοιούτων προφερόμενος γέγραφεν, ἀλλὰ τῷ\nΕὐδόξῳ καὶ περὶ τούτου κατακολουθήσας. εἰ δὲ καὶ\nἀφʼ ἑαυτοῦ γέγραφεν, οὐ διασαφήσας, ἐν ποίοις 〈τόποις〉\nἐστὶν ἡ προειρημένη ἔγκλισις τοῦ κόσμου, τάχα ἂν\nκατά γε τοῦτο διακρούοιτο τὸ ἔγκλημα. ὁ μέντοι γε\n\n\n\nἌτταλος ὁμολογουμένως ἠγνόει λέγων ἐν τοῖς περὶ τὴν\nἙλλάδα τόποις τὴν μεγίστην ἡμέραν πρὸς τὴν ἐλαχίστην\nλόγον ἔχειν, ὃν 〈ἔχει〉 τὰ εʹ πρὸς τὰ γʹ. προεκθέμενος\nγὰρ τὰ ἐπὶ τοῦ θερινοῦ τροπικοῦ ποιήματα, ἐπιφέρει\nταυτί· „διὰ δὲ τούτου φανερὸν ποιεῖ, διότι τὴν ὅλην\n„πραγματείαν ἐν τοῖς περὶ τὴν Ἑλλάδα τόποις πεποίηται·\n„παῤ ἐκείνοις γάρ ἐστιν ἡ μακροτάτη ἡμέρα πρὸς τὴν\n„μικροτάτην νύκτα ὡς τὰ εʹ πρὸς τὰ γʹ.“ ἔτι δὲ\nμᾶλλον θαυμάσειεν ἄν τις, πῶς ποτε οὐκ ἐπέστησε\nτοῦ Εὐδόξου ἐν τῷ ἑτέρῳ συντάγματι διαφόρως ἐκθε-\nμένου καὶ γράφοντος, ὅτι τὸ ὑπὲρ γῆν τοῦ τροπικοῦ\nτμῆμα πρὸς τὸ ὑπὸ γῆν λόγον ἔχει, ὃν 〈ἔχει〉 τὰ ιβʹ\nπρὸς τὰ ζʹ, ὁμοίως δὲ τούτῳ καὶ τῶν περὶ Φίλιππον\nἀναγραφόντων καὶ ἄλλων πλειόνων, πλὴν ὅτι συντε-\nτάχασι μὲν τὰς συνανατολάς τε καὶ συγκαταδύσεις\nτῶν ἄστρων ὡς ἐν τοῖς περὶ τὴν Ἑλλάδα τόποις\nτετηρημένων, κατὰ δὲ τὸ ἔγκλιμα τῶν τόπων τούτων\nδιημαρτήκασι.\nΠαραπέμψαντες 〈οὖν〉 τοῦτο τὸ ἀγνόημα τὴν ὅλην\nαὐτῶν σύνταξιν ἐπεσκεψάμεθα πρὸς τὸν ἐν τῇ Ἑλλάδι\nὁρίζοντα. οὐδὲ γὰρ φιλαλήθους, ἀλλὰ κενοσπούδου,\nτὸ κατὰ πάντα μαχόμενον τῇ διεψευσμένῃ ὑποθέσει\nἐπιλαμβάνεσθαι αὐτῶν, κἂν τύχῃ συμφώνως λεγόμενα\nτοῖς ἐν τῇ Ἑλλάδι φαινομένοις. ὑποκείσθω δὲ ἡμῖν\nὁρίζων πρὸς τὴν ἐπίσκεψιν ὁ ἐν Ἀθήναις, οὗ ἐστιν ἡ\nμεγίστη ἡμέρα ὡρῶν ἰσημερινῶν ιδʹ καὶ τριῶν πεμπτη-\nμορίων, τὸ δὲ ἔξαρμα τοῦ πόλου περὶ μοίρας λζʹ.\nΠερὶ μὲν οὖν τοῦ βορείου πόλου Εὔδοξος ἀγνοεῖ\nλέγων οὕτως· „ἔστι δέ τις ἀστὴρ μένων ἀεὶ κατὰ τὸν\n,,αὐτὸν τόπον· οὗτος δὲ ὁ ἀστὴρ πόλος ἐστὶ τοῦ κόσμου\nἐπὶ γὰρ τοῦ πόλου οὐδὲ εἷς ἀστὴρ κεῖται, ἀλλὰ κενός\nἐστι τόπος, ᾧ παράκεινται τρεῖς ἀστέρες, μεθʼ ὧν τὸ\nσημεῖον τὸ κατὰ τὸν πόλον τετράγωνον ἔγγιστα σχῆμα\nπεριέχει, καθάπερ καὶ Πυθέας φησὶν ὁ Μασσαλιώτης.\nἘχομένως δὲ καὶ διαμαρτάνουσι πάντες ἐν τῇ τοῦ\nΔράκοντος θέσει, ὑπολαμβάνοντες τὴν καμπὴν αὐτὸν\nποιεῖσθαι περὶ τὴν κεφαλὴν τῆς Μικρᾶς Ἄρκτου. οἱ\nγὰρ λαμπρότατοι καὶ ἡγούμενοι τῶν ἐν τῷ πλινθίῳ\nταύτης ἀστέρων, ὧν ὁ μὲν βορειότερός ἐστι κατʼ\nαὐτοὺς ἐπὶ τῆς κεφαλῆς, ὁ δὲ νοτιώτερος ἐπὶ τῶν\nἐμπροσθίων ποδῶν, παραλλήλως ἔγγιστα κεῖνται τῇ\nοὐρᾷ τοῦ Δράκοντος. ψεῦδος οὖν ἐστι τὸ\nσπείρη δʼ ἐν Κυνόσουρα κάρη ἔχει· ἡ δὲ κατʼ αὐτὴνεἰλεῖται κεφαλήν.\nὁμοίως δὲ καὶ ὁ Εὔδοξος γράφει. ἰδίᾳ δὲ ὁ Ἄρατος\nἐπὶ τοῦ Δράκοντος ἀγνοεῖ, πρῶτον μὲν τῷ φάσκειν\n„σπείρης ἑκάτερθε φέρεσθαι τὰς Ἄρκτους“· τῆς γὰρ\nοὐρᾶς ἑκατέρωθέν εἰσι, καὶ οὐ τῆς σπείρας. ἀντεστραμ-\nμένων γὰρ αὐτῶν καὶ ὡσανεὶ παραλλήλως κειμένων ἡ\nοὐρὰ τοῦ Δράκοντος μεταξὺ αὐτῶν διὰ μήκους παρα-\n\n\n\nτέταται· ἡ δὲ σπεῖρα τὴν μὲν Μικρὰν Ἄρκτον περι-\nλαμβάνει, τῆς δὲ Μεγάλης πολὺ κεχώρισται. διὰ τὴν\nαὐτὴν δὲ αἰτίαν καὶ τὸ ἀμφί τʼ ἐαγὼς ἡμαρτημένως\nλέγεται· συνέβαινε γὰρ ἂν τοῦτο, εἰ ἐξ ἑκατέρου\nμέρους τῆς σπείρας ἀμφότεραι ἔκειντο αἱ Ἄρκτοι. ἔτι\nδὲ ἀγνοεῖ περὶ τοῦ Δράκοντος λέγων οὕτως·\nλοξὸν δʼ ἐστὶ κάρη, νεύοντι δὲ πάμπαν ἔοικενἄκρην εἰς Ἑλίκης οὐρήν, μάλα δʼ ἐστὶ κατʼ ἰθὺκαὶ στόμα καὶ κροτάφοιο τὰ δεξιὰ νειάτῳ οὐρῇ.\nοὐ γὰρ ὁ δεξιὸς κρόταφος, ἀλλʼ ὁ ἀριστερὸς ἐπʼ εὐθείας\nἐστὶ τῇ γλώσσῃ τοῦ Ὄφεως καὶ τῇ ἄκρᾳ οὐρᾷ τῆς\nΜεγάλης Ἄρκτου. τὸ μὲν γὰρ λέγειν, ὅτι ἀντεστραμ-\nμένην τὴν κεφαλὴν τοῦ Δράκοντος ὑποτίθεται, καὶ\nοὐχὶ εἰς τὰ ἐντὸς τοῦ κόσμου ἐπεστραμμένην, καθάπερ\nφησὶν ὁ Ἄτταλος, τελέως ἐστὶν ἀπίθανον. ἅπαντα γὰρ\nτὰ ἄστρα ἠστέρισται πρὸς τὴν ἡμετέραν θεωρίαν καὶ\nὡς ἂν πρὸς ἡμᾶς ἐστραμμένα, εἰ μή τι κατάγραφον\nαὐτῶν ἐστι. φανερὸν δὲ τοῦτο ποιεῖ καὶ ὁ Ἄρατος\nδιὰ πλειόνων· ἐφʼ ὧν γὰρ δεξιὸν ἢ ἀριστερὸν μέρος\nἄστρου διασαφεῖ, ἐπὶ πάντων συμφωνεῖ τῇ προειρημένῃ\nὑποθέσει. καὶ ἄλλως δὲ πλασματώδης ἐστὶν ἡ ὑπόθεσις\nκαὶ ἡρμοσμένη. καὶ τούτῳ δὲ τῷ ἀγνοήματι βοηθήσει\nκαὶ τῷ περὶ τὸν ἀριστερὸν πόδα τοῦ Ἐνγόνασι, περὶ\nοὗ προελθόντες ἐροῦμεν.\nΠερὶ δὲ τῆς θέσεως τῆς τοῦ Δράκοντος κεφαλῆς\n\n\n\nοἱ μὲν περὶ τὸν Eὔδοξον καὶ Ἄρατον συμφώνως ἀπο-\nφαίνονται τῷ φαινομένῳ, ὁ δὲ Ἄτταλος διαφώνως. ὁ\nμὲν γὰρ Ἄρατος ἀκολουθῶν τῷ Εὐδόξῳ ἐπὶ τοῦ ἀεὶ\nφανεροῦ κύκλου φησὶν αὐτὴν φέρεσθαι λέγων οὕτως·\nκείνη που κεφαλὴ τῇ νείσσεται, ᾗχί περ ἄκραιμίσγονται δύσιές τε καὶ ἀντολαὶ ἀλλήλῃσιν.\nὁ δὲ Ἄτταλος μικρῷ νοτιωτέραν αὐτὴν εἶναί φησι τοῦ\nἀεὶ φανεροῦ κύκλου, ὥστε αὐτὴν ὑπὸ τὸν ὁρίζοντα\nβραχὺν γίνεσθαι χρόνον. ὅτι δὲ διαφωνεῖ πρὸς τὸ\nφαινόμενον ὁ Ἄτταλος, οὕτως ἂν ἐπιλογισθείη. ὁ μὲν\nγὰρ ἐν ἄκρῳ τῷ στόματι τοῦ Δράκοντος ἀπέχει 〈ἀπὸ〉\nτοῦ πόλου μοίρας λδʹ καὶ τρία πεμπτημόρια, ὁ δὲ\nνότιος αὐτοῦ ὀφθαλμὸς μοίρας λεʹ, ὁ δὲ νότιος κρόταφος\nμοίρας λζʹ. ὁ δὲ ἀεὶ φανερὸς κύκλος ἐν τοῖς περὶ\nἈθήνας τόποις καὶ 〈ὅπου〉 ὁ γνώμων ἐπίτριτός ἐστι\nτῆς ἰσημερινῆς σκιᾶς, ἀπὸ τοῦ πόλου ἀπέχει περὶ\nμοίρας λζʹ. δῆλον οὖν ὅτι ἐν τῷ ἀεὶ φανερῷ τμήματι\nφέρεται ἡ κεφαλὴ τοῦ Δράκοντος, τὸν ἀριστερὸν\nκρόταφον μόνον ἔχουσα ἐπʼ αὐτοῦ 〈τοῦ κύκλου〉, καὶ\nοὐχ, ὡς ὁ Ἄτταλός φησι, νοτιωτέρα οὖσα δύνει βραχὺν\nχρόνον καὶ ἀνατέλλει.\nἘπὶ δὲ τοῦ Ἐνγόνασι παρεωρακέναι μοι δοκοῦσιν\nὅ τε Εὔδοξος καὶ ὁ Ἄρατος, ἀλλʼ οὐ διημαρτηκέναι,\nεἰπόντες τὸν δεξιὸν πόδα ἐπὶ μέσης τῆς κεφαλῆς τοῦ\nΔράκοντος κεῖσθαι. ὁ μέντοι γε Ἄτταλος παρὰ τὸ\nβούλημα τοῦ ποιητοῦ δοκεῖ μοι τὸ ἡμιστίχιον μετα-\n\n\n\n\nτιθέναι γράφων οὕτως· „μέσσου δʼ ἐφύπερθε καρήνου\nκαὶ τὴν κεφαλὴν τοῦ Δράκοντος ἔξω τοῦ κόσμου\nστρέφων, ἵνα γένηται αὐτὸ τὸ δεξιὸν μέρος τῆς κεφαλῆς\nκατὰ τὸν πόδα. τά τε γὰρ ἄστρα πάντα εἰς τὸ ἐντὸς\nτοῦ κόσμου μέρος ἐπεστραμμένα, ὡς ἔφην, ἀστρο-\nθετεῖται ὑπὸ πάντων καὶ ὑπʼ αὐτοῦ τοῦ Ἀράτου, καὶ\nἐν πᾶσι τοῖς βιβλίοις γράφεται·\nμέσσῳ δʼ ἐφύπερθε καρήνῳδεξιτεροῦ ποδὸς ἄκρον ἔχει σκολιοῖο 〈Δράκοντος〉.\nπρὸς δὲ τούτῳ καὶ τὸν σχηματισμὸν ἡμῖν τοῦ Ἐνγόνασι\nκαὶ τὴν θέσιν διασαφεῖν βουλόμενος ὁ Ἄρατος εὐλόγως\nἂν σημαίνοι καὶ ποῖος αὐτοῦ ποὺς κεῖται ἐπὶ τῆς τοῦ\nΔράκοντος κεφαλῆς· οὐ γὰρ ἄλλως παρατίθησι τὴν\nτοῦ Δράκοντος κεφαλήν, ἀλλʼ ἵνα τῇ θέσει τοῦ\nἘνγόνασι παρακολουθῶμεν, ὅπερ καὶ ἐπὶ ἄλλων\nπλειόνων ποιεῖ. καθάπερ καὶ ἐπʼ αὐτοῦ τοῦ Ἐνγόνασι\nτὰ ἄλλα αὐτοῦ μέρη 〈διασαφῶν〉 φησι·\nνώτῳ μὲν Στέφανος πελάει, κεφαλῇ γε μὲν ἄκρῃσκέπτεο πὰρ κεφαλὴν Ὀλφιούχεον.\nκαὶ ἔτι τῇ Λύρᾳ, φησί,\nγούνατί οἱ σκαιῷ πελάει.\nκαὶ ὡς ἐπὶ τοῦ Περσέως·\nἄγχι δέ οἱ σκαιῆς ἐπιγουνίδος ἤλιθα πᾶσαιΠληϊάδες φορέονται.\n\n\n\nκαὶ πάλιν·\nκαί οἱ δεξιτερὴ μὲν ἐπὶ κλισμὸν τετάνυσταιπενθερίου δίφροιο.\nκαὶ ὡς ἐπὶ τοῦ Ὄρνιθός φησι·\nκατὰ δεξιὰ χειρὸςΚηφείης ταρσοῖο τὰ δεξιὰ πείρατα φαίνων.\nκαὶ ἐπʼ ἄλλων δὲ πλειόνων τὰς παραθέσεις τῶν ἄστρων\nδιασαφῶν σημαίνει, πότερον τὰ δεξιὰ ἢ τὰ ἀριστερὰ\nπαράκειται.\nὍτι δὲ παρόραμά ἐστι τοῦ Εὐδόξου καὶ τοῦ Ἀράτου\nτὸ περὶ τὸν πόδα, καὶ οὐχ ἁμάρτημα, δῆλον γίνεται\nἐκ τῶν λοιπῶν τῶν λεγομένων ὑφʼ ἑκατέρου περὶ τοῦ\nἘνγόνασι. περὶ μὲν γὰρ τῆς Λύρας ὁ Ἄρατος λέγων\nκὰδ δʼ ἔθετο (φησὶν αὐτὴν) προπάροιθεν ἀπευθέος\nεἰδώλοιοοὐρανὸν εἰς ἀγαγών. τὸ δʼ ἐπὶ σκελέεσσι πέτηλονγούνατί οἱ σκαιῷ πελάει.\nτὸ δὲ πρὸς τῇ Λύρᾳ σκέλος ἐστὶ κείμενον ἐπὶ τῆς τοῦ\nΔράκοντος κεφαλῆς. πάλιν δὲ περὶ τῆς ἀνατολῆς τοῦ\nἘνγόνασι λέγων φησί·\nμόνην δʼ ἐπὶ Χηλαὶ ἄγουσιδεξιτερὴν κνήμην αὐτῆς ἐπιγουνίδος ἄχριςαἰεὶ γνύξ αἰεὶ δὲ Λύρῃ παραπεπτηῶτος.\nἀλλʼ ἡ πρὸς τῇ δύσει κνήμη ἐστὶν ἡ προανατέλλουσα,\nκαὶ οὐκ ἔστιν αὕτη ἐπὶ τῆς κεφαλῆς τοῦ Δράκοντος.\nδῆλον οὖν ὅτι ἐκείνην ἀριστερὰν λέγει. συμφωνῶν\nδὲ τούτοις καὶ ἐπὶ τῆς ἀνατολῆς τοῦ Λέοντός φησιν·\nαὐτὰρ ὅ γε γνὺξἥμενος ἄλλα μὲν ἤδη, ἀτὰρ γόνυ καὶ πόδα λαιὸνοὔπω κυμαίνοντος ὑποστρέφει Ὠκεανοῖο.\nφανερὸν οὖν ἐκ πάντων γίνεται, διότι τὸ ἀριστερὸν\nσκέλος φησὶ καθήκειν ἐπὶ τὴν τοῦ Δράκοντος κεφαλήν.\nἙξῆς δὲ περὶ τοῦ Ὀφιούχου λέγων ἰδίως ὁ Ἄρατος\nὀρθόν φησι κεῖσθαι αὐτὸν τῇ θέσει βεβηκότα ἔν τε τοῖς\nὀφθαλμοῖς τοῦ Σκορπίου καὶ τῷ στήθει. τῇ δὲ ἀρι-\nστερᾷ μόνον κνήμῃ βέβηκεν ἀποτεταμένῇ, μεταξὺ κει-\nμένῃ τοῦ τε μετώπου καὶ τοῦ στήθους τοῦ Εκορπίου·\nτὸ δὲ δεξιὸν σκέλος ἔχει συνεσταλμένον. οὐδὲ ὁ\nΕὔδοξος δὲ διασαφεῖ, ὅτι ἐστὶν ὀρθός· τὸν γὰρ δεξιὸν\nπόδα αὐτοῦ ὑπὲρ τὸ σῶμα κεῖσθαί φησι τοῦ Σκορπίου,\nὡς καὶ ἔχει τῇ ἀληθείᾳ, καὶ οὐκ ἐπὶ τοῦ στήθους.\nΔοκεῖ δέ μοι καὶ περὶ τῶν ἐν ταῖς χερσὶ τοῦ\nὈφιούχου ἀστέρων κατὰ τὸ μέγεθος αὐτῶν ἀγνοεῖν.\nτοὺς γὰρ ἐν τοῖς ὤμοις τοῦ Ὀφιούχου φήσας λαμπρούς\nεἶναι, ὥστε καὶ ἐν πανσελήνῳ ἂν θεωρεῖσθαι, ἐπιφέρει·\nἀτὰρ χέρες οὐ μάλʼ ἐῖσαι·λεπτὴ γὰρ 〈καὶ〉 τῇ καὶ τῇ ἐπιδέδρομεν αἴγλη.\nἀλλʼ οἱ ἐν ταῖς χερσὶ τοῦ Ὀφιούχου ἀστέρες κοινοί εἰσι\nκαὶ τοῦ Ὄφεως, καθάπερ καὶ αὐτὸς ὁ Ἄρατος λέγει·\nἀμφότεραι δʼ Ὄφιος πεπονείαται.\n\n\n\nοἱ δʼ ἐν τῷ Ὄφει ἀστέρες, ὃν ἔχει ὁ Ὀφιοῦχος, οὐ\nλειπόμενοί εἰσι τῇ λαμπρότητι τῶν ἐν τοῖς ὤμοις\n[πολλῷ δὲ λαμπρότεροι οἱ ἐν τοῖς ὤμοις]. διὸ καὶ\nἐπιστήσειεν ἄν τις, πῶς καὶ ὁ Ἄτταλός φησιν αὐτοὺς\n〈μὴ〉 ἱκανῶς λαμπροὺς εἶναι.\nἙξῆς δὲ περὶ τῶν Χηλῶν ὁ Ἄρατος λέγει·\nἀλλʼ αἱ μὲν φαέων ἐπιδευέες (ἢ ἐπιμεμφέες), οὐδὲνἀγαυαί.\nφησὶ δὲ ὁ Ἄτταλος μὴ διὰ τὸ μικροὺς εἶναι τοὺς ἐν\nταῖς Χηλαῖς ἀστέρας λέγειν τὸν Ἄρατον „φαέων ἐπι-\nμεμφέας αὐτὰς εἶναι, ἀλλὰ διὰ τὸ τέσσαρας μόνον\nεἶναι τοὺς πάντας, οὓς μὴ συμπληροῦν τὴν ὁμοιότητα\nαὐτῶν· τὸ δὲ „μηδὲν ἀγαυὰς λέγειν αὐτὸν διὰ τὸ\nμηδὲν ὁμοίας αὐτὰς ὑπάρχειν. οὐ δοκεῖ δέ μοι διὰ\nτοῦτο λέγειν αὐτὰς ,,φαέων ἐπιμεμφέας· καὶ „μηδὲν\nἀγαυάς“, ἀλλʼ ὡς ἂν μὴ λαμπράς· καὶ γὰρ ἐν ταῖς\nΣυνανατολαῖς οὕτως λέγει περὶ αὐτῶν·\nοὐδʼ ἂν ἐπερχόμεναι Χηλαὶ καὶ λεπτὰ φάουσαιἄφραστοι παρίοιεν.\nἐπιφέρει γοῦν εὐθέως·\nἐπεὶ μέγα σῆμα Βοώτηςἀθρόος ἀντέλλει βεβολημένος Ἀρκτούροιο·\nὡς ἂν ἐκ τοῦ Ἀρκτούρου ἡμῶν δυναμένων σημειώσασθαι\nτὰς Χηλάς, καθʼ αὐτὰς δὲ μὴ ῥᾳδίως διὰ τὴν μικρότητα\nαὐτῶν, ὡς ὑπολαμβάνει· τὰ γὰρ ἀμαυροὺς ἀστέρας\n\n\n\nἔχοντα τῶν ἄστρων εἴθισται καλεῖν ὡς ἐπὶ πολὺ\n„λεπτὰ καὶ ,οὐδὲν ἀγαυά.\nἘν δὲ τοῖς ἑξῆς περὶ τῆς Ἄρκτου παντελῶς δοκοῦσί\nμοι ἀγνοεῖν, ὁ μὲν Eὔδοξος οὕτως λέγων· „ὑπὸ δὲ\n„τὴν κεφαλὴν τῆς Μεγάλης Ἄρκτου οἱ Δίδυμοι κεῖνται,\n„κατὰ μέσον δὲ ὁ Καρκίνος, ὑπὸ δὲ τοὺς ὀπισθίους\n„πόδας ὁ Λέων.“ ὁ δὲ Ἄρατος·\nκρατὶ δέ οἱ Δίδυμοι, μέσσῃ δʼ ὕπο Καρκίνος ἐστί,ποσσὶ δʼ ὀπισθοτέροισι Λέων ὕπο καλὰ φαείνει.\nοἷς ὅ τε Ἄτταλος καὶ οἱ λοιποὶ πάντες συνεπιγράφονται.\nὅτι δὲ ἀγνοοῦσιν, ἐκ τούτων ἐστὶ φανερόν. ἡ μὲν γὰρ\nκεφαλὴ τῆς Μεγάλης Ἄρκτου κατὰ τοὺς προειρημένους\nἄνδρας ἐστὶν ὁ βορειότερος ἀστὴρ τῶν δύο τῶν ἡγου-\nμένων ἐν τῷ πλινθίῳ, ἐπὶ δὲ τῶν ἐμπροσθίων ποδῶν\nκεῖται ὁ νοτιώτερος τῶν αὐτῶν ἀστέρων. ὅτι μὲν γὰρ\nὁ προειρημένος ἀστὴρ κατʼ αὐτοὺς ἐπὶ τῆς κεφαλῆς\nκεῖται, φανερὸν τοῦτο ποιοῦσιν ἔκ [τε] τοῦ λέγειν, τὸν\nἐν ἄκρᾳ τῇ οὐρᾷ τοῦ Δράκοντος ἀστέρα κεῖσθαι κατὰ\nτὴν κεφαλὴν τῆς Ἄρκτου. οὐκ ἄλλος γὰρ κεῖται ἀστὴρ\nκατὰ τὸν ἐν ἄκρᾳ τῇ οὐρᾷ τοῦ Δράκοντος, ἀλλʼ ὁ\nβορειότερος τῶν ἡγουμένων ἐν τῷ πλινθίῳ. ὁ μὲν\nγὰρ ἐν ἄκρᾳ τῇ οὐρᾷ τοῦ Δράκοντος ἐπέχει ὡς κατὰ\nπαράλληλον κύκλον τοῦ Λέοντος μοίρας γʹ, ὁ δὲ εἰρη-\nμένος ἀστὴρ ἐν τῷ πλινθίῳ ἐπέχει τοῦ Λέοντος μικρῷ\nἔλασσον τῶν γʹ μοιρῶν. ὅτι δὲ ἐπὶ τῶν ἐμπροσθίων\nποδῶν κεῖται ὁ νοτιώτερος τῶν ἡγουμένων ἐν τῷ\nπλινθίῳ, φανερὸν ποιεῖ ὁ μὲν Εὔδοξος λέγων οὕτως·\n\n\n\n„πρὸ δὲ τῶν ἐμπροσθίων ποδῶν τῆς Ἄρκτου ἀστήρ\n„ἐστι λαμπρός.“ ὁ δὲ Ἄρατος·\nοἷός οἱ πρὸ ποδῶν φέρεται καλός τε μέγας τεεἷς μὲν ὑπωμαίων, εἷς δʼ ἰξυόθεν κατιόντων.\nτοῦ γὰρ νοτιωτέρου τῶν ἡγουμένων ἐν τῷ πλινθίῳ\nεἷς μόνος προηγεῖται λαμπρὸς ἀστήρ, ὁ νῦν ἐν τοῖς\nἐμπροσθίοις σκέλεσι δεικνύμενος. καθόλου τε οἱ\nἀρχαῖοι πάντες τὴν Ἄρκτον ἐκ τῶν ἑπτὰ μόνων ἀστέ-\nρων διετύπουν. φανερὸν δὲ μᾶλλον γίνεται τὸ λεγό-\nμενον ὑφʼ ἡμῶν ἐπὶ τῆς Μικρᾶς Ἄρκτου. ὁμολογου-\nμένως γὰρ ἐπʼ ἐκείνης ἥ τε κεφαλὴ καὶ οἱ πόδες ἐν\nτοῖς τέσσαρσιν ὑπʼ αὐτῶν τίθενται τοῖς τὸ πλινθίον\nπεριέχουσιν· ἄλλοι γὰρ αὐτοῖς ἐκφανεῖς οὐ παράκεινται,\nκαθάπερ τῷ μεγάλῳ πλινθίῳ, ὥστε συσχηματίσαι τὴν\nκεφαλὴν αὐτῆς καὶ τοὺς πόδας περιλαμβανομένους ὑπὸ\nτῆς σπείρας τοῦ Δράκοντος, ὥς φησι·\nσπείρῃ δʼ ἐν Κυνόσουρα κάρη ἔχει· ἡ δὲ κατʼ αὐτὴνεἰλεῖται κεφαλὴν καί οἱ ποδὸς ἔρχεται ἄχρις.\nΤούτων δʼ οὕτως ἐχόντων, πῶς ἐστι δυνατὸν ὑπὸ\nτὴν Ἄρκτον τούς τε Διδύμους καὶ τὸν Καρκίνον κεῖσθαι,\nεἴπερ ἥ τε κεφαλὴ καὶ οἱ ἐμπρόσθιοι πόδες αὐτῆς κατὰ\nτὴν γʹ τοῦ Λέοντος κεῖνται μοῖραν; δεῖ οὖν ὑπὸ μὲν\nτὴν Ἄρκτον τὸν Λέοντα μόνον τετάχθαι· ὁ γὰρ ἐν\nτοῖς ὀπισθίοις αὐτῆς ποσίν, ἐφʼ ὧν ἐστιν ὁ νοτιώτερος\nτῶν ἑπομένων ἐν τῷ πλινθίῳ, τοῦ Λέοντος ἐπέχει\nἔλασσον τῶν κεʹ μοιρῶν. τοῖς δʼ ὅλοις, εἴπερ προέκειτο\n\n\n\nσημῆναί τινα ζῴδια καθʼ ὅλην τὴν Ἄρκτον, ἔδει τὴν\nΠαρθένον ὑπʼ αὐτὴν τάξαι, καὶ νὴ Δία, μέρος τῶν\nΧηλῶν· ὁ γὰρ ἐν ἄκρᾳ τῇ οὐρᾷ τῆς Ἄρκτου, ὅς ἐστιν\nἔσχατος τῶν πρὸς ἀνατολὰς τῶν ἑπτά, κατὰ παράλληλον\nτῷ ἰσημερινῷ κύκλον ἐπέχει Χηλῶν μοίρας δʹ. λέγω δὲ\nὡς τῶν τροπικῶν καὶ ἰσημερινῶν σημείων ἐν ταῖς ἀρχαῖς\nτῶν ζῳδίων ὑπαρχόντων. εἰ μέντοι γε τὰ εἰρημένα\n〈σημεῖα〉 κατὰ μέσα τὰ ζῴδια κεῖται, ὡς Εὔδοξός\nφησιν, ὑπὸ μὲν τοὺς ὀπισθίους πόδας τῆς Ἄρκτου οὐ\nτὸν Λέοντα ἔδει τιθέναι, ἀλλὰ τὴν Παρθένον. ὁ μὲν\nγὰρ νοτιώτερος τῶν ἑπομένων ἐν τῷ πλινθίῳ ἐπέχει\nκατὰ τὴν προειρημένην διαίρεσιν τοῦ ζῳδιακοῦ τῆς\nΠαρθένου περὶ μοίρας ιʹ, ὁ δὲ βορειότερος τῆς Παρθένου\nπερὶ μοίρας ιϚʹ. κατὰ δὲ τὴν κεφαλὴν καὶ τοὺς ἐμ-\nπροσθίους πόδας ἔδει τεθεικέναι τὸν Λέοντα· οἱ γὰρ\nἡγούμενοι τῶν ἐν τῷ πλινθίῳ ἐφέξουσι κατὰ τὴν\nπροειρημένην διαίρεσιν Λέοντος μοίρας ιηʹ. δῆλον δὲ\nἐκ τῶν εἰρημένων, [καὶ] διότι ὑφʼ ὅλην τὴν Ἄρκτον\n〈καὶ〉 κατὰ τὸν Εὔδοξον δεῖ κεῖσθαι [τὸν Καρκίνον\nκαὶ] τὸν Λέοντα καὶ τὴν Παρθένον καὶ τὰς Χηλάς·\nὁ γὰρ ἐν ἄκρᾳ τῇ οὐρᾷ τῆς Ἄρκτου ἐπέχει κατὰ τὴν\nαὐτὴν διαίρεσιν τοῦ ζῳδιακοῦ Χηλῶν περὶ μοίρας ιθʹ.\nΠάλιν δὲ ὁ Ἄρατος περὶ τοῦ Ἡνιόχου λέγων\nἐπιφέρει ταυτί·\nἀλλʼ αἰεὶ Ταῦρος προφερέστερος Ἡνιόχοιοεἰς ἑτέρην καταβῆναι, ὁμηλυσίῃ περ ἀνελθών.\nδιαφωνεῖν οὖν μοι δοκεῖ πρὸς τὰ φαινόμενα καὶ ἐν τού-\nτοις· τοῦ γὰρ Ἡνιόχου οἱ πόδες μόνον ἅμα τῷ Ταύρῳ\n\n\n\nσυναναφέρονται, τὸ δὲ λοιπὸν αὐτοῦ σῶμα τοῖς Ἰχθύσι\nκοὶ τῷ Κριῷ συνανατέλλει. καὶ αὐτὸς δὲ ἐν τοῖς ἑξῆς φησιν·\nἀλλʼ Ἔριφοι λαιοῦ τε θέναρ ποδὸς Αἰγὶ σὺν αὐτῇΤαύρῳ συμφορέονται.\nἀλλʼ ὅσα λέγει Ταύρῳ συναναφέρεσθαι, ταῦτα κατʼ\nαὐτὸν ἅμα τῷ Κριῷ ἀνατέλλει. ἐπὶ πάντων γὰρ τῶν\nἄστρων ἐν ταῖς Συνανατολαῖς οὕτως σημαίνει, οἷον\nτῆς ἀρχῆς τοῦ ζῳδίου ἐπὶ τῆς ἀνατολῆς οὔσης, τίνα\nἀνατεταλκότα ἐγγὺς τοῦ ὁρίζοντος φαίνεται. τοῦ μὲν\nἀριστεροῦ ποδὸς πολὺ προανατέλλει ὁ δεξιὸς ὦμος καὶ\nἡ δεξιὰ χείρ. πρόδηλον οὖν ὅτι καὶ κατʼ αὐτὸν τὸν\nἌρατον τὰ πρὸς τοῖς ποσὶ μόνον τῷ Ταύρῳ συνανατέλλει,\nτὸ δὲ λοιπὸν σῶμα καὶ αὐτὸς ὁ ἀριστερὸς ποὺς τὸ\nΚριῷ. καὶ μὴν οὐδὲ τοῦτʼ ἔστι βοηθοῦν αὐτῷ, διότι\nοὐ περὶ ὅλου λέγει, ἀλλʼ ὅτι τῶν ἅμα αὐτῷ συνανα-\nτειλάντων μερῶν τοῦ Ἡνιόχου πρότερος καταδύνει ὁ\nΤαῦρος. ψεῦδος γάρ ἐστι καὶ τοῦτο· τὰ γὰρ πρὸς\nτοῖς ποσὶν αὐτοῦ μέρη οὐχ οἷον ὑστερεῖ τοῦ Ταύρου,\nἀλλὰ καὶ προκαταδύνει. ἐγγίων γοῦν ὁ ἐν τῷ δεξιῷ\nποδὶ τοῦ Ἡνιόχου τῇ κζʹ μοίρᾳ τοῦ Ταύρου συγκατα-\nδύνει. εἴπερ οὖν ἀκολούθως τοῖς φαινομένοις ἔγραφεν,\nὡς ὁ Ἄτταλος ὑπολαμβάνει, πολλῷ βέλτιον ἦν καὶ\nπαραδοξότερον λέγειν τὸν δεξιὸν πόδα τοῦ Ἡνιόχου\nὕστερον ἀνατείλαντα πρότερον καταδύνειν, καὶ μὴ ἅμα\nἀνατείλαντα ὕστερον δύνειν.\nἙξῆς 〈δὲ〉 ἀγνοοῦσι πάντες περὶ τοῦ Κηφέως, ὅτι\nοἱ πόδες αὐτοῦ μετὰ τοῦ ἐν ἄκρᾳ τῇ οὐρᾷ τῆς Ἄρκτου\nτρίγωνον ἰσόπλευρον περιέχουσιν, ὡς καὶ ὁ Ἄρατός\nφησιν·\nἴση οἱ στάθμη νεάτης ἀποτείνεται Ἄρκτουεἰς πόδας ἀμφοτέρους, ὅσση ποδὸς εἰς πόδα τείνει.\nἡ γὰρ μεταξὺ τῶν ποδῶν ἐλάσσων ἐστὶν ἑκατέρας τῶν\nλοιπῶν, ὥστε ἰσοσκελὲς τρίγωνον γίνεσθαι, καὶ μὴ\nἰσόπλευρον.\n〈Ἐν δὲ τοῖς ἐξῆς ἀγνοεῖ ὁ Ἄρατος, λέγων περὶ τῆς\nΚασσιεπείας·\nτοῦ δʼ ἄρα δαιμονίη προκυλίνδεται·\nκεῖται δὲ ἡ Κασσιέπεια πρὸς ἀνατολὰς τοῦ Κηφέως.〉\nκαὶ ἐπὶ τῆς Λύρας δὲ ὁμοίως λέγει ὁ Ἄρατος·\nκὰδ δʼ ἔθετο (φησὶν αὐτὴν ὁ Ἑρμῆς) προπάροιθενἀπευθέος εἰδώλοιο.\nκεῖται δὲ πρὸς ἀνατολὰς τοῦ Ἐνγόνασι. καὶ μὴν οὐδὲ\nτοῦτʼ ἔστιν εἰπεῖν, ὅτι τὰ πρὸς ἀνατολὰς κείμενα\n[ἀρρενικῶς] πρότερα καλεῖ ὁ Ἄρατος· τοὐναντίον γὰρ\nἐν πολλοῖς τὰ πρὸς δύσιν μέρη πρότερα καλεῖ, εὐθέως\nγοῦν τὰ περὶ τοῦ Κριοῦ εἰπὼν ἐπιφέρει τὰ περὶ τοὺς\nΙχθύας καί φησιν·\n〈οἱ δʼ ἄῤ ἔτι προτέρω, ἔτι δʼ ἐν προβολῇσι νότοιο,Ἰχθύες,〉\nοἳ καὶ προηγοῦνται αὐτοῦ.\nΨευδῶς δὲ καὶ τοῦτο ὁ Ἄρατος περὶ τῆς Κασσιε-\nπείας λέγει, ὅτι ἐστὶν\nοὐ μάλα πολλὴνυκτὶ φαεινομένη παμμήνιδι Κασσιέπεια·οὐ γάρ μιν πολλοὶ καὶ ἐπημοιβοὶ γανόωσιν·\nοἱ γὰρ πλεῖστοι τῶν ἐν αὐτῇ δεικνυμένων λαμπρότεροί\nεἰσι τῶν ἐν τοῖς ὤμοις τοῦ Ὀφιούχου, οὕς φησι καὶ\nἐν τῇ πανσελήνῳ ἐκφανεῖς εἶναι, λέγων οὕτως·\nτοῖοί οἱ κεφαλῇ ὑποκείμενοι ἀγλαοὶ ὦμοιεἴδονται· κεῖνοί γε καὶ ἂν διχόμηνι σελήνῃ εἰσωποὶ τελέθοιεν·\nσχεδὸν δὲ καὶ τῶν ἐν τῇ Ἀνδρομέδᾳ λαμπρότεροί εἰσι,\nπλὴν τοῦ ἐν τῇ κεφαλῇ καὶ τοῦ ἑπομένου τῶν ἐν τῇ\nζώνῃ, περὶ ἧς φησιν\nοὔ σε μάλʼ οἴω νύκτα περισκέψασθαι, ἵνʼ αὐτίκα μᾶλλον ἴδηαι·τοίη οἱ κεφαλή, τοῖοι δέ οἱ ἀμφοτέρωθενὦμοι καὶ πόδες ἀκρότατοι καὶ ζώματα πάντα.\nΠάλιν δὲ παρὰ τῴ Εὐδόξῳ ἀναστρέφεται διημαρτη-\nμένως περὶ τῆς κεφαλῆς τῆς Μεγάλης Ἄρκτου ἐν μὲν\nτῷ ἑνὶ συντάγματι, ὃ ἐπιγράφεται „Φαινόμενα“, τὸν\nτρόπον τοῦτον· „ὑπὲρ δὲ τὸν Περσέα καὶ τὴν Κασσιέ-\n„πειαν οὐ πολὺ διέχουσά ἐστιν ἡ κεφαλὴ τῆς Μεγάλης\n\n\n\n„Ἄρκτου· οἱ δὲ μεταξὺ τούτων ἀστέρες εἰσὶν ἀμαυροί\nἐν δὲ τῷ ἐπιγραφομένῳ „Ἐνόπτρῳ“ οὕτως· „ὄπισθεν\n„δὲ τοῦ Περσέως καὶ παρὰ τὰ ἰσχία τῆς Κασσιεπείας\n„οὐ πολὺ διαλείπουσα ἡ κεφαλὴ τῆς Μεγάλης Ἄρκτου\n„κεῖται· οἱ δὲ μεταξὺ ἀστέρες εἰσὶν ἀμαυροί οὔτε\nγὰρ κατὰ τὴν Κασσιέπειαν καὶ τὸν Περσέα κεῖται ἡ\nκεφαλὴ τῆς Μεγάλης Ἄρκτου, οὔτε μικρὸν αὐτῶν\nἀπέχει· ἡ μὲν γὰρ Κασσιέπειά ἐστι κατὰ τὸ τῶν\nΙχθύων δωδεκατημόριον, ὁ δὲ Περσεὺς κατὰ τὸν\nΚριόν, ἡ δὲ κατὰ τὸν Εὔδοξον κεφαλὴ τῆς Μεγάλης\nἌρκτου κατὰ τὴν βʹ μοῖραν τοῦ Λέοντος. ἔγγιον οὖν\nἦν εἰπεῖν τὸν Περσέα καὶ τὴν Κασσιέπειαν κεῖσθαι\nκατὰ ἄκραν τὴν οὐρὰν τῆς Μικρᾶς Ἄρκτου· ταύτης\nγὰρ ὁ ἔσχατος καὶ λαμπρότατος ἀστὴρ κεῖται κατὰ τὴν\nιηʹ μοῖραν τῶν Ἰχθύων, ὡς δὲ Εὔδοξος διαιρεῖ τὸν\nζῳδιακὸν κύκλον, κατὰ τὴν γʹ μοῖραν τοῦ Κριοῦ.\nἘπὶ δὲ τοῦ Κριοῦ ὁ Ἄρατος ἀγνοεῖν μοι δοκεῖ,\nλέγων αὐτὸν ἀφανῆ γίνεσθαι ἐν τῇ πανσελήνῳ διὰ\nτὴν μικρότητα τῶν ἀστέρων· δεῖν δὲ σημειοῦσθαι τὴν\nθέσιν αὐτοῦ ἔκ τε τῶν ἐν τῇ ζώνῃ τῆς Ἀνδρομέδας\nἀστέρων καὶ ἐκ τοῦ παρακειμένου αὐτῷ ἀπʼ ἄρκτου\nΤριγώνου; λέγει γὰρ οὕτως περὶ αὐτοῦ·\nαὐτοῦ καὶ Κριοῖο θοώταταί εἰσι κέλευθοι.\nκαὶ μετʼ ὀλίγον ἐπιφέρει·\nαὐτὸς μὲν νωθὴς καὶ ἀνάστερος οἷα σελήνῃσκέψασθαι, ζώνῃ δʼ ἂν ὅμως ἐπιτεκμήραιοἈνδρομέδης· ὀλίγον γὰρ ὑπ αὐτὴν ἐστήρικται.\n\n\n\nκαὶ πάλιν·\nἔστι δέ τοι καὶ ἔτʼ ἄλλο τετυγμένον ἐγγύθι σῆμα,Δελτωτὸν πλευρῇσιν ἰσαιομένῃσιν ἐοικὸςἀμφοτέρῃσʼ· ἡ δʼ οὔτι τόση, μάλα δʼ ἐστὶν ἑτοίμηεὑρέσθαι· περὶ γὰρ πολέων εὐάστερός ἐστι·τῶν ὀλίγον Κριοῦ νοτιώτεροι ἀστέρες εἰσίν.\nἀλλʼ οὐ χρεία σημειοῦσθαι τὸν Κριὸν ἐκ τούτων· οἱ\nγὰρ ἐν τῇ κεφαλῇ αὐτοῦ κείμενοι ἀστέρες τρεῖς λαμ-\nπρότεροί εἰσι τῶν ἐν τῇ ζώνῃ τῆς Ἀνδρομέδας, ἔγγιστα\nδὲ καὶ τῶν ἐν τῷ Τριγώνῳ [οὐ πολὺ λειπόμενοι\nαὐτῶν]· καλῶς δέ ἐστιν ἐκφανὴς καὶ ὁ ἐν τοῖς ἐμπρο-\nσθίοις αὐτοῦ ποσὶ κείμενος.\nΨευδῶς δὲ λέγεται καὶ ταῦτα ὑπὸ τοῦ Ἀράτου·\nοἱ δʼ ἄῤ ἔτι προτέρω, ἔτι δʼ ἐν προβολῇσι νότοιο,Ἰχθύες.\nοὐ γὰρ ἀμφότεροι νοτιώτεροί εἰσι τοῦ Κριοῦ, ἀλλʼ ὁ\nεἷς αὐτῶν. τοῦ γὰρ βορειοτέρου Ἰχθύος οἱ μὲν ἐπὶ\nτοῦ ῥύγχους μικρῷ νοτιώτεροι ὄντες τοῦ ἑπομένου\nτῶν ἐν τῇ ζώνῃ τῆς Ἀνδρομέδας ἀπὸ τοῦ βορείου\nπόλου ἀπέχουσι μοίρας οʹ· ὁ. δὲ ἡγούμενος τῶν ἐν τῇ\nοὐρᾷ ἀπέχει ἀπὸ τοῦ βορείου πόλου μοίρας οηʹ. τῶν\nδʼ ἐν τῷ Κριῷ ἀστέρων ὁ μὲν βορειότερος καὶ ἐπὶ\nτοῦ ῥύγχους κείμενος ἀπέχει μοίρας μικρῷ λειπούσας\nτῶν οηʹ, ὁμοίως δὲ τούτῳ καὶ ὁ βορειότερος τῶν ἐν\n\n\n\nτῇ οὐρᾷ· οἱ δὲ ἐν ὅλῳ τῷ σώματι κείμενοι τοῦ Κριοῦ\nπάντες εἰσὶ νοτιώτεροι τούτων. δῆλον οὖν ὅτι βορειό-\nτερός ἐστιν ὁ εἷς τῶν Ἰχθύων τοῦ Κριοῦ.\nἘν δὲ τοῖς περὶ τὸν Κριὸν καὶ ὁ Ἄτταλος ἀγνοεῖ,\nλέγων οὕτως· „κατανοῶν δὲ τὸν Κριὸν οὔτε ἀκριβῶς\n„διατετυπωμένον, οὔτε λαμπροὺς ἀστέρας ἔχοντα, δυνα-\nμένους ἂν καὶ ἐν σελήνῃ λαμπρῶς θεωρεῖσθαι, διά\n„τε τῶν παρακειμένων ἄστρων πειρᾶται τὴν θέσιν\n„αὐτοῦ διασαφεῖν καὶ διὰ τῶν τὸν αὐτὸν αὐτῷ κύκλον\n„φψερομένων.“ χωρὶς γὰρ τοῦ λαμπροὺς αὐτὸν ἔχειν\nἀστέρας, τοὺς ἐν τῇ κεφαλῇ, ὡς ἔφαμεν, καὶ τὸν ἐν\nτοῖς ἐμπροσθίοις ποσί, καὶ ἀπεκδέχεσθαί μοι δοκεῖ,\nὑπολαμβάνων διασαφεῖν αὐτὸν τὴν θέσιν τοῦ Κριοῦ\nφανερὰν ἔσεσθαι διὰ τῶν τὸν αὐτὸν κύκλον τῷ Κριῷ\nφερομένων. καὶ 〈γὰρ οὐ〉 τούτου χάριν ἐπισημαίνεται,\nἀλλὰ τὸ παρεπόμενον τῷ Κριῷ διασαφῶν ἐπιφέρει\nοὕτως·\nμεσσόθι δὲ τρίβει μέγαν οὐρανόν, ἧχί περ ἄκραιΧηλαὶ καὶ ζώνη περιτέλλεται Ὠρίωνος.\nἘν δὲ τοῖς ἐξῆς ἀγνοεῖ ὁ Ἄρατος, λέγων περὶ τοῦ\nΠερσέως·\nἄγχι δέ οἱ σκαιῆς ἐπιγουνίδος ἤλιθα πᾶσαιΠληϊάδες φορέονται.\nπολὺ γὰρ ἀπέχει τὸ ἀριστερὸν γόνυ τοῦ Περσέως ἀπὸ\nτῶν Πλειάδων. ὁ δὲ Ἄτταλός φησι μὴ δεῖν δέχεσθαι\n\n\n\nτὸ „ἄγχι“ ἀντὶ τοῦ „ἐγγύς“, ἀλλʼ ἀντὶ τοῦ „ἐγγυτάτω“·\n„βούλεται γὰρ λέγειν“, φησίν, „ἐγγυτάτω τῶν Πλει-\n„άδων κεῖσθαι τὸ ἀριστερὸν γόνυ παρὰ τοὺς λοιποὺς\n„ἀστέρας.“ οὐκ εὖ δὲ λέγει τοῦτο· οἱ γὰρ ἐν τῷ ἀρι-\nστερῷ ποδὶ τοῦ Περσέως δύο λαμπροὶ καὶ ἔτι 〈ὁ〉 ἐν\nτῇ ἀριστερᾷ κνήμῃ πολλῷ ἐγγίονές εἰσι τῶν Πλει-\nάδων ἤπερ τὸ ἀριστερὸν γόνυ.\nΨευδῶς δὲ λέγεται ὑπὸ τοῦ Ἀράτου καὶ τὸ τὰς\nΠλειάδας ἓξ μόνον ἀστέρας περιέχειν·\nἑπτὰ (γάρ φησιν) ἐκεῖναι ἐπιρρήδην καλέονται,ἓξ οἶαί περ ἐοῦσαι ἐπόψιαι.\nλανθάνει δὲ αὐτόν· τῷ γὰρ ἀτενίσαντι ἐν αἰθρίῳ καὶ\nἀσελήνῳ νυκτὶ φαίνονται ἀστέρες ἑπτὰ ἐν αὐτῇ περιεχό-\nμενοι. ὅθεν καὶ διαπορήσειεν ἄν τις, πῶς ὁ Ἄτταλος\nἐξηγούμενος τὰ περὶ τὰς Πλειάδας παρέπεμψε καὶ\nτοῦτο τὸ διάπτωμα ὡς εὖ εἰρηκότος αὐτοῦ.\nΠάλιν δὲ ὁ Ἄρατος ἐν τοῖς ἑξῆς ἀγνοεῖ, ἐπὶ τοῦ\nὌρνιθος λέγων·\nἀλλʼ ὁ μὲν ἠερόεις· τὰ δέ οἱ ἔπι τετρήχυνταιἄστρασιν οὔτι λίην μεγάλοις, ἀτὰρ οὐ μὲν ἀφαυροῖς.\nκαὶ γὰρ πολλοὺς καὶ λαμπροὺς ἀστέρας ἔχει ὁ Ὄρνις,\nτὸν δὲ ἐν τῇ οὐρᾷ καὶ σφόδρα λαμπρόν, ἔγγιστά τε\nἴσον τῷ ἐν τῇ Λύρᾳ λαμπρῷ.\nἘν δὲ τοῖς ἑξῆς ὁ Ἄρατος εἰπὼν περὶ τοῦ μηκέτι\nδεῖν νυκτοπλοεῖν, ὅταν τὸν Τοξότην ὁ ἥλιος ἄρξηται\nδιαπορεύεσθαι, σημεῖα βουλόμενος ὑποδεῖξαι τοῦ καιροῦ\nτούτου φησί·\nσῆμα δέ τοι κείνης ὥρης καὶ μηνὸς ἐκείνουΣκορπίος ἀντέλλων εἴη πυμάτης ἐπὶ νυκτός.ἤτοι γὰρ μέγα τόξον ἀνέλκεται ἐγγύθι κέντρουΤοξευτής· ὀλίγον δὲ παροίτερος ἵσταται αὐτοῦΣκορπίος ἀντέλλων, ὁ δʼ ἀνέρχεται αὐτίκα μᾶλλον.τῆμος καὶ κεφαλὴ Κυνοσουρίδος ἀκρόθι νυκτὸςὕψι μάλα τροχάει, ὁ δὲ δύεται ἠῶθι πρὸἀθρόος Ὠρίων, Κηφεὺς δʼ ἀπὸ χειρὸς ἐπʼ ἰξύν.\nπερὶ δὲ τούτων ὁ Ἄτταλος προενεγκάμενος αὐτίκα\nγράφει ταυτί· „τὰ μὲν οὖν λοιπὰ μετρίως εἴρηκεν\n„ἐν τούτοις ὁ ποιητής· τὸ δὲ περὶ τοῦ Κηφέως ὁμολογου-\n„μένως ἠγνόηκε, φήσας αὐτὸν δύεσθαι κατὰ τὸν καιρὸν\n„τοῦτον· οὐ γὰρ δύσιν, ἀλλʼ ἐκ τῶν ἐναντίων ἀνατολὴν\n„τότε ποιεῖται. καὶ τοῦτο διʼ αὐτῶν τῶν ποιημάτων\n„φανερὸν γίνεται· τῆς μὲν γὰρ δύσεώς φησιν αὐτὸν\n„ἄρχεσθαι, καθʼ ὃν καιρὸν αἱ Χηλαί, πρὸς τῇ ἀνατολῇ\n„οὖσαι, μέλλουσιν ἀναφέρεσθαι, πάντα δʼ αὐτοῦ δεδυ-\n„κέναι τὰ μέρη τὰ δυνάμενα δύεσθαι, ὅταν ὁ Σκορπίος\n„πρὸς τῇ ἀνατολῇ γένηται.“\nΔοκεῖ οὖν μοι ἀγνοεῖν ὁ Ἄτταλος, φάσκων τὰ μὲν\nπερὶ τῆς κεφαλῆς τῆς Μικρᾶς Ἄρκτου καὶ περὶ τοῦ\nὨρίωνος ὀρθῶς εἰρηκέναι τὸν Ἄρατον, περὶ δὲ τοῦ\nΚηφέως διημαρτημένως· τοὐναντίον γὰρ περὶ μὲν τοῦ\nΚηφέως εἴρηκε συμφώνως τοῖς φαινομένοις, περὶ δὲ\nτῶν ἄλλων διαφώνως. τούτου δʼ ἔτι πρότερον δι-\nαμαρτάνειν μοι δοκεῖ ὑπολαμβάνων, τὸν Ἄρατον τὰ\nεἰρημένα σημεῖα ὑπογράφειν ἡμῖν τῆς τοῦ Τοξότου\nἀνατολῆς. ὅτι μὲν γὰρ τοῦτο ἐκδέχεται, φανερὸν μὲν\nἦν καὶ ἐκ τῶν προγεγραμμένων αὐτοῦ λέξεων. χωορὶς\nδὲ τούτων καὶ ῥητῶς ἐν τοῖς ἐξῆς φησιν οὕτως·\n„ὁμολογουμένως δὴ κατὰ τοῦτον τὸν καιρὸν πάντων\n„αὐτοῦ τῶν ἐκτὸς τοῦ ἀρκτικοῦ κύκλου κειμένων μερῶν\nδεδυκότων, ἤδη μὲν φανερόν ἐστιν, ὅτι τοῦ Τοξότου\n„πρὸς τῇ ἀνατολῇ ὄντος οὐ ποιεῖται τὴν ἀρχὴν τῆς\n„δύσεως, 〈ἀλλʼ ἐκ τῶν ἐναντίων τῆς ἀνατολῆς〉\nπλὴν ἵνα σαφέστερον γένηται, διότι κατὰ τὴν τοῦ\nΤοξότου ἀνατολὴν οὐ δύσιν, ἀλλʼ ἀνατολὴν αὐτοῦ\nσυμβαίνει γίνεσθαι, λάβωμεν τὸ λεγόμενον ὑπʼ αὐτοῦ\nπερὶ τὸν καιρὸν τοῦτον· ὁ δὲ ἀπεκδέχεται ἅπαν\nψευδές. ὅτι δὲ Ἀρατος τὰ εἰρημένα σημεῖα οὐ πρὸς\nτὴν τοῦ Τοξότου ἀνατολὴν τίθησιν, ἀλλὰ κατʼ αὐτὴν\nτὴν τοῦ Σκορπίου ἀνατολήν, φανερὸν ποιεῖ αὐτὸς ὁ\nποιητής. ἐπεὶ γὰρ τοῦ ἡλίου ὄντος ἐν τῷ Τοξότῃ οὐ\nδυνατὸν ἦν θεωρεῖσθαι τὸν Τοξότην, τοῦ [δὲ] καιροῦ\nἐκείνου σημεῖα ἡμῖν ἐκτίθεται, ἃ δεῖ πάντως αἰσθητὰ\nεἶναι, εἰ μέλλει σημεῖα ἔσεσθαι. πρὸ τῆς ἀνατολῆς\n\n\n\nοὖν τοῦ ἡλίου, ἔτι τῆς νυκτὸς ἐνεστηκυίας καὶ βλεπο-\nμένων τῶν ἀστέρων, „ημεῖόν φησιν „ἔστω Σκορπίος\nἀνατέλλων ληγούσης τῆς νυκτός“. εὔλογον τοίνυν\nκαὶ τὰ λοιπὰ σημεῖα ἔτι νυκτὸς οὔσης ὑπογράφειν\nαὐτὸν ἡμῖν, εἰ μέλλει σημεῖα εἶναι. δῆλον δὲ τοῦτο\nγίνεται καὶ ἐκ τοῦ αὐτὸν τὸν Ἄρατον ἐπὶ μὲν τῆς\nἌρκτου λέγειν· „τῆμος καὶ κεφαλὴ Κυνοσουρίδος\nἀκρόθι νυκτός“, ὡς ἂν περὶ τὰ ἔσχατα τῆς νυκτός·\nἐπὶ δὲ τοῦ Ὠρίωνος· „ὁ δὲ δύεται ἠῶθι πρό·“ ὅπερ\nἐστὶ πρὸ τῆς ἠοῦς, καὶ οὐ, μὰ Δία, [πρὸ] τοῦ ἡλίου\nἤδη ἀνατέλλοντος ἐν τῇ ἀρχῇ τοῦ Τοξότου.\nἘπλανήθη δὲ ὁ Ἄτταλος διὰ τὸ τῷ ἐπὶ τοῦ Τοξότου\nεἰρημένῳ „ὁ δʼ ἀνέρχεται αὐτίκα μᾶλλον “συνάπτειν\nτὸ „τῆμος καὶ κεφαλὴ Κυνοσουρίδος καὶ τὰ ἑξῆς.\nπλὴν εἴ τις καὶ τοῦτο συγχωρήσειεν αὐτῷ, οὐδʼ οὕτως\nδύναται ὁ Ἄρατος „μετρίως λέγειν, ὥς φησιν ὁ\nἌτταλος, τούτου ἀνατέλλοντος „ὕψι μάλα τροχάειν\nτὴν κεφαλὴν τῆς Μικρᾶς Ἄρκτου“. ταύτης γὰρ ,,ὕψι\nμάλα φερομένης καὶ μεσουρανούσης, οὐχ ὁ Τοξότης\nἀνατέλλει, ἀλλʼ ὁ Ὑδροχόος. ἡ μὲν γὰρ κεφαλὴ τῆς\nΜικρᾶς Ἄρκτου ἐπέχει κατὰ τὸν παράλληλον τῷ\nἰσημερινῷ κύκλον τὴν τελευτὴν τοῦ Σκορπίου· ταύτης\nδὲ 〈ἐπὶ τοῦ παραλλήλου〉 μεσουρανούσης, ἐν τῷ\nζῳδιακῷ μεσουρανεῖ ἡ γ΄ μοῖρα τοῦ Τοξότου, ἧς\nμεσουρανούσης ἐν τοῖς περὶ τὴν Ἑλλάδα τόποις καὶ\nὅπου ἐστὶν ἡ μεγίστη ἡμέρα ὡρῶν ἰσημερινῶν ιδ΄ ??,\nἀνατέλλει [τοῦ] Ὑδροχόου μοῖρα ιζ΄. ὅταν ἄρα ἡ\nκεφαλὴ τῆς Μικρᾶς Ἄρκτου μεσουρανῇ, 〈ἢ〉 ὅπερ\n\n\n\nἐστὶ ταὐτόν, „ὕψι μάλα τροχάει·, τότε οὐχ ὁ Σκορπίος\nἄρχεται ἀνατέλλειν, ἀλλὰ τοῦ Ὑδροχόου πλεῖον ἢ τὸ\nἥμισυ ἀνατέταλκε μέρος, ὁ δὲ Σκορπίος ἤδη ὅλος\n〈προηγεῖται τοῦ μεσημβρινοῦ〉. ὡς μὲν οὖν οὐ „μετρίως\nεἴρηται τοῦτο τῷ Ἀράτῳ, ὡς ὁ Ἄτταλός φησιν, ἀλλὰ\nπλείοσιν ἢ τρισὶ ζῳδίοις διαφωνεῖ πρὸς τὸ φαινόμενον,\nφανερὸν ἐκ τῶν εἰρημένων.\nὍτι δὲ οὐδʼ ὁ Ὠρίων ὅλος δύνει τοῦ Σκορπίου\nἀρχομένου ἀνατέλλειν, ὡς ὅ τε Ἄρατος λέγει καὶ ὁ\nἌτταλος αὐτῷ συναποφαίνεται, ἀλλὰ μᾶλλον τοῦ Τοξό-\nτου, φανερὸν ἂν γένοιτο διὰ τούτων. ἐν γὰρ τοῖς\nπερὶ τὴν Ἐλλάδα τόποις 〈καὶ〉 ὅπου ἐστὶν ἡ μεγίστη\nἡμέρα ὡρῶν ιδ’ Ϟ”, ἄρχεται μὲν δύνειν κατὰ τὸν\nἀριστερὸν πόδα δυνούσης Ταύρου μοίρας ζʹ, ἔσχατον\nδὲ δύνει κατὰ τὸν δεξιὸν ὦμον δυνούσης τῆς κδʹ\nμοίρας τοῦ Ταύρου· εἰ δὲ καὶ τὸ κολλόροβον, ὃ ἒχει\nἐν τῇ δεξιᾷ χειρί, προσλαβεῖν δεῖ, τῇ ἐσχάτῃ μοίρᾳ\nτοῦ Ταύρου συγκαταδύνει. δῆλον οὖν ὅτι, εἰ 〈τῷ〉\nΤαύρῳ συγκαταδύνει, οὐ 〈τοῦ〉 Σκορπίου ἀνατέλλειν\nἀρχομένου, ἀλλὰ τοῦ Τοξότου, ὅλος ὁ Ὠρίων κατα-\nδύνει.\nΤὰ δὲ περὶ τοῦ Κηφέως λεγόμενα ὅτι συμφώνως\nτοῖς φαινομένοις Ἄρατος λέγει, καὶ οὐ διαφώνως, ὡς\nὁ Ἄτταλος ὑπολαμβάνει, δῆλον ἂν γένοιτο διὰ τούτων.\nἄρχεται μὲν δύνειν τὰ νοτιώτερα αὐτοῦ μέρη τοῦ ἀεὶ\nφανεροῦ κύκλου ἀνατελλούσης τῆς η' μοίρας τῶν\nΧηλῶν, λήγει δὲ δύνοντα 〈ἀνατελλούσης〉 τῆς ιγʹ\n\n\n\nμοίρας τῶν Χηλῶν. φανερὸν τοίνυν ὅτι τοῦ Σκορπίου\nἀνατέλλοντος δεδυκέναι δεῖ τὰ δύνοντα μέρη τοῦ\nΚηφέως. ἐπλανήθη δὲ ὁ Ἄτταλος, λέγων μὴ δύνειν\nτὸν Κηφέα, ἀλλʼ ἐκ τῶν ἐναντίων ἀνατέλλειν, ἀπεκ-\nδεξάμενος τοῦ ποιητοῦ τὸ βούλευμα, ὡς προείρηκα,\nκαὶ ὑπολαβὼν τὸν Ἀρατον λέγειν, τοῦ Τοξότου ἀνα-\nτέλλοντος τόν τε Ὠρίωνα καὶ τὸν Κηφέα δύνειν.\nΧωρὶς δὲ τῶν εἰρημένων ἀμφότεροι ἀγνοοῦσιν, ὅ\nτε Ἄρατος καὶ ὁ Ἄτταλος συναποφαινόμενος αὐτῷ,\nδιότι δύνει ὁ Κηρεὺς τῇ ζώνῃ\nγαῖαν ἐπιξύων, τὰ μὲν εἰς κεφαλὴν μάλα πάνταβάπτων Ὠκεανοῖο· τὰ δʼ οὐ θέμις, ἀλλὰ τά γʼαὐτὸνἌρκτοι κωλύουσι, πόδας καὶ γοῦνα καὶ ἰξύν.\nἐν γὰρ τοῖς περὶ τὴν Ἑλλάδα τόποις οὐχ οἶον ἕως τῆς\nζώνης δύνει ὁ Κηφεύς, ἀλλʼ οὐδὲ ἕως τῶν ὤμων. οἱ\nγὰρ ἐν τῇ κεφαλῇ αὐτοῦ κείμενοι ἀστέρες μόνον\nδύνουσιν· οἱ δὲ μοι ἐν τῷ ἀεὶ φανερῷ τμήματι\nφέρονται, οὔτε δύνοντες, οὔτε ἀνατέλλοντες· ὁ μὲν\nγὰρ ἐν τῷ δεξιῷ ὤμῳ λαμπρὸς ἀστὴρ ἀπέχει ἀπὸ τοῦ\nπόλου μοίρας λε' Ϟ”, ὁ δὲ ἐν τῷ ἀριστερῷ ὤμῳ λαμπρὸς\nἀπέχει μοίρας λδ'δ''. ὅπου δέ ἐστιν ἡ μεγίστη ἡμέρα\nὡρῶν ιδ’ Ϟ΄΄, ἐκεῖ ὁ ἀεὶ φανερὸς κύκλος ἀπέχει ἀπὸ\nτοῦ πόλου μοίρας λῆ, ἐν Ἀθήναις δὲ μοίρας λζ΄. δῆλον\nοὖν ὅτι βορειότεροι ἀεὶ φέρονται τοῦ ἀεὶ φανεροῦ\nκύκλου οἱ ἐν τοῖς ὤμοις κείμενοι τοῦ Κηφέως λαμπροὶ\nἀστέρες ἤ, ὥς τινές 〈φασιν〉, ἐν ταῖς χερσὶ τοῦ Κηφέως,\n\n\n\nὡς ἂν διωργυιωμένου αὐτοῦ τῶν ὥμων αὐτῶν ἀν-\nαστερίστων ὄντων. πολλῷ δὲ μεῖζον γίνεται τὸ ἀγνόημα,\nκἂν ὑποθώμεθα τὸ καθʼ ἑαυτὸ ἔγκλιμα τοῦ κόσμου·\nὅπου γὰρ ἡ μεγίστη ἡμέρα ὡρῶν ἐστι ιεʹ, ἐκεῖ ὅλος\nὁ Κηρεὺς ἐν τῷ ἀρκτικῷ φέρεται.\nἈγνοεῖ δὲ ὁ Ἄρατος καὶ ἐν τῷ ἀστερισμῷ τῆς\nἈργοῦς· φησὶ γὰρ αὐτῆς τὸ ἀπὸ τῆς πρῴρας μέρος\nἕως τοῦ ἱστοῦ ἀναστέριστον εἶναι, λέγων οὕτως·\nκαὶ τὰ μὲν ἠερίη καὶ ἀνάστερος ἄχρι παρʼ αὐτὸνἱστὸν ἀπὸ πρῴρης φέρεται, τὰ δὲ πᾶσα φαεινή.\nοἱ γὰρ ἐν τῇ ἀποτομῇ τοῦ πλοίου κείμενοι λαμπροὶ\nἀστέρες, ὧν ὁ μὲν βορειότερος ἐν τῷ καταστρώματί\nἐστιν, ὁ δὲ νοτιώτερος ἐν τῇ τρόπει, πολὺ πρὸς ἀνα-\nτολὰς παραλλάσσουσιν.\nἘν δὲ τοῖς ἐφεξῆς ὁ Ἄρατος ἐπελθὼν τὰ λοιπὰ\nτῶν νοτιωτέρων ἄστρων τοῦ ζῳδιακοῦ, ἐπιφέρει ταυτί·\nοἱ δʼ ὀλίγῳ μέτρῳ, ὀλίγῃ δʼ ἐγκείμενοι αἴγλῃμεσσόθι Πηδαλίου καὶ Κήτεος εἱλίσσονται,γλαυκοῦ πεπτηῶτες ὑπὸ πλευρῇσι Λαγωοῦ.\nἐν δὲ τούτοις παρεωρακέναι μοι δοκεῖ (οὕτως γὰρ δεῖ\nλέγειν), ὑπολαβὼν μεταξὺ τοῦ Πηδαλίου καὶ τοῦ\nΚήτους κεῖσθαι τοὺς ἀνωνύμους ἀστέρας. δεῖ γὰρ\n\n\n\nαὐτοὺς μεταξὺ τοῦ Ποταμοῦ καὶ τοῦ Πηδαλίου κεῖσθαι.\nπρὸς μεσημβρίαν μὲν γὰρ τοῦ Ὠρίωνος ὁ Λαγωὸς\nκεῖται· τούτου δὲ ἔτι πρὸς μεσημβρίαν οἱ ἀνώνυμοι\nλεγόμενοι, τούτων δὲ πρὸς ἀνατολὰς τὸ πηδάλιον τῆς\nἈργοῦς. ἀπὸ δὲ τοῦ ἀριστεροῦ ποδὸς τοῦ Ὠρίωνος\nὁ Ποταμὸς ἕως μὲν τοῦ Κήτους πρὸς δύσιν καθήκει,\nμετὰ δὲ ταῦτα ἐπιστρέψας πρὸς ἀνατολὰς πάλιν ἐπι-\nστρέφει πρὸς μεσημβρίαν καὶ δύσιν. αὐτὸς δὲ ὁ\nἌρατος τὸ Κῆτός φησι κεῖσθαι\nβαιὸν ὑπὲρ Ποταμοῦ βεβλημένον ἀστερόεντος.\nδῆλον οὖν ὅτι τοὺς ὑπὸ τῷ Λαγωῷ ἀστέρας δεῖ κεῖσθαι\nμεταξὺ τοῦ Ποταμοῦ καὶ τοῦ Πηδαλίου. καὶ Εὔδοξος\nδέ, ὡς ἡμεῖς φαμεν, οὕτω λέγει, ἐν μὲν τῷ ἑνὶ συν-\nτάγματι τὸν τρόπον τοῦτον· „ὑπὸ δὲ τὸ Κῆτος ὁ\n„Ποταμὸς κεῖται, ἀρξάμενος ἀπὸ τοῦ ἀριστεροῦ ποδὸς\nτοῦ Ὠρίωνος· μεταξὺ δὲ τοῦ Ποταμοῦ καὶ τοῦ πηδα-\n„λίου τῆς Ἀργοῦς, ὑπὸ τὸν Λαγωόν, τόπος ἐστὶν οὐ\n„πολύς, ἀμαυροὺς ἀστέρας ἔχων.“ ἐν δὲ τῷ ἑτέρῳ\nσυντάγματί φησιν οὕτως· „μεταξὺ δὲ 〈τοῦ Ποταμοῦ\n„καὶ〉 τοῦ τῆς Ἀργοῦς πηδαλίου, ὑπὸ τὸν Λαγωόν,\n„ἀμαυροὺς ἀστέρας ἔχων, ἐστὶν οὐρανὸς οὐ μέγας.“\nὉ δὲ Ἄτταλος τούτου μὲν τοῦ παροράματος οὐκ ἐμνή-\nσθη, δεόντως εἰρηκέναι νομίζων τὸν Ἄρατον· ἐπιλαμβά-\nνεται δὲ αὐτοῦ, διότι ἀδυνάτως ἀνέστραπται ἐν τούτοις·\nοἱ δʼ ὀλίγῳ μέτρῳ, ὀλίγῃ δʼ ἐγκείμενοι αἴγλῃμεσσόθι Πηδαλίου καὶ Κήτεος εἱλίσσονται,γλαυκοῦ πεπτηῶτες ὑπὸ πλευρῇσι Λαγωοῦ,νώνυμοι· οὐ γὰρ τοι γε τετυγμένου εἰδώλοιο\n\n\n\nβέβληνται μελέεσσιν ἐοικότες, οἷά τε πολλὰἐξείης στιχόωντα παρέρχεται αὐτὰ κέλευθαἀνομένων ἐτέων. τά τις ἀνδρῶν οὐκέτʼ ἐόντωνἐφράσατʼ· οὐδʼ ἐνόησεν ἅπαντ’ ὀνομαστὶ καλέσσαιἤλιθα μορφώσας· οὐ γάρ κʼ ἐδυνήσατο πάντωνοἰόθι κεκριμένων ὄνομʼ εἰπεῖν οὐδὲ δαῆναι·πολλοὶ γὰρ πάντη, πολέων δʼ ἐπὶ ἶσα πέλονταιμέτρα τε καὶ χροιή, πάντες τε μὲν ἀμφιελικτοί.τῷ καὶ ὁμηγερέας οἱ ἐείσατο ποιήσασθαιἀστέρας, ὄφρʼ ἐπιτὰξ ἄλλῳ παρακείμενος ἄλλοςεἴδεα σημαίνοιεν· ἄφαρ δʼ ὀνομαστὰ γένοντοἄστρα, καὶ οὐκέτι νῦν ὑπὸ θαύματι λάμπεταιἀστήρ,ἀλλʼ οἱ μὲν καθαροῖς ἐναρηρότες εἰδώλοισιφαίνονται· τὰ δʼ ἔνερθε διωκομένοιο Λαγωοῦπάντα μάλʼ ἠερόεντα καὶ οὐκ ὀνομαστὰ φέρονται.\nταῦτα δὲ προενεγκάμενος ὁ Ἄτταλος ἐπιφέρει· „ἐν δὲ\n„τούτοις ἀδυνατώτερον ὁ ποιητὴς ἀνέστραπται, πολλάκις\n„ἐπὶ τὴν αὐτὴν διάνοιαν ἐπιφερόμενος καὶ οὐ δυνά-\n„μενος τὸν λόγον εὐπεριγράφως ἐξενεγκεῖν. βούλεται\n„γὰρ δηλῶσαι, διότι οἱ μεταξὺ τοῦ Κήτους καὶ τοῦ\nΠηδαλίου τεταγμένοι ὑποκάτω τοῦ Λαγωοῦ ἐν οὐδενὶ\n„ἄστρῳ καταριθμοῦνται, ἀλλʼ εἰσὶν ἀνώνυμοι. πολλῶν\n„γὰρ ὑπαρχόντων ἀστέρων καὶ ἐνίων τὰ μεγέθη καὶ τὰ\n\n\n\n„χρώματα ὅμοια ἐχόντων, ὁ πρώτως διατάξας τὰ ἄστρα\n„καὶ κατὰ συστάσεις ἑκάστοις ὄνομα περιθεὶς οὐκ ἂν\n„ἠδυνήθη σποράδην αὐτῶν κειμένων τὴν ἐπίγνωσιν\n,,αὐτῶν λαμβάνειν, εἰ μὴ λαβὼν ἐξ αὐτῶν τοὺς δυνα-\n„μένους μετʼ ἀλλήλων διασημαίνειν τι τῶν ἄστρων,\n,,οὕτως κατωνόμασεν αὐτά.“\nΔοκεῖ δέ μοι πᾶν τοὐναντίον ὁ μὲν Ἄτταλος μὴ\nκεκρατηκέναι τῆς τοῦ ποιητοῦ διανοίας, καὶ οὐ μόνον\nτοῦτο, ἀλλὰ καὶ ἣν προέθετο διάνοιαν τῶν στίχων\nἀποδοῦναι μηδὲ ταύτην σαφῶς, ἀλλʼ ἀσυνέτως ἐξενηνο-\nχέναι, ὁ μέντοι γε Ἄρατος κεκρατημένως ἀποδεδωκέναι.\nβούλεται γὰρ λέγειν, ὅτι μεταξὺ τοῦ Πηδαλίου καὶ\nτοῦ Κήτους, ὑπὸ τὸν Λαγωόν, κεῖνται ἀστέρες ἀνώνυ-\nμοι, ὀλίγοι τῷ πλήθει καὶ τῷ μεγέθει· οὐ γὰρ οὕτως\nκεῖνται, ὥστε ἐκ τῆς θέσεως αὐτῶν ὁμοίως διαμορφω-\nθῆναι ζῷα ἢ κατασκεύασμά τι, οἷά ἐστι τὰ λοιπὰ ἄστρα,\nἃ διετύπωσέ τις τῶν ἀρχαίων. οὐκέτι δὲ ἐπεβάλετο\nπάντα διαμορφῶσαι· πολλῶν γὰρ ὄντων ἀστέρων τῶν\nκατʼ ἰδίαν διερριμμένων, οὐκ ἂν ἐδυνήθη ἑνὶ σχήματι\nμεταλαβεῖν αὐτοὺς „ἤλιθα μορφώσας·. διʼ ἣν αἰτίαν\nἔδοξεν αὐτῷ τοὺς παρακειμένους πως ἀλλήλοις ἀστέρας\nκαὶ ὁμηγερέας τῷ ὀνόματι διαπλάσαι καὶ ὀνοματο-\nποιῆσαι.\nἙξῆς δέ φησιν ὁ Ἄρατος περὶ τοῦ Θυμιατηρίου·\nαὐτὰρ ὑπʼ αἰθομένῳ κέντρῳ τέραος μεγάλοιο,Σκορπίου, ἄγχι νότοιο, Θυτήριον αἰωρεῖται.\n\n\n\nτοῦ δʼ ἤτοι ὀλίγον μὲν ἐπὶ χρόνον ὑψσθʼ ἐόντοςπεύσεαι· ἀντιπέρην γὰρ ἀείρεται Ἀρκτούροιο·καὶ τοῦ μὲν μάλα πάγχυ μετήοροί εἰσι κέλευθοιἈρκτούρου, τὸ δὲ θᾶσσον ὑφʼ ἑσπερίην ἅλα νεῖται.\nἐν δὲ τούτοις δοκεῖ μοι ἀγνοεῖν ὁ Ἄρατος ὑπολαμ-\nβάνων, ὅσον ἀπέχει ὁ Ἀρκτοῦρος ἀπὸ τοῦ ἀεὶ φανεροῦ\nπόλου, τοσοῦτον ἀπέχειν καὶ τὸ Θυμιατήριον ἀπὸ τοῦ\nνοτίου πόλου. ὁμοίως δὲ καὶ ὁ Ἄτταλος, ὡς ἂν συν-\nαποφαινόμενος αὐτῷ, ἀγνοεῖ. ἐξηγούμενος γὰρ τὴν\nδιάνοιαν τῶν εἰρημένων στίχων λέγει οὕτως· ,,περὶ\nδὲ τοῦ Θυμιατηρίου ποιούμενος τὸν λόγον φησὶν\n,,αὐτὸ κεῖσθαι πρὸς τὸν ἀφανῆ πόλον οὕτως ἔχον, ὡς\n,,ἀστὴρ ὁ καλούμενος Ἀρκτοῦρος πρὸς τὸν φανερὸν\n„κεῖται πόλον. διό φησι τοῦ Θυμιατηρίου τὴν ὑπὲρ\n„γῆς φορὰν βραχεῖαν εἶναι, τοῦ δὲ Ἀρκτούρου πολλήν.“\nΨευδῶς δὲ διαλαμβάνουσι τὸν Ἀρκτοῦρον ἴσον\nἀπέχειν ἀπὸ τοῦ βορείου πόλου καὶ τὸ Θυμιατήριον\nἀπὸ τοῦ νοτίου. πρῶτον μὲν γὰρ οἱ ἐν τῷ Θυμιατηρίῳ\nἀστέρες οὐκ ἐπὶ τοῦ αὐτοῦ παραλλήλου κεῖνται, ἀλλὰ\nπολλῷ εἰσιν ἀλλήλων οἱ μὲν νοτιώτεροι, οἱ δὲ βορειό-\nτεροι· ἔπειτα ἐὰν τοῦτο παραπέμψαντες ποιώμεθα\nτὴν σύγκρισιν πρὸς τὸν μέσον μάλιστα τῶν ἐν τῷ\nΘυμιατηρίῳ, οὐδʼ οὕτως ἐστὶν ὑγιὲς τὸ λεγόμενον· ὁ\nμὲν γὰρ Ἀρκτοῦρος ἀπὸ τοῦ βορείου πόλου ἀπέχει\nμοίρας νθʹ, ὁ δὲ ἐν μέσῳ τῷ Θυμιατηρίῳ λαμπρὸς\nἀστὴρ ἀπὸ τοῦ νοτίου πόλου ἀπέχει μοίρας μῶ. πολλῷ\nοὖν πλέον ἀπέχει ὁ Ἀρκτοῦρος τοῦ Θυμιατηρίου· καὶ\n\n\n\nοὐ μόνον γε τοῦ Θυμιατηρίου πλεῖον ἀπέχει, ἀλλὰ\nκαὶ αὐτοῦ τοῦ Σκορπίου, ὑφʼ ᾧ κεῖται τὸ Θυμιατήριον,\nχωρὶς τῶν ἐν τῷ στήθει καὶ τῷ μετώπῳ αὐτοῦ κει-\nμένων ἀστέρων καὶ ἔτι ἑνός, τοῦ πρώτου μετὰ τὸ\nστῆθος σφονδύλου· ὁ μὲν γὰρ δεύτερος μετὰ τὸ στῆθος\nσφόνδυλος ἀπέχει ἀπὸ τοῦ νοτίου πόλου μοίρας νθ΄,\nὅσας καὶ ὁ Ἀρκτοῦρος ἀπὸ τοῦ βορείου πόλου· οἱ δὲ\nλοιποὶ ἔλασσον τούτου ἀπέχουσι, καὶ ὁ νοτιώτατος\nαὐτῶν ἀπέχει μοίρας νβʹ γʹʹ.\nΕἰπὼν δὲ ὁ Ἄρατος περὶ τοῦ Θυμιατηρίου, διότι,\nἐπὰν συμφανὲς γένηται ἀπʼ ἄρκτου ,,νεφέλῃ πεπιεσ-\nμένον“, τότε δεῖ νότον προσδέχεσθαι, ἐπιφέρει ἑξῆς\nπερὶ τοῦ Κενταύρου τὸν τρόπον τοῦτον·\nεἰ δέ τοι ἑσπερίης μὲν ἁλὸς Κενταύρου ἀπείηὦμος, ὅσον προτέρης, ὀλίγη δέ μιν εἰλύοι ἀχλὺςαὐτόν, ἀτὰρ μετόπισθεν ἐοικότα σήματα φαίνοινὺξ ἐπὶ παμφανόωντι Θυτηρίῳ, οὔ σε μάλα χρὴεἰς νότον, ἀλλ εὔροιο περισκοπέειν ἀνέμοιο.δήεις δʼ ἄστρον ἐκεῖνο δύω ὑποκείμενον ἄλλοις·τοῦ γάρ τοι τὰ μὲν ἀνδρὶ ἐοικότα νειόθι κεῖταιΣκορπίου, ἱππούραια δʼ ὑπὸ σφίσι Χηλαὶ ἄγουσιν.\nἐν δὲ τούτοις πρῶτον μὲν ποῖον ὦμον τοῦ Κενταύρου\nσημειοῦται, ἔστιν εἰπεῖν, ὡς οὐδαμῶς χωρὶς τοῦ ἑτέρου\nὁ εἷς αὐτῶν ἠστέρισται, ἀλλʼ ἀμφότεροι, 〈οὐδʼ ἀμ-\n\n\n\nφότεροι〉 ἅμα μεσουρανοῦσιν, ὥστε ἀδιάφορον ἢ ἐπὶ\nτοῦ ἑνὸς εἰπεῖν ἢ ἐπʼ ἀμφοτέρων οὕτως· ἱκανὸν γὰρ\nδιεστήκασιν οἱ ὦμοι τοῦ Κενταύρου ἀπʼ ἀλλήλων ὡς\nἀπʼ ἀνατολῆς πρὸς δύσιν. ἐὰν δὲ ὁ ὦμος τοῦ Κενταύρου\nἴσον ἀπʼ ἀνατολῆς καὶ δύσεως ἀπέχῃ, περ ἐστὶ τὸ\nαὐτὸ τῷ ἀπὸ ἑσπερίης, ὃ δὴ γίνεται μεσουρανοῦντος\nαὐτοῦ, κἂν ἐπιγένηται τὰ ὅμοια σημεῖα τοῖς ἐπὶ τοῦ\nΘυτηρίου, τότε εὖρον, ἀλλʼ οὐ νότον δεῖ προσδέχεσθαι.\nΧωρὶς δὲ τούτων ὁλοσχερῶς ἀγνοεῖ, λέγων τὸν\nΚένταυρον ὑπὸ τῷ Σκορπίῳ καὶ ταῖς Χηλαῖς κεῖσθαι·\nὅλος γὰρ σχεδὸν ὑπὸ τῇ Παρθένῳ κεῖται, πλὴν ὅσον\nὁ δεξιὸς ὦμος καὶ ἡ δεξιὰ χεὶρ καὶ τὰ ἐμπρόσθια\nσκέλη τοῦ ἵππου ὑπὸ τὰς Χηλὰς τέτανται. ὁ γὰρ ἑπό-\nμενος μάλιστα τῶν ἐν τῇ κεφαλῇ ἀστὴρ ἐπέχει\nΠαρθένου μοίρας κθʹ, ὁ δὲ ἐπὶ τοῦ δεξιοῦ ὤμου\nἐπέχει Χηλῶν μοίρας δʹ, ὁ δὲ νοτιώτερος τῶν ἐν τοῖς\nὀπισθίοις σκέλεσιν ἐπέχει Παρθένου περὶ μοίρας ιγʹ.\nπῶς οὖν δυνατὸν τὰ μὲν ὅμοια τῷ ἀνθρώπῳ μέρη τοῦ\nΚενταύρου ὑπὸ τῷ Σκορπίῳ κεῖσθαι, τὰ δὲ ἱππούραια\nὑπὸ ταῖς Χηλαῖς; παραπέμπει δὲ καὶ τοῦτο ὁ Ἄτταλος,\nὡς εὖ εἰρηκότος αὐτοῦ.\nἈκολούθως δὲ τούτοις ἠγνόηται καὶ τὸ ἐπιφερό-\nμενον παῤ αὐτοῦ·\nαὐτὰρ ὁ δεξιτερὴν αἰεὶ τανύοντι ἔοικενἀντία δινωτοῖο Θυτηρίου·\nμεταξὺ γὰρ τῆς δεξιᾶς χειρὸς καὶ τοῦ Θυ〈μια⟩τηρίου\nτό τε Θηρίον ὅλον κεῖται καὶ τοῦ Σκορπίου τὰ πλεῖστα\n\n\n\nμέρη. ἡ μὲν γὰρ δεξιὰ χεὶρ περὶ τὴν ηʹ μοῖραν· τῶν\nΧηλῶν κεῖται, τὸ δὲ Θυμιατήριον ὑπὸ τοῖς ἐσχάτοις\nμέρεσι τοῦ Σκορπίου, ὡς καὶ αὐτὸς ὁ Ἄρατος λέγει·\nαὐτὰρ ὑπʼ αἰθομένῳ κέντρῳ τέραος μεγάλοιο,Σκορπίου, ἄγχι νότοιο, Θυτήριον αἰωρεῖται.\nἘν δὲ τοῖς ἐξῆς περὶ τῶν τροπικῶν καὶ τοῦ ἰση-\nμερινοῦ καὶ τοῦ ζῳδιακοῦ κύκλου λέγων φησίν·\nαὐτοὶ δʼ ἀπλατέες καὶ ἀρηρότες ἀλλήλοισιπάντες, ἀτὰρ μέτρῳ γε δύω δυσὶν ἀντιφέρονται.\nγραφομένου δὴ διχῶς καὶ ἐν οἷς μέν· ,,αὐτοὶ δʼ\nἀπλατέες·, ἐν οἷς δέ· „αὐτοὶ δὲ πλατέες“, ὁ Ἄτταλός\nφησι βέλτιον εἶναι ,,αὐτοὶ δὲ πλατέες“. „καὶ γὰρ οἱ\n„ἀστρολόγοι, φησί, πλατεῖς ὑποτίθενται τούς τε τροπι-\n„κοὺς καὶ τὸν ἰσημερινὸν καὶ τὸν ζῳδιακὸν διὰ τὸ\n„τὸν ἥλιον τὰς τροπὰς μὴ ἀεὶ ἐπὶ τοῦ αὐτοῦ κύκλου\n,,πτοιεῖσθαι, ἀλλὰ ποτὲ μὲν νοτιώτερον, ποτὲ δὲ βορειό-\n„τερον.“ καὶ ὅτι γίνεται τοῦτο, καὶ Εὔδοξός φησι.\nλέγει γοῦν ἐν τῷ Ἐνόπτρῳ όὕτως· „φαίνεται δὲ\n„διαφορὰν τῶν κατὰ τὰς τροπὰς τόπων καὶ ὁ ἥλιος\n,,ποιούμενος, ἀδηλοτέραν δὲ πολλῷ καὶ παντελῶς\n„ὀλίγην.“\nΔοκεῖ δή μοι καὶ ἐν τούτοις ὁ Ἄτταλος ἀγνοεῖν,\nὑπολαμβάνων τὸν ἥλιον ποτὲ μὲν νοτιωτέρας, ποτὲ δὲ\nβορειοτέρας ποιεῖσθαι τὰς τροπάς, καὶ διὰ τοῦτο δεῖν\n\n\n\nτοὺς κύκλους πλατεῖς ὑποτίθεσθαι. εἰ γὰρ μὴ τὸν διὰ\nμέσων τῶν ζῳδίων φέρεται κύκλον ὁ ἥλιος, ἀλλὰ\nπαραλλάσσει τοῦτον πρὸς ἄρκτους καὶ πρὸς μεσημβρίαν,\nὡς καὶ ἡ σελήνη, δῆλον ὅτι καὶ ἡ ἀπὸ τῆς γῆς σκιὰ\nὁμοίως αὐτὸν παραλλάσσει. τούτου δὲ γινομένου ἔδει\nτὰς τῆς σελήνης ἐκλείψεις πολὺ διαφωνεῖν πρὸς τὰς\nσυντασσομένας ὑπὸ τῶν ἀστρολόγων προρρήσεις,\nὑποτιθεμένων γε δὴ αὐτῶν ἐν ταῖς πραγματείαις τὸ\nμέσον τῆς σκιᾶς φέρεσθαι ἐπὶ τοῦ διὰ μέσων τῶν\nζῳδίων κύκλου· οὐ διαφωνοῦσι δὲ πλέον ἢ δακτύλοις\nδυσί, σπανίως δὲ σφόδρα ποτὲ πρὸς τὰς χαριέστατα\nσυντεταγμένας πραγματείας. τό γε μὴν λέγειν τηλι-\nκοῦτον πλάτος ἔχειν καὶ τοὺς κύκλους ἴσον ἐστὶ τῷ\nἀπλατεῖς αὐτοὺς ὑποτίθεσθαι, χωρὶς τοῦ καὶ αὐτὸ\nτοῦτο ἄδηλον εἶναι, πότερον παρὰ τὴν τοῦ ἡλίου\nκίνησιν ἢ παρὰ τὴν τῆς σελήνης τὰ μεγέθη τῶν τῆς\nσελήνης ἐκλείψεων ἐπὶ τοσοῦτον διαφωνεῖ. ἔπειτα\nτοὺς τροπικούς μόνον διὰ τοῦτο πλατεῖς ὅ τε Ἄρατος\nἔλεγεν 〈ἂν〉 καὶ οἱ μαθηματικοὶ ὑπετίθεντο, τὸν δὲ\nἰσημερινὸν οὐκέτι. καθόλου τε οἶμαι τοὺς μαθημα-\nτικοὺς ἅπαντας τοὺς εἰρημένους 〈κύκλους〉 ἀπλατεῖς\nὑποτίθεσθαι, τούς τροπικοὺς καὶ τὸν ἰσημερινὸν καὶ\nτὸν ἀεὶ φανερὸν καὶ τὸν ἀεὶ ἀφανῆ. οὐδὲ γὰρ ἐπινοῆσαι\nδυνατόν ἐστι τούτους πλάτος ἔχοντας· τὸ γὰρ ἴδιον\nἑκάστου περινοητικὴν καὶ ἀπλατῆ γραμμὴν ἔχον\nθεωρεῖσθαι συμβέβηκεν. ἔτι δὲ καὶ ὅταν λέγωσι τὸν\nἰσημερινὸν καὶ τὸν ζῳδιακὸν τῶν μεγίστων εἶναι ἐν\n\n\n\nτῇ σφαίρᾳ κύκλων, καὶ διχοτομεῖσθαι τὴν σφαῖραν\nὑφʼ ἑκατέρου αὐτῶν, καὶ τὸ αὐτὸ κέντρον 〈εἶναι〉 τοῦ\nζῳδιακοῦ καὶ τοῦ ἰσημερινοῦ καὶ τοῦ ὁρίζοντος καὶ\nτοῦ μεσημβρινοῦ, καὶ τὸν ζῳδιακὸν ἐφάπτεσθαι τῶν\nτροπικῶν καθʼ ἓν σημεῖον, καὶ ἄλλα πλείονα τοιαῦτα,\nἀπλατεῖς αὐτοὺς καὶ διὰ τούτων σημαίνουσιν. οὐδὲν\nγὰρ τῶν προειρημένων ὑγιῶς ἂν λέγοιτο πλάτος αὐτῶν\nἐχόντων· ἰσημερίαν τε οὐκ ἂν ἐν μιᾷ ἡμέρᾳ ἦγεν, ἀλλʼ\nἐν πλείοσι· καὶ γὰρ ὁ ἥλιος πλείονας ἂν τῆς μιᾶς\nἡμέρας ἐν τῷ ἰσημερινῷ ἐποιεῖτο πλάτος γε δὴ ἔχοντος\nαὐτοῦ, τά τε γνωμονικὰ θεωρήματα πάντες γράφουσιν\nἀπλατεῖς πάντας τοὺς κύκλους ὑποτιθέμενοι, ὡς ἂν\nτῶν μὲν ὑπὸ τοῦ κέντρου τοῦ ἡλίου γραφομένων, τῶν\nδὲ ὑπὸ τῆς ἡμετέρας ὄψεως.\nὍτι δὲ καὶ ὁ Ἄρατος τοῖς μαθηματικοῖς ἀκολούθως\nἀπλατεῖς αὐτοὺς νοεῖ ὑπάρχοντας, μάθοι ἄν τις ἔκ τε\nτοῦ περὶ τοῦ ἰσημερινοῦ λέγειν·\nἐν δέ οἱ ἤματα νυξὶν ἰσαίεται ἀμφοτέρῃσιφθίνοντος θέρεος, τοτὲ δʼ εἴαρος ἱσταμένοιο·\nοὐ γὰρ ἐπὶ μίαν μόνον ἡμέραν ἰσημερίαν ἂν ἦγεν ἔν\nτε τῷ ἔαρι καὶ τῷ φθινοπώρῳ, ἀλλὰ καὶ πλείονας, εἰ\nπλάτος εἶχε· καί πάλιν ἐκ τοῦ ἐπὶ τοῦ τροπικοῦ λέγειν·\nτοῦ μέν, ὅσον τε μάλιστα, διʼ ὀκτὼ μετρηθέντοςπέντε μὲν ἔνδια στρέφεται καὶ ὑπέρτερα γαίης,τὰ τρία δʼ ἐν περάτῃ·\n\n\n\nπλάτος γὰρ ἔχοντος αὐτοῦ καὶ διαιρεθέντος εἰς ὀκτὼ\n〈οὐ〉 δυνατόν, εἶναι ὅλα τμήματα ἄνω τε καὶ κάτω\nἐγκεκλιμένου τοῦ κόσμου· ἀλλὰ μὴν καὶ περὶ τοῦ\nζῳδιακοῦ λέγων, ὁτὲ μὲν οὕτως·\nὅσσον δʼ ὀφθαλμοῖο βολῆς ἀποτείνεται αὐγή,ἑξάκις ἂν τόσση μιν ὑποδράμοι· αὐτὰρ ἑκάστηἴση μετρηθεῖσα δύω περιτέμνεται ἄστρα·\nὁτὲ δὲ οὕτως·\nτοῦ δʼ ὅσσον κοίλοιο κατʼ Ὠκεανοῖο δύηται,τόσσον ὑπὲρ γαίης φέρεται· πάσῃ δʼ ἐπὶ νυκτὶἓξ αἰεὶ δύνουσι δυωδεκάδες κύκλοιο,τόσσαι δʼ ἀντέλλουσι· τόσον δʼ ἐπὶ μῆκος ἑκάστηνὺξ αἰεὶ τετάνυσται, ὅσον τέ περ ἥμισυ κύκλουἀρχομένης ἀπὸ νυκτὸς ἀείρεται ὑψόθι γαίης·\nοὐ πλάτος ἔχοντα, ἀλλὰ τοὐναντίον ἀπλατῆ διειληφέναι\nμοι δοκεῖ. ἥ τε γὰρ βολὴ τοῦ ὀφθαλμοῦ εὐθεῖά ἐστι καὶ\nαὕτη ἑξάκι καταμετρεῖ τὸν μέγιστον καὶ ἀπλατῆ κύκλον,\nἀλλʼ οὐχὶ τὸν πλάτος ἔχοντα· τοῦ τε ζῳδιακοῦ καθʼ\nἑκάστην ἡμέραν καὶ νύκτα ἡμικύκλιον ἀνατέλλει καὶ\nδύνει, τοῦ ἡλίου ἐπὶ τοῦ ἀπλατοῦς καὶ διὰ μέσων\nτῶν ζῳδίων φερομένου· ἐπὶ γὰρ τοῦ πλάτος ἔχοντος\nοὐ δυνατὸν τοῦτο συμβαίνειν. καὶ ἐξ ἄλλων δὲ\n\n\n\nπλειόνων φανερός ἐστιν ὁ Ἄρατος ἀπλατεῖς τοὺς\nκύκλους ὑποτιθέμενος ἀκολούθως τοῖς μαθηματικοῖς.\nἘν δὲ τοῖς ἑξῆς περὶ τοῦ γαλαξίου κύκλου εἰπὼν\nἐπιφέρει, ὅτι ὄντων τεσσάρων κύκλων δύο τούτων\nἴσοι εἰσίν, οἱ δὲ δύο πολλῷ ἐλάσσονες, λέγων οὕτως·\nτῷ δʼ ἤτοι χροιὴν μὲν ἀλίγκιος οὐκέτι κύκλοςδινεῖται, τὰ δὲ μέτρα τόσοι πισύρων περ ἐόντωνοἱ δύο, τοὶ δέ σφεων μέγα μείονες εἱλίσσονται.\nοὐκ εὖ δέ μοι δοκεῖ λέγεσθαι οὐδὲ τοῦτο, ὅτι πολλῷ\nἐλάσσονές εἰσιν οἱ τροπικοὶ τοῦ ἰσημερινοῦ καὶ τοῦ\nζῳδιακοῦ· ἔλασσον γὰρ ἢ τῷ ια΄ μέρει λείπονται αὐτῶν.\nΠερὶ δὲ τῶν ἀστέρων, οἳ κεῖνται ἐφʼ ἑκατέρου τε\nτῶν τροπικῶν καὶ ἐπὶ τοῦ ἰσημερινοῦ, γράφει ὁ\nἌρατος τοῦτον τὸν τρόπον·\nτῶν ὁ μὲν ἐγγύθεν ἐστὶ κατερχομένου βορέαο.ἐν δέ οἱ ἀμφότεραι κεφαλαὶ Διδύμων φορέονται,ἐν δὲ τὰ γούνατα κεῖται ἀρηρότος Ἡνιόχοιο.\nαἱ μὲν οὖν κεφαλαὶ τῶν Διδύμων οὐ κεῖνται ἐπὶ τοῦ\nθερινοῦ τροπικοῦ. ὁ μὲν γὰρ θερινὸς τροπικὸς τοῦ\nἰσημερινοῦ βορειότερός ἐστι μοίραις ὡς ἔγγιστα κδ΄,\nτῶν δὲ Διδύμων ἡ μὲν ἑπομένη κεφαλὴ βορειοτέρα\nἐστὶ τοῦ ἰσημερινοῦ μοίραις λ΄, ἡ δὲ ἡγουμένη μοίραις\n\n\n\nλγʹ Ϟʹʹ· ὥστε τὴν μὲν πέμπτῳ μέρει ἑνὸς ζῳδίου\nβορειοτέραν εἶναι τοῦ θερινοῦ τροπικοῦ, τὴν δὲ τρίτῳ\nἔγγιστα μέρει. ὅ γε μὴν Ἡνίοχος οὐδὲ ἔχει ἐπὶ τῶν\nγονάτων ἀστέρας. εἰ δὲ τῶν μικρῶν τινας ἀμαυροὺς\nτίθησιν, ἀγνοεῖ· ἔγγιστα γὰρ ἐπὶ τοῦ τροπικοῦ οἱ\nπόδες αὐτοῦ κεῖνται· ὁ μὲν γὰρ ἐπὶ τοῦ ἀριστεροῦ\nβορειότερός ἐστι τοῦ ἰσημερινοῦ μοίραις κζʹ, ὁ δὲ ἐπὶ τοῦ\nδεξιοῦ μοίραις κγʹ Ϟʹʹ. οὐδὲ μὴν τοῦτʼ ἔστιν εἰπεῖν,\nὅτι τοὺς ὑφʼ ἡμῶν λεγομένους ἀστέρας ἐπὶ τῶν ποδῶν\nἐκεῖνος ἐπὶ τῶν γονάτων τίθησιν· ὃν γὰρ ἡμεῖς φαμεν\nεἶναι ἐπὶ τοῦ δεξιοῦ ποδός, κἀκεῖνος λέγει ἐν τούτοις·\nλαιοῦ δὲ κεράατος ἄκρονκαὶ πόδα δεξιτερὸν παρακειμένου Ἡνιόχοιοεἷς ἀστὴρ ἐπέχει.\nἙξῆς δέ φησι·\nλαιὴ δὲ κνήμη καὶ ἀριστερὸς ὦμος ἐπʼ αὐτοῦΠερσέως.\nπολὺ δὲ καὶ ἐν τούτοις ἀποσφάλλεται τῆς ἀληθείας.\nὁ γὰρ ἐν μέσῳ τῷ σώματι τοῦ Περσέως λαμπρὸς ἀστὴρ\nβορειότερός ἐστι τοῦ ἰσημερινοῦ μοίραις μʹ· τοῦ τρο-\nπικοῦ ἄρα βορειότερός ἐστι μοίραις ιϚʹ, ὅ ἐστι πλεῖον\nἥμισυ μέρος ζῳδίου. πολλῷ ἄρα μᾶλλον ὁ ἀριστερὸς\nὦμος βορειότερός ἐστι τοῦ θερινοῦ τροπικοῦ· κεῖται\nγὰρ ὁ Περσεύς τῇ θέσει, ὥστε τὰ μὲν πρὸς τῇ κεφαλῇ\nμέρη εἶναι αὐτοῦ πρὸς ἄρκτους, τούς δὲ πόδας πρὸς\nμεσημβρίαν, μικρὸν πρὸς ἀνατολὰς τῆς κεφαλῆς ἀπο-\nκλινούσης.\nΠερὶ δὲ τῆς Ἀνδρομέδας φησίν·\n\n\n\nἈνδρομέδης 〈δὲ〉 μέσην ἀγκῶνος ὕπερθενδεξιτερὴν ἐπέχει.\nἀγνοεῖ δὲ καὶ κατὰ τοῦτο· καὶ γὰρ οἱ ἐν τῷ δεξιῷ\nαὐτῆς ὤμῳ βορειότεροί εἰσι τοῦ τροπικοῦ· τριῶν γὰρ\nὄντων ἀστέρων ὁ νοτιώτερος αὐτῶν βορειότερός ἐστι\nτοῦ ἰσημερινοῦ πλεῖον μοίραις λʹ. τῶν δὲ ἐν τῇ δεξιᾶ\nχειρὶ τριῶν ὁ πρὸς μεσημβρίαν βορειότερός ἐστι τοῦ\nἰσημερινοῦ μοίραις λβʹ. δῆλον οὖν ἐκ τούτων, ὅτι ὁ\nἀγκὼν βορειότερός ἐστιν ἱκανῶς τοῦ τροπικοῦ, καὶ οὐ\nνοτιώτερος, ὡς Ἀρατός φησιν.\nἙξῆς δὲ λέγει·\nὁπλαὶ δʼ Ἵππειοι καὶ ὑπαύχενον Ὀρνίθειονἄκρῃ σὺν κεφαλῇ.\nτίνας μὲν οὖν ἀστέρας ἐτίθει ἐπὶ ταῖς ὁπλαῖς τοῦ\nἽππου, ἄδηλον. ἐκ μέντοι τῶν ἐπὶ τοῦ Ὄρνιθος λεγο-\nμένων οὕτως·\nκατὰ δεξιὰ χειρὸςΚηφείης ταρσοῖο τὰ δεξιὰ πείρατα φαίνων,λαιῇ δὲ πτέρυγι σκαρθμὸς παρακέκλιται Ἵππου·\nδόξειεν ἂν συνεγγίζειν τῇ ἀληθείᾳ. ὁ γὰρ ἐν ἄκρᾳ\nτῇ 〈ἀριστερᾷ〉 πτέρυγι βορειότερός ἐστι τοῦ ἰσημερινοῦ\nμοίραις κγʹ. τοῦ δὲ Ὄρνιθος τὸ μὲν ῥύγχος βορειό-\nτερόν ἐστι τοῦ ἰσημερινοῦ μοίραις κεʹ καὶ κʹʹ, ὁ δὲ\nἐχόμενος αὐτοῦ καὶ ὡς ἂν ἐν τῷ λάρυγγι κείμενος\nβορειότερός ἐστι τοῦ ἰσημερινοῦ μοίραις λαʹ. δῆλον\n\n\n\nοὖν ὅτι οὔτε ἡ κεφαλὴ τοῦ Ὄρνιθος οὔτε ὁ τράχηλος\nδύναται ἐπὶ τοῦ θερινοῦ τροπικοῦ κεῖσθαι κύκλου.\nἙξῆς δέ φησι·\nκαλοί τʼ Ὀφιούχεοι ὦμοιαὐτὸν δινεύονται ἐληλάμενοι περὶ κύκλον.\nἐν δὲ τούτοις τελέως ἀγνοεῖ· τῶν γὰρ τοῦ Ὀφιούχου\nὤμων ὁ μὲν δεξιὸς πολλῷ ἔγγιον κεῖται τοῦ ἰση-\nμερινοῦ ἤπερ τοῦ τροπικοῦ, ὁ δὲ ἀριστερὸς τρίτῳ\nμέρει ἑνὸς ζῳδίου νοτιώτερός ἐστι τοῦ τροπικοῦ· ὁ\nμὲν γὰρ δεξιὸς ὦμος βορειότερός ἐστι τοῦ ἰσημερινοῦ\nμοίραις ἔγγιστα ζʹ, ὁ δὲ ἀριστερὸς ὡς ἔγγιστα μοίραις ιεʹ.\nἙξῆς δέ φησιν·\nἡ δʼ ὀλίγον φέρεται νοτιωτέρη, οὐδʼ ἐπιβάλλει,Παρθένος· ἀλλὰ Λέων καὶ Καρκίνος, οἱ μὲν ἅμʼἄμφωἑξείης κέαται βεβλημένοι, αὐτὰρ ὁ κύκλοςτὸν μὲν ὑπὸ στῆθος καὶ γαστέρα μέχρι παῤ αἰδῶτέμνει, τὸν δὲ διηνεκέως ὑπένερθε χελείου,Καρκίνον, ἧχι μάλιστα διχαιόμενόν κε νοήσαιςὀρθόν, ἵνʼ ὀφθαλμοὶ κύκλου ἑκάτερθεν ἴοιεν.\nταῦτά μοι δοκεῖ συμφώνως τοῖς φαινομένοις εἰρηκέναι·\nτῶν τε γὰρ ἐν τῷ στήθει τοῦ Λέοντος ὁ μὲν νοτιώτατος\nκαὶ λαμπρότατος, ὃν δή τινες ἐν τῇ καρδίᾳ τιθέασι,\nμικρῷ νοτιώτερός ἐστι τοῦ τροπικοῦ· ὁ δὲ μετὰ τοῦτον\nπρὸς [τὰς] ἄρκτους αὐτοῦ κείμενος μικρῷ βορειότερός\nἐστι τοῦ θερινοῦ τροπικοῦ· καὶ τῶν ἐν τοῖς μηροῖς\nκαὶ σκέλεσι τοῦ Λέοντος τεσσάρων λαμπρῶν ὁ μὲν\n\n\n\nδεύτερος ἀπʼ ἄρκτου ἐν τοῖς μηροῖς κείμενος βορειό-\nτερός ἐστι τοῦ τροπικοῦ, ὁ δὲ τρίτος καὶ ἐν τοῖς σκέλεσι\nκείμενος νοτιώτερός ἐστι τοῦ τροπικοῦ. δῆλον οὖν\nὅτι διὰ μήκους ὑπʼ αὐτοῦ ὁ Δέων τέμνεται ὑπὸ τὸ\nστῆθος καὶ τὴν λαγόνα. τῶν δʼ ἐν τῷ Καρκίνῳ ἀστέ-\nρων τῶν περὶ τὸ Νεφέλιον κειμένων τεσσάρων ὁ μὲν\n〈νοτιώτερος τῶν ἀπὸ δύσεως〉 νοτιώτερός ἐστι τοῦ\nτροπικοῦ οὐκ ἔλασσον ἢ μοίρᾳ αʹ, ὁ δὲ βορειότερος\nαὐτῶν βορειότερός ἐστι τοῦ θερινοῦ τροπικοῦ 〈οὐκ〉\nἔλασσον ἢ μοίρᾳ αʹ. τῶν δʼ ἀπʼ ἀνατολῆς περὶ τὸ\nΝεφέλιον κειμένων δύο ἀστέρων ὁ μὲν νοτιώτερος ἐπʼ\nαὐτοῦ σχεδὸν κεῖται τοῦ τροπικοῦ, ὁ δὲ βορειότερος\n[καὶ] πρὸς [τὰς] ἄρκτους αὐτοῦ ἀπέχει μοίρας ὡς\nἔγγιστα βʹ Ϟʹʹ. δῆλον οὖν ὅτι καὶ τὸ περὶ τὸν Καρ-\nκίνον συμφώνως ἔγγιστα ἀποδέδωκε τοῖς φαινομένοις.\nΔιαληπτέον μέντοι γε, ὅτι τὰ περὶ τοῦ Καρκίνου\nκαὶ τοῦ Λέοντος καὶ 〈τῆς〉 Παρθένου καὶ 〈τὰ περὶ〉 τοὺς\nτοῦ Ἵππου πόδας, ἔτι δὲ καὶ τὰ περὶ τὸν Περσέα καὶ\nτὰ γόνατα τοῦ Ἡνιόχου καὶ τὰς κεφαλὰς τῶν Διδύμων\nἔτι πρότερον Ἀράτου Εὔδοξος ἀναγέγραφεν, ᾧ καὶ\nνομίζομεν κατηκολουθηκέναι τὸν Ἄρατον. τοῦ μέντοι\nγε Ὀφιούχου τὴν κεφαλήν, καὶ οὐχὶ τοὺς ὤμους, φησὶν\nΕὔδοξος ἐπὶ τοῦ τροπικοῦ κεῖσθαι, ὅπερ ἐστὶ μὲν καὶ\nαὐτὸ ψεῦδος· συνεγγίζει μέντοι τῷ τροπικῷ ἡ κεφαλὴ\nμᾶλλον ἢ οἱ ὦμοι· νοτιωτέρα γάρ ἐστι τοῦ θερινοῦ τρο-\nπικοῦ μοίραις ὡς ἔγγιστα ζʹ. τοῦ δὲ Ὄρνιθος ὁ Εὔδοξός\nφησι τὸν αὐχένα καὶ τὴν ἀριστερὰν πτέρυγα κεῖσθαι\nἐπὶ τοῦ τροπικοῦ, τῆς δὲ Ἀνδρομέδας τὴν δεξιὰν χεῖρα.\nδῆλον οὖν ἐκ τῶν εἰρημένων, ἐφʼ ὅσον καὶ ἐν τούτοις\nμᾶλλον ὁ ἕτερος αὐτῶν παρὰ τὸν ἕτερον διαλλάττει.\nἰδίᾳ δὲ ὁ Εὔδοξος τὸν αὐχένα τοῦ Ὄφεως, ὃν ἔχει ὁ\nὈφιοῦχος, καὶ τὴν δεξιὰν χεῖρα τοῦ Ἐνγόνασί φησιν\nἐπὶ τοῦ τροπικοῦ κεῖσθαι, ὅπερ καὶ συνεγγίζει τῷ\nφαινομένῳ.\nΠερὶ δὲ τῶν ἐπὶ τοῦ χειμερινοῦ τροπικοῦ ὁ μὲν\nἌρατός φησιν οὕτως·\nἄλλος δʼ ἀντιόωντι νότῳ μέσον Αἰγοκερῆατέμνει καὶ πόδας Ὑδροχόου καὶ Κήτεος οὐρήν·ἐν δέ οἵ ἐστι Λαγωός· ἀτὰρ Κυνὸς οὐ μάλα πολλὴναἴνυται, ἀλλʼ ὁπόσην ἐπέχει ποσίν· ἐν δέ οἱ Ἀργὼκαὶ μέγα Κενταύροιο μετάφρενον, ἐν δὲ τὸ κέντρονΣκορπίου, ἐν καὶ τόξον ἀγαυοῦ Τοξευτῆρος.\nτὰ μὲν οὖν ἄλλα πάντα συμφωνεῖ τοῖς φαινομένοις·\nοἱ μέντοι γε ἐν τῷ κέντρῳ τοῦ Σκορπίου νοτιώτεροί\nεἰσι τοῦ χειμερινοῦ τροπικοῦ πλέον ἢ μοίραις ηʹ,\nμᾶλλον οὖν τὰ μέσα τοῦ Σκορπίου ἐπὶ τοῦ χειμερινοῦ\nτροπικοῦ κεῖται κύκλου.\nὉ δὲ Εὔδοξος τὰ μὲν ἄλλα ὁμοίως τούτῳ ἀπο-\nφαίνεται. τοῦ δὲ Ποταμοῦ τὴν καμπήν φησι κεῖσθαι\nἐπὶ τοῦ τροπικοῦ καὶ τοῦ Κυνὸς τοὺς πόδας καὶ τὴν\nοὐράν. κεῖσθαι δʼ ἐπʼ αὐτοῦ φησι καὶ τὸ Θηρίον, ὃ\nἔχει ὁ Κένταυρος. ἀγνοεῖ δὲ κατὰ τοῦτο· πολλῷ γὰρ\nνοτιώτερόν ἐστι τὸ Θηρίον τοῦ χειμερινοῦ τροπικοῦ.\nΠερὶ δὲ τοῦ ἰσημερινοῦ ὁ μὲν Ἄρατος οὕτως λέγει·\n\n\n\nσῆμα δέ τοι Κριὸς Ταύροιό τε γούνατα κεῖται,Κριὸς μὲν κατὰ μῆκος ἐληλάμενος διὰ κύκλου,Ταύρου δὲ σκελέων, ὅσση περιφαίνεται ὀκλάς.\nἐν δὲ τούτοις ἠγνόηται τὰ περὶ τὸν Κριόν· ὅλος γὰρ\nβορειότερός ἐστι τοῦ ἰσημερινοῦ· μόνος δὲ ὁ ἐν τοῖς\nὀπισθίοις ποσὶν αὐτοῦ κείμενος ἀστὴρ ἐπʼ αὐτοῦ τοῦ\nἰσημερινοῦ φέρεται.\nἙξῆς δέ φησιν·\nἐν δέ τέ οἱ ζώνη ἐυφεγγέος Ὠρίωνοςκαμπή τʼ αἰθομένης Ὕδρης, ἔνι οἱ καὶ ἐλαφρὸςΚρητήρ, ἐν δὲ Κόραξ.\nἡ μὲν οὖν τοῦ Ὠρίωνος ζώνη κεῖται ἐπὶ τοῦ ἰσημερινοῦ·\nἡ δὲ σπεῖρα τοῦ Δράκοντος καὶ ὁ Κρατὴρ καὶ ὁ Κόραξ\nπολλῷ νοτιώτεροί εἰσι τοῦ ἰσημερινοῦ, πλὴν εἰ ἄρα τὰ\nπρὸς τὴν οὐρὰν τοῦ Κόρακος συνεγγίζει τῷ ἰσημερινῷ.\nἜνι δέ, φησίν, ἀστέρες οὐ μάλα πολλοὶ\nΧηλάων· ἐν τῷ δʼ Ὀφιούχεα γούνατα κεῖται.\nτῶν μὲν οὖν Χηλῶν ὁ ἐν τῇ βορείᾳ χηλῇ λαμπρὸς\nἀστὴρ μόνος συνεγγίζει τῷ ἰσημερινῷ, οἱ δὲ λοιποὶ\nπολλῷ νοτιώτεροί εἰσιν αὐτοῦ. τὰ δὲ γόνατα τοῦ\nὈφιούχου νοτιώτερά ἐστι τοῦ ἰσημερινοῦ, τὸ μὲν ἀρι-\nστερὸν μοίραις γʹ Ϟʹʹ, τὸ δὲ δεξιὸν πλεῖον ἢ μοίραις ιʹ.\nἙξῆς δέ φησιν·\nοὐ μὴν Αἰητοῦ ἀπαμείρεται, ἀλλὰ μάλʼ ἐγγὺςΖηνὸς ἀητεῖται μέγας ἄγγελος· ἡ δὲ κατʼ αὐτὸνἹππείη κεφαλὴ καὶ ὑπαύχενον εἱλίσσονται.\nσυνεγγίζει δὲ καὶ ταῦτα τῇ ἀληθείᾳ.\nὉ δὲ Εὔδοξος τὰ μὲν ἄλλα ὁμοίως εἴρηκε. τῶν\nδὲ Χηλῶν τὰ μέσα φησὶν ἐπὶ τοῦ ἰσημερινοῦ κεῖσθαι,\nτοῦ δὲ Ἀετοῦ τὴν ἀριστερὰν πτέρυγα, τοῦ δὲ Ἵππου\nκαὶ τὴν ὀσφύν, καὶ ἔτι τῶν Ἰχθύων τὸν βορειότερον\nαὐτῶν. οὔτε δὲ ὁ Ἀετὸς ἐπιβάλλει τῷ ἰσημερινῷ, ὅ\nτε ἐπὶ τῆς ὀσφύος τοῦ Ἵππου βορειότερός ἐστι τοῦ\nἰσημερινοῦ πλεῖον ἢ μοίραις γʹ Ϟʹʹ. ὅ γε μὴν βορειό-\nτερος τῶν Ἰχθύων βορειότερός ἐστι τοῦ ἰσημερινοῦ\nἔγγιστα μοίραις ιʹ.\nὉ δὲ Ἄτταλος περὶ τῶν ἐν τοῖς εἰρημένοις κύκλοις\nἀστέρων τὸν μὲν κατὰ μέρος λόγον παραπέμπει, γράφει\nδὲ ταῦτα· „ἐν οἷς δὲ διασαφεῖ, διὰ τίνων ἀστέρων\n„ἕκαστος τῶν τριῶν παραλλήλων διήκει, ὅτι παρα-\n,,πέμπει ὁλοσχερῶς, οὐ δυναμένων διέρχεσθαι τῶν\n„κύκλων διʼ ὧν φησιν ἀστέρων αὐτοὺς διήκειν, διὰ\n„τὸ παρηκολουθηκέναι σε διὰ τῆς διόπτρας ἐπεσκεμ-\n,,μένον αὐτά, παρῆκα νῦν διασαφεῖν.“ πρῶτον μὲν\nοὖν ἔδει καὶ τῶν λοιπῶν χάριν τῶν φιλομαθούντων,\nεἴπερ παρηκολούθει, ὑποδεῖξαι, τίνες τε αὐτῶν νοτι-\nώτεροι καὶ βορειότεροι ἐφαίνοντο τοῦ θερινοῦ τρο-\nπικοῦ καὶ πόσῳ· ἔπειτα πρὸς τὸ αὐτὸ τοῦτο μόνον\nκατανοῆσαι, διότι οὐ φέρονται κύκλοι διὰ τῶν εἰρη-\nμένων ἀστέρων, οὐ χρεία διόπτρας· πολλῷ γὰρ τῶν\nμὲν νοτιωτέρων ὑπαρχόντων, τῶν δὲ βορειοτέρων,\nαὐτόθεν ἀναβλέψαντι φανερὸν γίνεται, διότι οὐ δυνατὸν\nδιὰ τῶν λεγομένων ἀστέρων γραφῆναι ἢ τὸν ἰσημερινὸν\nἢ παράλληλόν τινα τούτῳ κύκλον.\nΧωρὶς δὲ τῶν εἰρημένων τριῶν κύκλων ὁ Εὔδοξος\nκαὶ τοὺς ἐπὶ τοῦ ἀρκτικοῦ κύκλου κειμένους ἀστέρας\nδιασαφεῖ. καί φησιν ἐπʼ αὐτοῦ κεῖσθαι τόν τε ἀρι-\nστερὸν ὦμον τοῦ Ἀρκτοφύλακος, καὶ τὰ ἄνωθεν τοῦ\nΣτεφάνου, καὶ τὴν κεφαλὴν τοῦ διὰ τῶν Ἄρκτων\nὌφεως, τῆς δὲ Λύρας καὶ τῆς δεξιᾶς πτέρυγος τοῦ\nὌρνιθος τὰ ἄνωθεν, τοῦ δὲ Κηφέως τὸ στῆθος, τῆς\nδὲ Κασσιεπείας τὰ ἄνωθεν· εἶτα ὑπὸ τοὺς ἐμπροσθίους\nπόδας τῆς Μεγάλης Ἄρκτου 〈μεταξὺ τῆς Ἄρκτου〉 καὶ\nτοῦ Λέοντος ἄχρι πρὸς τὸν ὦμον τοῦ Ἀρκτοφύλακος\n〈φέρεσθαι αὐτόν.〉\n〈Ὁ μὲν οὖν ἀριστερὸς ὦμος τοῦ Ἀρκτοφύλακος\nνοτιώτερός ἐστι τοῦ ἀεὶ φανεροῦ τοῦ ἐν τοῖς περὶ τὴν\nἙλλάδα τόποις πλεῖον ἢ μοίραις δ΄. ἀπὸ γὰρ τοῦ\nβορείου πόλου ἀπέχει μοίρας μα΄ δ΄΄ ὁ δὲ ἀεὶ φανερὸς\nκύκλος ἀπέχει μοίρας λζ΄. „τὰ δὲ ἄνωθεν τοῦ Στε-\nφάνου καὶ τῆς Λύρας ὁλοσχερέστερον εἴρηται· οὐ\nγὰρ συνεγγίζει ταῦτα τῷ ἀεὶ φανερῷ κύκλῳ, ἀλλʼ\nἑκάτερον αὐτῶν πολλῷ νοτιώτερόν ἐστιν· ὁ μὲν γὰρ\nβορειότερος τῶν ἐν τῇ Λύρᾳ ἀπέχει ἀπὸ τοῦ βορείου\nπόλου μοίρας μθ΄. ἡ δὲ κεφαλὴ τοῦ διὰ τῶν Ἄρκτων\nὌφεως βορειοτέρα μέν, ἐγγὺς δὲ τοῦ ἀεὶ φανεροῦ\nκύκλου φέρεται· ὁ γὰρ νοτιώτερος αὐτῶν καὶ ἐπὶ τοῦ\nἀριστεροῦ κροτάφου κείμενος ἀπέχει ἀπὸ τοῦ πόλου\nμοίρας λζ΄, ὅσας καὶ ὁ ἀεὶ φανερὸς κύκλος. τοῦ δὲ\nΚηφέως τὸ στῆθος βορειότερόν ἐστι τοῦ ἀεὶ φανεροῦ\n\n\n\nκύκλου, ὡς πρότερον ὑποδεδείχαμεν. τῆς 〈δὲ〉 δεξιᾶς\nπτέρυγος τοῦ Ὄρνιθος τὰ ἄνωθεν καὶ τῆς Κασσιεπείας\nὁ ποὺς ἐπὶ τοῦ 〈ἀεὶ〉 φανεροῦ κύκλου φέρεται· ὁ μὲν\nγὰρ βορειότερος τῶν ἐν ἄκρᾳ τῇ δεξιᾷ πτέρυγι ἀπέχει\nἀπὸ τοῦ βορείου πόλου μοίρας μ΄· ὁ δὲ βορειότερος τῶν\nἐν τῇ Κασσιεπείᾳ, ὅς ἐστιν ἐν τοῖς ποσίν, ἀπέχει ἀπὸ\nτοῦ πόλου μοίρας λη΄. καὶ οἱ πόδες δὲ τῆς Μεγάλης\nἌρκτου βορειότεροι φέρονται τοῦ ἀεὶ φανεροῦ κύκλου.\nὁ μὲν γὰρ ἡγούμενος αὐτῶν ἀπέχει ἀπὸ τοῦ βορείου\nπόλου περὶ μοίρας κδ΄, ὁ δὲ ἑπόμενος περὶ μοίρας κε.\nεὐλόγως οὖν φησι τὸν ἀεὶ φανερὸν „φέρεσθαι μεταξὺ\nτῆς Ἄρκτου καὶ τοῦ Λέοντος“.\nἘπὶ δὲ τοῦ ἀεὶ ἀφανοῦς κύκλου τὰ μὲν ἐπʼ αὐτοῦ\nφερόμενα ἄστρα οὐχ ὁρᾶται· „ἐγγυτάτω δέ, φησίν,\n,,αὐτοῦ ἐστι τοῦ τε ὕδατος τοῦ Ποταμοῦ τὰ ἄκρα καὶ\n„τῆς Ἀργοῦς τὸ ἔδαφος καὶ τὸ πηδάλιον· εἶτα τὸ Θηρίον\n„καὶ τὸ Θυμιατήριον· ἔτι δὲ τοῦ Τοξότου τὰ ὀπίσθια\n,,σκέλη. ὁ δὲ ἐξ Αἰγύπτου ὁρώμενος ἀστήρ ἐστιν ἐν αὐτῷ.“\nΤούτων δὲ τὰ μὲν ἄλλα, ἐπεὶ κατὰ συνεγγισμὸν\nεἴρηται, οὐκ ἂν διστάζοιτο. ὁ δὲ καλούμενος Κάνωπος\nοὐκ ὀρθῶς λέγεται ἐν αὐτῷ τῷ ἀφανεῖ κύκλῳ φέρεσθαι·\nἔστι γὰρ οὗτος ὁ νοτιώτερος τῶν ἐν τῷ Πηδαλίῳ καὶ\nλαμπρός. ἀπέχει δὲ οὗτος ἀπὸ τοῦ 〈νοτίου〉 πόλου\nπερὶ μοίρας λη΄ ??. ὁ δὲ ἐν Ἀθήναις ἀεὶ ἀφανὴς\nκύκλος ἀπέχει ἀπὸ τοῦ πόλου περὶ μοίρας λζ΄, ὁ δὲ\nἐν Ῥόδῳ περὶ μοίρας λϚ΄. δῆλον οὖν ὅτι ὁ ἀστὴρ\nοὗτος βορειότερός ἐστι τοῦ ἐν τῇ Ἑλλάδι ἀφανοῦς\nκύκλου καὶ δύναται ὑπὲρ γῆς φερόμενος βλέπεσθαι.\nκαὶ δὴ καὶ θεωρεῖται ἐν τοῖς περὶ τὴν Ῥόδον τόποις.\nΠάλιν δὲ ὁ Εὔδοξος διασαφεῖ καὶ τοὺς ἐπὶ τῶν\nκολούρων λεγομένων κύκλων κειμένους ἀστέρας καί\nφησιν ἐπὶ μὲν τοῦ ἑνὸς αὐτῶν κεῖσθαι τὸ μέσον τῆς\nΜεγάλης Ἄρκτου, καὶ τοῦ Καρκίνου τὸ μέσον, καὶ\nτὸν αὐχένα τοῦ Ὕδρου, καὶ τῆς Ἀργοῦς τὸ μεταξὺ τῆς\nτε πρύμνης καὶ τοῦ ἱσιοῦ· εἶτα μετὰ τὸν ἀφανῆ πόλον\nτὴν οὐρὰν τοῦ Νοτίου Ἰχθύος, καὶ τὸ μέσον τοῦ\nΑἰγόκερω, καὶ τὸ μέσον τοῦ Ὀϊστοῦ· τοῦ δὲ Ὄρνιθος\nδιὰ τοῦ αὐχένος καὶ τῆς δεξιᾶς πτέρυγος καὶ διὰ τῆς\nἀριστερᾶς χειρὸς τοῦ Κηφέως γράφεσθαι αὐτόν, καὶ\nδιὰ τῆς καμπῆς τοῦ Ὄφεως, καὶ παρὰ τὴν οὐρὰν τῆς\nΜικρᾶς Ἄρκτου.\nΠερὶ μὲν οὖν τῆς Ἄρκτου ὁλοσχερῶς ἀγνοεῖ· οἱ\nγὰρ ἡγούμενοι αὐτῆς, ὁ ἐν τῇ κεφαλῇ καὶ ὁ ἐν τοῖς\nἐμπροσθίοις ποσίν, ἀμφότεροι ἐν τῷ τοῦ Λέοντος\nδωδεκατημορίῳ κεῖνται. πῶς οὖν δυνατὸν τὸ μέσον\nτῆς Ἄρκτου ἐν τῇ ἀρχῇ τοῦ Καρκίνου κεῖσθαι; τῆς\nδὲ κεφαλῆς τοῦ Ὕδρου οἱ ἡγούμενοι ἐπέχουσι Καρκίνου\nπλεῖον ἢ μοίρας ι΄. δῆλον οὖν ὅτι πολλῷ πλεῖον\nὑπολείπεται τοῦ εἰρημένου κύκλου ὁ αὐχὴν τοῦ Ὕδρου.\nπερὶ δὲ τῆς Ἀργοῦς οὐχ ὑγιῶς εἴρηται. τῶν δʼ ἐν τῇ\nοὐρᾷ τοῦ Νοτίου Ἰχθύος ὁ μάλιστα ἡγούμενος ἐπέχει\nτοῦ Αἰγόκερω πλεῖον ἢ μοίρας κγ΄· τοσοῦτον ἄρα\nὑπολείπεται τοῦ προειρημένου κύκλου καὶ οὐκ ἐπʼ\nαὐτοῦ φέρεται. ὁ δὲ Ὀϊτὸς ὅλος ὑπολείπεται τοῦ\nπροειρημένου κύκλου καὶ οὐ διὰ μέσου τέμνεται ὑπʼ\nαὐτοῦ· ὁ γὰρ ἡγούμενος ἐν αὐτῷ ἀστὴρ ἐπέχει τοῦ\nΑἰγόκερω μοῖραν α΄· οὐκ ἄρα δυνατὸν διχοτομεῖσθαι\nαὐτὸν ὑπὸ τοῦ προειρημένου κύκλου. ὁμοίως δὲ καὶ\n\n\n\nὁ Ὄρνις ὅλος πρὸς ἀνατολὰς κεῖται τοῦ εἰρημένου\nκύκλου· ὁ γὰρ ἡγούμενος ἐν αὐτῷ καὶ ἐπʼ ἄκρου τοῦ\nῥύγχους ἐπέχει 〈τοῦ Αἰγόκερω〉 μοίρας α΄ Ϟ″· τῶν\nδὲ ἐν ἄκρᾳ τῇ δεξιᾷ πτέρυγι ὁ μάλιστα πρὸς δύσιν\nκείμενος ἐπέχει τοῦ Αἰγόκερω πλεῖον ἢ μοίρας Ϛ΄ Ϟ″·\nοὐκ ἄρα δυνατὸν οὔτε τὸν αὐχένα τοῦ Ὄρνιθος οὔτε\nτὴν δεξιὰν πτέρυγα αὐτοῦ ἐπὶ τοῦ εἰρημένου κύκλου\nκεῖσθαι. τοῦ γε μὴν Κηφέως ἡ ἀριστερὰ χεὶρ πολὺ\nὅλως παραλλάσσει τὸν εἰρημένον κύκλον πρὸς ἀνατολάς·\nκαὶ γὰρ οἱ ἐν τῇ κεφαλῇ αὐτοῦ οἱ ἡγούμενοι μάλιστα\nτοῦ Ὑδροχόου ἐπέχουσι πλεῖον ἢ μοίρας ι΄, ὁ δὲ ἐν\nτῇ ἀριστερᾷ χειρὶ λαμπρὸς ἀστήρ, ὃν ἐν τῷ ὤμῳ τινὲς\nτιθέασι, τοῦ Ὑδροχόου ἐπέχει μοίρας κε΄· παρὰ μικρὸν\nοὖν δύο ζῴδια παραλλάσσει. περὶ μέντοι τῆς καμπῆς\nτοῦ Ὄφεως καὶ τῆς οὐρᾶς τῆς Μικρᾶς Ἄρκτου ὀρθῶς\nἀπεφήνατο.\nΕν δὲ τῷ ἑτέρῳ κολούρῳ φησὶ κεῖσθαι πρῶτον\nμὲν τὴν ἀριστερὰν χεῖρα τοῦ Ἀρκτοφύλακος καὶ τὰ\nμέσα αὐτοῦ κατὰ μῆκος· εἶτα τὰ μέσα τῶν Χηλῶν\nκατὰ πλάτος καὶ τοῦ Κενταύρου τὴν δεξιὰν χεῖρα καὶ\nτὰ ἐμπρόσθια γόνατα· μετὰ δὲ τὸν ἀφανῆ πόλον 〈τὴν〉\nκαμπήν τε τοῦ Ποταμοῦ καὶ 〈τοῦ〉 Κήτους τὴν κεφαλὴν\nκαὶ τοῦ Κριοῦ τὰ νῶτα κατὰ πλάτος καὶ τοῦ Περσέως\nτὴν κεφαλὴν καὶ τὴν δεξιὰν χεῖρα.\nἩ μὲν οὖν ἀριστερὰ χεὶρ τοῦ Ἀρκτοφύλακος ὑπο-\nλείπεται τοῦ εἰρημένου κύκλου ὡς ἥμισυ μέρος ζῳδίου\nκαὶ οὐκ ἐπʼ αὐτοῦ φέρεται τοῦ διὰ τῶν ἰσημερινῶν\nσημείων κύκλου, ὡς Εὔδοξός φησιν· ὁ γὰρ ἡγούμενος\n\n\n\nτῶν ἐν αὐτῇ ἐπέχει Χηλῶν πλεῖον ἢ μοίρας ιγ΄.\nἀγνοεῖ δὲ καὶ μέσον αὐτοῦ τὸ σῶμα κατὰ μῆκος ὑπὸ\nτοῦ εἰρημένου κύκλου τέμνεσθαι λέγων· ὁ μὲν γὰρ\nἐπὶ τῆς κεφαλῆς ἀστὴρ ἐπέχει Χηλῶν περὶ μοίρας ιϚ΄\nκαὶ δίμοιρον, ὁ δὲ ἐν τῷ δεξιῷ ποδὶ ἐπέχει Χηλῶν\nπερὶ μοίρας κδ΄ Ϟ″ δ″, ὁ δὲ ἐν τῇ ζώνῃ λαμπρὸς\nἐπέχει Χηλῶν περὶ μοίρας ιδ΄ καὶ γ″. ὁ δὲ ἐν τῇ\nδεξιᾷ χειρὶ τοῦ Κενταύρου ὑπολείπεται τοῦ εἰρημένου\nκύκλου περὶ τέταρτον μέρος ζῳδίου· ἐπέχει γὰρ Χηλῶν\nμοίρας η΄. ἡ δὲ κεφαλὴ τοῦ Κήτους ὑπολείπεται μὲν\nτοῦ προειρημένου κύκλου, οὐ πολὺ δέ ὁ γὰρ Σύν-\nδεσμος τῶν Ἰχθύων, ὃς κεῖται κατὰ τὴν κεφαλὴν τοῦ\nΚήτους ἐπὶ τῆς λοφίας αὐτοῦ, ἐπέχει Κριοῦ μοίρας\nγ΄ δ″. καὶ μὴν οὐδὲ τοῦ Κριοῦ τὰ νῶτα ἐπὶ τοῦ\nεἰρημένου κύκλου κεῖται, ἀλλὰ ὑπολείπεται πλεῖον ἢ\nτρίτον μέρος ζῳδίου· ὁ γὰρ ἐν μέσῳ τῷ νώτῳ αὐτοῦ\nκείμενος ἀστὴρ ἐπέχει Κριοῦ μοίρας ια΄ Ϟ″. ὁμοίως δὲ\nκαὶ τοῦ Περσέως ἥ τε δεξιὰ χεὶρ καὶ ἡ κεφαλὴ ὑπολεί-\nπονται τοῦ εἰρημένου κύκλου περὶ τρίτον μέρος ζῳδίου.\nΤοῖς προειρημένοις, ὦ Αἰσχρίων, περὶ τῶν ὑπὸ\nἈράτου καὶ Εὐδόξου καταγεγραμμένων ἐν τοῖς Φαινο-\n\n\n\nμένοις συνάψωμεν νῦν τὸν περὶ συνανατολῆς καὶ\nσυγκαταδύσεως τῶν ἄστρων λόγον, ὑποδεικνύντες, ὅσα\nτε δεόντως ὑπʼ αὐτῶν εἴρηται, καὶ ἐν οἷς διαφωνοῦντες\n[οὐ] πρὸς τὰ φαινόμενα τὰς ἀποφάσεις πεποίηνται.\nΠρῶτον μὲν οὖν ὁ Ἄρατος ὑποδεῖξαι βουλόμενος,\nπῶς διὰ τῆς ἀνατολῆς καὶ τῆς δύσεως τῶν ἄστρων\nἐπιγνωσόμεθα τὴν ὥραν τῆς νυκτός, λέγει ταυτί·\nοὔ κεν ἀπόβλητον δεδοκημένῳ ἤματος εἴημοιράων σκέπτεσθαι, ὅτʼ ἀντέλλωσιν ἕκασται·αἰεὶ γὰρ τάων γε μιῇ συνανέρχεται αὐτὸςἠέλιος. τὰς δʼ ἄν κε περισκέψαιο μάλισταεἰς αὐτὰς ὁρόων· ἀτὰρ εἰ νεφέεσσι μέλαιναιγίνοιντʼ ἢ ὄρεος κεκρυμμέναι ἀντέλλοιεν,σήματʼ ἐπερχομένῃσιν ἀρηρότα ποιήσασθαι.αὐτὸς δʼ ἂν μάλα τοι κεράων ἑκάτερθε διδοίηὨκεανός, τά τε πολλὰ περιστρέφεται ἑοῖ αὐτῷ,νειόθεν ὁππῆμος κείνων φορέῃσιν ἑκάστην.\nφησὶν οὖν ἐν τούτοις μάλιστα μὲν ἡμᾶς ἐπιγνώσεσθαι\nτὴν ὥραν, ἐὰν αὐτῶν τι τῶν δώδεκα ζῳδίων θεωρῶμεν\nἀνατέλλον. τὸν γὰρ γινώσκοντα, ἐν ᾦ ἐστι ζῳδίῳ ὁ\nἥλιος καὶ καθʼ ὃ μέρος αὐτοῦ, καὶ διότι ἐν πάσῃ νυκτὶ\nἓξ ζῴδια ἀνατέλλει, ῥᾳδίως ὑπελάμβανε συνήσειν ἐκ\nτοῦ ἀνατέλλοντος ζῳδίου τὴν τῆς νυκτὸς ὥραν. εἰ\nμέντοι γε ἢ διὰ ὄρη ἢ διὰ νέφη μὴ εἴη φανερὸν τὸ\n\n\n\nἀνατέλλον ζῴδιον, ἐκ τῶν λοιπῶν ἀστέρων τῶν ἐκτὸς\nτοῦ ζῳδιακοῦ κύκλου, κειμένων δʼ ἐγγὺς τοῦ ὁρίζοντος,\nἐπιγνώσεσθαι ἡμᾶς τὸ ἀνατέλλον ζῴδιον, ἐὰν ἴδωμεν,\nποῖα τῶν ἄστρων ἑκάστῳ ζῳδίῳ συνανατέλλει ἢ ἀντι-\nκαταδύνει.\nΠρῶτον μὲν οὖν ἀγνοεῖ, ὑπολαμβάνων ἀρκεῖν πρὸς\nτὸ τὴν ὥραν ἐπιγνῶναι τῆς νυκτὸς τὸ συλλογίσασθαι,\nπόσα ἔτι ζῴδια καταλείπεται εἰς τὴν τοῦ ἡλίου ἀνατολήν·\nτοῦτο γὰρ ἐγίνετο 〈ἄν〉, εἰ ἐν ἴσῳ χρόνῳ ἕκαστον τῶν\nζῳδίων ἀνέτελλεν. ἐπεὶ δὲ μεγάλην εἶναι συμβαίνει\nδιαφορὰν ἐν ταῖς ἀνατολαῖς τῶν δώδεκα ζῳδίων,\nἀγνοήσει τὴν τῆς νυκτὸς ὥραν ὁ τῷ προειρημένῳ\nσυλλογισμῷ χρώμενος. μάλιστα δʼ ἄν τις θαυμάσειε,\nπῶς καὶ ὁ Ἄτταλος συγκατατίθεται τούτῳ· λέγει γὰρ\nτὸν τρόπον τοῦτον· „ἐν δὲ τοῖς ἐχομένοις πειρᾶται\n„ὑποδεικνύειν, πῶς ἄν τις διὰ τῶν ἄστρων δύναιτο\n„τὴν ὥραν τῆς νυκτὸς ἐπιγινώσκειν. ἐπεὶ γάρ ἐστιν\n„ἀρχὴ νυκτὸς ἡλίου δύσις, ὁ δὲ ἥλιος ἀεὶ ἔν τινι τῶν\n.,δώδεκα ζῳδίων ἐστίν, δῆλον ὅτι τῷ γινώσκοντι, ἐν\n„τίνι τε ζῳδίῳ ὁ ἥλιός ἐστι καὶ ἐν πόστῃ μοίρᾳ τοῦ\n„ζῳδίου, ῥᾴδιόν ἐστιν ἐπιγνῶναι, καὶ ποῖον ζῴδιον ἐν\n„ἀρχῇ τῆς νυκτὸς ἀνατέλλει καὶ ποία μοῖρα. τῇ γὰρ\n„ὑπὸ τοῦ ἡλίου κατεχομένῃ μοίρᾳ ἡ κατὰ διάμετρον\n„κειμένη τὴν ἀνατολὴν κατὰ τὴν ἀρχὴν τῆς νυκτὸς\n,,ποιήσεται. τοῦτο δὲ προϊστορηκὼς καὶ ἐπεγνωκώς,\n„ὅτι ἐν πάσῃ νυκτὶ ἓξ ζῴδια πρὸς τῇ ἀνατολῇ ἀν-\n„ίσχουσι, γνώσεται, καὶ πόσον τῆς νυκτὸς παρεληλυθός\n„ἐστι, καὶ πόσον ἕτι λοιπὸν ἕως τῆς τοῦ ἡλίου ἀνατολῆς.“\nΜετὰ δὲ ταῦτα λέληθεν ἀμφοτέρους αὐτούς, ὅτι\nοὐδʼ ἂν αὐτὸ τὸ ζῴδιον βλέπῃ τις ἀνατεταλκός, δυνατόν\nἐστιν ἀκριβῶς τὴν ὥραν τῆς νυκτὸς συλλογίσασθαι\nκατὰ τὸν προειρημένον τρόπον. εἰ μὲν γὰρ ἕκαστον\nτῶν ἠστερισμένων καὶ βλεπομένων ζῳδίων συνεπληροῦτο\nκαὶ ἓν δωδεκατημόριον τοῦ ζῳδιακοῦ κύκλου, παῤ\nαὐτὴν μόνην τὴν ἐν ταῖς ἀνατολαῖς τῶν χρόνων\nἀνισότητα διεπίπτομεν 〈ἄν〉. ἐπεὶ δὲ οὔτε τοῖς δωδε-\nκατημορίοις ἴσα ἐστὶ τὰ φαινόμενα ζῴδια, οὔτʼ ἐν τοῖς\nἰδίοις κεῖται τόποις ἅπαντα, ἀλλὰ τινὰ μὲν αὐτῶν\nἐλάσσονά ἐστι τοῦ δωδεκατημορίου, τινὰ δὲ πολλῷ\nμείζονα, καθάπερ εὐθέως ὁ μὲν Καρκίνος οὐδὲ τὸ\nτρίτον μέρος ἐπέχει τοῦ δωδεκατημορίου, ἡ δὲ Παρθένος\nκαὶ τοῦ Λέοντος καὶ τῶν Χηλῶν ἐπιλαμβάνει, τῶν δὲ\nἸχθύων ὁ νοτιώτερος ὅλος σχεδὸν ἐν τῷ τοῦ Ὑδροχόου\nκεῖται δωδεκατημορίῳ, πῶς ἂν εἴη δυνατὸν ἐκ τῆς\nτοιαύτης τῶν δώδεκα ζῳδίων ἐπιτολῆς 〈τὴν〉 τῆς\nνυκτὸς ὥραν συλλογίσασθαι; ὅταν δέ τινα αὐτῶν μηδὲ\nἐν τῷ ζῳδιακῷ κύκλῳ τυγχάνῃ ὅλα κείμενα, ἀλλὰ\nπολλῷ βορειότερα, καθάπερ ἔχει ὅ τε Λέων καὶ ὁ βορειό-\nτερος τῶν Ἰχθύων, δῆλον ὅτι πολλῷ μᾶλλον ἀγνοήσει\nτὴν ὥραν ὁ ἐκ τῆς ἀνατολῆς τῶν φαινομένων ζῳδίων\nσυλλογισμὸς αὐτῶν. εὐθέως οὖν 〈ἐπεὶ〉 τοῦ ἠστερισ-\nμένου Καρκίνου ἀνατεταλκότος ἡ τοῦ Λέοντος κεφαλὴ\nἀναφέρεται ἐν τῷ ὑποκειμένῳ ὁρίζοντι, συνανατελλούσης\nαὐτῇ τῆς η΄ μοίρας τοῦ Καρκίνου, ὁ Ἄρατος θεωρῶν τὴν\nκεφαλὴν τοῦ Λέοντος ἀνατέλλουσαν καὶ ὑπολαμβάνων\n\n\n\nτὸ κατὰ τὸν Λέοντα δωδεκατημόριον ἀναφέρεσθαι,\nτρισὶν ὅλοις ἡμιωρίοις ἀγνοήσει. πάλιν ὁ [μὲν]\nΣκορπίος ἄρχεται μὲν δύνειν ἀνατελλούσης Κριοῦ\nμοίρας ιγ΄ μέσης, ὅλος δὲ ὑπὸ τὸν ὁρίζοντα γίνεται\nἀνατελλούσης τῆς Ϛ΄ μοίρας τοῦ Ταύρου. ἀποδεδείχαμεν\nγὰρ τὰ τοιαῦτα πάντα ἐν τοῖς περὶ τῶν συνανατολῶν.\nδῆλον οὖν ὅτι, χωρὶς τοῦ ἐν ἀνίσοις χρόνοις τὰ δώδεκα\nζῴδια ἀναφέρεσθαι, διὰ τὸ καὶ ἀνισομεγέθη εἶναι τὰ\nζῴδια καὶ ἀτάκτως κεῖσθαι πολὺ διαμαρτήσεται τῇ\nὥρᾳ ὁ πρὸς τὸν φαινόμενον ἀστερισμὸν τῶν δώδεκα\nζῳδίων τὸν συλλογισμὸν ποιούμενος.\nὍτι μὲν οὖν ἀδύνατον ἀκριβῶς ἢ ὡς ἔγγιστα τὴν\nτῆς νυκτὸς ὥραν ἐπιγνῶναι εἰς τὸ πρὸς τῇ ἀνατολῇ\nζῴδιον ἀναβλέψαντας, ἐκ τῶν εἰρημένων ἐστὶ φανερόν.\nἐχομένως δὲ ὑποθέμενοι, τὰς συνανατολὰς αὐτῷ καὶ\nτὰς ἀντικαταδύσεις τῶν ἄστρων πρὸς τὰ δωδεκατημόρια\nτοῦ ζῳδιακοῦ κύκλου πεπραγματεῦσθαι, καὶ μὴ πρὸς\nτὰ ἠστερισμένα, ἐπισκεψώμεθα καὶ τὸ ἐν αὐταῖς συμ-\nφώνως ἢ διαφώνως λεγόμενον πρὸς τὰ ἐν τῷ κόσμῳ\nφαινόμενα.\nΠροδιειλήφθω δὲ πρῶτον, ὅτι τὴν διαίρεσιν τοῦ\nζῳδιακοῦ κύκλου ὁ μὲν Ἄρατος πεποίηται ἀπὸ τῶν\nτροπικῶν τε καὶ ἰσημερινῶν σημείων ἀρχόμενος, ὥστε\nταῦτα τὰ σημεῖα ἀρχὰς εἶναι ζῳδίων, ὁ δὲ Εὔδοξος\nοὕτω διῄρηται, ὥστε τὰ εἰρημένα σημεῖα μέσα εἶναι,\nτὰ μὲν τοῦ Καρκίνου καὶ τοῦ Αἰγόκερω, τὰ δὲ τοῦ\nΚριοῦ καὶ τῶν Χηλῶν.\nὉ μὲν οὖν Ἄρατος διὰ τούτων μάλιστα φανερὸς\nγίνεται τὰ εἰρημένα σημεῖα ἐν ταῖς ἀρχαῖς τιθεὶς τῶν\nκατὰ ταῦτα δωδεκατημορίων. περὶ γὰρ τῶν τεσσάρων\nκύκλων λέγων, τῶν δύο τροπικῶν καὶ τοῦ ἰσημερινοῦ\nκαὶ τοῦ ζῳδιακοῦ, τοὺς μὲν τρεῖς φησιν ἀνατέλλειν\nτε καὶ δύνειν παραλλήλως ἑαυτοῖς, καὶ ἕκαστον αὐτῶν\nκαθʼ ἓν καὶ τὸ αὐτὸ σημεῖον ἀνατέλλειν καὶ πάλιν\nδύνειν, τὸν δὲ ζῳδιακὸν ἐν τῇ τοιαύτῃ περιφερείᾳ τοῦ\nὁρίζοντος τὰς ἀνατολὰς καὶ δύσεις ποιεῖσθαι, ἡλίκην\nπαραχωρεῖ ἐν αὐτῷ ἀπὸ τῆς τοῦ Αἰγόκερω ἀνατολῆς\nἕως τῆς τοῦ Καρκίνου ἀνατολῆς. λέγει δὲ οὕτως·\nκαὶ τὰ μὲν ἀντέλλει τε καὶ αὐτίκα νειόθι δύνειπάντα παραβλήδην, μία δέ σφεων ἐστὶν ἑκάστουἐξείης ἑκάτερθε κατηλυσίη ἄνοδός τε.αὐτὰρ ὅ γʼ Ὠκεανοῖο τόσον παραμείβεται ὕδωρ,ὅσσον ἀπʼ Αἰγοκερῆος ἀνερχομένοιο μάλισταΚαρκίνον εἰς ἀνιόντα κυλίνδεται.\nδῆλον οὖν ἐκ τούτων, ὅτι τὰ τροπικὰ σημεῖα ἐν ταῖς\nἀρχαῖς ὑποτίθεται, τὸ μὲν ἐν τῇ τοῦ Καρκίνου, τὸ δὲ\nἐν τῇ τοῦ Αἰγόκερω· τὴν γὰρ ὑπὸ τούτων τῶν σημείων\nἐν ταῖς ἀνατολαῖς αὐτῶν ἀποτεμνομένην τοῦ ὁρίζοντος\nπεριφέρειαν ὁ ζῳδιακὸς ἀνατέλλων ἐπιπορεύεται. δόξαι\nδʼ ἂν ἐμφαίνειν τοῦτο καὶ ἐξ ὧν περὶ τοῦ Λέοντος\nλέγων φησίν·\nἔνθα μὲν ἠελίοιο θερείταταί εἰσι κέλευθοι,αἱ δέ που ἀσταχύων κενεαὶ φαίνονται ἄρουραιἠελίου τὰ πρῶτα συνερχομένοιο Λέοντι.\n\n\n\nπερὶ γὰρ τὴν τοῦ Κυνὸς ἀνατολὴν καὶ τὰ καύματα\nμάλιστα γίνεται· αὕτη δὲ γίνεται μετὰ τριάκοντα\nἔγγιστα ἡμέρας ἀπὸ τῆς θερινῆς τροπῆς. μετὰ τοσαύτας\nἄρα ἡμέρας ἔγγιστα κατʼ αὐτὸν ὁ ἥλιος ἐν τῇ ἀρχῇ\nτοῦ Λέοντος γίνεται. ἐν ταύτῃ τῇ τροπῇ τοίνυν τὴν\nἀρχὴν ἐπέχει τοῦ Καρκίνου.\nΚαὶ ὑπὸ τῶν ἀρχαίων δὲ μαθηματικῶν πάντων\nσχεδὸν ἢ τῶν πλείστων τοῦτον τὸν τρόπον ὁ ζῳδιακὸς\nκύκλος διῄρητο.\nὍτι δὲ Εὔδοξος τὰ τροπικὰ σημεῖα κατὰ μέσα τὰ\nζῴδια τίθησι, δῆλον ποιεῖ διὰ τούτων· „δεύτερος δέ\n„ἐστι κύκλος, ἐν ᾧ 〈αἱ〉 θεριναὶ τροπαὶ γίνονται· ἔστι\n„δʼ ἐν τούτῳ τὰ μέσα τοῦ Καρκίνου καὶ πάλιν\nφησί· „τρίτος δʼ ἐστὶ κύκλος, ἐν ᾧ αἰ ἰσημερίαι\n„γίνονται· ἔστι δʼ ἐν τούτῳ τά τε τοῦ Κριοῦ μέσα καὶ\n„τὰ τῶν Χηλῶν· τέταρτος δέ, ἐν ᾧ 〈αἱ〉 χειμεριναὶ\n„τροπαὶ γίνονται· ἔστι δʼ ἐν τούτῳ τὰ μέσα τοῦ\n„Αἰγόκερω ἐκφανέστερον δʼ ἔτι διὰ τούτων ἀπο-\nδίδωσι· περὶ γὰρ τῶν κολούρων λεγομένων κύκλων,\nοἳ γράφονται διά τε τῶν πόλων καὶ διὰ τῶν τροπικῶν\nκαὶ ἰσημερινῶν σημείων, φησὶν οὕτως· „ἕτεροι δʼ\n„εἰσὶ δύο κύκλοι, τέμνοντες ἀλλήλους δίχα καὶ πρὸς\n„ὀρθάς, διὰ τῶν πόλων τοῦ κόσμου. ἔστι δʼ ἐν\n„τούτοις ἄστρα τάδε· πρῶτος ὁ πόλος ὁ ἀεὶ φανερὸς\n„τοῦ κόσμου, εἶτα τὸ μέσον τῆς Ἄρκτου κατὰ πλάτος\n„καὶ τοῦ Καρκίνου τὸ μέσον.“ καὶ μετʼ ὀλίγον φησίν·\n„ἥ τε οὐρὰ τοῦ Νοτίου Ἰχθύος καὶ τὸ μέσον τοῦ\n„Αἰγόκερω.“ ἐν δὲ τοῖς ἑξῆς φησιν ἐν τῷ ἑτέρῳ τῶν\nδιὰ τῶν πόλων κύκλων κεῖσθαι σὺν τοῖς ἄλλοις, οἷς\n\n\n\nἐξαριθμεῖται, καὶ τὰ μέσα τῶν Χηλῶν κατὰ πλάτος\nκαὶ τοῦ Κριοῦ τὰ νῶτα κατὰ πλάτος.\nΠροδιαληπτέον καὶ τοῦτο, ὅτι τὰς ἀρχὰς ἑκάστου\nτῶν δώδεκα ζῳδίων ὑποτιθέμενος ὁ Ἄρατος ἐπὶ τῆς\nἀνατολῆς διασαφεῖ, ὅσα τῷ προειρημένῳ αὐτῷ ζῳδίῳ\nσυνανατέταλκεν ἢ ἀντικαταδέδυκςε τῶν ἐκτὸς τοῦ\nζῳδιακοῦ ἄστρων· ὃ καὶ συντείνει μάλιστα πρὸς τὸ\nἐκ τῶν ἄλλων ἄστρων συλλογίζεσθαι τὸ μέλλον ἀνα-\nτέλλειν δωδεκατημόριον τοῦ ζῳδιακοῦ. δῆλον δὲ ποιεῖ\nτοῦτο καὶ ἐπὶ τῆς τῶν Ἰχθύων ἀνατολῆς λέγων οὕτως·\nεἰπὼν γὰρ περὶ τοῦ Ὕδρου, ὅτι τὰ μὲν ἀπὸ τῆς κεφαλῆς\nἕως τῆς πρώτης σπείρας τοῦ Ὑδροχόου ἀναφερομένου\n〈οὐκέτι〉 μετέωρά ἐστιν, τὸ δὲ λοιπὸν αὐτοῦ σῶμα οἱ\nἸχθύες κατάγουσιν, ἐπιφέρει·\nοὕτω καὶ μογεραὶ χεῖρες καὶ γοῦνα καὶ ὦμοιἈνδρομέδης δίχα πάντα, τὰ μὲν πάρος, ἄλλα δʼὀπίσσω,τείνεται, Ὠκεανοῖο νέον ὁπότε προγένωνταιἸχθύες ἀμφότεροι. τὰ μέν οἱ κατὰ δεξιὰ χειρὸςαὐτοὶ ἐφέλκονται, τὰ δʼ ἀριστερὰ νειόθεν ἕλκειΚριὸς ἀνερχόμενος.\nδιὰ γὰρ τοῦ „νέον ὁπότε προγένωνται Ἰχθύες“ δηλοῖ\nοὐκ ἄλλο τι ἢ „ὅταν ἄρχωνται οἱ Ἰχθύες ἀνατέλλειν“.\nἔτι δὲ αὐτὸ τοῦτο φανερὸν ποιεῖ καὶ ἐπὶ τῆς Ἀργοῦς.\nτῆς γὰρ Παρθένου ἀνατελλούσης φησὶ τὴν πρύμναν\nαὐτῆς ἀνατέλλειν [ὅλην]· τὰ δὲ λοιπὰ αὐτῆς ἕως τοῦ\n\n\n\nἱστοῦ ἀνατέλλειν, ὅταν ὅλη ἡ Παρθένος ἀνατείλῃ·\nπροειπὼν γάρ·\nοὐ μέν θην ὀλίγους γαίης ὑπὸ νείατα βάλλειΠαρθένος ἀντέλλουσα,\nμετʼ ὀλίγον φησί·\nφθάμενος δὲ Κύων πόδας αἴνυται ἄλλουςἕλκων ἐξόπιθεν πρύμναν πολυτειρέος Ἀργοῦς.ἡ δὲ θέει γαίης ἱστὸν διχόωσα κατʼ αὐτόν,Παρθένος ἦμος ἅπασα περαιόθεν ἄρτι γένηται.\nΚαὶ ὁ Εὔδοξος δέ, ᾧ κατηκολούθηκεν ὁ Ἄρατος,\nτὸν αὐτὸν τρόπον ὑποτίθεται ἐν ταῖς Συνανατολαῖς\nτὰς ἀρχὰς τῶν ζῳδίων ἐπὶ τῆς ἀνατολῆς. ὥστε καὶ\nἐκ τούτου φανερὸν γίνεσθαι τὸ προκείμενον.\nΤούτων δὲ προυποδεδειγμένων νῦν ἐπισκεψώμεθα\nτὰς ὑπʼ αὐτῶν ἀποδιδομένας συνανατολάς τε καὶ\nἀντικαταδύσεις.\nὙποθέμενος τοίνυν ὁ Ἄρατος ἐπὶ τῆς ἀνατολῆς τὴν\nἀρχὴν τοῦ Καρκίνου, φησὶ τοῦ μὲν Στεφάνου δεδυ-\nκέναι τὸ ἥμισυ, τοῦ δὲ Νοτίου Ἰχθύος τὸ ἕως τῆς\nῥάχεως, τοῦ δὲ Ἐνγόνασι τὰ ὑπὲρ τὴν γαστέρα, τὸν\nδὲ Ὀφιοῦχον ἕως τῶν ὤμων, τὸν δὲ Ὄφιν, ὃν ἔχει ὁ\nὈφιοῦχος, ἕως τοῦ αὐχένος, τοῦ δὲ Ἀρκτοφύλακος\nπλέον μέρος ἢ τὸ ἥμισυ. ἀνατέλλειν δέ φησι τοῦ\nὨρίωνος τὴν ζώνην καὶ τοὺς ὤμους. τὰ εἰρημένα\nτοίνυν ἄστρα τοῖς Διδύμοις κατʼ αὐτὸν ἂ μὲν συνανα-\nτέλλει, ἂ δὲ ἀντικαταδύνει.\nὉ δὲ Εὔδοξος ἐξαριθμούμενος, ὅσα ἐστὶν ὑπὲρ γῆς\nτοῦ Καρκίνου ἀρχομένου ἀνατέλλειν, φησὶ τὸν Ἐνγόνασιν\nὅλον εἶναι φανερόν, τοῦ δὲ Στεφάνου τὸ ἥμισυ, καὶ\nτὴν τοῦ Ἀρκτοφύλακος κεφαλήν, καὶ τὴν τοῦ Ὀφιούχου\nκεφαλήν, καὶ τὴν οὐρὰν τοῦ ἐχομένου Ὄφεως, τῶν\nδὲ πρὸς νότον 〈τὸν〉 Ὠρίωνα ὅλον, καὶ τοῦ Νοτίου\nἸχθύος τὸ πρὸς τὴν κεφαλήν.\nὉ μὲν οὖν Στέφανος κατὰ τὸν Ἄρατον ἔγγιστα\nσυμφωνεῖ· ἐν γὰρ τοῖς περὶ τὴν Ἑλλάδα τόποις ἄρχεται\nμὲν δύνειν ἀνατελλούσης 〈τῆς〉 γ΄ καὶ κ΄ μοίρας τῶν\nΔιδύμων, ὅλος δὲ δύνει ἀνατελλούσης 〈μέσης〉 τῆς\nδ΄ μοίρας τοῦ Καρκίνου. κατὰ μέντοι γε τὸν Εὔδοξον\nδῆλον ὅτι διαφωνεῖ, ἐπείπερ ἡ ἀρχὴ τοῦ Καρκίνου\nκατʼ αὐτὸν κατὰ μέσον ἐστὶ τὸ τῶν Διδύμων δωδεκατη-\nμόριον. ἕνα δὲ μὴ διὰ παντὸς ἐπισημαινώμεθα τοῦτο,\nδιαληπτέον καθόλου, διότι μὴ ὁμοίως ἀναγράφουσιν\nἀμφοτέροις οὐ δυνατὸν ἑκατέρῳ αὐτῶν συμφωνεῖν τὸ\nφαινόμενον. δεῖ δὲ κἀκεῖνο διειληφέναι, διότι πάντα\nμὲν πλὴν ὀλίγων τινῶν ὁμοίως ἀμφότεροι ἀναγράφουσι\nτὰ περὶ τὰς ἀνατολάς· ὁ γὰρ Ἄρατος τοῖς ὑπὸ τοῦ\nΕὐδόξου λεγομένοις ἠκολούθηκε· συμφωνοῦσι μέντοι γε\nαἱ ὑπʼ αὐτῶν ἀναγεγραμμέναι συνανατολαὶ τῇ κατὰ\nτὸν Ἄρατον μᾶλλον τοῦ ζῳδιακοῦ διαιρέσει ἤπερ\n〈τῇ〉 κατὰ τὸν Εὔδοξον. ἔσται δὲ τοῦτο φανερὸν ἐκ\nτῶν κατὰ μέρος περὶ αὐτῶν ῥηθησομένων.\nΤοῦ δὲ Νοτίου Ἰχθύος τὸ πλεῖστον μέρος δεῖ ὑπὲρ\nγῆν εἶναι, καὶ οὐχὶ τὸ πρὸς τῇ κεφαλῇ μόνον, ὥς φασιν·\nἄρχεται μὲν γὰρ δύνειν ἀνατελλούσης 〈τῆς〉 δ΄ καὶ κ΄\nμοίρας 〈τῶν〉 Διδύμων, ἔσχατον δὲ δύνει ἀνατελλούσης\n〈μέσης〉 τῆς ιη΄ μοίρας τοῦ Καρκίνου. τοῦ δὲ Ἐνγόνασιν\nἡ κεφαλὴ μόνον δέδυκε καὶ ὁ δεξιὸς ὦμος σὺν τῇ\nχειρί· ὁ δʼ ἀριστερὸς ὦμος καὶ τὸ λοιπὸν σῶμα ἔτι\nἐστὶν ὑπὲρ γῆν· τοῦ μὲν γὰρ δεξιοῦ ὤμου δύνοντος\nἀνατέλλει ἡ ζ΄ καὶ κ΄ μοῖρα τῶν Διδύμων, τοῦ δὲ\nἀριστεροῦ ὤμου δύνοντος ἀνατέλλει ἡ η΄ μοῖρα τοῦ\nΚαρκίνου. τοῦ δὲ ἀριστεροῦ ὤμου ἔτι ὕστερον δύνουσιν\nοἱ ἐν ταῖς πλευραῖς. οὐκ ἄρα τὸ ἀπὸ τῆς γαστρὸς\nμέρος αὐτοῦ ἕως τῆς κεφαλῆς δέδυκεν, ὡς Ἄρατός\nφησι. τὰ δὲ περὶ τὸν Ὀφιοῦχον συμφώνως ἀποδιδόασι\nτῷ φαινομένῳ ὅ τε Ἄρατος καὶ ὁ Εὔδοξος· οἱ μὲν γὰρ\nὦμοι τοῖς Διδύμοις ἀντικαταδύνουσιν, ὁ δὲ ἐν τῇ\nκεφαλῇ δύνει ἀνατελλούσης τῆς β΄ μοίρας τοῦ Καρκίνου.\nτοῦ δὲ Ὄφεως, ὃν ἔχει ὁ Ὀφιοῦχος, ἡ οὐρὰ μόνον\nὑπὲρ γῆς ἐστιν, ὡς ὁ Εὔδοξός φησι, καὶ οὐχ ἡ κεφαλὴ\n〈μόνον δέδυκεν〉, ὡς ὁ Ἄρατος. ἡ μὲν γὰρ κεφαλὴ\nαὐτοῦ δύνει ἀνατελλόντων μέσων μάλιστα τῶν Διδύ-\nμων, ὁ δὲ ἐν ἄκρᾳ τῇ οὐρᾷ δύνει ἀνατελλούσης τῆς\nθ΄ μοίρας τοῦ Καρκίνου.\nΠερὶ δὲ τοῦ Ἀρκτοφύλακος ὁλοσχερῶς δοκοῦσί μοι\nἀγνοεῖν· φασὶ γὰρ αὐτὸν τέσσαρσι ζῳδίοις ἀντικαταδύ-\nνειν, Κριῷ τε καὶ Ταύρῳ καὶ Διδύμοις καὶ Καρκίνῳ. ὁ\nμὲν γὰρ Ἄρατος τοῦ Ταύρου πρὸς τῇ ἀνατολῇ ὄντος φησί·\nδύνει δʼ Ἀρκτοφύλαξ ἤδη πρώτῃ ἐπὶ μοίρῃτάων, αἳ πίσυρές μιν ἄτερ χειρὸς κατάγουσιν·\n\n\n\nὥστε τῷ Κριῷ ἀνατέλλοντι ἄρχεσθαι αὐτὸν ἀντικατα-\nδύνειν. ἀκολούθως δὲ ταύτῃ τῇ ὑποθέσει καὶ τοῦ\nΚαρκίνου ἀρχομένου ἀνατέλλειν λέγει ταυτί·\nοὐδʼ ἂν ἔτʼ Ἀρκτοφύλαξ εἴη πολὺς ἀμφοτέρωθεν,μείων ἠμάτιος, τὸ δʼ ἐπὶ πλέον ἔννυχος ἤδη·τέτρασι γὰρ μοίραις ἄμυδις κατιόντα ΒοώτηνὨκεανὸς δέχεται.\nὁ δὲ Εὔδοξος γράφει οὕτως· „ὅταν ὁ Κριὸς ἀνατέλλῃ,\n„τῶν μὲν πρὸς ἄρκτους τοῦ Ἀρκτοφύλακος οἱ πόδες\n„δύνουσι, τῶν δὲ πρὸς νότον τοῦ Θηρίου τὸ λοιπόν.“\nἐν δὲ τῇ ἀρχῇ τοῦ περὶ τῶν ἀνατολῶν λόγου διελθών,\nὅσα ἐπὶ δύσεως καὶ ἀνατολῆς ἐστιν ἀρχομένου τοῦ\nΚαρκίνου ἀνατέλλειν, ἑξῆς φησιν· „ὅταν δʼ ὁ Καρκίνος\n„ἀνατέλλῃ, τῶν μὲν πρὸς ἄρκτους οὐθὲν ἀνίσχει,\n„τῶν δὲ πρὸς νότον ὁ Λαγωός, καὶ τοῦ Κυνὸς τὰ\n„ἐμπρόσθια, καὶ ὁ Προκύων, καὶ τοῦ Ὕδρου ἡ κεφαλή·\n„δύνει δὲ τῶν μὲν πρὸς ἄρκτους ἡ τοῦ Ἀρκτοφύλακος\n„κεφαλή δῆλον οὖν ὅτι καὶ κατὰ τὸν Εὔδοξον τὰ\nμὲν πρῶτα μέρη τοῦ Ἀρκτοφύλακος ἀντικαταδύνει τῷ\nΚριῷ, τὰ δὲ ἔσχατα τῷ Καρκίνῳ.\nΟὔτε δὲ τέσσαρσι ζῳδίοις ὁ Ἀρκτοφύλαξ ἀντικατα-\nδύνει, ὡς οὗτοί φασιν, ἀλλὰ δυσὶ μόνον καὶ ἔλασσον\nἢ ἡμίσει· οὔτε Κριῷ ἄρχεται ἀντικαταδύνειν, ἀλλὰ τὴν\nμὲν ἀρχὴν ποιεῖται τῆς δύσεως ἀνατελλούσης 〈τῆς〉\nϚ΄ μοίρας τοῦ Ταύρου, ὅλος δὲ δύνει, πλὴν τῆς\nἀριστερᾶς χειρὸς καὶ τοῦ ἀγκῶνος, ἀνατελλούσης\n〈μέσης〉 τῆς ιθ΄ μοίρας τοῦ Καρκίνου. διαληπτέον\nδέ, ὅτι περὶ τοῦ Ἀρκτοφύλακος ὁ Ἄρατος συμφώνως\nλέγει τοῖς φαινομένοις, εἰ καὶ ὅλως ἠγνόηται τὸ\nτέσσαρσι ζῳδίοις αὐτὸν ἀντικαταδύνειν· τοῦ γὰρ Κριοῦ\nἀνατεταλκότος καὶ τῷ Ταύρῳ καὶ τοῖς Διδύμοις\n〈λέγει αὐτὸν ἀντικαταδύνειν〉· τοῦ δὲ Καρκίνου ἀρχο-\nμένου ἀνατέλλειν, ὅς ἐστι λοιπὸς τῶν τεσσάρων ζῳδίων,\nοἷς ἀντικαταδύνει καὶ κατʼ αὐτὸν ὁ Ἀρκτοφύλαξ,\nεὐλόγως αὐτός φησι, μηκέτι πολὺ αὐτοῦ καὶ ὑπὲρ γῆν\nκαὶ ὑπὸ γῆν ὑπὸ τοῦ ὁρίζοντος ἀπολαμβάνεσθαι,\nκαθάπερ καὶ ἐγίνετο τῶν Διδύμων ἀνατελλόντων, ἀλλὰ\nτὸ μὲν πλεῖον ὑπὸ γῆν 〈εἶναι〉, τὸ δὲ ἔλασσον ὑπὲρ\nγῆν φαίνεσθαι· τὸ μὲν γὰρ „ἠμάτιον“ σημαίνει τὸ\nὑπὲρ γῆν τοῦ κόσμου, τὸ δὲ „ἔννυχον τὸ ὑπὸ γῆν.\nφανερὸν δὲ τοῦτο διὰ πλειόνων αὐτὸς ποιεῖ, καθάπερ\nεὐθέως ἐπὶ τοῦ Ἐνγόνασι, λέγων οὕτως·\nαὐτὰρ ὅ γʼ ἐξόπιθεν τετραμμένος, ἀλλʼ ὁ μὲν οὔπωγαστέρι νειαίρῃ, τὰ δʼ ὑπέρτερα νυκτὶ φορεῖται.\nτὰ μέντοι γε ἐπιφερόμενα οὐδὲν ἔτι πρὸς αὐτὴν τὴν\nδύσιν αὐτοῦ τείνοντα λέγει, ἀλλʼ ὡς συμβεβηκὸς αὐτῷ·\nὁ δʼ ἐπὴν φάεος κορέσηται,βουλυτῷ ἐπέχει πλεῖον δίχα νυκτὸς ἰούσης,〈ἦμος ὅτʼ ἠελίοιο κατερχομένοιο δύηται.κεῖναί οἱ καὶ νύκτες ἐπʼ ὁψὲ δύοντι λέγονται.〉\n\n\n\nὅταν γὰρ ταῖς Χηλαῖς ἄρχηται συγκαταδύνειν τοῦ\nἡλίου ἐν αὐταῖς ὄντος, ἐν ᾧ καταδύνει καιρῷ αἱ νύκτες\nἐπʼ Αρκτούρῳ λέγονται. ὁ δὲ ὅλην τε τὴν ἡμέραν\nὑπὲρ γῆς φέρεται διὰ τὸ τῇ Παρθένῳ αὐτὸν συνανα-\nτέλλειν καὶ δύνει πλείονα χρόνον ἢ τὸ ἥμισυ τῆς\nνυκτός, ἐπεὶ τοῖς τέσσαρσι ζῳδίοις συγκαταδύνει. ὅτι\nδὲ τῇ Παρθένῳ κατʼ αὐτὸν συνανατέλλει, φανερὸν\nποιεῖ ἐν τούτοις·\nοὐδʼ ἂν ἐπερχόμεναι Χηλαί, καὶ λεπτὰ φάουσαι,ἄφραστοι παρίοιεν, ἐπεὶ μέγα σῆμα, Βοώτης,ἀθρόος ἀντέλλει βεβολημένος Ἀρκτούροιο.\nΟὐ μόνον δὲ ὁ Ἄρατος καὶ ὁ Εὔδοξος, ἀλλὰ καὶ\nοἱ λοιποὶ μαθηματικοὶ πάντες σχεδόν, ὅσοι περὶ τοῦ\nβοώτου λόγον πεποίηνται, ὁμοίως τούτοις ἀπο-\nπεπλάνηνται νομίζοντες, τέσσαρσι ζῳρδίοις αὐτὸν συγ-\nκαταδύνειν. Ἄτταλος δὲ καὶ περὶ τοῦ τὴν ἀρχὴν τῆς\nδύσεως αὐτὸν ποιεῖσθαι μὴ τῷ Σκορπίῳ συγκαταφερό-\nμενον, ὡς ἡμεῖς ἐδείκνυμεν, ἀλλὰ ταῖς Χηλαῖς, ἱκανῶς\nδιαβεβαιοῦται, λέγων τὸν τρόπον τοῦτον· „ἔνιοι γάρ,\n„οὔτε τοῖς φαινομένοις παρακολουθοῦντές οὔτε τὰ\n„ὑπὸ τοῦ ποιητοῦ λεγόμενα δυνάμενοι συνεῖναι, δια-\n,,φόρους ἀποφάσεις πεποίηνται περὶ αὐτοῦ. καὶ τινὲς\n„μέν φασιν αὐτὸν τῇ Παρθένῳ πρῶτον ἄρχεσθαι συγ-\n„καταδύνειν, εἶτα [ἐν] τοῖς ἐφεξῆς τρισὶ ζῳδίοις, ἔνιοι\n„δὲ ἄρχεσθαι μὲν ἀπὸ τοῦ Σκορπίου, λήγειν δὲ ἐπὶ\n„τὸν Ὑδροχόον. ὧν τισι καὶ σὺ παρατέτευχας ἐλεγχο-\n„μένοις ὑφʼ ἡμῶν καὶ μετατιθεμένοις. καθόλου δὲ\n„καὶ τοῦ φαινομένου τοῦτο συνιστάντος καὶ τοῦ\n,,ποιητοῦ σαφῶς λέγοντος, ὅτι ὅλος μὲν δεδυκὼς\n„γίνεται 〈τοῦ〉 Λέοντος πρὸς τῇ ἀνατολῇ ὄντος,\n„ἄρχεται δὲ δύεσθαι, ὅταν ὁ Ταῦρος μέλλῃ ἀνατέλλειν,\n„τὸ δὲ κατὰ διάμετρον αὐτῷ κείμενον ζῴδιον, ὁ Σκορ-\n„πίος, πρὸς τῇ δύσει ὑπάρχῃ, αἱ δὲ Χηλαὶ ἀρτίως\n„κατενηνεγμέναι ὦσιν, αἷς ἅμα συγκαταφέρεσθαι ἄρχεται\n„ὁ Ἀρκτοφύλαξ, φανερὸν εἶναι νομίζω, διότι τοὺς ἀντι-\n„δοξοῦντας ἡμῖν περὶ τούτου παντελῶς ἀπείρους εἶναι\n„τῶν φαινομένων συμβέβηκε.“\nΚαλῶς μὲν οὖν εἶχεν, εἰ μὴ μόνον ἀναποδείκτῳ\nφάσει χρώμενος ἔλεγε τοὺς ἀντιδοξοῦντας ἐλεγχομένους\nὑπʼ αὐτοῦ μετατίθεσθαι, ἀλλὰ καὶ νῦν ἔγγραπτον ἐτίθει\nτὴν ἀπόδειξιν, ἵνα καὶ οἱ λοιποὶ τῶν ἀντιδοξούντων\nπεισθῶσιν, ὅτι ταῖς Χηλαῖς ἄρχεται συγκαταδύνειν,\nκαὶ οὐ τῷ Σκορπίῳ. πλὴν ἐπεὶ οὕτως παραλέλοιπεν,\nοὐκ ἄχρηστον ἂν εἴη διὰ βραχέων ὑπομνῆσαι, διʼ ὧν\nπειθόμεθα τῷ Σκορπίῳ πρώτως αὐτὸν συγκαταδύνειν·\nτὸν μὲν γὰρ ἐπὶ πλεῖον περὶ αὐτοῦ λόγον ἐν τῇ τῶν\nσυνανατολῶν πραγματείᾳ κατακεχωρίκαμεν.\nΝοείσθω δὲ νῦν ἐπὶ τοῦ ὁρίζοντος πρὸς τῇ δύσει\nκείμενος ὁ νοτιώτατος ἀστὴρ τῶν ἐν τῷ ἀριστερῷ ποδὶ\nτοῦ Ἀρκτοφύλακος. ἀλλὰ ἔστιν οὗτος ὁ ἀστὴρ βορειό-\nτερος τοῦ ἰσημερινοῦ κύκλου μοίραις κζ΄ καὶ τρίτῳ\nμέρει μοίρας, οἵων ἐστὶν ὁ διὰ τῶν πόλων κύκλος\nμοιρῶν τξ΄. διὰ δὴ τοῦτο ὁ γραφόμενος παράλληλος\nτῷ ἰσημερινῷ κύκλος διὰ τοῦ προειρημένου ἀστέρος\n\n\n\nτὴν ὑπὲρ γῆς περιφέρειαν ἔχει τοιούτων τμημάτων\nιε΄ λείπουσαν κ΄ μέρει ὡς ἔγγτστα, οἵων ἐστὶν ὅλος ὁ\nκύκλος τμημάτων κδ΄. τὸ ἥμισυ ἄρα τῆς εἰρημένης\nπεριφερείας, τὸ ἀπὸ τοῦ μεσημβρινοῦ ἕως δύσεως, τῶν\nαὐτῶν τμημάτων ἐστὶν ζ΄ καὶ ὡς ἔγγιστα ἡμίσους.\nἀλλʼ ὁ εἰρημένος ἀστὴρ κεῖται ὡς κατὰ παράλληλον\nκύκλον περὶ 〈τὴν〉 α΄ μοῖραν τῶν Χηλῶν. δύνοντος\nἄρα αὐτοῦ δεῖ μεσουρανεῖν ὡς κατὰ παράλληλον κύκλον\n〈μέσην〉 τὴν κδ΄ μοῖραν τοῦ Αἰγόκερω· ταύτης δὲ ἐπὶ\nτοῦ παραλλήλου μεσουρανούσης δεῖ ἐν τῷ ζῳδιακῷ\nμεσουρανεῖν τὴν β΄ καὶ κ΄ μοῖραν τοῦ Αἰγόκερω. ἀλλʼ\nἐν τῷ ζῳδιακῷ τῆς β΄ καὶ κ΄ τοῦ Αἰγόκερω μοίρας\nμεσουρανούσης, ἐν τῷ ὑποκειμένῳ ὁρίζοντι δεῖ ἀνα-\nτέλλειν τὴν Ϛ΄ μάλιστα μοῖραν τοῦ Ταύρου. ἕκαστον\nγὰρ τῶν εἰρημένων ἀποδείκνυται διὰ τῶν γραμμῶν\nἐν ταῖς καθόλου περὶ τῶν τοιούτων ἡμῖν συντεταγμέ-\nναις πραγματείαις. ὁ ἄρα ἀριστερὸς ποὺς τοῦ Βοώτου\nἀντικαταδύνει τῇ ϛ΄ μοίρᾳ τοῦ Ταύρου. ὅτι δὲ καὶ\nπρῶτος ὁ ἀριστερὸς ποὺς τοῦ Βοώτου δύνει, χωρὶς\nτοῦτʼ ἀποδέδεικται ἐν τῷ περὶ αὐτοῦ λόγῳ, φανερὸν\nδʼ ἂν εἴη καὶ ἐξ αὐτῆς τῆς θέσεως τοῦ Βοώτου· ὀρθὸς\nγὰρ βεβηκὼς ὁ Βοώτης ἐγκλίνει τῇ θέσει οὕτως, ὥστε\nτὸν ἀριστερὸν πόδα, πολλῷ νοτιώτερον ὄντα τῆς\nκεφαλῆς, προηγεῖσθαι τοῦ διὰ τῶν πόλων καὶ τῆς\nκεφαλῆς αὐτοῦ γραφομένου κύκλου πλεῖον ἥμισυ καὶ\nτέταρτον μέρος ζῳδίου.\nΠερὶ δὲ τοῦ Ὠρίωνος συμφωνεῖ ὁ Εὔδοξος 〈τοῖς\nφαινομένοις〉, ὑπολαμβάνων αὐτὸν τοῖς Διδύμοις ὅλον\nσυνανατέλλειν.\nΤοῦ δὲ Λέοντος ἀρχομένου ἀνατέλλειν ὁ μὲν Ἄρατός\nφησι τά τε 〈ἄλλα〉 σὺν τῷ Καρκίνῳ δεδυκέναι καὶ\nτὸν Ἀετόν, τοῦ δὲ Ἐνγόνασιν ἔτι τὸν ἀριστερὸν πόδα\nκαὶ 〈τὸ〉 γόνυ ἀπολείπεσθαι, τὰ δὲ λοιπὰ δεδυκέναι.\nἀνατέλλειν δὲ τὴν κεφαλὴν τοῦ Ὕδρου, καὶ τὸν Λαγωόν,\nκαὶ τὸν Πρόκυνα, καὶ τοὺς ἐμπροσθίους πόδας τοῦ\nΚυνός. τῷ δὲ Αράτῳ ὁμοίως καὶ ὁ Εὔδοξος ἀπο-\nφαίνεται. τὰ οὖν εἰρημένα ἄστρα δῆλον ὅτι τῷ\nΚαρκίνῳ κατʼ αὐτοὺς ἃ μὲν συνανατέλλει, ἃ δὲ ἀντι-\nκαταδύνει. καὶ ἐπὶ τῶν ἄλλων ζῳδίων τὸ αὐτὸ διαλαμ-\nβανέσθω.\nἘν μὲν οὖν τοῖς λοιποῖς συμφωνοῦσι τοῖς φαινο-\nμένοις. τοῦ δʼ Ἐνγόνασιν οὐ μόνον τὸ ἀριστερὸν\nγόνυ καὶ ὁ ποὺς ἔτι ὑπὲρ γῆς ἐστιν, ἀλλὰ καὶ τὸ\nδεξιὸν γόνυ· δύνει γὰρ τοῦτο ἀνατελλούσης [τῆς τοῦ]\nΛέοντος μοίρας ιϚ΄. ὁ δὲ Λαγωὸς οὐ μόνον τῷ Καρ-\nκίνῳ συνανατέλλει, ὡς ὁ Ἄρατος ὑπολαμβάνει, ἀλλὰ\nκαὶ τοῖς Διδύμοις· ἄρχεται μὲν γὰρ ἀνατέλλειν τῆς\nζ΄ καὶ κ΄ μοίρας τῶν Διδύμων ἀναφερομένης, λήγει\nδὲ ἀνατέλλων συνανατελλούσης αὐτῷ Καρκίνου μοίρας\nιβ΄ μέσης. ὁ δὲ Κύων ὅλος τῷ Καρκίνῳ συνανατέλλει\nπλὴν τοῦ ἐν τῇ οὐρᾷ, καὶ οὐχ, ὡς ὁ Ἄρατός 〈φησιν〉,\nοἱ ἐμπρόσθιοι μόνον αὐτοῦ πόδες συνανατέλλουσι τῷ\nΚαρκίνῳ.\nΤῆς δὲ Παρθένου ἀρχομένης ἀνατέλλειν\nΛύρη τότε (φησὶ) Κυλληναίηκαὶ Δελφὶς δύνουσι καὶ εὐποίητος Ὀϊστός·σὺν τοῖς Ὄρνιθος πρῶτα πτερὰ μέχρι παῤ αὐτὴν\n\n\n\nοὐρὴν καὶ Ποταμοῖο παρηορίαι σκιόωνται·δύνει δʼ Ἱππείη κεφαλή, δύνει δὲ καὶ αὐχήν.ἀντέλλει δʼ Ὕδρη μὲν ἐπὶ πλέον ἄχρι παῤ αὐτὸνΚρητῆρα, φθάμενος δὲ Κύων πόδας αἴνυται ἄλλουςἕλκων ἐξόπιθεν πρύμναν πολυτειρέος Ἀργοῦς·ἡ δὲ θέει γαίης ἱστὸν διχόωσα κατʼ αὐτόν,Παρθένος ἦμος ἅπασα περαιόθεν ἄρτι γένηται.\nτῷ δὲ Ἀράτῳ τὰ αὐτὰ καὶ ὁ Εὔδοξος λέγει. καὶ\nμάλιστά γε ἐκ τούτων φανερός ἐστιν ὁ Ἄρατος ὡσανεὶ\nπαραγράφων τὰ ὑπὸ τοῦ Εὐδόξου εἰρημένα.\nἘν μὲν οὖν τοῖς ἄλλοις συμφωνοῦσι τοῖς φαινο-\nμιένοις. ὁ δὲ Ὀϊστὸς οὐ τῷ Λέοντι ἀντικαταδύνει\nμόνον, ἀλλὰ καὶ τῷ Καρκίνῳ· ἄρχεται μὲν γὰρ δύνειν\nἀνατελλούσης μέσης τῆς ζ΄ καὶ κ΄ μοίρας τοῦ Καρκίνου,\nλήγει δὲ δύνων ἀνατελλούσης μέσης τῆς β΄ μοίρας τοῦ\nΛέοντος. ὁ δὲ ἀπὸ τοῦ Ὠρίωνος Ποταμὸς οὐ τῷ Λέοντι\nἄρχεται ἀντικαταδύνειν, ὡς οἱ περὶ τὸν Εὔδοξόν φασιν,\nἀλλὰ τῇ Παρθένῳ· ὁ γὰρ ἡγούμενος μάλιστα καὶ νοτιώ-\nτατος τῶν ἐν αὐτῷ, ὃς δὴ καὶ λαμπρότατός ἐστι, δύνει\nἀνατελλούσης τῆς ζ΄ μοίρας τῆς Παρθένου.\nΤῆρ δὲ Ἀργοῦς φησι τὴν πρύμναν μόνον συνανα-\nτέλλειν τῷ Λέοντι, καὶ αὐτὴν δεδιχοτομημένην κατὰ\nτὸν ἱστὸν ἀναφέρεσθαι, ἕως ἂν ὅλη ἡ Παρθένος ἀνα-\nτείλῃ. ὁ μέντοι γε Ἄτταλος οὐ δυνάμενος κρατῆσαι τῆς\nδιανοίας τοῦ ποιητοῦ, ἀλλ᾿ ὑπολαβὼν λέγειν αὐτὸν\nτῆς Παρθένου μελλούσης ἀνατέλλειν, ὅτι ἡ πρύμνα\n\n\n\nἀνατέταλκεν ἕως μέσου τοῦ ἱστοῦ, φησὶ τὸ ,,ἅποσα“\nτῷ ἐσχάτῳ στίχῳ κενῶς προσκεῖσθαι. ἐκθέμενος γὰρ\nτῶν προειρημένων στίχων τοὺς ἐσχάτους [ρ.], ἐπιφέρει\nταυτί· „ἐν δὲ τούτοις τὸ ‘ἅπασαʼ προσαναπληρώματος\n„ἔχει τάξιν· εἴτε γὰρ ἐπὶ τὴν Ἀργὼ μεταβιβάσειέ τις\n„αὐτό, ποιῶν τὸν λόγον τοιοῦτον· ‘ἡ δὲ πᾶσα θέει\n„γαίης ἱστὸν διχόωσα κατʼ αὐτόν, Παρθένος ἦμος\n„περαιόθεν ἄρτι γένηταιʼ, ὁμολογουμένως ἀναπληρώ-\n„ματος ἔχει τάξιν· εἴτ᾿ ἐπὶ τὴν Παρθένον, τὸ αὐτὸ\n„συμβήσεται, ἐὰν μή τις δέξηται, ὅτι ὅλην φησὶ τὴν\n„Παρθένον ἀνατεταλκέναι· ὅπερ οὐ βούλεται λέγειν· εἰ\n„γὰρ ἡ Παρθένος ὅλη ἀνατέταλκε, δῆλον ὅτι αἱ Χηλαὶ\n„πρὸς τῷ ἀνατέλλειν εἰσί· κατὰ δὲ τοῦτον τὸν καιρὸν\n,,ὅλην φησὶ τὴν Ἀργὼ ἀνατεταλκέναι, λέγων οὕτως·\n„οὐδʼ ἂν ἐπερχόμεναι Χηλαί, καὶ λεπτὰ φάουσαι,„ἄφραστοι παρίοιεν, ἐπεὶ μέγα σῆμα, Βοώτης,„ἀθρόος ἀντέλλει βεβολημένος Ἀρκτούροιο·„Ἀργὼ δʼ εὖ μάλα πᾶσα μετήορος ἵσταται ἤδη.“\nΔοκεῖ οὖν μοι πεπλανῆσθαι ὁ Ἄτταλος, οὐ συνιείς,\nὅτι ἐπιθέτως λέγεται ὑπὸ τοῦ ποιητοῦ τὸ „ἱστὸν\nδιχόωσα κατʼ αὐτόν“, καὶ οὐχ, ὅτι „ἀνατέλλει ἕως\nμέσου τοῦ ἱστοῦ“. ὁ δὲ ἑξῆς λόγος ἐστὶ τοιοῦτος· τῆς\nΠαρθένου ἀρχομένης ἀνατέλλειν ὅ τε Κύων ἀνατέταλκε\nκαὶ ἡ πρύμνα τῆς Ἀργοῦς· αὐτὴ μέντοι, ἡμίσεια οὖσα\nἕως τοῦ ἱστοῦ, ἀναφέρεται, ἕως ἂν ὅλη ἡ Παρθένος\n\n\n\nἀνατείλῃ. κέχρηται δὲ τούτῳ τῷ σχήματι τῆς ἐκφορᾶς\nὁ Ἄρατος καὶ ἐπὶ τοῦ Ἐνγόνασι, λέγων οὕτως·\nτοῦ μὲν ἄῤ οἴηκνήμη σὺν Χηλῇσι φαείνεται ἀμφοτέρῃσιν,αὐτὸς δʼ εἰς κεφαλὴν ἔτι που τετραμμένος ἄλλῃΣκορπίον ἀντέλλοντα μένει καὶ ῥύτορα τόξων·οἱ γάρ μιν φορέουσι.\nΤῶν γὰρ Χηλῶν ἀρχομένων ἀνατέλλειν τὸν Βοώτην\nφησὶν ὅλον ἀνατεταλκέναι καὶ τὴν Ἀργώ, τοῦ δὲ Ὕδρου\nτὰ πρὸς τὴν οὐρὰν μόνον ὑπὸ γῆς εἶναι· ἀνατεταλκέναι\nδὲ τοῦ Ἐνγόνασι τὴν δεξιὰν κνήμην μόνον ἕως τοῦ\nγόνατος, τὸ δὲ λοιπὸν αὐτοῦ σῶμα πλὴν τῆς ἀριστερᾶς\nχειρὸς 〈καὶ τῆς κεφαλῆς〉 ὑπὲρ γῆν εἶναι τοῦ Σκορπίου\nπρὸς τῇ ἀνατολῇ ὄντος· τὴν δὲ ἀριστερὰν χεῖρα καὶ\nτὴν κεφαλὴν μετέωρον φαίνεσθαι τοῦ Τοξότου ἀνα-\nτέλλοντος. ἀνατέλλειν δέ φησιν ἅμα ταῖς Χηλαῖς καὶ\nτὸ ἥμισυ τοῦ Στεφάνου καὶ τὴν οὐρὰν τοῦ Κενταύρου·\nδύνειν δὲ πάλιν τό τε σῶμα τοῦ Ἵππου ὅλον, καὶ τὴν\nοὐρὰν τοῦ Ὄρνιθος, καὶ τὴν κεφαλὴν τῆς Ἀνδρομέδας,\nκαὶ τοῦ Κήτους τὸ ἀπὸ τῆς οὐρᾶς ἕως τῆς λοφίας,\nτοῦ δὲ Κηφέως „εκεφαλήν τε καὶ χεῖρα καὶ ὤμους“,\nκαὶ τὸ πλεῖστον μέρος τοῦ Ποταμοῦ. ὁμοίως δὲ καὶ\nἐν τούτοις ὁ Ἄρατος τρόπον τινὰ παραγέγραφε τὰ τοῦ\nΕὐδόξου.\nΤὰ μὲν οὖν λοιπὰ ὑπʼ αὐτῶν ὑγιῶς εἴρηται. περὶ\nδὲ τοῦ Κενταύρου ὁλοσχερῶς ἠγνοήκασιν· οὔτε γὰρ\nἡ οὐρὰ αὐτοῦ καὶ καθόλου τὰ ὀπίσθια πρῶτα ἀνα-\nτέλλει, ἀλλὰ ὁ ἀριστερὸς ὦμος· πολλῷ γάρ ἐστι βορειό-\n\n\n\nτερος· οὔτε τῇ Παρθένῳ ἄρχεται συνανατέλλειν, ὥς\nφασιν, ἀλλὰ ταῖς Χηλαῖς· ὁ γὰρ ἀριστερὸς ὦμος αὐτοῦ\nσυνανατέλλει τῇ ι΄ μοίρᾳ τῶν Χηλῶν. τῆς δὲ Ἀνδρο-\nμέδας οὐ μόνον ἡ κεφαλὴ δέδυκε τῶν Χηλῶν πρὸς\nτῇ ἀνατολῇ οὐσῶν, ἀλλὰ καὶ αἱ χεῖρες ἀμφότεραι. τὸ\nδὲ Κῆτος οὐ τῇ Παρθένῳ ἄρχεται ἀντικαταδύνειν, ὡς\nοὗτοί φασιν, ἀλλὰ τῷ Λέοντι· τῶν γὰρ ἐν τῇ οὐρᾷ\nαὐτοῦ δύο λαμπρῶν ὁ μὲν νοτιώτερος ἀντικαταδύνει\nμέσῃ τῇ ζ΄ καὶ κ΄ μοίρᾳ τοῦ Λέοντος· τὸ μέντοι γε\nλοιπὸν σῶμα τοῦ Κήτους οὐχ ὅλον τῇ Παρθένῳ ἀντι-\nκαταδύνει, ἀλλʼ ἕως τῆς λοφίας, ὡς ὁ Ἄρατός φησι.\nτοῦ δὲ Κηφέως ἡ κεφαλὴ μόνον δύνει· οἱ δὲ ὦμοι\nαὐτοῦ ἐν τῷ ἀεὶ φανερῷ τμήματι κεῖνται, καθάπερ\nπροειρήκαμεν. οὐ μόνον δὲ κατὰ τοῦτο ἀγνοοῦσιν,\nἀλλὰ καὶ καθʼ ὅ φασι τῇ Παρθένῳ ἀντικαταδύνειν\nτὴν κεφαλὴν αὐτοῦ· οὐ γὰρ τῇ Παρθένῳ, ἀλλὰ ταῖς\nΧηλαῖς ἄρχεται ἀντικαταδύνειν· ὁ γὰρ νοτιώτερος τῶν\nἐν τῇ κεφαλῇ δύνει ἀνατελλούσης [τῶν] Χηλῶν η΄\nμοίρας [τῆς] μέσης.\nΤοῦ δὲ Σκορπίου ἀρχομένου ἀνατέλλειν ὁ Ἄρατός\nφησι δύνειν μὲν τά τε λοιπὰ μέρη τοῦ Ποταμοῦ, καὶ\nτὰ λοιπὰ μέρη τῆς Ἀνδρομέδας καὶ τοῦ Κήτους, καὶ\nτοῦ Κηφέως τὰ ἀπὸ τῶν ὤμων μέχρι τῆς ζώνης, καὶ\nτὴν Κασσιέπειαν ὅλην πλὴν τὸ ἀπὸ τῶν ποδῶν ἕως\nτῶν γονάτων. ἀνατέλλειν δέ φησι τό τε λοιπὸν τοῦ\nΣτεφάνου, καὶ τὴν οὐρὰν τοῦ Ὕδρου, καὶ τοῦ Κενταύ-\nρου τὸ λοιπὸν σῶμα πλὴν τῶν ἐμπροσθίων ποδῶν.\nἀνατέλλειν δέ φησι καὶ τὸ Θηρίον, ὃ ἔχει ὁ Κένταυρος,\n\n\n\nκαὶ τοῦ Ὀφιούχου τὴν κεφαλὴν καὶ τὰς χεῖρας, καὶ\nτοῦ Ὄφεως, ὃν ἔχει ὁ Ὀφιοῦχος, τὴν κεφαλὴν ἕως τῆς\nπρώτης σπείρας, καὶ τοῦ Ἐνγόνασι τὰ λοιπὰ πλὴν τῆς\nκεφαλῆς καὶ τῆς ἀριστερᾶς χειρός. ὁ δὲ Εὔδοξος τὰ\nμὲν λοιπὰ ὁμοίως ἀναγράφει· τὴν δὲ κεφαλὴν τοῦ\nὈφιούχου οὐ γράφει ἀνατέλλειν, ἀλλὰ τὴν ἀριστερὰν\nμόνον χεῖρα· τὰ δὲ ἄλλα καὶ τὸ Θηρίον οὐ τοῦ\nΣκορπίου, ἀλλὰ τοῦ Τοξότου ἀνατέλλοντος ὑπὲρ γῆν\n[καὶ] φαίνεσθαι.\nΚαὶ τὰ μὲν ἄλλα συμφώνως ἀναγράφουσι τοῖς\nφαινομένοις. τὸ δὲ Θηρίον οὐ ταῖς Χηλαῖς 〈μόνον\nσυνανατέλλει, ὡς ὁ Ἄρατος ὑπολαμβάνει, ἀλλὰ καὶ τῷ\nΣκορπίῳ· ἄρχεται μὲν γὰρ ἀνατέλλειν τῆς α΄ καὶ κ΄\nμοίρας τῶν Χηλῶν ἀναφερομένης,〉 τὸ δὲ λοιπὸν τῷ\nΣκορπίῳ μέσῳ μάλιστα συναναφέρεται, ὡς καὶ ὁ\nΕὔδοξός φησι. δῆλον ὅτι καὶ ταῖς Χηλαῖς μέρος τι\nαὐτοῦ δεῖ κατὰ τὸν Εὔδοξον συνανατέλλειν. ὁ δὲ\nἌρατος ἀγνοεῖ ἐν τοῖς περὶ τὸν Ὀφιοῦχον· ἡ γὰρ\nἀριστερὰ χεὶρ αὐτοῦ μόνον ταῖς Χηλαῖς συνανατέλλει,\nἡ δὲ κεφαλὴ καὶ ἡ δεξιὰ χεὶρ τῷ Σκορπίῳ.\nΤοῦ δὲ Τοξότου μέλλοντος ἀνατέλλειν ὁ Ἄρατός\nφησι τὴν κεφαλὴν τοῦ Ἐνγόνασι καὶ τὴν ἀριστερὰν\nχεῖρα ἀνατεταλκέναι, καὶ τὸ σῶμα τοῦ Ὀφιούχου, καὶ\nτὴν οὐρὰν τοῦ Ὄφεως, ὃν ἔχει ὁ Ὀφιοῦχος, καὶ τὴν\nΛύραν, καὶ τοῦ Κηφέως τὰ ἀπὸ τῆς κεφαλῆς ἕως τοῦ\nστήθους. δύνειν δέ φησι τόν τε Κύνα ὅλον, καὶ τὸν\nὨρίωνα, καὶ τὸν Λαγωόν, καὶ τοῦ Ἡνιόχου τὰ ἀπὸ\nτῶν ποδῶν ἕως τῆς ζώνης μέρη· τὴν δὲ Αἶγά φησι\nκαὶ τοὺς Ἐρίφους, ὧν ἐστιν ἡ μὲν ἐπὶ τοῦ ἀριστεροῦ\n\n\n\nὤμου, οἱ δʼ ἐν τῇ ἀριστερᾷ χειρί, ἔτι δὲ τὴν κεφαλὴν\nκαὶ τὴν δεξιὰν χεῖρα τῷ Τοξότῃ ἀντικαταδύνειν, τὰ\nδὲ πρὸς τοὺς πόδας τῷ Σκορπίῳ. δύνειν δέ φησι\nκαὶ τὸν Περσέα χωρὶς τοῦ δεξιοῦ γόνατος καὶ τοῦ\nποδός, καὶ τῆς Ἀργοῦς τὴν πρύμναν.\nἘν δὲ τούτοις τὰ μὲν ἄλλα συμφωνεῖ τοῖς φαινο-\nμένοις. ἡ δὲ ἀριστερὰ χεὶρ τοῦ Ἐνγόνασι ταῖς Χηλαῖς\nσυνανατέλλει, καὶ οὐ τῷ Σκορπίῳ· καὶ γὰρ αὐτὸς ὁ\nἀριστερὸς ὦμος αὐτοῦ πολὺ προηγούμενος τῆς χειρὸς\nὡσανεὶ διωργυιωμένου αὐτοῦ, καθάπερ καὶ αὐτὸς ὁ\nἌρατός φησι, τῇ γ΄ μοίρᾳ τοῦ Σκορπίου συνανατέλλει.\nοὐχ ἡ κεφαλὴ οὖν μόνον αὐτοῦ τῷ Σκορπίῳ συνανα-\nφέρεται. διὸ καὶ ἐν τοῖς πρότερον περὶ τὴν τοῦ\nΣκορπίου ἀνατολὴν ἀγνοεῖ λέγων·\nκάρη δ᾿ ἑτέρης μετὰ χειρὸςτόξῳ ἀνέλκονται.\nκατηκολούθηκε δὲ καὶ κατὰ τοῦτο τῷ Εὐδόξῳ. διαφω-\nνοῦσι δὲ πρὸς τὸ φαινόμενον καὶ ἐν τοῖς περὶ τοῦ\nΚηφέως· ἥ τε γὰρ κεφαλὴ αὐτοῦ μόνον δύνει καὶ\nἀνατέλλει, οἱ δὲ ὦμοι καὶ τὸ στῆθος ἐν τῷ ἀεὶ φανερῷ\nτμήματι φέρονται· χωρίς τε τούτων τῶν ἐν τῇ κεφαλῇ\nαὐτοῦ ἀστέρων ὁ μὲν προηγούμενος τῇ η΄ καὶ κ΄\nμοίρᾳ τοῦ Σκορπίου συνανατέλλει, ὁ δὲ ἔσχατος\nἀναφερόμενος καὶ νοτιώτερος ὢν τῶν ἐν τῇ κεφαλῇ\nσυνανατέλλει [τοῦ] Τοξότου Ϛ΄ μοίρᾳ μέσῃ, ὥστε\nμὴ μόνον τῷ Σκορπίῳ τὴν κεφαλὴν τοῦ Κηφέως\nσυνανατέλλειν, ἀλλὰ καὶ τῷ Τοξότῃ. ὁ δὲ Περσεὺς\nὅλος τῷ Σκορπίῳ ἀντικαταδύνει καὶ οὐχ, ὡς οὗτοί\n\n\n\nφασιν, ὁ δεξιὸς ποὺς καὶ τὸ δεξιὸν γόνυ τῷ Τοξότῃ\nἀντικαταφέρεται. ἠγνοήκασι δὲ καὶ τὰ περὶ τὴν Ἀργώ·\nἄρχεται γὰρ ἀντικαταδύνειν οὐ τῷ Σκορπίῳ, ἀλλὰ\nμέσαις ταῖς Χηλαῖς. ἔδει οὖν ἀρχομένου τοῦ Σκορπίου\nἀνατέλλειν λέγειν τὴν τῆς Ἀργοῦς πρύμναν δεδυκέναι,\nκαὶ μὴ τοῦ Τοξότου ἀναφερομένου.\nΠάλιν δὲ τοῦ Αἰγόκερω πρὸς τῇ ἀνατολῇ ὄντος,\nτῷ Τοξότῃ φασὶν ἀντικαταδύνειν τήν τε Ἀργὼ ὅλην\nκαὶ τὸν Πρόκυνα, συνανατέλλειν δὲ τόν τε Ὄρνιθα,\nκαὶ τὸν Ἀετόν, καὶ τὸν Ὀϊστόν, καὶ τὸ Θυμιατήριον.\nΤὰ μὲν οὖν ἄλλα συμφώνως ὑπʼ αὐτῶν λέγεται\nτοῖς φαινομένοις. τὰ δὲ κατὰ τὸν Ὄρνιθα ἠγνόηται μὲν\nὑπʼ ἀμφοτέρων, μᾶλλον δὲ ὑπὸ τοῦ Ἀράτου. ὁ μὲν\nγὰρ Εὔδοξος τῷ Σκορπίῳ φησὶ συνανατέλλειν τὴν\nδεξιὰν πτέρυγα τοῦ Ὄρνιθος, τῷ δὲ Τοξότῃ τὸ λοιπὸν\nαὐτοῦ σῶμα. ἐξ ὧν δῆλον ὅτι τὴν δεξιὰν πτέρυγα\nτοῦ Ὄρνιθος κατὰ τὸν Εὔδοξον δεῖ τοῖς ἐσχάτοις\nμέρεσι τοῦ Σκορπίου συναναφέρεσθαι. ὁ δὲ Ἄρατός\nφησι τῷ Τοξότῃ μόνον συνανατέλλειν αὐτόν. τῇ δὲ\nἀληθείᾳ οἱ μὲν ἐν ἄκρᾳ τῇ δεξιᾷ πτέρυγι τοῦ Ὄρνιθος\nτοῖς ἐσχάτοις μέρεσι τῶν Χηλῶν συνανατέλλουσιν· ὁ δὲ\nἐν ἄκρᾳ τῇ ἀριστερᾷ πτέρυγι, ὃς δὴ καὶ ἔσχατος ἀνα-\nτέλλει, τῇ β΄ καὶ κ΄ μοίρᾳ τοῦ Τοξότου συναναφέρεται.\nΤοῦ δὲ Ὑδροχόου ἀρχομένου ἀνατέλλειν φησὶ συν-\nανατεταλκέναι τῷ Αἰγόκερῳ τοῦ Ἵππου τήν τε κεφαλὴν\nκαὶ τοὺς πόδας, δύνειν δὲ τὰ ὀπίσθια τοῦ Κενταύρου,\n\n\n\nκαὶ τοῦ Ὕδρου τὸ ἀπὸ τῆς κεφαλῆς ἕως τῆς πρώτης\nσπείρας. ὁ δὲ Εὔδοξός φησι καὶ τὴν Κασσιέπειαν\nἀνατέλλειν καὶ τὸν Δελφῖνα.\nἋ μὲν οὖν κοινῇ εἰρήκασι, σχεδὸν συμφωνεῖ τοῖς\nφαινομένοις, πλὴν ὅτι ἡ κεφαλὴ τοῦ Ὕδρου τοῖς ἐσχάτοις\nμέρεσι τοῦ Τοξότου ἄρχεται ἀντικαταδύνειν, καὶ οὐ\nτῷ Αἰγόκερῳ. τοῦ δὲ Ἵππου οὐ μόνον ἡ κεφαλὴ καὶ\nοἱ πόδες ἀνατετάλκασιν, ἀλλὰ καὶ οἱ ὦμοι καὶ τὸ\nστῆθος.\nΠαρέχει δέ τισιν ἐπίστασιν, πῶς ἐπὶ τῶν ἄλλων\nζῳδίων ὁ Ἄρατος τὰς ἀρχὰς ἐπὶ τῆς ἀνατολῆς ὑποτιθέ-\nμενος καὶ οὕτως τὰς τῶν ἄλλων ἄστρων ἀνατολὰς καὶ\nδύσεις διασαφῶν τὸν Ὑδροχόον μέσον ἀνατέλλειν ὑπο-\nτίθεται, λέγων οὕτως·\nἽππος δʼ Ὑδροχόοιο μέσον περιτελλομένοιοποσσί τε καὶ κεφαλῇ ἀνελίσσεται.\nτούτου δʼ ἀπορουμένου ὁ Ἄτταλός φησιν ἁμάρτημα\nεἶναι, δεῖν δὲ γράφειν οὕτως· „Ἵππος δ᾿ Ὑδροχόοιο\nνέον περιτελλομένοιο.“ λανθάνει δὲ τόν τε Ἄτταλον\nκαὶ τοὺς ἄλλους τὸ βούλημα τοῦ ποιητοῦ, τάχα δὲ καὶ\nτὸ φαινόμενον. ὁ γὰρ Ὑδροχόος, τῇ θέσει κείμενος\nἀπὸ μεσημβρίας πρὸς ἄρκτους, τὰ μὲν κατὰ τὸ στῆθος\nκαὶ τὴν κεφαλὴν μέρη πολὺ ἐκπίπτοντα τοῦ ζῳδιακοῦ\nκύκλου εἰς τὸ πρὸς ἄρκτους μέρος, τὰ δὲ κατὰ τοὺς\nπόδας νοτιώτερα ἔχει τοῦ ζῳδιακοῦ κύκλου· ἐν δὲ τῷ\nζῳδιακῷ τὰ μέσα αὐτοῦ κεῖται. ἐπεὶ οὖν τὰ δωδεκατη-\nμόρια τοῦ ζῳδιακοῦ κύκλου ὑποτίθεται ἀναφερόμενα,\nδιὰ τοῦτο ὁ Ἄρατος λέγει τοῦ Ὑδροχόου κατὰ μέσον\n\n\n\nτὸ σῶμα ἀνατέλλοντος „ὁ Ἵππος ποσσί τε καὶ κεφαλῇ\nἀνελίσσεται“, καὶ οὐχὶ τὸ μέσον τοῦ ἐν τῷ δωδεκατη-\nμορίῳ μήκους, ὡς οἵ τε πολλοὶ καὶ ὁ Ἄτταλος ἐκδέχεται.\nἀναγκαῖον οὖν εἶναι δοκεῖ μοι, μὴ μετατιθέναι τὸν\nστίχον, ὡς ὁ Ἄτταλος ὑποδεικνύει, ἐν πᾶσί γε δὴ τοῖς\nἀντιγράφοις οὕτως αὐτοῦ γραφομένου.\nὉ δὲ Εὔδοξος ἀγνοεῖ περί τε τῆς Κασσιεπείας καὶ\nτοῦ Δελφῖνος· οὐ γὰρ τῷ Αἰγόκερῳ συνανατέλλουσιν,\nἀλλʼ ἡ μὲν Κασσιέπεια τοῖς δυσί, τῷ τε Τοξότῃ καὶ\nτῷ Αἰγόκερῳ· ἄρχεται μὲν γὰρ συνανατέλλειν τῇ α΄\nκαὶ κ΄ μοίρᾳ τοῦ Τοξότου, ἔσχατον δὲ συνανατέλλει\nτῇ ιβ΄ μοίρᾳ τοῦ Αἰγόκερῳ. ὁ δὲ Δελφὶς ὅλος τῷ\nΤοξότῃ συνανατέλλει ἀπὸ 〈μέσης〉 τῆς κ΄ αὐτοῦ μοίρας\nἕως 〈μέσης〉 τῆς κδ΄.\nΤῆς δὲ ἀρχῆς τῶν Ἰχθύων ἀνατελλούσης ὁ μὲν\nἌρατός φησι δεδυκέναι τά τε λοιπὰ τοῦ Ὕδρου καὶ\nτὸν Κένταυρον, ἀνατεταλκέναι δὲ τὸν Νότιον Ἰχθὺν\nοὐχ ὅλον, ἀλλὰ παρὰ μικρόν, καὶ τῆς Ἀνδρομέδας τὰ\nδεξιὰ μέρη κατὰ μῆκος. ὁ δὲ Εὔδοξος ἐν μὲν τῷ ἑνὶ\nσυντάγματι, ᾧ δὴ καὶ ὁ Ἄρατος κατακολουθεῖ, καὶ τοῦ\nΠερσέως τὴν δεξιὰν χεῖρά φησιν ἀνατέλλειν, ἐν δὲ\nτῷ Ἐνόπτρῳ, ὅλον αὐτὸν ἀνατεταλκέναι πλὴν μικροῦ\nτινος· τοῦ δὲ Ὕδρου τὸ μέχρι πρὸς τὸν Κόρακα δύνειν.\nΔοκεῖ δέ μοι ὁ Εὔδοξος περὶ τοῦ Περσέως κατὰ\nτοῦτο μόνον διαφωνεῖν πρὸς τὸ φαινόμενον, καθʼ ὅσον\nφησὶν αὐτοῦ μόνον τὴν δεξιὰν χεῖρα συνανατέλλειν\nτῷ Ὑδροχόῳ· τὸ γὰρ ἥμισυ σχεδὸν αὐτοῦ μέρος τῷ\nὙδροχόῳ συνανατέλλει. ὁ γοῦν ἐν μέσῳ τῷ σώματι\nλαμπρὸς ἱκανῶς ἀστὴρ 〈τῇ〉 ζ΄ καὶ κ΄ μοίρᾳ τοῦ\nὙδροχόου συναναφέρεται. ὁ δὲ Ἄρατος ἀγνοεῖ, τὸν\nὝδρον ὅλον τῷ Ὑδροχόῳ ὑπολαμβάνων ἀντικαταδύνειν.\nὁ γὰρ ἐν ἄκρᾳ τῇ οὐρᾷ ὑπὲρ τὴν κεφαλὴν τοῦ Κενταύ-\nρου κείμενος δύνει ἀνατελλούσης τῆς ια΄ μοίρας τῶν\nἸχθύων. βέλτιον οὖν ὁ Εὔδοξος ἀποφαίνεται, λέγων\nτοῦ Ὕδρου τὴν οὐρὰν ἔτι ὑπολείπεσθαι. περὶ δὲ τοῦ\nΚενταύρου ἀμφότεροι ἀγνοοῦσιν. οὐ γὰρ ὅλος ἀντι-\nκαταδέδυκε τῶν Ἰχθύων ἀρχομένων ἀναφέρεσθαι, ἀλλʼ\nἔτι αὐτοῦ τὰ ἐμπρόσθια ὑπὲρ τὸν ὁρίζοντά ἐστιν· ἡ\nγὰρ κεφαλὴ καὶ ὁ δεξιὸς ὦμος αὐτοῦ τοῖς Ἰχθύσιν\nἀντικαταδύνει. διαφωνοῦσι δὲ ἀμφότεροι πρὸς τὸ\nφαινόμενον καὶ περὶ τοῦ Νοτίου Ἰχθύος, ὅλον αὐτὸν\nἔγγιστα τῷ Ὑδροχόῳ ὑπολαμβάνοντες συνανατέλλειν.\nτοὐναντίον γὰρ τὸ πλεῖστον αὐτοῦ μέρος τοῖς Ἰχθύσι\nσυναναφέρεται· ὁ μὲν γὰρ νοτιώτερος τῶν ἐν τῇ οὐρᾷ\nτῇ γ΄ μοίρᾳ τῶν Ἰχθύων συνανατέλλει, ὁ δὲ ἐν τῷ\nῥύγχει λαμπρὸς 〈μέσῃ〉 τῇ α΄ καὶ κ΄ μοίρᾳ τῶν Ἰχθύων.\nπερὶ δὲ τῆς Ἀνδρομέδας ὁλοσχερῶς ἠγνοήκασιν ἀμφό-\nτεροι· οὐ γὰρ τῷ Ὑδροχόῳ καὶ τοῖς Ἰχθύσι συνανα-\nτέλλει, ὡς οὗτοί φασιν, ἀλλὰ τῷ Αἰγόκερῳ καὶ τῷ\nὙδροχόῳ· πρώτη μὲν γὰρ ἡ δεξιὰ χεὶρ αὐτῆς συνανα-\nτέλλει μέσῳ μάλιστα τῷ Αἰγόκερῳ, ἐσχάτη δὲ ἡ ἀριστερὰ\nσυναναφέρεται 〈μέσῃ〉 τῇ δ΄ καὶ κ΄ μοίρᾳ τοῦ Ὑδροχόου.\nΠερὶ δὲ τῆς τοῦ Κριοῦ ἀνατολῆς ὁ Ἄρατος λέγων\nτὰ μὲν δεξιά φησι τῆς Ἀνδρομέδας οἱ Ἰχθύες\nαὐτοὶ ἐφέλκονται, τὰ δʼ ἀριστερὰ νειόθεν ἕλκειΚριὸς ἀνελκόμενος. τοῦ καὶ περιτελλομένοιοἑσπερόθεν κεν ἴδοιο Θυτήριον, αὐτὰρ ἐν ἄλλῃ\n\n\n\nΠερσέος ἀντέλλοντος ὅσον κεφαλήν τε καὶ ὤμους·αὐτὴ δὲ ζώνη καί κʼ ἀμφήριστα πέλοιτοἢ Κριῷ λήγοντι φαείνεται ἢ ἐπὶ Ταύρῳ.\nγράφεται μὲν οὕτως ὁ ἔσχατος στίχος· εἰκὸς μέντοι γε\nἠγνοῆσθαι τὸ „λήγοντι“. ἐξ ἀρχῆς γὰρ πάντων τῶν\nζῳδίων τὰς ἀρχὰς ἐπὶ τῆς ἀνατολῆς ὑποτίθεται, καὶ\nοὐχὶ μεσοῦντα ἢ λήγοντα· ἐπὶ γὰρ τῶν ἄλλων ἄστρων\nτινὰ μὲν μέρη μεσούντων τῶν ζῳδίων, τινὰ δʼ ἀρχο-\nμένων ἢ ληγόντων δύνει ἢ ἀνατέλλει. ὅθεν καὶ ὁ\nἌτταλος κατά γε τοῦτο ὀρθῶς συνεώρακε τὸ ἀγνόημα·\nκαὶ δεῖ τοι ἢ ὡς ἐκεῖνός φησι γράφεσθαι· „ἢ Κριῷ\nἀνιόντι φαείνεται ἢ ἐπὶ Ταύρῳ,“ ἢ νὴ Δία, οὕτως·\n„ἢ Κριῷ λήγουσα φαείνεται,“ ὥστε τὸ „λήγουσα“\nἐπὶ τὴν ζώνην ἀναφέρεσθαι. λέληθε μέντοι γε αὐ-\nτὸν τὸ βούλημα τοῦ ποιητοῦ καὶ ἐν τούτοις· λέγει\nγὰρ οὕτως· „ἡμεῖς μέντοι καὶ ἐπὶ τούτῳ τῷ τε\n„ποιητῇ συμφώνως καὶ τοῖς φαινομένοις ἀκολούθως\n„οἰόμεθα δεῖν γράφεσθαι τὸ ποίημα τὸν τρόπον\n„τοῦτον·\n„αὐτὴ δὲ ζώνη καί κʼ ἀμφήριστα πέλονται „ἢ Κριῷ ἀνιόντι φαείνεται ἢ ἐπὶ Ταύρῳ,„σὺν τῷ πασσυδίῃ ἀνελίσσεται.\n„ἐπεὶ γὰρ μέλλοντος μὲν τοῦ Κριοῦ ἀνατέλλειν ὁ\n„Περσεὺς ὁμολογουμένως μέχρι τῶν ὤμων ἐκφανὴς\n\n\n\n„γίνεται, ἅμα δὲ τῷ ἄρξασθαι ἀναφέρεσθαι τὸν Κριὸν\n„εὐθέως ἔκδηλος ἡ τοῦ Περσέως ζώνη γίνεται διὰ\n„τὸ βραχὺ παντελῶς παραλλάσσειν τῆς τοῦ Κριοῦ\n„ἀρχῆς τὴν φάσιν αὐτῆς, διστάζει, πότερον κατὰ τὴν\n„τοῦ Κριοῦ μέλλοντος ἀνατέλλειν ἀρχὴν ὑποθῆται\n„〈αὐτὴν〉 φανερὰν ἤδη γίνεσθαι, ἢ ἐπὶ τὸ μᾶλλον\n„ὁμολογούμενον ἔλθῃ, διότι τοῦ Ταύρου μέλλοντος\n„ἀναφέρεσθαι ἐκφανής ἐστι τοῦ Περσέως ἡ ζώνη μετὰ\n„τοῦ λοιποῦ σώματος. καὶ τοῦτον τὸν τρόπον γραφο-\n„μένου τοῦ ποιήματος τά τε φαινόμενα σωθήσεται,\n„καὶ τὰ περὶ τῆς ζώνης ὁ ποιητὴς οὐ μόνον ἐμπείρως,\nἀλλὰ καὶ ἀκριβῶς ἐξηγούμενος ἂν φαίνοιτο.“\nΠρῶτον μὲν οὖν ἐν τούτοις ὁ Ἄτταλος ἀγνοεῖ,\nνομίζων ἐπὶ τοσοῦτον τὴν ἀκρίβειαν ἐν τοῖς Φαινο-\nμένοις ὑπὸ Ἀράτου διειλῆφθαι, ὥστε περὶ αὐτῶν τῶν\nἐν τῇ ζώνῃ τοῦ Περσέως ἀστέρων διστάζειν αὐτόν,\nπότερον τῆς ἀρχῆς τοῦ Κριοῦ ἐπʼ ἀνατολῆς οὔσης καὶ\nαὐτὴ ἤδη φανερά ἐστι σὺν τοῖς ὤμοις καὶ τῇ κεφαλῇ\nἢ μετʼ ὀλίγον. χωρὶς γὰρ τοῦ ὁλοσχερῶς μὴ μόνον\nτὸν Ἄρατον, ἀλλὰ καὶ τὸν Εὔδοξον ἐν τοῖς Φαινομένοις\nἀναστρέφεσθαι, καθάπερ ἐπιδεδείχαμεν, ἔτι καὶ οὐ\nμόνον ἐπὶ τῆς τοῦ Περσέως ζώνης τοῦτʼ ἂν παρὰ τῷ\nἈράτῳ διστάζοιτο, ἀλλὰ καὶ ἐπὶ πάντων 〈τῶν〉 δυσὶν\nἢ καὶ πλείοσι ζῳδίοις συνανατελλόντων. τελέως δʼ\nἀγνοεῖν δόξειεν 〈ἂν〉 ὁ Ἄτταλος καὶ τὰ φαινόμενα,\nὑπολαμβάνων κατὰ ἀλήθειαν οὕτως εἶναι δισταζόμενα\n\n\n\n〈τὰ〉 περὶ τὴν ζώνην τοῦ Περσέως, καθάπερ προ-\nείρηκεν. οὐ γὰρ μόνον ἡ ζώνη τοῦ Περσέως φαίνεται\nὑπὲρ γῆν τοῦ Κριοῦ ἀρχομένου ἀνατέλλειν, ἀλλὰ καὶ\nὅλος σχεδὸν ὁ Περσεὺς πλὴν τοῦ ἀριστεροῦ ποδὸς καὶ\nτοῦ γόνατος. ὁ μὲν γὰρ δεξιὸς αὐτοῦ ποὺς συνανατέλλει\nτῇ η΄ μοίρᾳ τῶν Ἰχθύων, ὁ δὲ ἐν τῷ δεξιῷ γόνατι\nτῇ ζ΄ μοίρᾳ· ὁ δὲ ἐν τῷ γοργονίῳ καὶ τῇ ἀριστερᾷ\nχειρὶ κείμενος λαμπρὸς ἀστήρ, ὃς μικρὸν προηγεῖται\nτοῦ ἀριστεροῦ μηροῦ, τῇ ιγ΄ μοίρᾳ τῶν Ἰχθύων συνανα-\nφέρεται. μόνη δὲ αὐτοῦ ἡ ἀριστερὰ κνήμη τῷ Κριῷ\nσυνανατέλλει. δῆλον οὖν ὅτι ἀγνοεῖ, λέγων τά τε φαινό-\nμενα σωθήσεσθαι καὶ τὸν Ἄρατον ἐμπείρως καὶ ἀκριβῶς\nτὰ περὶ τῆς τοῦ Περσέως ζώνης φανεῖσθαι ἐξηγούμενον.\nΔοκεῖ δέ μοι διηπορῆσθαι ὁ Ἄρατος παρὰ τὴν\nαὐτὴν αἰτίαν, παῤ ἣν καὶ ὁ Εὔδοξος, ᾧ\nθηκεν ὁ Ἄρατος. ἐν μὲν γὰρ τῷ συντάγματι τῷ περὶ\nτῶν φαινομένων γράφει, ὅτι τοῖς Ἰχθύσι συνανατέλλει\nτὰ δεξιὰ τοῦ Περσέως, ὥστε τῆς ἀρχῆς τοῦ Κριοῦ\nπρὸς τῇ ἀνατολῇ οὔσης τὰ δεξιὰ μόνον τοῦ Περσέως\nμέρη κατʼ αὐτὸν ὑπὲρ γῆν φαίνεσθαι· ἐν δὲ τῷ ἑτέρῳ\nσυντάγματι, ὃ ἐπιγράφεται „Ἔνοπτρον“, τοῖς Ἰχθύσι\nφησὶν αὐτὸν ὅλον πλὴν ὀλίγου συνανατέλλειν. ἐν\nπᾶσιν οὖν σχεδὸν τοῖς περὶ τὰς ἀνατολὰς τῶν ἄστρων\nσυμφωνούντων ἀλλήλοις τῶν δύο συνταγμάτων, περὶ\nδὲ τοῦ Περσέως διαφόρου τῆς ἀναγραφῆς οὔσης,\nεὐλόγως ὁ Ἄρατος, διαπορῶν, ποίᾳ τις κατακολουθήσει\nἀποφάσει, ἀμφήριστόν φησιν εἶναι καὶ δισταζόμενον,\nπότερον καὶ ἡ ζώνη τοῦ Περσέως μετὰ τῶν ὤμων καὶ\nτῆς κεφαλῆς τοῦ Κριοῦ ἀνατέλλοντος μετέωρος φαίνεται\n\n\n\nἢ τοῦ Ταύρου ἀναφερομένου, ὡς τὸ ἕτερον τῶν τοῦ\nΕὐδόξου συνταγμάτων περιέχει. οὐ παρὰ τὸ τῇ αἰσθήσει\nοὖν δύσκριτον εἶναι διὰ μικρότητα τῆς διαφορᾶς, ὡς\nὁ Ἄτταλος ὑπέλαβεν, ἀμφήριστόν φησιν εἶναι, πότερον\nἡ ζώνη τοῦ Περσέως ὑπὲρ γῆν ἤδη φαίνεται τῆς ἀρχῆς\nτοῦ Κριοῦ πρὸς τῷ ὁρίζοντι οὔσης, ἢ ἀρχομένου ἤδη\nἀνατέλλειν τοῦ Ταύρου, τότε καὶ αὐτὴ ἀναφέρεται,\nἀλλὰ 〈παρὰ〉 τὸ μὴ ἔχειν εἰπεῖν διὰ τὸ ἑκατέρως παρα-\nδεδόσθαι.\nΔιχῶς δὲ γραφομένου, ἐν μέν τισιν ἀντιγράφοις\n„καὶ κʼ ἀμφήριστα πέλοιτο“, ἐν δέ τισι „καὶ κʼ ἀμφή-\nριστα πέλονται“, δεῖ γράφειν „πέλοιτο“, καὶ οὐχ, ὡς\nὁ Ἄτταλος, „πέλονται“. τῷ γὰρ ἂν συνδέσμῳ τὸ\n„πέλοιτο“ καταλλήλως λέγεται. οὐδὲ γὰρ περισπᾶσθαι\nδεῖ διὰ τὸ πληθυντικῶς ἐκφέρεσθαι τὸ „ἀμφήριστα“·\nσύνηθες γάρ ἐστι τὸ σχῆμα τοῦτο τῆς ἐκφορᾶς.\nΤῆς δὲ ἀρχῆς τοῦ Ταύρου ἀνατελλούσης φησὶν ὁ\nἌρατός τε καὶ ὁ Εὔδοξος τὸν Περσέα ὅλον φαίνεσθαι\nὑπὲρ γῆν, καὶ τοῦ Ἡνιόχου τὴν ἀριστερὰν χεῖρα, ἐν\nᾗ οἱ Ἔριφοι κεῖνται, καὶ τὸν ἀριστερὸν πόδα, καὶ τοῦ\nΚήτους τὸ ἀπὸ τῆς οὐρᾶς ἕως τῆς λοφίας. δεδυκέναι\nδέ φησι τοῦ Βοώτου τι μέρος.\nἈγνοοῦσιν οὖν τὰ ἀριστερὰ μόνον ὑπολαμβάνοντες\nτοῦ Ἡνιόχου τῷ Κριῷ συνανατέλλειν· ὁ μὲν γὰρ δεξιὸς\nὦμος αὐτοῦ τῇ β΄ καὶ κ΄ μοίρᾳ τοῦ Κριοῦ συνανα-\nφέρεται, ὁ δὲ βορειότερος τῶν ἐν τῇ κεφαλῇ ἔτι πρό-\nτερον τοῖς Ἰχθύσι συνανατέλλει, ὥστε καὶ κατὰ τοῦτο\nἀγνοεῖν αὐτούς, λέγω δέ, καθʼ ὅσον ὑπολαμβάνουσι\nπρώτως τῷ Κριῷ τὸν Ἡνίοχον συναναφέρεσθαι.\nὁμοίως δὲ κατὰ δύο τρόπους καὶ τὰ περὶ τοῦ Κήτους\nἠγνοήκασιν. οὔτε γὰρ τῷ Κριῷ ἄρχεται συνανατέλλειν,\nὥς φασιν, ἀλλὰ τοῖς Ἰχθύσιν· οὔτε ἕως τῆς λοφίας\nμόνον ἀναφέρεται σὺν τῷ Κριῷ, ἀλλὰ ὅλον σχεδὸν\nπλὴν τῶν ἐν τῇ κεφαλῇ ὁ ἐν ἄκρῳ τῷ χελυνίῳ λαμπρός.\nὅτι γε μὴν οὐδὲ ὁ Βοώτης τῷ Κριῷ ἄρχεται ἀντικατα-\nφέρεσθαι, ὥς φασιν, ἀλλὰ τῷ Ταύρῳ, προειρήκαμεν\nἀνωτέρω.\nΤῶν δὲ Διδύμων ἀρχομένων ἀνατέλλειν ὁ Ἄρατος\nδύνειν μέν φησι τοὺς πόδας τοῦ Ὀφιούχου „μέσφʼ\nαὐτῶν γονάτων“, ἀνατέλλειν δὲ τὸ Κῆτος καὶ τοῦ\nΠοταμοῦ τὰ πρῶτα.\nΤαῦτα δὲ συμφώνως τοῖς φαινομένοις ὑπʼ αὐτῶν\nεἴρηται.\nἋ μὲν οὖν ἐδόκει μοι χρήσιμα εἶναι τῶν ὑπὸ\nἈράτου καὶ Εὐδόξου λεγομένων ἐν τοῖς Φαινομένοις\nἐπισκέψασθαί τε καὶ ὑπογράψαι, ταῦτά ἐστιν. ἑξῆς\nδὲ ὑποτάξω περὶ ἑκάστου τῶν ἀπλανῶν ἄστρων ἐπὶ\nκεφαλαίου, τίνι τε τῶν δώδεκα ζῳδίων συνανατέλλει\nκαὶ συγκαταδύνει, καὶ ἀπὸ πόστης μοίρας τοῦ ζῳδίου\nἀρξάμενον ἕως πόστης μοίρας ἔσχατον ἀνατέλλει ἢ\n[συγκατα]δύνει ἐν τοῖς περὶ τὴν Ἑλλάδα τόποις καὶ\n\n\n\nκαθόλου ὅπου ἐστὶν ἡ μεγίστη ἡμέρα ὡρῶν ἰσημερινῶν\nιδ΄ καὶ ἡμιωρίου. τὰς δὲ κατὰ μέρος αὐτῶν ἀποδείξεις\nἐν ἄλλοις συντετάχαμεν οὕτως, ὥστε ἐν παντὶ τόπῳ\nσχεδὸν τῆς οἰκουμένης δύνασθαι παρακολουθεῖν ταῖς\nδιαφοραῖς τῶν συνανατολῶν καὶ συγκαταδύσεων.\nΠρῶτον μὲν οὖν ἐκθησόμεθα τὰς τῶν βορειοτέρων\nἄστρων τοῦ ζῳδιακοῦ κύκλου συνανατολάς τε καὶ\nσυγκαταδύσεις, ἔπειτα δὲ τὰς τῶν νοτιωτέρων, ἐπὶ\nπᾶσι δὲ τὰς τῶν δώδεκα ζῳδίων· λέγω δὲ τῶν ἠστερισ-\nμένων, ἐπειδήπερ ἃ μὲν μείζονα τόπον ἐπέχει τοῦ\nδωδεκατημορίου, ἃ δὲ ἐλάσσονα. ἔτι δὲ καὶ πολλῷ\nτινὰ μὲν βορειότερα, τινὰ δὲ νοτιώτερα ὄντα τοῦ\nζῳδιακοῦ πολὺ προτερεῖ καὶ ὑστερεῖ ἐν ταῖς ἀνατολαῖς\nκαὶ δύσεσι τῶν κατʼ αὐτὰ δωδεκατημορίων.\nΠροσδιασαφήσομεν δὲ ἐφʼ ἑκάστου καὶ τό τε μεσου-\nρανοῦν ἐν τῷ ζῳδιακῷ κύκλῳ ζῴδιον καὶ τὴν μοῖραν\nαὐτοῦ, πρὸς δὲ τούτοις τοὺς μεσουρανοῦντας ἀπλανεῖς\nἀστέρας ἐν ταῖς ἀρχαῖς καὶ τελευταῖς τῶν ἀνατολῶν\nκαὶ δύσεων οἱουδήποτε ἄστρου, καὶ ἔτι ἐν πόσαις\nὥραις ἰσημεριναῖς ἕκαστον τῶν ἄστρων ἢ δύνει ἢ\nἀνατέλλει. ἕκαστον δὲ τούτων διασαφήσομεν κατὰ\nσυνεγγισμὸν ἕως ἀδιαφόρου παραλλαγῆς. διότι γὰρ\nἡ τοιαύτη πραγματεία πολλῷ τε τῶν ὑπὸ τῶν ἀρχαίων\nσυντεταγμένων ἐστὶν εὐχρηστοτέρα καὶ πρὸς πολλὰ\nσυντείνει τῶν κατὰ ἀστρολογίαν θεωρημάτων, εὐκατα-\nνόητον εἶναί σοι νομίζω.\nὉ μὲν οὖν Βοώτης συνανατέλλει τῷ ζῳδιακῷ ἀπὸ\nτῆς ἀρχῆς τῆς Παρθένου ἕως ζ΄ καὶ κ΄ μοίρας τῆς\nΠαρθένου· μεσουρανεῖ δʼ ἀνατέλλοντος αὐτοῦ τοῦ\nζῳδιακοῦ τμῆμα τὸ ἀπὸ Ταύρου ζ΄ καὶ κ΄ μοίρας μέσης\nἕως Διδύμων κζ΄ μοίρας. καὶ πρῶτος μὲν ἀστὴρ τοῦ\nΒοώτου ἀνατέλλει ὁ ἐν τῇ κεφαλῇ, ἔσχατος δὲ ὁ ἐν\nτῷ δεξιῷ ποδί.\nΜεσουρανοῦσι δὲ τῶν ἄλλων ἀστέρων ἀρχομένου\nμὲν ἀνατέλλειν τοῦ Βοώτου ὅ τε ἀριστερὸς ὦμος τοῦ\nὨρίωνος καὶ ὁ ἀριστερὸς πούς, ὡς ἡμιπήχιον προηγού-\nμενοι τοῦ μεσημβρινοῦ. λήγοντος δὲ αὐτοῦ μεσου-\nρανεῖ τοῦ Κυνὸς ὁ ἐπὶ τῶν ἰσχίων λαμπρός.\nἈνατέλλει δὲ ὅλος ὁ Βοώτης ἐν ὥραις ἰσημεριναῖς\nδυσὶν ὡς ἔγγιστα.\nΤοῦ δὲ Στεφάνου ἀνατέλλοντος συνανατέλλει μὲν\nαὐτῷ τοῦ ζῳδιακοῦ τμῆμα τὸ ἀπὸ Παρθένου ζ΄ καὶ κ΄\nμοίρας ἕως Χηλῶν ε΄ μοίρας μέσης· μεσουρανεῖ δὲ τὸ\nἀπὸ Διδύμων ϛ΄ καὶ κ΄ μοίρας μέσης ἕως Καρκίνου\nμοίρας ε΄ μέσης. καὶ πρῶτος μὲν ἀστὴρ ἀνατέλλει τοῦ\nΣτεφάνου ὁ προηγούμενος τοῦ λαμπροτάτου, ἔσχατος\nδὲ ὁ βορειότερος τῶν ὡς πρὸς ἀνατολὰς καὶ ἄρκτους\nκειμένων τοῦ λαμπροτάτου.\nΜεσουρανεῖ δὲ ἀστὴρ ἐν μὲν τῇ ἀρχῇ τῆς ἀνατολῆς\nτοῦ Κυνὸς ὁ ἐπὶ τῶν ἰσχίων, ἔσχατον δὲ ὁ προηγού-\nμενος τῆς τοῦ Ὕδρου κεφαλῆς, ὁ ἐκφανής, ὅς ἐστιν\n〈ἐν τοῖς νοτίοις ποσὶ〉 τοῦ Καρκίνου, καὶ τῆς Ἄρκτου\n\n\n\nὁ βορειότερος τῶν ἐν τοῖς ἐμπροσθίοις ποσὶ δύο\nἀστέρων, ἔγγιστα δὲ καὶ τῶν περὶ τὸ Νεφέλιον τοῦ\nΚαρκίνου κειμένων οἱ πρὸς δύσιν.\nἈνατέλλει δὲ ὁ Στέφανος ἐν δυσὶ μέρεσι μιᾶς ὥρας.\nΤοῦ δὲ Ἐνγόνασιν ἀνατέλλοντος συνανατέλλει μὲν\nὁ ζῳδιακὸς ἀπὸ Παρθένου μοίρας ια΄ ἕως Σκορπίου\nμοίρας η΄ μέσης· μεσουρανεῖ δὲ ἀπὸ Διδύμων η΄\nμέσης ἕως Λέοντος ιδ΄ μοίρας. καὶ πρῶτοι μὲν ἀστέρες\nτοῦ Ἐνγόνασιν ἀνατέλλουσιν ὅ τε ἐν τῷ δεξιῷ ποδὶ\nκαὶ ὁ ἐν τῷ δεξιῷ γόνατι, ἔσχατος δὲ ὁ ἐν ἄκρᾳ τῇ\nἀριστερᾷ χειρί.\nΜεσουρανεῖ δὲ τῶν ἄλλων ἀστέρων ἀνατέλλοντος\nτοῦ Ἐνγόνασιν πρῶτος μὲν τῶν ἐν τοῖς ποσὶ τῶν\nΔιδύμων τεσσάρων ὁ δεύτερος ἀπὸ δύσεως, ἔσχατος\nδὲ τοῦ Λέοντος ὁ νοτιώτερος τῶν δύο τῶν περὶ τὸν\nλαμπρὸν τὸν ἐπὶ τῆς ὀσφύος κειμένων.\nἈνατέλλει δὲ ὁ Ἐνγόνασιν ἐν ὥραις τέσσαρσι καὶ\nτρισὶ πεμπτημορίοις ὡς ἔγγιστα.\nΤοῦ δὲ Ὀφιούχου ἀνατέλλοντος συνανατέλλει μὲν\nὁ ζῳδιακὸς ἀπὸ Χηλῶν θ΄ καὶ κ΄ μοίρας ἕως Σκορπίου\nγ΄ καὶ κ΄ μοίρας· μεσουρανεῖ δὲ ἀπὸ Λέοντος γ΄ μοίρας\nἕως Παρθένου γ΄. καὶ πρῶτοι μὲν ἀστέρες ἀνατέλλουσι\nτοῦ Ὀφιούχου οἱ ἐν τῇ ἀριστερᾷ χειρί, ἀλλὰ μὴν καὶ\n[οἱ] ἐν τῷ Ὄφει κείμενοι, ἔσχατος δὲ τῶν ἐν τῷ δεξιῷ\nποδὶ αὐτοῦ τεσσάρων ὁ δεύτερος ἀπὸ δύσεως.\nΜεσουρανεῖ δὲ ἀστὴρ πρῶτος μὲν [ὁ] τῶν ἐν τῷ\nτραχήλῳ καὶ στήθει τοῦ Λέοντος λαμπρῶν ὁ δεύτερος\nἀπʼ ἄρκτου, ἔσχατος δὲ ὁ ἐν τῇ κεφαλῇ τοῦ Κόρακος.\nἈνατέλλει δὲ ὁ Ὀφιοῦχος ἐν ὥραις δυσί.\nΤοῦ δὲ Ὄφεως, ὃν ἔχει ὁ Ὀφιοῦχος, ἀνατέλλοντος\nσυνανατέλλει μὲν αὐτῷ ὁ ζῳδιακὸς ἀπὸ Χηλῶν μοίρας\nη΄ ἕως Τοξότου μοίρας α΄ μέσης· μεσουρανεῖ δὲ [ὁ]\nἀπὸ Καρκίνου η΄ μέσης ἕως Παρθένου ιδ΄. καὶ πρῶτος\nμὲν ἀστὴρ ἀνατέλλει τῶν ἐν τῇ κεφαλῇ αὐτοῦ ὁ βορειό-\nτερος τῶν ἡγουμένων, ἔσχατος δὲ ὁ ἐν ἄκρᾳ τῇ οὐρᾷ.\nΜεσουρανεῖ δὲ ἀστὴρ πρῶτος μὲν ὁ ἐν τῷ ἀκρο-\nστολίῳ τῆς Ἀργοῦς λαμπρός, ὡς ἡμιπήχιον ὑπολει-\nπόμενος τοῦ μεσημβρινοῦ, ἔσχατος δὲ ὅ τε Προτρυγητὴρ\nκαὶ ὁ βορειότερος ὦμος τῆς Παρθένου, ὡς πηχυαῖον\nδιάστημα τοῦ μεσημβρινοῦ ὑπολειπόμενος ἑκάτερος\nαὐτῶν.\nἈνατέλλει δὲ ὁ Ὄφις ἐν ὥραις τέσσαρσι καὶ\nἡμιωρίῳ.\nΤῆς δὲ Λύρας ἀνατελλούσης συνανατέλλει μὲν\nαὐτῇ ὁ ζῳδιακὸς ἀπὸ Σκορπίου μοίρας θ΄ μέσης ἕως\nΣκορπίου ιη΄· μεσουρανεῖ δὲ ἀπὸ Λέοντος μοίρας ιγ΄\nμέσης ἕως Λέοντος μοίρας Ϛ΄ καὶ κ΄. καὶ πρῶτος μὲν\nἀστὴρ ἀνατέλλει τῆς Λύρας ὁ ἀπʼ ἄρκτων παρακείμενος\nτῷ λαμπροτάτῳ, ἔσχατος δὲ ὁ πρὸς ἀνατολὰς τῶν ἐν\nτῷ ζυγώματι αὐτῆς δύο λαμπρῶν.\nΜεσουρανεῖ δὲ ἀστὴρ πρῶτος μὲν τοῦ Λέοντος ὁ\nνοτιώτερος τῶν δύο τῶν 〈ἐξ ἑκατέρου μέρους παρα-\nκειμένων τῷ〉 ἐπὶ τῆς ὀσφύος λαμπρῷ, ἔσχατος δὲ ὁ\nἐν ἄκρᾳ τῇ οὐρᾷ τοῦ Λέοντος λαμπρός, καὶ ὁ ἐν ἄκρᾳ\nτῇ ἀριστερᾷ πτέρυγι τῆς Παρθένου, ὡς ἡμιπήχιον\nὑπολειπόμενος τοῦ μεσημβρινοῦ.\nἈνατέλλει δὲ ἡ Λύρα ἐν τέσσαρσι πεμπτημορίοις\nμιᾶς ὥρας.\nΤοῦ δὲ Ὄρνιθος ἀνατέλλοντος συνανατέλλει μὲν ὁ\nζῳδιακὸς ἀπὸ Χηλῶν ζ΄ καὶ κ΄ μοίρας μέσης ἕως [τοῦ]\nΤοξότου β΄ καὶ κ΄· μεσουρανεῖ δὲ ἀπὸ τῆς ἀρχῆς τοῦ\nΛέοντος ἕως Χηλῶν ι΄ μοίρας μέσης. καὶ πρῶτος μὲν\nἀστὴρ ἀνατέλλει ὁ βορειότατος τῶν ἐν τῇ δεξιᾷ πτέρυγι\n〈ἔσχατος δὲ ὁ νοτιώτατος τῶν ἐν τῇ ἀριστερᾷ πτέρυγι〉.\nΜεσουρανεῖ δὲ ἀστὴρ πρῶτος μὲν ὁ ἐν τῇ καρδίᾳ\nτοῦ Λέοντος λαμπρός, ἔσχατος δὲ τοῦ Κενταύρου ὁ\nνοτιώτερος τῶν ὑπὸ τὸν δεξιὸν ὦμον, καὶ ὁ Ἀρκτοῦρος,\nὡς ἡμιπήχιον ὑπολειπόμενος τοῦ μεσημβρινοῦ.\nἈνατέλλει δὲ ὁ Ὄρνις ἐν ὥραις τέσσαρσι καὶ δυσὶ\nπεμπτημορίοις.\nΤοῦ δὲ Κηφέως μόνα τὰ πρὸς τῇ κεφαλῇ μέρη\nἀνατέλλει. συνανατέλλει δὲ αὐτῷ ὁ ζῳδιακὸς ἀπὸ\nΣκορπίου μοίρας ζ΄ καὶ κ΄ μέσης ἕως Τοξότου Ϛ΄\nμέσης· μεσουρανεῖ δὲ ἀπὸ Παρθένου μοίρας θ΄ μέσης\nἕως Παρθένου α΄ καὶ κ΄. 〈καὶ πρῶτος μὲν ἀστὴρ\nἀνατέλλει ὁ προηγούμενος τῶν ἐν τῇ κεφαλῇ τριῶν,\nἔσχατος δὲ ὁ νοτιώτερος τῶν ἐν τῇ κεφαλῇ.〉\nΜεσουρανεῖ δὲ ἀστὴρ πρῶτος μὲν τοῦ Κόρακος ὁ\nἐν τῇ οὐρᾷ λαμπρός, ὡς ἡμιπήχιον ὑπολειπόμενος τοῦ\nμεσημβρινοῦ, ἔσχατος δὲ ὁ ἀριστερὸς ἀγκὼν τῆς Παρ-\nθένου, ὡς ἡμιπήχιον προηγούμενος τοῦ μεσημβρινοῦ.\nἈνατέλλει δὲ ὁ Κηφεὺς ἐν τρισὶν ἔγγιστα τεταρτη-\nμορίοις ὥρας μιᾶς.\nΤῆς δὲ Κασσιεπείας ἀνατελλούσης συνανατέλλει\nμὲν ὁ ζῳδιακὸς ἀπὸ [τοῦ] Τοξότου β΄ καὶ κ΄ μοίρας\nἕως Αἰγόκερω ιβ΄· μεσουρανεῖ δὲ ἀπὸ Χηλῶν μοίρας\nια΄ ἕως Σκορπίου γ΄ μέσης. καὶ πρῶτος μὲν ἀστὴρ\nἀνατέλλει ὁ ἐν τῷ θρόνῳ αὐτῆς λαμπρός, ἔσχατος δὲ\nὁ ἐν τῇ κεφαλῇ.\nΜεσουρανεῖ δὲ ἀστὴρ πρῶτος μὲν τοῦ Κενταύρου\nὁ νοτιώτερος τῶν ὑπὸ τὸν δεξιὸν ὦμον, 〈ὡς ἡμιπήχιον\nπροηγούμενος τοῦ μεσημβρινοῦ,〉 καὶ ὁ Ἀρκτοῦρος,\nἔσχατος δὲ ὁ μέσος τῶν ἐν τῷ μετώπῳ τοῦ Σκορπίου,\nκαὶ τοῦ Στεφάνου ὁ προηγούμενος τοῦ λαμπροῦ.\nΑνατέλλει δὲ ἡ Κασσιέπεια ἐν ὥρᾳ μιᾷ καὶ τρίτῳ μέρει.\nΤῆς δὲ Ἀνδρομέδας ἀνατελλούσης συνανατέλλει\nμὲν αὐτῇ ὁ ζῳδιακὸς ἀπὸ Αἰγόκερω ιε΄ μοίρας ἕως\nὙδροχόου μοίρας δ΄ καὶ κ΄ μέσης· μεσουρανεῖ δὲ ἀπὸ\nΣκορπίου Ϛ΄ μέσης ἕως Τοξότου η΄ μέσης. καὶ πρῶτος\nμὲν ἀστὴρ ἀνατέλλει αὐτῆς ὁ βορειότερος τῶν ἐν τῇ\nδεξιᾷ χειρί, ἔσχατος δὲ ὁ ἐν ἄκρᾳ τῇ ἀριστερᾷ χειρί.\nΜεσουρανεῖ δὲ ἀστὴρ πρῶτος μὲν τοῦ Στεφάνου\nὁ ἐχόμενος τοῦ λαμπροῦ, ἔσχατος δὲ ὁ ἀριστερὸς ἀγκὼν\nτοῦ Ἐνγόνασιν.\nἈνατέλλει δὲ ἡ Ἀνδρομέδα ἐν ὥραις δυσὶ καὶ\nὀγδόῳ μέρει.\nΤοῦ δὲ Ἵππου ἀνατέλλοντος συνανατέλλει μὲν\nαὐτῷ ὁ ζῳδιακὸς ἀπὸ τῆς ἀρχῆς τοῦ Αἰγόκερω ἕως\nὙδροχόου μοίρας α΄ καὶ κ΄· μεσουρανεῖ δὲ ἀπὸ Χηλῶν\nα΄ καὶ κ΄ μέσης ἕως Τοξότου Ϛ΄ μέσης. καὶ πρῶτος\nμὲν αὐτοῦ ἀστὴρ ἀνατέλλει ὁ νοτιώτερος τῶν ἐμπρο-\nσθίων ποδῶν, ἔσχατος δὲ ὁ ἐπὶ τῆς ὀσφύος λαμπρός.\nΜεσουρανεῖ δὲ ἀστὴρ πρῶτος μὲν 〈τῶν Χηλῶν〉\nὁ ἐν μέσῃ τῇ νοτίᾳ χηλῇ, ἔσχατοι δὲ τοῦ Ὀφιούχου\nοἱ παρὰ τὸν δεξιὸν ὦμον τρεῖς ἐπʼ εὐθείας κείμενοι,\nἐκτὸς ὄντες αὐτοῦ, καὶ τοῦ Ἐνγόνασιν ὁ ἐν τῷ ἀριστερῷ\nμηρῷ λαμπρός, μικρὸν προηγούμενος τοῦ μεσημβρινοῦ.\nἈνατέλλει δὲ ὁ Ἵππος ἐν ὥραις τρισί.\nΤοῦ δὲ Ὀϊστοῦ ἀνατέλλοντος συνανατέλλει μὲν αὐτῷ\nὁ ζῳδιακὸς ἀπὸ [τοῦ] Τοξότου μοίρας ε΄ ἕως Τοξότου\nι΄ μέσης· μεσουρανεῖ δὲ ἀπὸ Παρθένου ιθ΄ ἕως Παρ-\nθένου ε΄ καὶ κ΄. καὶ πρῶτοι μὲν 〈ἀστέρες〉 ἀνατέλλουσιν\nοἱ ἐν τῇ γλυφίδι, ἔσχατος δὲ ὁ ἐν τῇ ἀκίδι.\nΜεσουρανεῖ δὲ ἀστὴρ πρῶτος μὲν ὁ ἐν τῷ ἀριστερῷ\nἀγκῶνι τῆς Παρθένου, μικρὸν ὑπολειπόμενος τοῦ\nμεσημβρινοῦ, ἔσχατος δὲ ὁ Στάχυς, μικρὸν προηγού-\nμενος τοῦ μεσημβρινοῦ, καὶ ὁ ὑπὸ τὸν ἀριστερὸν\nὦμον τοῦ Κενταύρου.\nἈνατέλλει δὲ ὁ Ὀϊστὸς ἐν τρίτῳ μέρει ὥρας.\nΤοῦ δὲ Ἀετοῦ ἀνατέλλοντος συνανατέλλει μὲν αὐτῷ\nὁ ζῳδιακὸς ἀπὸ Τοξότου μοίρας θ΄ ἕως Τοξότου ιδ΄\nμέσης· μεσουρανεῖ δὲ ἀπὸ Παρθένου δ΄ καὶ κ΄ ἕως\nΠαρθένου λ΄ μέσης. καὶ πρῶτος μὲν ἀστὴρ ἀνατέλλει\nτοῦ Ἀετοῦ ὁ βορειότερος τῶν ἐν ταῖς πτέρυξι δύο\nμικρῶν, ἔσχατος δὲ ὁ νοτιώτερος τῶν ἐν τῷ σώματι\nτριῶν λαμπρῶν.\nΜεσουρανεῖ δὲ ἀστὴρ πρῶτος μὲν ὁ Στάχυς, ἔσχα-\nτος δὲ τοῦ Κενταύρου ὁ βορειότερος τῶν ἐν τῇ κεφαλῇ.\nἈνατέλλει δὲ ὁ Ἀετὸς ἐν δυσὶ πεμπτημορίοις τῆς\nὥρας.\nΤοῦ δὲ Δελφῖνος ἀνατέλλοντος συνανατέλλει μὲν\nαὐτῷ ὁ ζῳδιακὸς ἀπὸ [τοῦ] Τοξότου μοίρας κ΄ μέσης\nἕως Τοξότου δ΄ καὶ κ΄ μέσης· μεσουρανεῖ δὲ ἀπὸ Χηλῶν\nη΄ μέσης ἕως Χηλῶν ιγ΄. καὶ πρῶτοι μὲν ἀστέρες ἀνα-\nτέλλουσιν οἱ ἡγούμενοι τῶν ἐν τῷ ῥόμβῳ τεσσάρων,\nἔσχατος δὲ τῶν ἐν τῇ οὐρᾷ ὁ νοτιώτερος.\nΜεσουρανεῖ δὲ 〈ἀστὴρ〉 πρῶτος μὲν ὁ ἀριστερὸς\n\n\n\nποὺς τῆς Παρθένου, ἔσχατος δὲ τοῦ Κενταύρου ὁ\nβορειότατος τῶν ἐν τῷ θύρσῳ, καὶ τῆς Παρθένου ὁ\nἀπʼ ἄρκτου κείμενος τοῦ δεξιοῦ γόνατος καὶ τοῦ ποδός,\nὡς ἡμιπήχιον προηγούμενος τοῦ μεσημβρινοῦ.\nἈνατέλλει δὲ ὁ Δελφὶς ἐν τετάρτῳ μέρει μιᾶς ὥρας.\nΤοῦ δὲ Περσέως ἀνατέλλοντος συνανατέλλει μὲν\nαὐτῷ ὁ ζῳδιακὸς ἀπὸ Αἰγόκερω ε΄ καὶ κ΄ μοίρας ἕως\nΚριοῦ ιδ΄ μέσης· μεσουρανεῖ δὲ ἀπὸ Σκορπίου ιϛ΄\nμέσης ἕως Αἰγόκερω η΄ μέσης. καὶ πρῶτος μὲν ἀστὴρ\nἀνατέλλει ὁ ἐν τῇ ἅρπῃ νεφελοειδής, ἔσχατοι δὲ οἱ\nὑπὲρ τὴν Πλειάδα ἐν τῷ ἀριστερῷ ποδὶ κείμενοι.\nΜεσουρανεῖ δὲ ἀστὴρ πρῶτος μὲν ὁ ἐν μέσῳ τῷ\nΘυμιατηρίῳ λαμπρός, καὶ τοῦ Ἐνγόνασιν ὁ προηγού-\nμενος τοῦ δεξιοῦ ὤμου ἐν τῷ βραχίονι, ἔσχατος δὲ\nτοῦ Αἰγόκερω ὁ βορειότερος τῶν ἐν τοῖς γονατίοις,\nκαὶ τοῦ Ὄρνιθος ὁ βορειότερος τῶν ἐν τῇ δεξιᾷ πτέρυγι,\nὡς ἡμιπήχιον προηγούμενος τοῦ μεσημβρινοῦ.\nἈνατέλλει δὲ ὁ Περσεὺς ἐν ὥραις τρισὶ καὶ ἡμίσει\nκαὶ τρίτῳ μέρει ὥρας.\nΤοῦ δὲ Ἡνιόχου ἀνατέλλοντος συνανατέλλει μὲν\nὁ ζῳδιακὸς ἀπὸ Ἰχθύων μοίρας ια΄ μέσης ἕως Ταύρου\nις΄ μέσης· μεσουρανεῖ δὲ ἀπὸ Τοξότου κ΄ μοίρας ἕως\nΑἰγόκερω θ΄ καὶ κ΄. καὶ πρῶτοι μὲν ἀστέρες ἀνα-\nτέλλουσιν οἱ ἐν τῇ κεφαλῇ, ἔσχατος δὲ ὁ ἐν τῷ δεξιῷ\nποδί.\nΜεσουρανεῖ δὲ πρῶτος μὲν ἀστὴρ τοῦ Τοξότου ὁ\nἡγούμενος τῶν ἐν τῇ ἐφαπτίδι καὶ ὁ μέσος τῶν ἐν\nτῷ νώτῳ, καὶ τοῦ Ὄφεως, ὃν ἔχει ὁ Ὀφιοῦχος, ὁ\nδεύτερος ἀπʼ ἄκρας τῆς οὐρᾶς ἀριθμούμενος· ἔσχατος\n\n\n\nδὲ μεσουρανεῖ ὁ ἐν τῷ ῥύγχει τοῦ Ἵππου λαμπρός,\nκαὶ τοῦ Ὄρνιθος ὁ ἑπόμενος 〈τῶν〉 ἐν τῷ ἀριστερῷ\nποδί, καὶ τοῦ Κηφέως ὁ νοτιώτερος τῶν προηγουμένων\nτοῦ δεξιοῦ ὤμου δύο ἐκφανῶν.\nἈνατέλλει δὲ ὁ Ἡνίοχος ἐν ὥραις τρισί.\nΠερὶ μὲν οὖν τὰς ἀνατολὰς τῶν βορειοτέρων ἄστρων\nτοῦ ζῳδιακοῦ κύκλου ταῦτα συμβαίνει ἐν τῇ προειρημένῃ\nτοῦ κόσμου ἐγκλίσει, περὶ δὲ τὰς καταδύσεις τὰ τοιαῦτα.\nΤοῦ Βοώτου δύνοντος συγκαταδύνει μὲν αὐτῷ ὁ\nζῳδιακὸς ἀπὸ Σκορπίου μοίρας Ϛ΄ ἕως Αἰγόκερω\nμοίρας ιθ΄ μέσης· μεσουρανεῖ δὲ ἀπὸ Αἰγόκερω μοίρας\nβ΄ καὶ κ΄ ἕως Κριοῦ δ΄. καὶ πρῶτος μὲν ἀστὴρ δύνει\nὁ νοτιώτατος τῶν ἐν τῷ ἀριστερῷ ποδί, ἔσχατος δὲ ὁ\nβορειότατος τῶν ἐν τῷ κολλορόβῳ.\nΜεσουρανεῖ δὲ τῶν ἄλλων ἀπλανῶν πρῶτος μὲν\nτοῦ Ὄρνιθος ὁ ἐν μέσῃ τῇ οὐρᾷ λαμπρός, καὶ τοῦ\nΑἰγόκερω ὁ ἡγούμενος τῶν ἀπὸ νότου παρακειμένων\nτοῖς ἐν τῇ οὐρᾷ, ἔσχατος δὲ τοῦ Περσέως ὁ ἐν τῇ\nἅρπῃ νεφελοειδής, καὶ τοῦ Κριοῦ ὁ ἑπόμενος τῶν ἐν\nτῇ κεφαλῇ τριῶν, καὶ ὁ Σύνδεσμος τῶν λίνων.\nΔύνει δὲ ὁ Βοώτης ἐν ὥραις ἰσημεριναῖς τέσσαρσι\nκαὶ δυσὶ μέρεσιν ὥρας.\nΤοῦ δὲ Στεφάνου δύνοντος συγκαταδύνει μὲν ὁ\nζῳδιακὸς ἀπὸ Τοξότου μοίρας γ΄ καὶ κ΄ ἕως Αἰγόκερω\nδ΄ μέσης· μεσουρανεῖ δὲ ἀπὸ τῆς ἀρχῆς τῶν Ἰχθύων\nἕως Ἰχθύων μοίρας ιδ΄ μέσης. καὶ πρῶτος μὲν ἀστὴρ\n\n\n\nδύνει ὁ λαμπρότατος τῶν ἐν τῷ Στεφάνῳ, ἔσχατος δὲ ὁ\nἀμαυρότερος καὶ ἔσχατος ὢν τῆς ἑπομένης περιφερείας.\nΜεσουρανεῖ δὲ τῶν ἄλλων ἀστέρων πρῶτος μὲν\nτῶν Ἰχθύων τοῦ νοτιωτέρου ὁ ἐν ἄκρᾳ τῇ οὐρᾷ λαμπρός,\nκαὶ τοῦ πρὸς νότον αὐτοῦ κειμένου παραλληλογράμμου\nοἱ ἡγούμενοι, ἔσχατοι δὲ ὅ τε ἐν μέσῳ τῷ σώματι τῆς\nΚασσιεπείας, καὶ ὁ ἐν τῇ ἀριστερᾷ χειρὶ τῆς Ἀνδρο-\nμέδας.\nΔύνει δὲ ὁ Στέφανος ἐν ὥρᾳ μιᾷ ὡς ἔγγιστα.\nΤοῦ δὲ Ἐνγόνασι δύνοντος συγκαταδύνει μὲν ὁ\nζῳδιακὸς ἀπὸ [τοῦ] Τοξότου μοίρας ιδ΄ ἕως Ὑδροχόου\nμοίρας ιϚ΄· μεσουρανεῖ δὲ ἀπὸ [τοῦ] Ὑδροχόου μοίρας\nγ΄ καὶ κ΄ ἕως Ταύρου μοίρας η΄ μέσης. καὶ πρῶτος\nμὲν ἀστὴρ δύνει ὁ ἐν ἄκρᾳ τῇ δεξιᾷ χειρί, ἔσχατος δὲ\nὁ ἐν τῷ ἀριστερῷ ποδί.\nΜεσουρανεῖ δὲ τῶν ἄλλων ἀστέρων 〈πρῶτος μὲν〉\nτοῦ [μὲν] ἐν τῷ Ὑδροχόῳ ὕδατος ὁ ἑπόμενος τῶν ἐν\nτῇ τετάρτῃ συστροφῇ, τοῦ δὲ Ἵππου ὁ βορειότερος τῶν\nἐν τῷ σώματι συνεχῶν, τοῦ δὲ Κηφέως ὁ ἀριστερὸς\nὦμος, 〈ὡς〉 ἡμιπήχιον ὑπολειπόμενος τοῦ μεσημβρινοῦ·\nἔσχατος δὲ μεσουρανεῖ τοῦ ἐν τῷ Κήτει τετραπλεύρου\nὁ νοτιώτερος τῶν ἑπομένων λαμπρῶν, καὶ ὁ πρὸς\nμεσημβρίαν κείμενος 〈αὐτοῦ〉 ἀκατονόμαστος 〈καὶ〉\nλαμπρός.\nΔύνει δὲ ὁ Ἐνγόνασιν ἐν ὥραις τέσσαρσι καὶ τρισὶ\nπεμπτημορίοις ὡς ἔγγιστα.\nΤοῦ δὲ Ὀφιούχου δύνοντος συγκαταδύνει μὲν ὁ\nζῳδιακὸς ἀπὸ Σκορπίου μοίρας ια΄ ἕως Αἰγόκερω\nμοίρας β΄· μεσουρανεῖ δὲ ἀπὸ Αἰγόκερω ε΄ καὶ κ΄ ἕως\nἸχθύων ια΄ μέσης. καὶ πρῶτος μὲν ἀστὴρ δύνει ὁ ἐν\nτῷ ἀριστερῷ ποθί, ἔσχατος δὲ ὁ ἐν τῇ κεφαλῇ.\nΜεσουρανεῖ δὲ τῶν ἄλλων ἀστέρων πρῶτος μὲν\nτοῦ Αἰγόκερω ὁ ἑπόμενος τῶν ἐν τῇ οὐρᾷ, καὶ τοῦ\nὌρνιθος ὁ νοτιώτατος τῶν ἐν τῇ ἀριστερᾷ πτέρυγι,\nἔσχατος δὲ τῆς Κασσιεπείας ὁ ἐν τῇ κεφαλῇ καὶ ὁ ἐν\nτῷ δίφρῳ μικρός, καὶ τῆς Ἀνδρομέδας ὁ βορειότατος\nτῶν ἐν τῷ στήθει, καὶ τοῦ Κήτους ὁ νοτιώτερος τῶν\nἐν τῇ οὐρᾷ, μικρὸν ὑπολειπόμενος τοῦ μεσημβρινοῦ.\nΔύνει δὲ ὁ Ὀφιοῦχος ἐν ὥραις τρισὶν ὡς ἔγγιστα.\nὍταν δὲ ὁ Ὄφις δύνῃ, ὃν ἔχει ὁ Ὀφιοῦχος, συγκατα-\nδύνει μὲν αὐτῷ ὁ ζῳδιακὸς ἀπὸ Σκορπίου μοίρας Ϛ΄\nκαὶ κ΄ μέσης ἕως Αἰγόκερω μοίρας θ΄· μεσουρανεῖ δὲ\nἀπὸ Ὑδροχόου μοίρας η΄ ἕως Ἰχθύων κ΄ μέσης. καὶ\nπρῶτοι μὲν ἀστέρες δύνουσιν οἱ ἐν τῷ σώματι, κοινοὶ\nὄντες καὶ τῆς ἀριστερᾶς χειρὸς τοῦ Ὀφιούχου, ἔσχατος\nδὲ ὁ ἐν ἄκρᾳ τῇ οὐρᾷ.\nΜεσουρανεῖ δὲ τῶν ἄλλων ἀστέρων πρῶτος μὲν ὁ\nἐν τῷ δεξιῷ ποδὶ τοῦ Κηφέως, καὶ ὁ ἐν μέσῃ τῇ\nκάλπιδι τοῦ Ὑδροχόου, ἔσχατος δὲ τοῦ τε βορειοτέρου\nἸχθύος ὁ νοτιώτερος τῶν ἐν τῇ οὐρᾷ, καὶ τῆς Κασσιε-\nπείας ὁ ἐν τῷ γόνατι.\nΔύνει δὲ ὁ Ὄφις ἐν ὥραις τρισὶν ὡς ἔγγιστα.\nΤῆς δὲ Λύρας δυνούσης συγκαταδύνει μὲν ὁ ζῳδιακὸς\nἀπὸ [τοῦ] Ὑδροχόου μοίρας δ΄ ἕως Ὑδροχόου μοίρας\nιβ΄· μεσουρανεῖ δὲ ἀπὸ Κριοῦ γ΄ καὶ κ΄ μέσης ἕως\nΤαύρου γ΄. καὶ πρῶτος μὲν ἀστὴρ δύνει ὁ ἡγούμενος\nτῶν ἐν τῷ ζυγώματι 〈δύο〉 λαμπρῶν, ἔσχατος δʼ ὁ\nἀπʼ ἄρκτων παρακείμενος τῷ λαμπρῷ.\nΜεσουρανεῖ δὲ τῶν ἄλλων 〈ἀστέρων〉 πρῶτος μὲν\nὁ μέσος τῶν ἐν τῇ οὐρᾷ τοῦ Κριοῦ, ἔσχατος δὲ τῶν\n\n\n\nμεταξὺ τοῦ τε ὀξυτάτου τῆς Πλειάδος καὶ τῶν Ὑάδων\nτῶν ἐπὶ τοῦ ἀριστεροῦ μετώπου 〈τοῦ Ταύρου〉 ὁ βορειό-\nτερος [αὐτῶν] καὶ ἐκφανέστερος, ὑπολειπόμενος τοῦ\nμεσημβρινοῦ ὡς δύο μέρη πήχεος, καὶ τῆς μεγάλης\nπεριφερείας τοῦ ἀπὸ τοῦ Ὠρίωνος Ποταμοῦ ὁ δεύτερος\nτῶν ἀπʼ ἄρκτου καὶ λαμπρός, ὑπολειπόμενος τοῦ\nμεσημβρινοῦ ὡς ἡμιπήχιον, καὶ ὁ μεταξὺ τῆς τε ἀποτο-\nμῆς τοῦ Ταύρου καὶ τοῦ ἐν τῇ ὠμοπλάτῃ, προηγού-\nμενος τοῦ μεσημβρινοῦ ὡς δύο μέρη πήχεως.\nΔύνει δὲ ἡ Λύρα ἐν δυσὶ μέρεσιν ὥρας.\nΤοῦ δὲ Ὄρνιθος δύνοντος συγκαταδύνει μὲν αὐτῷ\nὁ ζῳδιακὸς ἀπὸ [τοῦ] Ὑδροχόου μοίρας ε΄ μέσης ἕως\nἸχθύων μοίρας ιδ΄· μεσουρανεῖ δὲ ἀπὸ Κριοῦ μοίρας\nδ΄ καὶ κ΄ μέσης ἕως Διδύμων ιβ΄. καὶ πρῶτος μὲν\nἀστὴρ δύνει ὁ ἐν τῷ ῥύγχει, ἔσχατος δὲ ὁ βορειότερος\nτῶν ἐν ἄκρᾳ τῇ δεξιᾷ πτέρυγι.\nΜεσουρανοῦσι δὲ τῶν ἄλλων ἀστέρων πρῶτοι μὲν\nτοῦ Περσέως ὁ ἐν τῷ δεξιῷ μηρῷ λαμπρός, καὶ τοῦ\nΚριοῦ ὁ ἑπόμενος τῶν ἐν τῇ οὐρᾷ, ἔσχατοι δὲ τῶν\nΔιδύμων ὅ τε τρίτος ἀπὸ δύσεως τῶν ἐν τοῖς ποσὶ\nκαὶ ὁ ἡγούμενος τῶν ἐν τοῖς γόνασι τριῶν, προηγού-\nμενοι τοῦ μεσημβρινοῦ ὡς ἡμιπήχιον.\nΔύνει δὲ ὁ Ὄρνις ἐν ὥραις τρισὶ καὶ ἕκτῳ μέρει.\nΤοῦ δὲ Κηφέως δύνει τὰ περὶ τὴν κεφαλὴν\nμέρη μόνον. καὶ συγκαταδύνει μὲν αὐτῷ ὁ ζῳδιακὸς\nἀπὸ Κριοῦ μοίρας η΄ μέσης ἕως Κριοῦ ιδ΄· μεσουρα-\nνεῖ δὲ ἀπὸ Καρκίνου μοίρας θ΄ ἕως Καρκίνου μοί-\nρας ιδ΄. καὶ πρῶτος μὲν ἀστὴρ δύνει 〈ὁ νοτιώτερος\n\n\n\nτῶν ἐν τῇ κεφαλῇ τριῶν, ἔσχατος δὲ ὁ βορειότερος\nαὐτῶν〉.\nΜεσουρανοῦσι δὲ τῶν ἄλλων ἀστέρων πρῶτοι μὲν\nτοῦ τε Καρκίνου ὁ νοτιώτερος τῶν ἀπʼ ἀνατολῆς περὶ\nτὸ Νεφέλιον κειμένων, μικρὸν ὑπολειπόμενος τοῦ\nμεσημβρινοῦ, καὶ τῆς Ἀργοῦς ὁ ἐν τῷ ἀκροστολίῳ\nλαμπρός, ἔσχατοι δὲ τῆς τε Ἄρκτου ὁ ἐν τοῖς ἐμπρο-\nσθίοις γόνασι λαμπρός, μικρὸν ὑπολειπόμενος τοῦ\nμεσημβρινοῦ, καὶ τοῦ Καρκίνου ὁ μέσος τῶν τριῶν\nτῶν περὶ τὴν νοτίαν χηλήν, καὶ τοῦ Ὕδρου ὁ ἐπὶ τῆς\nἐκφύσεως τοῦ τραχήλου, καὶ τῆς Ἀργοῦς ὁ ἐν μέσῳ τῷ\nτοίχῳ λαμπρός, μικρὸν ὑπολειπόμενος τοῦ μεσημβρινοῦ.\n〈Δύνει δὲ ὁ Κηφεὺς ἐν τρίτῳ μέρει ὥρας.〉\nΤῆς δὲ Κασσιεπείας δυνούσης συγκαταδύνει μὲν\nαὐτῇ ὁ ζῳδιακὸς ἀπὸ Κριοῦ μοίρας α΄ καὶ κ΄ ἕως\nΤαύρου δ΄ καὶ κ΄ μέσης· μεσουρανεῖ δὲ ἀπὸ Καρκίνου\nμοίρας δ΄ καὶ κ΄ μέσης ἕως Παρθένου ε΄. καὶ πρῶτος\nμὲν ἀστὴρ δύνει ὁ ἐν τῇ κεφαλῇ, ἔσχατος δὲ ὁ ἐν\nτοῖς ποσί.\nΜεσουρανοῦσι δὲ τῶν ἄλλων ἀστέρων πρῶτοι μὲν\nτοῦ Λέοντος ὅ τε ἐμπρόσθιος ποὺς καὶ τῶν ἐν τῇ\nκεφαλῇ ὁ βορειότερος τῶν ἑπομένων, καὶ τοῦ Ὕδρου\nὁ λαμπρότατος, ἔσχατοι δὲ τοῦ τε Δράκοντος ὁ δεύτερος\nτῶν ἀπὸ τῆς οὐρᾶς λαμπρῶν, καὶ τοῦ Κόρακος ὅ τε\nἐν τῷ ῥύγχει καὶ ὁ ἐν τῇ κεφαλῇ.\nΔύνει δὲ ἡ Κασσιέπεια ἐν ὥραις δυσὶ καὶ δυσὶ\nμέρεσιν ὥρας.\nΤῆς δὲ Ἀνδρομέδας δυνούσης συγκαταδύνει μὲν\nαὐτῇ ὁ ζῳδιακὸς ἀπὸ Ἰχθύων β΄ καὶ κ΄ μοίρας μέσης\nἕως Κριοῦ η΄ καὶ κ΄ μέσης· μεσουρανεῖ δὲ ἀπὸ Διδύμων\nα΄ καὶ κ΄ μέσης ἕως Λέοντος β΄. καὶ πρῶτος μὲν\n\n\nἀστὴρ δύνει ὁ ἐν τῇ κεφαλῇ, ἔσχατος δὲ ὁ βορειότερος\nτῶν ἐν τῷ δεξιῷ ποδί.\nΜεσουρανοῦσι δὲ τῶν ἄλλων ἀστέρων ἐν ἀρχῇ μὲν\nὅ τε ἐν τῷ ῥύγχει τῆς Μεγάλης Ἄρκτου, καὶ ὁ ἐν τῇ\nκεφαλῇ τοῦ ἡγουμένου Διδύμου, καὶ τοῦ Κυνὸς ὁ\nβορειότατος τῶν ἐν τῇ κεφαλῇ· ἔσχατον δὲ μεσουρα-\nνοῦσι τοῦ τε Δράκοντος ὁ ἐν ἄκρᾳ τῇ οὐρᾷ, καὶ ὁ\nμέσος τῶν ἐν τῷ τραχήλῳ τοῦ Λέοντος τριῶν ἐπ᾿\nεὐθείας, καὶ τοῦ Ὕδρου ὁ τρίτος τῶν μετὰ τὸν λαμπρὸν\nπρὸς ἀνατολὰς τεσσάρων.\nΔύνει δὲ ἡ Ἀνδρομέδα ἐν ὥραις τρισὶν ὡς ἔγγιστα.\nΤοῦ δὲ Ἵππου δύνοντος συγκαταδύνει μὲν αὐτῷ\nὁ ζῳδιακὸς ἀπὸ Ὑδροχόου μοίρας ιγ΄ μέσης ἕως\nἸχθύων μοίρας ιγ΄· μεσουρανεῖ δὲ ἀπὸ Ταύρου δ΄\nμέσης ἕως Διδύμων ια΄ μέσης. καὶ πρῶτος μὲν ἀστὴρ\nδύνει ὁ ἐν τῷ στόματι αὐτοῦ λαμπρός, ἔσχατος δὲ ὁ\nἐπὶ τῆς ὀσφύος λαμπρός.\nΜεσουρανοῦσι δὲ τῶν ἄλλων 〈ἀστέρων〉 πρῶτοι\nμὲν ὅ τε βορειότερος τῶν μεταξὺ τοῦ ὀξέος τῆς Πλειάδος\nκαὶ τῶν Ὑάδων τῶν ἐν τῷ ἀριστερῷ μετώπῳ 〈τοῦ\nΤαύρου〉, καὶ τοῦ Ταύρου ὁ ἐν τῇ ὠμοπλάτῃ, μικρὸν\nὑπολειπόμενος τοῦ μεσημβρινοῦ· ἔσχατοι δὲ μεσου-\nρανοῦσι τῶν Διδύμων ὅ τε τρίτος ἀπὸ δύσεως ποὺς\nκαὶ ὁ ἡγούμενος τῶν ἐν τοῖς γόνασι τριῶν.\nΔύνει δὲ ὁ Ἵππος ἐν ὥραις δυσὶ καὶ ἡμιωρίῳ.\nΤοῦ δὲ Ὀϊστοῦ δύνοντος συγκαταδύνει μὲν αὐτῷ\nὁ ζῳδιακὸς ἀπὸ Αἰγόκερω μοίρας ζ΄ καὶ κ΄ μέσης ἕως\nὙδροχόου μοίρας β΄ μέσης· μεσουρανεῖ δὲ ἀπὸ Κριοῦ\nμοίρας ιδ΄ ἕως Κριοῦ μοίρας κ΄ μέσης. καὶ πρῶτοι\n\n\n\nμὲν ἀστέρες δύνουσιν οἱ ἐν τῇ γλυφίδι, ἔσχατος δὲ ὁ\nἐν τῇ ἀκίδι.\nΜεσουρανοῦσι δὲ τῶν ἄλλων ἀστέρων πρῶτοι μὲν\nτοῦ Περσέως ὁ ἐν τῷ δεξιῷ ὤμῳ, καὶ τοῦ Κριοῦ ὁ\nβορειότερος τῶν ὑπὲρ τὴν οὐρὰν τριῶν ἐπʼ εὐθείας\nἀκατονομάστων, καὶ ὁ ἐν τῷ νώτῳ αὐτοῦ, προηγού-\nμενος τοῦ μεσημβρινοῦ ὡς ἡμιπήχιον, καὶ τοῦ Κήτους\nὁ ἡγούμενος τῶν ἐν τῇ νοτίᾳ σιαγόνι τριῶν λαμπρῶν·\nἔσχατοι δὲ μεσουρανοῦσι τοῦ Περσέως ὁ ἐν μέσῳ τῷ\nσώματι λαμπρός, μικρὸν προηγούμενος τοῦ μεσημβρινοῦ,\nκαὶ τοῦ Κήτους ὁ ἑπόμενος τῶν ἐν τῇ νοτίᾳ σιαγόνι,\nμικρὸν ὑπολειπόμενος τοῦ μεσημβρινοῦ.\nΔύνει δὲ ὁ Ὀϊστὸς ἐν τρίτῳ μέρει ὥρας.\nΤοῦ δὲ Ἀετοῦ δύνοντος συγκαταδύνει μὲν αὐτῷ ὁ\nζῳδιακὸς ἀπὸ Αἰγόκερω μοίρας ιζ΄ μέσης ἕως Αἰγόκερω\nγ΄ καὶ κ΄· μεσουρανεῖ δὲ ἀπὸ Κριοῦ μοίρας β΄ ἕως\nΚριοῦ μοίρας η΄. καὶ πρῶτοι μὲν ἀστέρες δύνουσιν\nοἱ ἐν ταῖς πτέρυξι δύο μικροί, ἔσχατος δὲ ὁ βορειό-\nτερος τῶν ἐν τῷ σώματι τριῶν λαμπρῶν.\nΜεσουρανεῖ δὲ τῶν ἄλλων ἀστέρων πρῶτος μὲν\nτῆς Ἀνδρομέδας ὁ ἐν τῷ ἀριστερῷ ποδί, καὶ τοῦ\nΚριοῦ ὁ μέσος τῶν ἐν τῇ κεφαλῇ, καὶ τοῦ Κήτους ὁ\nνοτιώτερος τῶν ἑπομένων ἐν τῷ τετραπλεύρῳ, ἔσχατος\nδὲ τοῦ Τριγώνου ὁ ἑπόμενος τῶν ἐν τῇ βάσει, προ-\nηγούμενος 〈τοῦ μεσημβρινοῦ ὡς ἡμιπήχιον, καὶ τοῦ\nΚήτους ὁ προηγούμενος〉 τῶν ἐν τῇ βορείᾳ σιαγόνι.\nΔύνει δὲ ὁ Ἀετὸς ἐν τρίτῳ μέρει ὥρας.\nΤοῦ δὲ Δελφῖνος δύνοντος συγκαταδύνει μὲν ὁ\nζῳδιακὸς ἀπὸ [τοῦ] Ὑδροχόου μοίρας β΄ ἕως Ὑδροχόου\nμοίρας η΄ μέσης· μεσουρανεῖ δὲ ἀπὸ Κριοῦ κ΄ μέσης\nἕως Κριοῦ θ΄ καὶ κ΄. καὶ πρῶτος μὲν ἀστὴρ δύνει\nὁ ἡγούμενος τῶν ἐν τῇ οὐρᾷ, ἔσχατος δὲ ὁ βορειότερος\nτῶν ἐν τῇ ἑπομένῃ πλευρᾷ τοῦ ῥόμβου.\nΜεσουρανοῦσι δὲ τῶν λοιπῶν ἀστέρων πρῶτοι μὲν\nὅ τε ἐν μέσῳ τῷ σώματι τοῦ Περσέως λαμπρός, μικρὸν\nπροηγούμενος τοῦ μεσημβρινοῦ, καὶ ὁ ἑπόμενος τῶν\nἐν τῇ νοτίᾳ σιαγόνι τοῦ Κήτους, μικρὸν ὑπολειπόμενος\nτοῦ μεσημβρινοῦ, ἔσχατοι δὲ ὁ ἐν τῷ ἀριστερῷ γόνατι\nτοῦ Περσέως, καὶ τῆς Πλειάδος τὸ βορειότερον μέρος\nτῆς ἡγουμένης πλευρᾶς.\nΔύνει δὲ ὁ Δελφὶς ἐν ἡμιωρίῳ.\nΤοῦ δὲ Περσέως δύνοντος συγκαταδύνει μὲν αὐτῷ\nὁ ζῳδιακὸς ἀπὸ Ταύρου μοίρας β΄ ἕως Ταύρου μοίρας\nθ΄ καὶ κ΄· μεσουρανεῖ δὲ ἀπὸ Λέοντος Ϛ΄ μέσης ἕως\nΠαρθένου ι΄ μέσης. καὶ πρῶτος μὲν ἀστὴρ δύνει τῶν\nἐν τῷ γοργονίῳ ὁ βορειότερος τῶν ἡγουμένων, ἔσχατος\nδὲ ὁ ἐν τῷ δεξιῷ γόνατι.\nΜεσουρανοῦσι δὲ τῶν ἄλλων ἀστέρων ἐν ἀρχῇ μὲν\nὅ τε ἐν τῇ γαστρὶ τοῦ Λέοντος, ὡς ἡμιπήχιον ὑπο-\nλειπόμενος τοῦ μεσημβρινοῦ, καὶ τοῦ Ὕδρου ὁ τέταρτος\nτῶν μετὰ τὸν λαμπρὸν 〈πρὸς ἀνατολὰς τεσσάρων〉, ὡς\nἡμιπήχιον προηγούμενος τοῦ μεσημβρινοῦ, καὶ τῆς\nΑργοῦς ὁ ἔσχατος τῶν ἐν τῇ τρόπει· ἔσχατον δὲ\nμεσουρανοῦσι ὅ τε ἐν τῇ οὐρᾷ τοῦ Κόρακος καὶ ὁ ἐν\nτοῖς ποσὶν αὐτοῦ.\nΔύνει δὲ ὁ Περσεὺς ἐν ὥραις δυσὶ καὶ τρίτῳ μέρει.\nΤοῦ δὲ Ἡνιόχου δύνοντος συγκαταδύνει μὲν αὐτῷ\nὁ ζῳδιακὸς ἀπὸ Ταύρου μοίρας γ΄ καὶ κ΄ ἕως Καρκίνου\nβ΄ μέσης· μεσουρανεῖ δὲ ἀπὸ Παρθένου β΄ ἕως Χηλῶν\nβ΄ καὶ κ΄. καὶ πρῶτος μὲν ἀστὴρ δύνει ὁ ἐν τῷ\nἀριστερῷ ποδί, ἔσχατοι δὲ οἱ ἐν τῇ κεφαλῇ.\nΜεσουρανοῦσι δὲ τῶν ἄλλων ἀστέρων ἐν ἀρχῇ μὲν\nτοῦ Δράκοντος ὁ ἐν ἄκρᾳ τῇ οὐρᾷ καὶ τοῦ Στεφάνου\nὁ βορειότατος, ἔσχατον δὲ 〈τῶν Χηλῶν〉 ὁ ἐν μέσῃ\nτῇ νοτίᾳ χηλῇ.\nΔύνει δὲ ὁ Ἡνίοχος μικρῷ πλεῖον ἢ ἐν ὥραις\nτρισίν.\nΕἰρηκότες δὴ περὶ πάντων τῶν βορειοτέρων τοῦ\nζῳδιακοῦ ἄστρων περὶ τῶν λοιπῶν ἐν τῷ ἐχομένῳ\nἀποδώσομεν, στοχαζόμενοι τῆς συμμετρίας τοῦ συν-\nτάγματος.\nΠροειρηκότες, ὦ Αἰσχρίων, ἐν τῷ πρὸ τούτου\nσυντάγματι περὶ τῶν βορειοτέρων ἄστρων τοῦ ζῳδιακοῦ\nκύκλου, τίνι τε ζῳδίῳ τῶν δώδεκα ἕκαστον αὐτῶν συνανα-\nτέλλει καὶ συγκαταδύνει, καὶ τί ζῴδιον ἀνατέλλοντος\nαὐτοῦ ἢ δύνοντος μεσουρανεῖ, καὶ τίνες τῶν ἀπλανῶν\nἀστέρων ἐπὶ τοῦ μεσημβρινοῦ γίνονται ἀρχομένου τε\n\n\n\nαὐτοῦ ἀνατέλλειν ἢ δύνειν καὶ πάλιν λήγοντος, ἔτι δʼ\nἐν πόσαις ἰσημεριναῖς ὥραις ἕκαστον ἀνατέλλει ἢ δύνει,\nνῦν ὑπογράψομεν τὰ αὐτὰ περὶ ἑκάστου τῶν τε νοτιω-\nτέρων τοῦ ζῳδιακοῦ ἄστρων καὶ αὐτῶν τῶν δώδεκα\nζῳδίων.\nΤῶν μὲν οὖν νοτιωτέρων τοῦ ζῳδιακοῦ κύκλου\nὅταν μὲν ὁ Ὕδρος ἀνατέλλῃ, συνανατέλλει μὲν αὐτῷ\nὁ ζῳδιακὸς ἀπὸ Καρκίνου μοίρας ιθ΄ μέσης ἕως Χηλῶν\nιϚ΄ μέσης· μεσουρανεῖ δὲ ἀπὸ Κριοῦ μοίρας γ΄ μέσης\nἕως Καρκίνου ιη΄. καὶ πρῶτος μὲν ἀστὴρ ἀνατέλλει ὁ\nβορειότερος τῶν ἐν τῷ χάσματι, ἔσχατος δὲ ὁ ἐν ἄκρᾳ\nτῇ οὐρᾷ.\nΜεσουρανεῖ δὲ ἀστὴρ πρῶτος μὲν τοῦ τε Περσέως\nὁ ἐν τῇ ἅρπῃ νεφελοειδής, καὶ ὁ Σύνδεσμος τῶν\nἸχθύων, ὡς ἡμιπήχιον ὑπολειπόμενος 〈τοῦ μεσημβρινοῦ,\nκαὶ ὁ ἑπόμενος〉 τῶν ἐν τῇ κεφαλῇ τοῦ Κριοῦ λαμπρῶν\nτριῶν, ὡς ἡμιπήχιον ὑπολειπόμενος τοῦ μεσημβρινοῦ·\nἔσχατος δὲ μεσουρανεῖ τοῦ τε Λέοντος ὁ νοτιώτερος\nτῶν ἡγουμένων ἐν τῇ κεφαλῇ, καὶ τῆς Αργοῦς ὁ\nβορειότερος τῶν ἐν μέσῳ τῷ ἱστῷ.\nἈνατέλλει δὲ ὁ Ὕδρος ἐν ὥραις ἑπτὰ καὶ ιε΄ μέρει.\nὍταν δὲ ὁ Κρατὴρ ἀνατέλλῃ, συνανατέλλει μὲν\nαὐτῷ ὁ ζῳδιακὸς ἀπὸ Λέοντος μοίρας ζ΄ καὶ κ΄ μέσης\nἕως Παρθένου μοίρας ια΄ μέσης· μεσουρανεῖ δὲ ἀπὸ\nΤαυροῦ α΄ καὶ κ΄ μέσης ἕως Διδύμων η΄ μέσης. καὶ\nπρῶτος μὲν ἀστὴρ ἀνατέλλει ὁ βορειότερος τῶν ἐν τῇ\nβάσει τεσσάρων, ἔσχατος δὲ ὁ νοτιώτερος τῶν ἐν τῷ\nκύτει ἓξ ἀστέρων.\nΜεσουρανοῦσι δὲ πρῶτοι μὲν ἀστέρες οἱ ἐν τῇ\nκεφαλῇ τοῦ Ἡνιόχου κατὰ τὸ μέσον αὐτῶν, ἔσχατοι\nδὲ τῶν τε Διδύμων ὁ δεύτερος ἀπὸ δύσεως τῶν ἐν\nτοῖς ποσὶ τεσσάρων, καὶ ὁ ὑπὸ τὸν Λαγωὸν λαμπρὸς\nἀστὴρ ἀκατονόμαστος ὤν.\nἈνατέλλει δὲ ὁ Κρατὴρ ἐν ὥρᾳ μιᾷ καὶ τετάρτῳ\nμέρει.\nὍταν δὲ ὁ Κόραξ ἀνατέλλῃ, συνανατέλλει μὲν αὐτῷ\nὁ ζῳδιακὸς ἀπὸ Παρθένου μοίρας ιϚ΄ ἕως Παρθένου\nμοίρας γ΄ καὶ κ΄· μεσουρανεῖ δὲ ἀπὸ Διδύμων μοίρας\nιδ΄ ἕως Διδύμων μοίρας β΄ καὶ κ΄. καὶ πρῶτος μὲν\nἀστὴρ ἀνατέλλει ὁ ἐπὶ τῆς ὀσφύος, ἔσχατος δὲ ὁ ἐν\nτοῖς ποσί.\nΜεσουρανεῖ δὲ πρῶτος μὲν 〈ἀστὴρ〉 ὁ ἐν τῇ ἡγου-\nμένῃ χειρὶ τοῦ ἡγουμένου Διδύμου, καὶ ὁ δεξιὸς ποὺς\nτοῦ ἑπομένου Διδύμου, ἔσχατος δὲ τῶν τε Διδύμων\nὁ τρίτος ἀπὸ δύσεως τῶν ἐν τοῖς ὤμοις 〈τριῶν〉, καὶ\nτοῦ Κυνὸς ὁ ἐν τῇ ἐκφύσει τῶν ἐμπροσθίων μερῶν,\nμικρὸν ὑπολειπόμενος τοῦ μεσημβρινοῦ.\nἈνατέλλει δὲ ὁ Κόραξ ἐν τρισὶ πεμπτημορίοις μιᾶς\nὥρας.\nὍταν δὲ ὁ Κένταυρος ἀνατέλλῃ, συνανατέλλει μὲν\nαὐτῷ ὁ ζῳδιακὸς ἀπὸ Χηλῶν μοίρας ι΄ ἕως Τοξότου\nμοίρας δ΄· μεσουρανεῖ δὲ ἀπὸ Καρκίνου ιβ΄ ἕως Παρ-\nθένου ιζ΄ μέσης. καὶ πρῶτος μὲν ἀστὴρ ἀνατέλλει ὁ\nἐν τῷ ἀριστερῷ ὤμῳ, ἔσχατος δὲ ὁ ἑπόμενος τῶν ἐμ-\nπροσθίων ποδῶν.\nΜεσουρανεῖ δὲ πρῶτος μὲν ἀστὴρ τῆς τε Ἀργοῦς\nὁ ἀπὸ δύσεως τῶν ἐν τῷ καταστρώματι λαμπρῶν, καὶ\n\n\n\nτοῦ Ὕδρου τῆς νοτίας σιαγόνος ὁ ἑπόμενος, ἔσχατος\nδὲ ὁ Προτρυγητήρ, ὡς ἡμιπήχιον προηγούμενος τοῦ\nμεσημβρινοῦ.\nἈνατέλλει δὲ ὁ Κένταυρος ἐν ὥραις τέσσαρσι καὶ\nτρίτῳ μέρει ὥρας.\nΤοῦ δὲ Θηρίου ἀνατέλλοντος, ὃ ἔχει ὁ Κένταυρος,\nσυνανατέλλει μὲν αὐτῷ ὁ ζῳδιακὸς ἀπὸ γ΄ καὶ κ΄ μοίρας\nτοῦ Σκορπίου ἕως Τοξότου μοίρας α΄ καὶ κ΄· μεσου-\nρανεῖ δὲ ἀπὸ Παρθένου γ΄ ἕως Ζυγοῦ ι΄. καὶ πρῶτος\nμὲν ἀστὴρ ἀνατέλλει ὁ ἐν τῷ ἡγουμένῳ τῶν ὀπισθίων\nποδῶν· ἔστι δὲ οὗτος ὁ βορειότερος τῶν ὑπὸ τὸν δεξιὸν\nὦμον τοῦ Κενταύρου· ἔσχατος δὲ ὁ νοτιώτατος πάντων\nκαὶ ἐν ἄκρῳ τῷ 〈σώματι〉 ἐπὶ τῆς ὀσφύος [ὑπο]κείμενος.\nΜεσουρανεῖ δὲ πρῶτος 〈μὲν〉 ἀστὴρ [ὁ] τῶν ἐν τῇ\nκεφαλῇ τοῦ Λέοντος 〈ὁ〉 βορειότερος τῶν ἑπομένων\nκαὶ ὁ ἐν τοῖς ἐμπροσθίοις αὐτοῦ ποσίν, ἔσχατος δὲ ὁ\nἐπὶ τῆς ὀσφύος τῆς Μεγάλης Ἄρκτου λαμπρός, καὶ\nτοῦ ὑπὸ τὸν Κρατῆρα ὀρθογωνίου τριγώνου 〈ὁ〉 ἐπὶ\nτῆς ὀρθῆς κείμενος.\nἈνατέλλει δὲ τὸ Θηρίον ἐν ὥραις δυσὶ καὶ τετάρτῳ\nμέρει.\nὍταν δὲ τὸ θυμιατήριον ἀνατέλλῃ, συνανατέλλει\nμὲν αὐτῷ ὁ ζῳδιακὸς ἀπὸ Τοξότου μοίρας ιε΄ ἕως\nΤοξότου μοίρας γ΄ καὶ κ΄· μεσουρανεῖ δὲ ἀπὸ Χηλῶν\nμοίρας β΄ ἕως Χηλῶν μοίρας ια΄. καὶ πρῶτος μὲν\nἀστὴρ ἀνατέλλει ὁ ἐπὶ τοῦ ἐπιπύρου, ἔσχατος δὲ ὁ\nνοτιώτερος τῶν ἐν τῇ βάσει.\nΜεσουρανεῖ δὲ πρῶτος μὲν ἀστὴρ τοῦ τε Βοώτου\nὁ νοτιώτερος τῶν ἐν τῷ ἀριστερῷ ποδί, καὶ τοῦ\n\n\n\nΚενταύρου ὁ ἐν τοῖς ἐμπροσθίοις ποσὶ λαμπρός, ἔσχατος\nδὲ τῆς Παρθένου ὁ ἀπʼ ἄρκτου τοῦ δεξιοῦ γόνατος\nκαὶ τοῦ δεξιοῦ ποδός, ὡς ἡμιπήχιον ὑπολειπόμενος τοῦ\nμεσημβρινοῦ.\nἈνατέλλει δὲ τὸ Θυμιατήριον ἐν ἡμιωρίῳ.\nὍταν δὲ ὁ Νότιος Ἰχθὺς ἀνατέλλῃ, συνανατέλλει\nμὲν αὐτῷ ὁ ζῳδιακὸς ἀπὸ Ὑδροχόου μοίρας ιζ΄ ψμέσης\nἕως Ἰχθύων α΄ καὶ κ΄ μέσης· μεσουρανεῖ δὲ ἀπὸ\nΤοξότου δ΄ ἕως Τοξότου ε΄ καὶ κ΄ μέσης. καὶ πρῶτος\nμὲν ἀστὴρ ἀνατέλλει ὁ βσρειότερος τῶν ἐν τῇ οὐρᾷ,\nἔσχατος δὲ ὁ ἐν ἄκρῳ τῷ ῥύγχει λαμπρός.\nΜεσοορανεῖ δὲ πρῶτος μὲν 〈ἀστὴρ〉 τοῦ τε Τοξότου\nὁ ἐν μέσῳ τῷ τόξῳ, καὶ τοῦ Ὀφιούχου ὁ νοτιώτερος\nτῶν ἐν τῷ δεξιῷ ὤμῳ, ὡς ἡμιπήχιον ὑπολειπόμενος\nτοῦ μεσημβρινοῦ, ἔσχατος δὲ τοῦ Τοξότου ὁ ἐν τοῖς\nὀπισθίοις ποσὶ λαμπρός, καὶ τοῦ Ὄφεως, ὃν ἔχει ὁ\nὈφιοῦχος, ὁ ἐν ἄκρᾳ τῇ οὐρᾷ, καὶ τῆς Λύρας ὁ ἡγού-\nμενος τῶν ἐν τῷ ζυγώματι δύο λαμπρῶν, ὡς ἡμιπήχιον\nπροηγούμενος τοῦ μεσημβρινοῦ.\nἈνατέλλει δὲ ὁ Ἰχθὺς ἐν 〈ὥρᾳ μιᾷ καὶ〉 δυσὶ\nπεμπτημορίοις μιᾶς ὥρας.\nὍταν δὲ τὸ Κῆτος ἀνατέλλῃ, συνανατέλλει μὲν\nαὐτῷ ὁ ζῳδιακὸς ἀπὸ Ἰχθύων μοίρας κ΄ ἕως Ταύρου\nζ΄· μεσουρανεῖ δὲ ἀπὸ Τοξότου δ΄ καὶ κ΄ μέσης ἕως\nΑἰγόκερω β΄ καὶ κ΄ μέσης. καὶ πρῶτος μὲν ἀστὴρ\nἀνατέλλει ὁ βορειότερος τῶν ἐν τῇ οὐρᾷ, ἔσχατος δὲ\nτῶν ἐν τῷ τετραπλεύρῳ λαμπρῶν ὁ νοτιώτερος τῶν\nἑπομένων.\nΜεσουρανεῖ δὲ πρῶτος μὲν 〈ἀστὴρ〉 τῆς Λύρας ὁ\nἡγούμενος τῶν ἐν τῷ ζυγώματι, ἔσχατος δὲ τοῦ Ὄρνιθος\nὁ ἐν τῇ οὐρᾷ λαμπρός.\nἈνατέλλει δὲ τὸ Κῆτος ἐν ὥραις δυσίν.\nὍταν δὲ ὁ Ὠρίων ἀνατέλλῃ, συνανατέλλει μὲν αὐτῷ\nὁ ζῳδιακὸς ἀπὸ Ταύρου η΄ καὶ κ΄ μέσης ἕως Καρκίνου\nμοίρας γ΄· μεσουρανεῖ δὲ ἀπὸ Ὑδροχόου μοίρας θ΄ ἕως\nἸχθύων ιγ΄. καὶ πρῶτος μὲν ἀστὴρ ἀνατέλλει ὁ ἐν\nτῇ ἀριστερᾷ χειρί, ἔσχατος δὲ ὁ ἐν τῷ δεξιῷ ποδί.\nΜεσουρανεῖ δὲ τῶν ἄλλων πρῶτος μὲν ὁ δεξιὸς\nποὺς τοῦ Κηφέως, καὶ τῶν ἐν τῇ κάλπιδι τοῦ Ὑδροχόου\nὁ μέσος, ἔσχατος δὲ τῆς τε Κασσιεπείας ὁ ἐν τῷ δίφρῳ\nμικρός, καὶ τῆς Ἀνδρομέδας ὁ βορειότατος τῶν ἐν τῷ\nστήθει.\nἈνατέλλει δὲ ὁ Ὠρίων ἐν ὥραις δυσὶ καὶ ἕκτῳ\nμέρει.\nὍταν δὲ ὁ ἀπὸ τοῦ Ὠρίωνος Ποταμὸς ἀνατέλλῃ,\nσυνανατέλλει μὲν αὐτῷ ὁ ζῳδιακὸς ἀπὸ Ταύρου μοίρας\nιγ΄ ἕως Καρκίνου μοίρας ι΄· μεσουρανεῖ δὲ ἀπὸ Αἰγόκερω\nμοίρας ζ΄ καὶ κ΄ ἕως Ἰχθύων β΄ καὶ κ΄. καὶ πρῶτος\nμὲν ἀστὴρ ἀνατέλλει τοῦ ἐν τῇ μεγάλῃ περιφερείᾳ\nπαραλληλογράμμου καὶ ἐγγὺς τοῦ Κήτους κειμένου ὁ\nἡγούμενος τῶν βορειοτέρων, ἔσχατος δὲ ὁ λαμπρότατος\nκαὶ ὁ ἡγούμενος καὶ ὁ νοτιώτατος πάντων.\nΜεσουρανεῖ δὲ τῶν ἄλλων πρῶτος μὲν τοῦ τε\nΑἰγόκερω ὁ ἑπόμενος τῶν ἀπʼ ἄρκτου παρακειμένων\nτοῖς ἐν τῇ οὐρᾷ, καὶ τοῦ Ὄρνιθος ὁ νοτιώτερος τῶν\n\n\n\nἐν τῷ ἀριστερῷ ποδί, ἔσχατος δὲ τῆς τε Κασσιεπείας\nὁ ἐν τοῖς γόνασι, καὶ τῶν Ἰχθύων τοῦ βορειοτέρου ὁ\nἐν ἄκρᾳ τῇ οὐρᾷ.\nἈνατέλλει δὲ ὁ Ποταμὸς ἐν ὥραις τρισὶ καὶ τρισὶ\nπεμπτημορίοις.\nΤοῦ δὲ Λαγωοῦ ἀνατέλλοντος συνανατέλλει μὲν\nαὐτῷ ὁ ζῳδιακὸς ἀπὸ Διδύμων μοίρας ζ΄ καὶ κ΄ ἕως\nΚαρκίνου ιβ΄ μέσης· μεσουρανεῖ δὲ ἀπὸ Ἰχθύων μοίρας\nδ΄ ἕως Ἰχθύων μοίρας ε΄ καὶ κ΄. καὶ πρῶτος μὲν\nἀστὴρ ἀνατέλλει τῶν ἐν τοῖς ὠσὶ τεσσάρων ὁ ἡγού-\nμενος τῶν βορειοτέρων, ἔσχατος δὲ ὁ νοτιώτερος τῶν\nἐν τοῖς ὀπισθίοις ποσί.\nΜεσουρανεῖ δὲ τῶν ἄλλων πρῶτος μὲν τοῦ τε\nἽππου ὁ ἐπὶ τῆς ὀσφύος λαμπρός, καὶ τοῦ Κηφέως ὁ\nἀριστερὸς πούς, ἔσχατος δὲ τοῦ Κήτους τῶν ἐν τῷ\nτετραπλεύρῳ ὁ βορειότερος τῶν ἡγουμένων.\nΑνατέλλει δὲ ὁ Λαγωὸς ἐν ὥρᾳ μιᾷ καὶ πέμπτῳ\nμέρει.\nὍταν δὲ ὁ Κύων ἀνατέλλῃ, συνανατέλλει μὲν αὐτῷ\nὁ ζῳδιακὸς ἀπὸ Καρκίνου μοίρας ιε΄ ἕως Λέοντος\nμοίρας ε΄ μέσης· μεσουρανεῖ δὲ ἀπὸ Ἰχθύων μοίρας η΄\nκαὶ κ΄ ἕως Κριοῦ δ΄ καὶ κ΄ μέσης. καὶ πρῶτος μὲν\nἀστὴρ ἀνατέλλει ὁ ἐν ἄκρῳ τῷ ἐμπροσθίῳ καὶ βορειο-\nτέρῳ ποθί, ἔσχατος δὲ ὁ ἐν ἄκρᾳ τῇ οὐρᾷ.\nΜεσουρανεῖ δὲ τῶν ἄλλων πρῶτος μὲν ὁ ἐν τοῖς\nποσὶ τῆς Κασσιεπείας, καὶ ὁ βορειότερος τῶν ἐν τῷ\nδεξιῷ ποδὶ τῆς Ἀνδρομέδας, μικρὸν προηγούμενος τοῦ\nμεσημβρινοῦ, ἔσχατος δὲ τοῦ Περσέως ὁ ἐν τῷ δεξιῷ\n\n\n\nμηρῷ λαμπρός, καὶ τοῦ Κριοῦ ὁ ἑπόμενος τῶν ἐν τῇ\nοὐρᾷ.\nἈνατέλλει δὲ ὁ Κύων ἐν ὥρᾳ μιᾷ καὶ δυσὶ μέρεσιν\nὥρας.\nΤοῦ δὲ Πρόκυνος ἀνατέλλοντος συνανατέλλει μὲν\nαὐτῷ ὁ ζῳδιακὸς ἀπὸ Καρκίνου δ΄ μοίρας μέσης ἕως\nΚαρκίνου μοίρας θ΄· μεσουρανεῖ δὲ ἀπὸ Ἰχθύων μοίρας\nιε΄ ἕως Ἰχθύων μοίρας κ΄ μέσης. καὶ πρῶτος μὲν ἀστὴρ\nἀνατέλλει ὁ ἡγούμενος καὶ διπλοῦς, ἔσχατος δὲ ὁ ἑπό-\nμενος καὶ λαμπρός.\nΜεσουρανεῖ δὲ τῶν ἄλλων 〈πρῶτος μὲν〉 τῆς τε\nΚασσιεπείας ὁ ἐν μέσῳ τῷ σώματι, καὶ τοῦ Κήτους\nτῶν ἐν τῇ οὐρᾷ τεσσάρων οἱ ἑπόμενοι· ἔσχατοι δὲ\nμεσουρανοῦσι τῆς τε Ἀνδρομέδας ὁ ἑπόμενος τῶν ἐν\nτῇ ζώνῃ, καὶ τοῦ Κήτους ὁ νοτιώτερος τῶν 〈ἡγου-\nμένων〉 ἐν τῷ τετραπλεύρῳ.\nἈνατέλλει δὲ ὁ Προκύων ἐν τρίτῳ μέρει ὥρας.\nΤῆς δὲ Ἀργοῦς ἀνατελλούσης συνανατέλλει μὲν\nαὐτῇ ὁ ζῳδιακὸς ἀπὸ Λέοντος μοίρας Ϛ΄ ἕως Χηλῶν\nμοίρας δ΄ μέσης· μεσουρανεῖ δὲ ἀπὸ Κριοῦ ϛ΄ καὶ κ΄\nμέσης ἕως Καρκίνου δ΄ μέσης. καὶ πρῶτος μὲν ἀστὴρ\nἀνατέλλει ὁ ὑπὸ τὸν ἐν ἄκρᾳ τῇ οὐρᾷ τοῦ Κυνὸς ὡς\nτριπλοῦς, ἔσχατος δὲ ὁ νοτιώτατος τῶν ἐν τῇ ἀποτομῇ\nτοῦ πλοίου καὶ λαμπρός.\nΜεσουρανεῖ δὲ τῶν ἄλλων πρῶτος μὲν τοῦ Περσέως\nὁ ἐν τῷ ἀριστερῷ μηρῷ, καὶ ὁ νοτιώτατος τῶν ἐν τῇ\nἀποτομῇ τοῦ Ταύρου, ἔσχατος δὲ ὁ προηγούμενος τῆς\n\n\n\nτοῦ Ὕρου κεφαλῆς ὁ ἐκφανής, ὅς ἐστιν ἐν τοῖς νοτίοις\nποσὶ τοῦ Καρκίνου.\n〈Ἀνατέλλει δὲ ἡ Ἀργὼ ἐν ὥραις δυσὶ καὶ δυσὶ\nμέρεσιν ὥρας.〉\nἙξῆς δὲ ἐροῦμεν περὶ τῆς καταδύσεως τῶν νοτιω-\nτέρων τοῦ ζῳδιακοῦ κύκλου.\nὍταν μὲν οὖν δύνῃ ὁ Ὕδρος, συγκαταδύνει μὲν\nαὐτῷ ὁ ζῳδιακὸς ἀπὸ Διδύμων θ΄ καὶ κ΄ μοίρας ἕως\nΠαρθένου ια΄· μεσουρανεῖ δὲ ἀπὸ Χηλῶν ιθ΄ μέσης\nἕως Τοξότου ιθ΄ μέσης. καὶ πρῶτος μὲν ἀστὴρ δύνει\nὁ νοτιώτερος τῶν ἐν τῷ χάσματι, ἔσχατος δὲ ὁ ἐν ἄκρᾳ\nτῇ οὐρᾷ.\nΜεσουρανοῦσι δὲ τῶν ἄλλων ἀστέρων ἐν ἀρχῇ\nμὲν τοῦ τε Δράκοντος ὁ τρίτος ἀπὸ τῆς οὐρᾶς λαμπρός,\nὡς ἡμιπήχιον προηγούμενος τοῦ μεσημβρινοῦ, καὶ τοῦ\nΒοώτου ὁ ἐν τῇ ζώνῃ λαμπρός, καὶ 〈τῶν Χηλῶν〉 ὁ\nπροηγούμενος τοῦ ἐν ἄκρᾳ τῇ βορείᾳ χηλῇ λαμπροῦ\n[καὶ τοῦ Ὕδρου ὁ ἐν ἄκρᾳ τῇ οὐρᾷ, ὡς ἡμιπήχιον\nπροηγούμενος τοῦ μεσημβρινοῦ]· ἔσχατον δὲ μεσουρα-\nνοῦσι τοῦ τε Δράκοντος ὁ νοτιώτερος κρόταφος, καὶ\nτοῦ Ὄφεως, ὃν ἔχει ὁ Ὀφιοῦχος, ὁ ἐν ἄκρᾳ τῇ οὐρᾷ,\nκαὶ τοῦ Τοξότου ὁ ἡγούμενος τῶν ἐν τῇ ἐφαπτίδι.\nΔύνει δὲ ὁ Ὕδρος ἐν ὥραις τέσσαρσι.\nΤοῦ δὲ Κρατῆρος δύνοντος συγκαταδύνει μὲν αὐτῷ\nὁ ζῳδιακὸς ἀπὸ Καρκίνου μοίρας α΄ καὶ κ΄ ἕως Λέοντος\nιγ΄ μέσης· μεσουρανεῖ δὲ ἀπὸ Σκορπίου μοίρας ιβ΄\nμέσης ἕως Τοξότου ἀρχῆς. καὶ πρῶτος μὲν ἀστὴρ δύνει\nὁ βορειότερος τῶν ἐν τῇ βάσει, ἔσχατος δὲ ὁ νοτιώ-\nτερος καὶ ὁ βορειότερος τῶν ἐν τῷ κύτει.\nΜεσουρανοῦσι δὲ τῶν ἄλλων ἀστέρων ἐν ἀρχῇ μὲν\nτοῦ Σκορπίου ὁ τρίτος 〈καὶ ὁ τέταρτος〉 καὶ ὁ πέμπτος\nσφόνδυλος τῶν μετὰ τὸ στῆθος, καὶ τοῦ Ἐνγόνασιν\nὁ τρίτος ἀπὸ τοῦ δεξιοῦ ὤμου ἐν τῷ βραχίονι κεί-\nμενος, προηγούμενος [δὲ] τοῦ μεσημβρινοῦ ὡς ἡμιπήχιον,\nἔσχατον δὲ τοῦ τε Ἐνγόνασιν ὁ ἐν τῇ ἐκφύσει τοῦ\nἀριστεροῦ μηροῦ, καὶ τοῦ Τοξότου ἡ ἀκίς.\nΔύνει δὲ ὁ Κρατὴρ ἐν ὥρᾳ μιᾷ καὶ τρίτῳ μέρει.\nΤοῦ δὲ Κόρακος δύνοντος συγκαταδύνει μὲν αὐτῷ\nὁ ζῳδιακὸς ἀπὸ Λέοντος * * * * *\n* * * * * * * * * *\n* * * * * * * * * *\n〈Τοῦ δὲ Θηρίου δύνοντος, ὃ ἔχει ὁ Κένταυρος,\nσυγκαταδύνει μὲν αὐτῷ ὁ ζῳδιακὸς ἀπὸ Λέοντος〉 θ΄\nκαὶ κ΄ μοίρας μέσης ἕως Χηλῶν ια΄· μεσουρανεῖ δὲ\nἀπὸ Τοξότου ι΄ ἕως Αἰγόκερω Ϛ΄ μέσης. καὶ πρῶτος\nμὲν ἀστὴρ δύνει ὁ ἐν τοῖς ὀπισθίοις μηροῖς, ἔσχατος\nδὲ ὁ ἑπόμενος τῶν ἐν τῇ κεφαλῇ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ Δράκοντος ὁ ἐν τῷ χάσματι, προηγούμενος\nτοῦ μεσημβρινοῦ ὡς ἡμιπήχιον, καὶ τοῦ Ἐνγόνασιν ὁ\nἀριστερὸς ἀγκών, προηγούμενος ὡς ἡμιπήχιον τοῦ\nμεσημβρινοῦ, ἔσχατον δὲ τοῦ τε Δράκοντος τῶν ἐν τῇ\nπρώτῃ σπείρᾳ τριῶν λαμπρῶν ὁ ἡγούμενος, καὶ τοῦ\nὌρνιθος ὁ ἐν ἄκρᾳ τῇ δεξιᾶ πτέρυγι, μικρὸν ὑπολειπό-\nμενος τοῦ μεσημβρινοῦ, καὶ τοῦ Ὀϊστοῦ ὁ ἐπὶ τῆς\n\n\n\nἀκίδος, καὶ τοῦ Αἰγόκερω ὁ νοτιώτερος τῶν ἐν τῷ\nπροσώπῳ.\nΔύνει δὲ τὸ Θηρίον ἐν ὥραις δυσί.\nΤοῦ δὲ Θυμιατηρίου δύνοντος συγκαταδύνει μὲν\nαὐτῷ ὁ ζῳδιακὸς ἀπὸ Λέοντος ιθ΄ μοίρας μέσης ἕως\nΧηλῶν θ΄· μεσουρανεῖ δὲ ἀπὸ Τοξότου ε΄ ἕως Αἰγόκερω\nε΄ μέσης. καὶ πρῶτος μὲν ἀστὴρ δύνει ὁ νοτιώτερος\nτῶν ἐν τῷ χείλει καὶ διπλοῦς, ἔσχατος δὲ ὁ βορειότερος\nτῶν ἐν τῇ βάσει.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ τε Ἐνγόνασιν ὁ ἐν τῷ ἀριστερῷ μηρῷ\nλαμπρός, καὶ τοῦ Τοξότου ὁ μέσος τῶν ἐν τῷ τόξῳ,\nἔσχατον δὲ τοῦ Αἰγόκερω ὁ νοτιώτερος τῶν ἐν τοῖς\nκέρασι λαμπρῶν.\nΔύνει δὲ τὸ Θυμιατήριον ἐν ὥραις δυσὶ καὶ ἕκτῳ\nμέρει.\nὍταν δὲ ὁ Νότιος Ἰχθὺς δύνῃ, συγκαταδύνει μὲν\nαὐτῷ ὁ ζῳδιακὸς ἀπὸ Τοξότου μοίρας δ΄ καὶ κ΄ ἕως\nΑἰγόκερω ιη΄ μέσης· μεσουρανεῖ δὲ ἀπὸ Ἰχθύων μοίρας\nγ΄ ἕως Κριοῦ μοίρας β΄. καὶ πρῶτος μὲν ἀστὴρ δύνει\nὁ νοτιώτερος τῶν ἐν τῇ οὐρᾷ λαμπρῶν, ἔσχατος δὲ\nὁ ἐν τῷ ῥύγχει λαμπρὸς σφόδρα.\nΜεσουρανοῦσι δὲ τῶν ἄλλων ἀστέρων ἐν ἀρχῇ\nμὲν τῶν Ἰχθύων τοῦ νοτιωτέρου ὁ ἐν ἄκρᾳ τῇ οὐρᾷ,\nἔσχατον δὲ τῆς τε Ἀνδρομέδας ὁ ἀριστερὸς πούς, καὶ\nτοῦ Κριοῦ ὁ μέσος τῶν ἐν τῇ κεφαλῇ, καὶ τοῦ ἐν τῷ\nΚήτει τετραπλεύρου ὁ νοτιώτερος τῶν ἑπομένων.\nΔύνει δὲ ὁ Ἰχθὺς ἐν ὥρᾳ μιᾷ καὶ τέσσαρσι πεμπτη-\nμορίοις.\nΤοῦ δὲ Κήτους δύνοντος συγκαταδύνει μὲν αὐτῷ\nὁ ζῳδιακὸς ἀπὸ Ὑδροχόου μοίρας ζ΄ καὶ κ΄ μέσης ἕως\nΚριοῦ ιδ΄· μεσουρανεῖ δὲ ἀπὸ Ταύρου μοίρας β΄ καὶ\nκ΄ ἕως Καρκίνου μοίρας ιε΄ μέσης. καὶ πρῶτος μὲν\nἀστὴρ δύνειν ἄρχεται ὁ νοτιώτερος τῶν ἐν τῇ οὐρᾷ,\nἔσχατος δὲ ὁ ἑπόμενος τῶν ἐν τῷ βορείῳ χελυνίῳ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ τε Ἡνιόχου ὁ νοτιώτερος τῶν ἐν τῇ κεφαλῇ\nκαὶ ὁ ἐν τῷ δεξιῷ ποδί, ἔσχατον δὲ τῆς τε Ἄρκτου ὁ\nἐν τοῖς ἐμπροσθίοις σκέλεσι λαμπρός, καὶ τῆς Ἀργοῦς\nὁ ἐν μέσῳ τῷ τοίχῳ λαμπρός, προηγούμενος τοῦ μεσημ-\nβρινοῦ ὡς ἡμιπήχιον.\nΔύνει δὲ τὸ Κῆτος ἐν ὥραις τέσσαρσι λειπούσαις\nὀγδόῳ μέρει.\nΤο δὲ Ὠρίωνος δύνοντος συγκαταδύνει μὲν αὐτῷ\nὁ ζῳδιακὸς ἀπὸ Ταύρου μοίρας ζ΄ ἕως Ταύρου μοίρας\nλ΄· μεσουρανεῖ δὲ ἀπὸ Λέοντος μοίρας ιβ΄ ἕως Παρ-\nθένου μοίρας ιγ΄. καὶ πρῶτος μὲν ἀστὴρ δύνει ὁ ἐν\nτῷ ἀριστερῷ ποδί, ἔσχατοι δὲ οἱ βορειότατοι τῶν ἐν\nτῷ κολλορόβῳ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τῆς Μεγάλης Ἄρκτου ὁ ἐν τοῖς ὀπισθίοις γόνασι,\nκαὶ τοῦ Λέοντος ὁ ἀπὸ νότου τῷ ἐπὶ τῆς ὀσφύος\nλαμπρῷ παρακείμενος, ἔσχατον δὲ τῆς Παρθένου ὁ\nἀριστερὸς ὦμος.\nΔύνει δὲ ὁ Ὠρίων ἐν ὥραις δυσὶν ὡς ἔγγιστα.\nὍταν δὲ ὁ ἀπὸ τοῦ Ὠρίωνος Ποταμὸς δύνῃ, συγ-\nκαταδύνει μὲν αὐτῷ ὁ ζῳδιακὸς ἀπὸ Ἰχθύων μοίρας\nζ΄ ἕως Ταύρου μοίρας ε΄ μέσης· μεσουρανεῖ δὲ ἀπὸ\nΔιδύμων δ΄ ἕως Λέοντος ι΄ μέσης. καὶ πρῶτος μὲν\nἀστὴρ δύνει ὁ ἡγούμενος καὶ λαμπρότατος πάντων,\n\n\nἔσχατος δὲ ὁ πρῶτος καὶ ἀπὸ μεσημβρίας παρακείμενος\nτῷ ποδὶ τοῦ Ὠρίωνος.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τῆς δύσεως τῶν τε Διδύμων ὁ Πρόπους, μικρὸν\nὑπολειπόμενος τοῦ μεσημβρινοῦ, καὶ τοῦ Λαγωοῦ οἱ\nἐν μέσῳ τῷ σώματι δύο· ἔσχατον δὲ μεσουρανοῦσι τοῦ\nτε Λέοντος ὁ ἑπόμενος τῶν ἐν τῷ νώτῳ, καὶ τῆς\nἌρκτου ὁ ἐν τοῖς ὀπισθίοις γόνασιν, ὡς ἡμιπήχιον\nὑπολειπόμενος τοῦ μεσημβρινοῦ.\nΔύνει δὲ ὁ Ποταμὸς ἐν ὥραις τέσσαρσι καὶ ἡμίσει\nκαὶ πέμπτῳ μέρει ὥρας.\nΤοῦ δὲ Λαγωοῦ δύνοντος συγκαταδύνει μὲν ὁ\nζῳδιακὸς ἀπὸ Κριοῦ μοίρας ζ΄ καὶ κ΄ μέσης ἕως Ταύρου\nιδ΄· μεσουρανεῖ δὲ ἀπὸ Καρκίνου μοίρας λ΄ ἕως Λέοντος\nμοίρας α΄ καὶ κ΄. καὶ πρῶτος μὲν ἀστὴρ δύνει ὁ ἐν\nτοῖς ἐμπροσθίοις ποσίν, ἔσχατος δὲ ὁ ἐν ἄκρᾳ τῇ οὐρᾷ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τῆς τε Ἄρκτου τοῦ πλινθίου] ὁ ἐπὶ τῶν ὤμων\nαὐτῆς, καὶ τοῦ Δράκοντος ὁ ἐν ἄκρᾳ τῇ οὐρᾷ, καὶ τοῦ\nΛέοντος ὁ ἐν τῇ καρδίᾳ, καὶ τῆς Ἀργοῦς ὁ βορειότερος\nτῶν ἐν τῇ ἀποτομῇ, μικρὸν προηγούμενος τοῦ μεσημ-\nβρινοῦ· ἔσχατον δὲ μεσουρανοῦσι τοῦ τε Λέοντος ὅ\nτε ὀπίσθιος ποὺς καὶ ὁ ἐν τοῖς ὀπισθίοις σκέλεσι, καὶ\nτοῦ Κρατῆρος ὁ νοτιώτατος τῶν ἐν τῇ βάσει.\nΔύνει δὲ ὁ Λαγωὸς ἐν ὥρᾳ μιᾷ καὶ τρίτῳ μέρει.\nΤοῦ δὲ Κυνὸς δύνοντος συγκαταδύνει μὲν αὐτῷ\nὁ ζῳδιακὸς ἀπὸ Ταύρου μοίρας ια΄ ἕως Ταύρου μοίρας\nθ΄ καὶ κ΄· μεσουρανεῖ δὲ ἀπὸ Λέοντος μοίρας ιζ΄ ἕως\nΠαρθένου ια΄. καὶ πρῶτος μὲν ἀστὴρ δύνει ὁ ἐν τοῖς\nὀπισθίοις ποσὶ λαμπρός, ἔσχατος δὲ ὁ νοτιώτατος τῶν\nἐν τῇ κεφαλῇ ἐκφανῶν.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τῆς τε Ἄρκτου ὁ ἡγούμενος τῶν ἐν τοῖς ὀπισθίοις\nποσί, καὶ τοῦ Λέοντος ὁ ἐπὶ τῆς ὀσφύος· ἔσχατον δὲ\nμεσουρανοῦσι τοῦ τε Κόρακος ὁ ἐν τοῖς ποσί, καὶ τῆς\nΠαρθένου ὁ νοτιώτερος ὦμος, ὑπολειπόμενος τοῦ\nμεσημβρινοῦ ὡς δύο μέρη πήχεωος.\nΔύνει δὲ ὁ Κύων ἐν τρισὶν ἡμιωρίοις.\nΤοῦ δὲ Πρόκυνος δύνοντος συγκαταδύνει μὲν αὐτῷ\nὁ ζῳδιακὸς ἀπὸ Διδύμων μοίρας ιε΄ ἕως Διδύμων\nμοίρας ιη΄· μεσουρανεῖ δὲ ἀπὸ τῆς ἀρχῆς τῶν Χηλῶν ἕως\nΧηλῶν μοίρας δ΄. καὶ πρῶτος μὲν ἀστὴρ δύνει ὁ ἡγού-\nμενος καὶ διπλοῦς, ἔσχατος δὲ ὁ ἑπόμενος καὶ λαμπρός.\nΜεσουρανεῖ δὲ τῶν ἄλλων ἀστέρων ἐν μὲν τῇ ἀρχῇ\nτοῦ Βοώτου ὁ μέσος τῶν ἐν τῷ ἀριστερῷ ποδί, μικρὸν\nὑπολειπόμενος τοῦ μεσημβρινοῦ, καὶ τοῦ Κενταύρου ὁ\nβορειότερος τῶν ἐν τῇ κεφαλῇ, ὡς ἡμιπήχιον προηγού-\nμενος τοῦ μεσημβρινοῦ· ἔσχατον δὲ μεσουρανοῦσι τῆς\nτε Ἄρκτου ὁ ἐν ἄκρᾳ τῇ οὐρᾷ, ὑπολειπόμενος μικρὸν\nτοῦ μεσημβρινοῦ, καὶ τοῦ Βοώτου ὁ βορειότερος τῶν\nἐν τῷ ἀριστερῷ ποδί, καὶ τοῦ Ὕδρου ὁ ἐν ἄκρᾳ τῇ\nοὐρᾷ, καὶ τοῦ Κενταύρου ὁ δεξιὸς ὦμος.\nΔύνει δὲ ὁ Προκύων ἐν πέμπτῳ μέρει ὥρας.\nΤῆς δὲ Ἀργοῦς δυνούσης συγκαταδύνει μὲν αὐτῇ\nὁ ζῳδιακὸς ἀπὸ Κριοῦ μοίρας ιϚ΄ ἕως Διδύμων μοίρας\nιη΄· μεσουρανεῖ δὲ ἀπὸ Καρκίνου μοίρας ιζ΄ ἕως Χηλῶν\nμοίρας ε΄. καὶ πρῶτος μὲν ἀστὴρ δύνει ὁ λαμπρότατος\nκαὶ νοτιώτατος τῶν ἐν τῷ πηδαλίῳ, ὅν τινες Κάνωπον\nπροσαγορεύουσιν, ἔσχατος δὲ ὁ βορειότερος τῶν ἐν\n〈μέσῳ〉 τῷ ἱστῷ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ Λέοντος τῶν ἐν τῇ κεφαλῇ ὁ νοτιώτερος\nτῶν ἡγουμένων, ὡς ἡμιπήχιον ὑπολειπόμενος τοῦ\nμεσημβρινοῦ, καὶ τοῦ Ὕδρου ὁ μετὰ τὴν ἔκφυσιν τοῦ\nτραχήλου μικρός· ἔσχατον δὲ μεσουρανοῦσι τῆς τε\nΜεγάλης Ἄρκτου ὁ ἐν ἄκρᾳ τῇ οὐρᾷ, καὶ τοῦ Βοώτου\nὁ βορειότερος τῶν ἐν τῷ ἀριστερῷ ποδί, ὡς ἡμιπήχιον\nπροηγούμενος τοῦ μεσημβρινοῦ, καὶ τοῦ Ὕδρου ὁ ἐν\nἄκρᾳ τῇ οὐρᾷ, καὶ τοῦ Κενταύρου ὁ δεξιὸς ὦμος,\nμικρὸν προηγούμενοι τοῦ μεσημβρινοῦ.\nΔύνει δὲ ἡ Ἀργὼ ἐν ὥραις πέντε ὡς ἔγγιστα.\nἘπεὶ δὲ τῶν ἐκτὸς τοῦ ζῳδιακοῦ κύκλου κειμένων\nἄστρων ἀποδεδώκαμεν τὰ συμβαίνοντα περὶ τὴν ἑκάστου\nαὐτῶν ἀνατολήν τε καὶ δύσιν, ἑξῆς ἀποδώσομεν τὰς\nαὐτῶν τῶν δώδεκα ζῳδίων συνανατολάς τε καὶ συγ-\nκαταδύσεις.\nΤοῦ μὲν οὖν Καρκίνου ἀνατέλλοντος συνανατέλλει\nμὲν αὐτῷ ὁ ζῳδιακὸς ἀπὸ Διδύμων γ΄ καὶ κ΄ μοίρας ἕως\nΚαρκίνου ιη΄· μεσουρανεῖ δὲ ἀπὸ Ἰχθύων ε΄ ἕως Κριοῦ\nα΄ μέσης. καὶ πρῶτος μὲν ἀστὴρ ἀνατέλλει ὁ ἐν ἄκρᾳ\nτῇ βορείᾳ χηλῇ, ἔσχατος δὲ ὁ ἐν ἄκρᾳ τῇ νοτίᾳ χηλῇ.\nΜεσουρανεῖ δὲ τῶν ἄλλων ἀστέρων πρῶτος μὲν ὁ\nἐν τῇ κεφαλῇ τῆς Ἀνδρομέδας λαμπρός, ἔσχατος δὲ\n\n\n\nτοῦ τε Κριοῦ τῶν ἐν τῇ κεφαλῇ τριῶν λαμπρῶν ὁ\nἡγούμενος, καὶ ὁ πρὸς μεσημβρίαν κείμενος τοῦ Κήτους\nκατὰ μέσον αὐτοῦ τὸ σῶμα ἀκατονόμαστος καὶ λαμπρός,\nκαὶ τῶν ἐν τῷ τετραπλεύρῳ τοῦ Κήτους ὁ νοτιώτερος\nτῶν ἑπομένων, καὶ τῆς Ἀνδρομέδας ὁ ἀριστερὸς πούς,\nμικρὸν ὑπολειπόμενος τοῦ μεσημβρινοῦ.\nἈνατέλλει δὲ ὁ Καρκίνος ἐν ὥρᾳ μιᾷ καὶ δυσὶ\nμέρεσιν ὥρας.\nὍταν δὲ ὁ Λέων ἀνατέλλῃ, συνανατέλλει μὲν αὐτῷ\nὁ ζῳδιακὸς ἀπὸ Καρκίνου μοίρας η΄ μέσης ἕως Λέοντος\nιθ΄ μέσης· μεσουρανεῖ δὲ ἀπὸ Ἰχθύων κ΄ ἕως Ταύρου\nιβ΄ μέσης. καὶ πρῶτος μὲν ἀστὴρ ἀνατέλλει τῶν ἐν\nτῇ κεφαλῇ ὁ βορειότερος τῶν ἡγουμένων, ἔσχατος δὲ\nὁ ἐν τοῖς ὀπισθίοις ποσί.\nΜεσουρανεῖ δὲ τῶν ἄλλων ἀστέρων πρῶτος μὲν\nτῆς τε Ἀνδρομέδας ὁ ἑπόμενος τῶν ἐν τῇ ζώνῃ, καὶ\nτοῦ ἐν τῷ Κήτει τετραπλεύρου ὁ νοτιώτερος τῶν ἡγου-\nμένων, ἔσχατος δὲ τῶν τε Ὑάδων ὁ λαμπρότατος, καὶ\nτοῦ Ἡνιόχου ὁ ἐν τῷ ἀριστερῷ ἀγκῶνι, ὡς ἡμιπήχιον\nὑπολειπόμενος τοῦ μεσημβρινοῦ.\nἈνατέλλει δὲ ὁ Λέων ἐν ὥραις τρισὶ καὶ τετάρτῳ\nμέρει.\nΤῆς δὲ Παρθένου ἀνατελλούσης συνανατέλλει μὲν\nαὐτῇ ὁ ζῳδιακὸς ἀπὸ Λέοντος μοίρας β΄ καὶ κ΄ ἕως\nΧηλῶν η΄ μοίρας· μεσουρανεῖ δὲ ἀπὸ Ταύρου μοίρας\nιε΄ μέσης ἕως Καρκίνου θ΄ μοίρας. καὶ πρῶτος\nμὲν ἀστὴρ ἀνατέλλει τῶν ἐν τῇ κεφαλῇ τεσσάρων ὁ\n\n\n\nβορειότερος τῶν ἡγουμένων, ἔσχατος δὲ ὁ ἐν τῷ\nδεξιῷ ποθί.\nΜεσουρανεῖ δὲ τῶν ἄλλων ἀστέρων πρῶτος μὲν\nτοῦ Ἡνιόχου ὁ ἐπὶ τοῦ ἀριστεροῦ ὤμου λαμπρός,\nἔσχατος δὲ τῆς τε Ἀργοῦς ὁ ἐν τῷ ἀκροστολίῳ λαμπρός,\nκαὶ τοῦ Ὕδρου ὁ βορειότερος τῶν ἐν τῷ χάσματι, ὑπο-\nλειπόμενος τοῦ μεσημβρινοῦ ὡς ἡμιπήχιον.\nἈνατέλλει δὲ ἡ Παρθένος ἐν ὥραις τρισὶ καὶ\nτέσσαρσι πεμπτημορίοις.\nὍταν δὲ αἱ Χηλαὶ ἀνατέλλωσι, συνανατέλλει μὲν\nαὐταῖς ὁ ζῳδιακὸς ἀπὸ Χηλῶν μοίρας ιϛ ἕως Σκορ-\nπίου μοίρας Ϛ΄· μεσουρανεῖ δὲ ἀπὸ Καρκίνου ιη΄ ἕως\nΛέοντος ια΄. καὶ πρῶτος μὲν ἀστὴρ ἀνατέλλει ὁ νοτιώ-\nτερος τῶν ἐν ἄκραις ταῖς χηλαῖς λαμπρῶν, ἔσχατος δὲ\nὁ νοτιώτατος τῶν ἐν τῷ μετώπῳ τοῦ Σκορπίου.\nΜεσουρανεῖ δὲ τῶν ἄλλων ἀστέρων πρῶτος μὲν\nτῶν ἐν τῇ κεφαλῇ τοῦ Λέοντος ὁ νοτιώτερος τῶν\nἡγουμένων, καὶ τῆς Ἀργοῦς ὁ βορειότερος τῶν ἐν\nμέσῳ τῷ ἱστῷ, ἔσχατος δὲ τοῦ Λέοντος ὁ ἑπόμενος\nτῶν ἐν τῷ νώτῳ δύο ἀστέρων.\nἈνατέλλουσι δὲ αἱ Χηλαὶ ἐν ὥρᾳ μιᾷ καὶ τρισὶ\nπεμπτημορίοις.\nΤοῦ δὲ Σκορπίου ἀνατέλλοντος συνανατέλλει μὲν\nαὐτῷ ὁ ζῳδιακὸς ἀπὸ Σκορπίου μοίρας γ΄ ἕως Τοξότου\nθ΄· μεσουρανεῖ δὲ ἀπὸ Λέοντος μοίρας η΄ μέσης ἕως\nΠαρθένου γ΄ καὶ κ΄ μέσης. καὶ πρῶτος μὲν ἀστὴρ\nἀνατέλλει ὁ βορειότατος τῶν ἐν τῷ μετώπῳ, ἔσχατος\n\n\n\nδὲ ὁ τρίτος σφόνδυλος ἀπὸ τῶν ἐν τῷ κέντρῳ ἀριθμού-\nμενος, ἕκτος δὲ ὢν τῶν μετὰ τοὺς ἐν τῷ στήθει.\nΜεσουρανεῖ δὲ τῶν ἄλλων πρῶτος μὲν τῆς Μεγάλης\nἌρκτου ὁ ἐν τῷ στήθει λαμπρός, καὶ τοῦ Ὕδρου τῶν\nμετὰ τὸν λαμπρότατον τεσσάρων [τῶν πρὸ τοῦ Κρατῆρος]\nὁ τρίτος ἀπὸ δύσεως, ἔσχατος δὲ ὅ τε Στάχυς καὶ τοῦ\nΚενταύρου ὁ ἀριστερὸς ὦμος, ὡς ἡμιπήχιον προηγού-\nμενος τοῦ μεσημβρινοῦ.\nἈνατέλλει δὲ ὁ Σκορπίος ἐν ὥραις τρισὶ λειπούσαις\nδεκάτῳ μέρει.\nΤοῦ δὲ Τοξότου ἀνατέλλοντος συνανατέλλει μὲν\nαὐτῷ ὁ ζῳδιακὸς ἀπὸ Τοξότου μοίρας Ϛ΄ μέσης ἕως\nΑἰγόκερω ιη΄· μεσουρανεῖ δὲ ἀπὸ Παρθένου κ΄ μέσης\nἕως Σκορπίου θ΄ μέσης. καὶ πρῶτος μὲν ἀστὴρ ἀνα-\nτέλλει ὁ ἐν τῇ ἀκίδι, ἔσχατος δὲ ὁ ἐν τοῖς ὀπισθίοις\nποσὶ λαμπρός.\nΜεσουρανεῖ δὲ τῶν ἄλλων ἀστέρων πρῶτος μὲν\nτῆς Παρθένου ὁ ἐν τῷ ἀριστερῷ ἀγκῶνι, μικρὸν προ-\nηγούμενος τοῦ μεσημβρινοῦ, ἔσχατος δὲ τοῦ τε Σκορπίου\nὁ μέσος τῶν ἐν τῷ στήθει 〈καὶ〉 λαμπρότατος, καὶ ὁ\n〈ἡγούμενος τῶν〉 ἐν τῇ ἀριστερᾷ χειρὶ τοῦ Ὀφιούχου,\nκαὶ τοῦ Στεφάνου ὁ τρίτος ἀπὸ τοῦ λαμπροῦ ἐπὶ τὰ\nἑπόμενα, ὡς ἡμιπήχιον προηγούμενος τοῦ μεσημβρινοῦ.\nἈνατέλλει δὲ ὁ Τοξότης ἐν ὥραις τρισίν.\nὍταν δὲ ὁ Αἰγόκερως ἀνατέλλῃ, συνανατέλλει\nμὲν αὐτῷ ὁ ζῳδιακὸς ἀπὸ Τοξότου μοίρας θ΄ καὶ κ΄\nμέσης ἕως Αἰγόκερω ζ΄ καὶ κ΄· μεσουρανεῖ δὲ ἀπὸ\nΧηλῶν ιθ΄ μέσης ἕως Σκορπίου ιη΄. καὶ πρῶτος μὲν\nἀστὴρ ἀνατέλλει ὁ βορειότερος τῶν ἐν τοῖς κέρασι\n\n\n\nλαμπρῶν, ἔσχατος δὲ ὁ ἑπόμενος τῶν ἐν τῇ οὐρᾷ\nλαμπρῶν.\nΜεσουρανεῖ δὲ τῶν ἄλλων πρῶτος μὲν τοῦ τε\nΒοώτου τῶν ἐν τῇ ζώνῃ ὁ λαμπρότατος, καὶ τῶν\nΧηλῶν ὁ προηγούμενος ἄκρας τῆς βορείας χηλῆς, καὶ\nτοῦ διὰ τῶν Ἄρκτων Ὄφεως ὁ τρίτος ἀπʼ ἄκρας τῆς\nοὐρᾶς ἀριθμούμενος λαμπρός, ὡς ἡμιπήχιον προηγού-\nμενος τοῦ μεσημβρινοῦ· ἔσχατος δὲ μεσουρανεῖ τοῦ\nἘνγόνασιν ὅ τε δεξιὸς ὦμος καὶ ὁ ἀπʼ ἄρκτων παρα-\nκείμενος τοῖς ἐν τῇ δεξιᾷ κνήμῃ.\nἈνατέλλει δὲ ὁ Αἰγόκερως ἐν ὥρᾳ μιᾷ καὶ ἡμίσει\nκαὶ τρίτῳ μέρει.\nὍταν δὲ ὁ Ὑδροχόος ἀνατέλλῃ, συνανατέλλει μὲν\nαὐτῷ ὁ ζῳδιακὸς ἀπὸ Αἰγόκερω μοίρας Ϛ΄ ἕως Ὑδροχόου\nα΄ καὶ κ΄ μέσης· μεσουρανεῖ δὲ ἀπὸ Χηλῶν μοίρας ζ΄\nκαὶ κ΄ ἕως Τοξότου ζ΄. καὶ πρῶτος μὲν ἀστὴρ ἀνα-\nτέλλει ὁ ἡγούμενος τῶν ἐν τῇ ἀριστερᾷ χειρί, ἔσχατος\nδὲ ὁ ἐν τῷ δεξιῷ ποδὶ λαμπρός.\nΜεσουρανεῖ δὲ τῶν ἄλλων πρῶτος μὲν ὁ ἐν τῇ\nκεφαλῇ τοῦ Βοώτου, ἔσχατος δὲ τοῦ Τοξότου ὁ βορειό-\nτερος τῶν ἐν τῷ τόξῳ, καὶ τοῦ Ὀφιούχου οἱ παρὰ τὸν\nδεξιὸν ὦμον τρεῖς ἐπʼ εὐθείας ἀκατονόμαστοι, καὶ τοῦ\nἘνγόνασιν ὁ ἐν τῷ ἀριστερῷ μηρῷ λαμπρός, ὡς\nἡμιπήχιον προηγούμενος τοῦ μεσημβρινοῦ.\nἈνατέλλει δὲ ὁ Ὑδροχόος ἐν ὥραις δυσὶ καὶ δυσὶ\nμέρεσιν ὥρας.\nὍταν δὲ οἱ Ἰγθύες ἀνατέλλωσι, συνανατέλλει μὲν\nαὐτοῖς ὁ ζῳδιακὸς ἀπὸ Ὑδροχόου μοίρας ζ΄ ἕως Κριοῦ\nιϚ΄· μεσουρανεῖ δὲ ἀπὸ Σκορπίου μοίρας Ϛ΄ καὶ κ΄\nμέσης ἕως Αἰγόκερω μοίρας θ΄. καὶ πρῶτος μὲν ἀστὴρ\nἀνατέλλει ὁ ἐν ἄκρῳ τῷ ῥύγχει τοῦ νοτιωτέρου Ἰχθύος,\nἔσχατος δὲ ὁ ἐν τῷ Συνδέσμῳ τῶν λίνων.\nΜεσουρανεῖ δὲ τῶν ἄλλων πρῶτος μὲν τοῦ τε\nἘνγόνασιν ὁ ἐν τῇ ἐκφύσει τοῦ δεξιοῦ μηροῦ, καὶ τοῦ\nΣκορπίου ὁ ἀπʼ ἄρκτων παρακείμενος τοῖς ἐν τῷ\nκέντρῳ· ὁ δὲ ἐν τῇ κεφαλῇ τοῦ Ἐνγόνασιν ὑπολείπεται\nτοῦ μεσημβρινοῦ ὡς δύο μέρη πήχεως· ἔσχατος δὲ\nμεσουρανεῖ τοῦ τε Αἰγόκερω ὁ νοτιώτερος τῶν ἐν τοῖς\nγόνασιν [αὐτοῦ], καὶ τοῦ Ὄρνιθος ὁ ἐν τῷ λάρυγγι\nκαὶ ὁ ἐν τῷ ἀγκῶνι τῆς δεξιᾶς πτέρυγος.\nἈνατέλλουσι δὲ οἱ Ἰχθύες ἐν ὥραις τρισὶ καὶ\nδεκάτῳ μέρει.\nΤῷ δὲ Κριῷ συνανατέλλει μὲν ὁ ζῳδιακὸς ἀπὸ\nἸχθύων μοίρας ιθ΄ μέσης ἕως Κριοῦ α΄ καὶ κ΄· μεσου-\nρανεῖ δὲ ἀπὸ Τοξότου μοίρας δ΄ καὶ κ΄ μέσης ἕως\nΑἰγόκερω ιδ΄. καὶ πρῶτος μὲν ἀστὴρ ἀνατέλλει ὁ ἐπὶ\nτοῦ ἐμπροσθίου ποδός, ἔσχατος δὲ ὁ ἑπόμενος τῶν ἐν\nτῇ οὐρᾷ.\nΜεσουρανεῖ δὲ τῶν ἄλλων 〈πρῶτος μὲν〉 τῆς τε\nΛύρας ὁ ἡγούμενος τῶν ἐν τῷ ζυγώματι, καὶ τοῦ\nΤοξότου ὁ ἑπόμενος τῶν ἐν τῷ νώτῳ, ὡς δύο μέρη\nπήχεως προηγούμενος τοῦ μεσημβρινοῦ· ἔσχατος δὲ\nμεσουρανεῖ τοῦ τε Ὑδροχόου ὁ ἑπόμενος τῶν ἐν τῇ\n\n\n\nἀριστερᾷ χειρί, καὶ τοῦ Αἰγόκερω ὁ ἐν τῷ στήθει, καὶ\nτοῦ Δελφῖνος ὁ ἡγούμενος τῶν ἐν τῇ οὐρᾷ.\nἈνατέλλει δὲ ὁ Κριὸς ἐν ὥρᾳ μιᾷ καὶ δυσὶ πεμπτη-\nμορίοις.\nΤοῦ δὲ Ταύρου ἀνατέλλοντος, συνανατέλλει μὲν\nαὐτῷ ὁ ζῳδιακὸς ἀπὸ Ταύρου μοίρας ζ΄ ἕως Ταύρου\nμοίρας θ΄ καὶ κ΄· μεσουρανεῖ δὲ ἀπὸ Αἰγόκερω μοίρας\nβ΄ καὶ κ΄ μέσης ἕως Ὑδροχόου θ΄. καὶ πρῶτος μὲν\nἀστὴρ ἀνατέλλει ὁ νοτιώτατος τῶν ἐν τῇ ἀποτομῇ\nτεσσάρων, ἔσχατος δὲ ὁ ἐν ἄκρῳ τῷ δεξιῷ κέρατι.\nΜεσουρανεῖ δὲ τῶν ἄλλων πρῶτος μὲν τοῦ Ὄρνιθος\nὁ ἐν μέσῃ τῇ οὐρᾷ λαμπρός, ἔσχατος δὲ τοῦ Κηφέως\nὁ προηγούμενος τῶν ἐν τῇ κεφαλῇ τριῶν καὶ ὁ δεξιὸς\nαὐτοῦ πούς, ὡς ἡμιπήχιον προηγούμενος τοῦ μεσημ-\nβρινοῦ, καὶ ὁ μέσος τῶν ἐν τῇ κάλπιδι τοῦ Ὑδροχόου,\nὡς ἡμιπήχιον προηγούμενος τοῦ μεσημβρινοῦ.\nἈνατέλλει δὲ ὁ Ταῦρος ἐν ὥρᾳ μιᾷ καὶ ὀγδόῳ\nμέρει.\nΤῶν δὲ Διδύμων ἀνατελλόντων συνανατέλλει μὲν\nαὐτοῖς ὁ ζῳδιακὸς ἀπὸ Διδύμων μοίρας β΄ μέσης ἕως\nΔιδύμων λ΄· μεσουρανεῖ δὲ ἀπὸ Ὑδροχόου μοίρας ια\nμέσης ἕως Ἰχθύων θ΄ μέσης. καὶ πρῶτος μὲν ἀστὴρ\nἀνατέλλει ὁ ἐν τῇ ἀριστερᾷ χειρὶ τοῦ ἡγουμένου\nΔιδύμου, ἔσχατος δὲ ὁ ἐν τῇ δεξιᾷ χειρὶ τοῦ ἑπο-\nμένου Διδύμου.\nΜεσουρανεῖ δὲ τῶν ἄλλων ἀστέρων πρῶτος μὲν\nτοῦ Κηφέως ὁ ἐν τῷ σώματι λαμπρός, καὶ τοῦ Ὑδρο-\nχόου ὁ ἐν τῷ δεξιῷ ποδὶ λαμπρός, καὶ τοῦ Νοτίου\nἸχθύος ὁ ἐν τῷ ῥύγχει λαμπρός· ἔσχατος δὲ μεσου-\n\n\n\nρανεῖ τῆς Ἀνδρομέδας δ μέσος τῶν ἐν τῷ δεξιῷ ὤμῳ\nτριῶν.\nἈνατέλλουσι δὲ οἱ Δίδυμοι ἐν ὥρᾳ μιᾷ καὶ ἡμίσει\nκαὶ τρίτῳ μέρει.\nΠάλιν δὲ τοῦ μὲν Καρκίνου δύνοντος συγκατα-\nδύνει μὲν αὐτῷ ὁ ζῳδιακὸς ἀπὸ Διδύμων μοίρας ζ΄\nκαὶ κ΄ μέσης ἕως Καρκίνου κ΄ μέσης· μεσουρανεῖ δὲ\nἀπὸ Χηλῶν ιζ΄ ἕως Σκορπίου ιβ΄. καὶ πρῶτος μὲν\nἀστὴρ δύνει ὁ ἐν τοῖς 〈νοτίοις〉 ποσὶ τοῦ Καρκίνου\nἐκφανὴς καὶ ἐπʼ εὐθείας κείμενος τοῖς πρὸς δύσιν [τοῖς\nνοτιωτέροις] τῶν περὶ τὸ Νεφέλιον τὸ ἐν τῷ Καρκίνῳ,\nἔσχατος δὲ ὁ ἐν ἄκρᾳ τῇ βορείᾳ χηλῇ τοῦ Καρκίνου.\nΜεσουρανοῦσι δὲ τῶν ἄλλων ἀστέρων 〈ἐν μὲν τῇ\nἀρχῇ〉 τοῦ τε Βοώτου ὁ δεξιὸς πούς, καὶ τῶν Χηλῶν\nὁ ἐν ἄκρᾳ τῇ νοτίᾳ χηλῇ λαμπρός· ἔσχατον δὲ μεσου-\nρανοῦσι τοῦ τε Ἐνγόνασιν ὁ ἐν τῷ δεξιῷ βραχίονι,\nτρίτος ὢν ἀπὸ τοῦ δεξιοῦ ὤμου, καὶ τοῦ Σκορπίου ὁ\nτρίτος καὶ ὁ τέταρτος καὶ ὁ πέμπτος σφόνδυλος τῶν\nμετὰ τὸ στῆθος.\nΔύνει δὲ ὁ Καρκίνος ἐν ὥρᾳ μιᾷ καὶ τρισὶ πεμπτη-\nμορίοις.\nΤοῦ δὲ Λέοντος δύνοντος συγκαταδύνει μὲν αὐτῷ\nὁ ζῳδιακὸς ἀπὸ Καρκίνου μοίρας α΄ καὶ κ΄ μέσης ἕως\nΠαρθένου μοίρας ιδ΄· μεσουρανεῖ δὲ ἀπὸ Σκορπίου\nμοίρας ιγ΄ ἕως Τοξότου α΄ καὶ κ΄ μέσης. καὶ πρῶτος\nμὲν ἀστὴρ δύνει τοῦ Λέοντος ὁ ἐν τοῖς ἐμπροσθίοις\nποσίν, ἔσχατος δὲ ὁ ἐν ἄκρᾳ τῇ οὐρᾷ.\nΜεσουρανεῖ δὲ τῶν ἄλλων ἀστέρων ἐν μὲν τῇ\nἀρχῇ τῆς δύσεως τοῦ τε Ἐνγόνασιν ὁ δεξιὸς πούς, καὶ\nτοῦ Ὀφιούχου τὸ ἀριστερὸν γόνυ, ὡς ἡμιπήχιον ὑπο-\nλειπόμενον τοῦ μεσημβρινοῦ, καὶ τοῦ Σκορπίου ὁ\nπρῶτος σφόνδυλος· ἔσχατον δὲ μεσουρανοῦσι τοῦ τε\nΔράκοντος ὁ βορειότερος κρόταφος, καὶ τοῦ Τοξότου\nὁ ἐν μέσῳ τῷ νώτῳ, ὡς ἡμιπήχιον προηγούμενος τοῦ\nμεσημβρινοῦ.\nΔύνει δὲ ὁ Λέων ἐν ὥραις δυσὶ καὶ δυσὶ μέρεσιν ὥρας.\nΤῆς δὲ Παρθένου δυνούσης συγκαταδύνει μὲν αὐτῇ\nὁ ζῳδιακὸς ἀπὸ Λέοντος ζ΄ καὶ κ΄ μοίρας ἕως Χηλῶν\nϛ΄ καὶ κ΄· μεσουρανεῖ δὲ ἀπὸ Τοξότου ια΄ ἕως Αἰγόκερω\nιϚ΄. καὶ πρῶτος μὲν ἀστὴρ δύνει ὁ ἐν ἄκρᾳ τῇ ἀριστερᾷ\nπτέρυγι, ἔσχατος δὲ ὁ ἐν τῷ βορείῳ ποδί.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ τε 〈Ὄφεως, ὃν ἔχει ὁ〉 Ὀφιοῦχος, ὁ δεύτερος\nἀπʼ ἄκρας τῆς οὐρᾶς, καὶ τοῦ Τοξότου τῶν ἐν τῷ\nτετραπλεύρῳ ὁ ἡγούμενος τῶν ἀμαυροτέρων ἀντιγωνίων·\nἔσχατον δὲ μεσουρανοῦσι τοῦ τε Ὄρνιθος ὁ ἐν μέσῳ\nτῷ σώματι λαμπρός, καὶ τοῦ Δελφῖνος τῶν ἐν τῷ\nῥόμβῳ ὁ νοτιώτερος τῶν ἑπομένων.\nΔύνει δὲ ἡ Παρθένος ἐν ὥραις δυσὶ καὶ 〈τρίτῳ\nκαὶ〉 πέμπτῳ μέρει.\nὍταν δὲ αἱ Χηλαὶ δύνωσι, συγκαταδύνει μὲν αὐταῖς\nὁ ζῳδιακὸς ἀπὸ Χηλῶν μοίρας ιζ΄ μέσης ἕως Σκορπίου\nμοίρας ιε΄· μεσουρανεῖ δὲ ἀπὸ Αἰγόκερω μοίρας ι΄ ἕως\nΑἰγόκερω μοίρας η΄ καὶ κ΄ μέσης. καὶ πρῶτος μὲν\nἀστὴρ δύνει ὁ ἐν ἄκρᾳ τῇ νοτίᾳ χηλῇ λαμπρός, ἔσχατος\nδὲ ὁ ἐν μέσῃ τῇ βορείᾳ χηλῇ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ Ὄρνιθος ὁ νοτιώτατος τῶν ἐν τῇ δεξιᾷ\nπτέρυγι, ἔσχατον δὲ ὁ ἐν τῷ στόματι τοῦ Ἵππου\nλαμπρός.\nΔύνουσι δὲ αἱ Χηλαὶ ἐν ὥρᾳ μιᾷ καὶ τετάρτῳ μέρει.\nΤοῦ δὲ Σκορπίου δύνοντος συγκαταδύνει μὲν αὐτῷ\nὁ ζῳδιακὸς ἀπὸ Χηλῶν μοίρας ιγ΄ μέσης ἕως Σκορπίου\nμοίρας Ϛ΄· μεσουρανεῖ δὲ ἀπὸ Αἰγόκερω ζ΄ μέσης ἕως\nΑἰγόκερω β΄ καὶ κ΄. καὶ πρῶτος μὲν ἀστὴρ δύνει ὁ\nἐπὶ τοῦ τρίτου σφονδύλου κείμενος, ἔσχατος δὲ ὁ\nβορειότερος τῶν ἐν τῷ μετώπῳ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ Ὄρνιθος ὁ μέσος τῶν ἐν τῇ δεξιᾷ πτέρυγι,\nὑπολειπόμενος ὡς ἡμιπήχιον τοῦ μεσημβρινοῦ, καὶ τοῦ\nΑἰγόκερω ὁ βορειότερος τῶν ἐν τοῖς γόνασιν· ἔσχατον\nδὲ μεσουρανοῦσι τοῦ τε Ὄρνιθος ὁ ἐν μέσῃ τῇ οὐρᾷ\nλαμπρός, καὶ τοῦ Αἰγόκερω ὁ ἡγούμενος τῶν ἐν τῇ\nοὐρᾷ λαμπρῶν, ὑπολειπόμενος τοῦ μεσημβρινοῦ ὡς\nδύο μέρη πήχεως.\nΔύνει δὲ ὁ Σκορπίος ἐν ὥρᾳ μιᾷ.\nΤοῦ δὲ Τοξότου δύνοντος συγκαταδύνει μὲν αὐτῷ\nὁ ζῳδιακὸς ἀπὸ Σκορπίου μοίρας γ΄ ἕως Τοξότου ζ΄\nκαὶ κ΄ μέσης· μεσουρανεῖ δὲ ἀπὸ Αἰγόκερω μοίρας κ΄\nἕως Ἰχθύων ε΄ μέσης. καὶ πρῶτος μὲν ἀστὴρ δύνει\nὁ λαμπρὸς ὁ ἐν τῷ ἐμπροσθίῳ ποδί, ἔσχατος δὲ ὁ\nβορειότερος τῶν ἐν τῇ ἐφαπτίδι.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ Κηφέως ὁ ἐν ἄκρᾳ τῇ δεξιᾷ χειρί, καὶ τοῦ\nὌρνιθος ὁ ἐν τῷ ἀγκῶνι τῆς ἀριστερᾶς πτέρυγος, καὶ\n\n\n\nτοῦ Αἰγόκερω ὁ ἑπόμενος τῶν ἐν τῷ νώτῳ, προηγού-\nμενος τοῦ μεσημβρινοῦ ὡς ἡμιπήχιον· ἔσχατον δὲ\nμεσουρανοῦσι τοῦ τε Κηφέως ὁ ἀριστερὸς πούς, καὶ\nτοῦ Ἵππου ὁ ἐν τῷ ὀμφαλῷ.\nΔύνει δὲ ὁ Τοξότης ἐν ὥραις τρισί.\nΤοῦ δὲ Αἰγόκερω δύνοντος συγκαταδύνει μὲν αὐτῷ\nὁ ζῳδιακὸς ἀπὸ Αἰγόκερω μοίρας β΄ ἕως Αἰγόκερω\nμοίρας δ΄ καὶ κ΄ μέσης· μεσουρανεῖ δὲ ἀπὸ Ἰχθύων\nμοίρας ια΄ μέσης ἕως Κριοῦ θ΄. καὶ πρῶτος μὲν\nἀστὴρ δύνει ὁ νοτιώτερος τῶν ἐν τοῖς γονατίοις,\nἔσχατος δὲ ὁ ἑπόμενος τῶν ἐν τῇ οὐρᾷ.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τῆς Κασσιεπείας ὁ ἀμαυρότερος τῶν ἐν τῷ δίφρῳ,\nκαὶ τῆς Ἀνδρομέδας ὁ βορειότερος τῶν ἐν τῷ στήθει·\nἔσχατον δὲ μεσουρανοῦσι τοῦ τε Περσέως ὁ ἀριστερὸς\nὦμος, ὑπολειπόμενος τοῦ μεσημβρινοῦ ὡς δύο μέρη\nπήχεως 〈καὶ τοῦ Κήτους ὁ ἐπὶ τῆς λοφίας〉.\nΔύνει δὲ ὁ Αἰγόκερως ἐν ὥρᾳ μιᾷ καὶ δυσὶ μέρεσιν\nὥρας.\nΤοῦ δὲ Ὑδροχόου δύνοντος συγκαταδύνει μὲν αὐτῷ\nὁ ζῳδιακὸς ἀπὸ Αἰγόκερω μοίρας ιη΄ μέσης ἕως Ὑδρο-\nχόου ιε΄· μεσουρανεῖ δὲ ἀπὸ Κριοῦ μοίρας γ΄ ἕως\nΤαύρου ζ΄ μέσης. καὶ πρῶτος μὲν ἀστὴρ δύνει ὁ\nἡγούμενος τῶν ἐν τῇ ἀριστερᾷ χειρί, ἔσχατος δὲ ὁ\nἑπόμενος τῶν ἐν τῇ κάλπιδι.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ Περσέως ὁ ἐν τῇ ἅρπῃ νεφελοειδὴς ὤν, καὶ\nτῆς Ἀνδρομέδας ὁ ἀριστερὸς πούς, μικρὸν προηγού-\nμενος τοῦ μεσημβρινοῦ, ὁμοίως δὲ καὶ τοῦ Κριοῦ ὁ\n\n\n\nμέσος τῶν ἐν τῇ κεφαλῇ, ἔσχατον δὲ ὁ ἐν τῇ ὡμοπλάτῃ\nτοῦ Ταύρου, ὡς ἡμιπήχιον προηγούμενος τοῦ μεσημ-\nβρινοῦ, καὶ τῶν Ὑάδων ὁ ἐν τῷ ῥύγχει, ὡς ἡμιπήχιον\nὑπολειπόμενος τοῦ μεσημβρινοῦ.\nΔύνει δὲ ὁ Ὑδροχόος ἐν ὥραις δυσὶ καὶ ὀγδόῳ\nμέρει.\nΤῶν δὲ Ἰχθύων δυνόντων συγκαταδύνει μὲν αὐτοῖς\nὁ ζῳδιακὸς ἀπὸ Ὑδροχόου μοίρας γ΄ καὶ κ΄ ἕως Κριοῦ\nμοίρας ε΄· μεσουρανεῖ δὲ ἀπὸ Ταύρου μοίρας ιζ΄ ἕως\nΚαρκίνου Ϛ΄. καὶ πρῶτος μὲν ἀστὴρ δύνει ὁ ἐν ἄκρῳ\nτῷ ῥύγχει 〈τοῦ νοτιωτέρου Ἰχθύος, ἔσχατοι δὲ οἱ ἐν\nἄκρῳ τῴ ῥύγχει〉 τοῦ βορειοτέρου Ἰχθύος.\nΜεσουρανεῖ δὲ τῶν ἄλλων ἀστέρων ἐν μὲν τῇ\nἀρχῇ τοῦ τε Ταύρου ὁ ἐν τῇ ἐκφύσει τοῦ δεξιοῦ\nκέρατος, καὶ τοῦ Ἡνιόχου ὁ ἀριστερὸς ὦμος, ὡς\nἡμιπήχιον προηγούμενος τοῦ μεσημβρινοῦ· ἔσχατον δὲ\nμεσουρανοῦσι τῆς τε Ἄρκτου ὁ βορειότερος τῶν ἐν\nτοῖς ἐμπροσθίοις σκέλεσι, καὶ τοῦ Καρκίνου τῶν περὶ\nτὸ Νεφέλιον τὸ ἐν αὐτῷ κειμένων τεσσάρων οἱ δύο\nπρὸς δύσιν, καὶ τοῦ Καρκίνου ὁ ἐν τοῖς νοτίοις ποσί.\nΔύνουσι δὲ οἱ Ἰχθύες ἐν ὥραις τρισὶ καὶ ἡμιωρίῳ.\nΤοῦ δὲ Κριοῦ δύνοντος συγκαταδύνει μὲν αὐτῷ ὁ\nζῳδιακὸς ἀπὸ Ἰχθύων μοίρας θ΄ καὶ κ΄ ἕως Κριοῦ\nμοίρας Ϛ΄ καὶ κ΄· μεσουρανεῖ δὲ ἀπὸ Διδύμων μοίρας\nθ΄ καὶ κ΄ ἕως Καρκίνου θ΄ καὶ κ΄. καὶ πρῶτος μὲν\nἀστὴρ δύνει ὁ ἐν τοῖς ἐμπροσθίοις ποσίν, ἔσχατος δὲ\nὁ ἑπόμενος τῶν ἐν τῇ οὐρᾷ.\nΜεσουρανεῖ δὲ τῶν ἄλλων ἀστέρων ἐν μὲν τῇ ἀρχῇ\nτοῦ Κυνὸς ὁ ἐν ἄκρᾳ τῇ οὐρᾷ, ὡς ἡμιπήχιον ὑπολειπό-\nμενος τοῦ μεσημβρινοῦ, καὶ τοῦ Πηδαλίου ὁ ἐν μέσῃ\nτῇ νοτίᾳ πλευρᾷ, ἔσχατον δὲ τῆς τε Ἄρκτου ὁ ἡγού-\nμενος τῶν ἐν τοῖς ὀπισθίοις ποσίν, ὡς ἡμιπήχιον προ-\nηγούμενος τοῦ μεσημβρινοῦ, καὶ τοῦ Λέοντος τῶν ἐν\nτῷ τραχήλῳ καὶ στήθει λαμπρῶν ὁ τρίτος ἀπʼ ἄρκτων,\nὡς δύο μέρη πήχεως ὑπολειπόμενος τοῦ μεσημβρινοῦ.\nΔύνει δὲ ὁ Κριὸς ἐν ὥραις δυσί.\nΤοῦ δὲ Ταύρου δύνοντος συγκαταδύνει μὲν αὐτῷ\nὁ ζῳδιακὸς ἀπὸ Κριοῦ μοίρας κ΄ ἕως Ταύρου μοίρας\nϛ΄ καὶ κ΄· μεσουρανεῖ δὲ ἀπὸ Καρκίνου μοίρας β΄ καὶ\nκ΄ μέσης ἕως Παρθένου ζ΄. καὶ πρῶτος μὲν ἀστὴρ\nδύνει ὁ νοτιώτατος τῶν ἐν τῇ ἀποτομῇ τεσσάρων,\nἔσχατος δὲ ὁ ἐν ἄκρῳ τῷ ἀριστερῷ κέρατι.\nΜεσουρανοῦσι δὲ τῶν ἄλλων ἀστέρων ἐν μὲν τῇ\nἀρχῇ τοῦ Ὕδρου ὁ νοτιώτατος τῶν ἐν τῷ τραχήλῳ\nτριῶν [ἔγγιστα] τῶν ἀπʼ ἄρκτου κειμένων τοῦ λαμπροῦ,\nὡς ἡμιπήχιον ὑπολειπόμενος τοῦ μεσημβρινοῦ· ἔσχατον\nδὲ μεσουρανοῦσι τῆς τε Παρθένου ὁ ἐν μέσῃ τῇ\nἀριστερᾷ πτέρυγι, μικρὸν προηγούμενος τοῦ μεσημ-\nβρινοῦ, καὶ τοῦ Κόρακος ὁ ἐν μέσῳ τῷ σώματι μικρός.\nΔύνει δὲ ὁ Ταῦρος ἐν ὥραις τρισί.\nΤῶν δὲ Διδύμων δυνόντων συγκαταδύνει μὲν αὐτοῖς\nὁ ζῳδιακὸς ἀπὸ Διδύμων μοίρας δ΄ ἕως Καρκίνου β΄\nμέσης· μεσουρανεῖ δὲ ἀπὸ Παρθένου μοίρας ιζ΄ ἕως\nΧηλῶν β΄ καὶ κ΄ μέσης. καὶ πρῶτος μὲν ἀστὴρ δύνει\nὁ καλούμενος Πρόπους, ἔσχατος δὲ ὁ ἐν τῇ δεξιᾷ χειρὶ\nτοῦ ἑπομένου Διδύμου.\nΜεσουρανεῖ δὲ τῶν ἄλλων ἀστέρων ἐν μὲν τῇ ἀρχῇ\nὅ τε Προτρυγητὴρ καὶ τῆς Παρθένου ὁ δεξιὸς ὦμος,\nὡς ἡμιπήχιον προηγούμενος τοῦ μεσημβρινοῦ· ἔσχατον\nδὲ μεσουρανεῖ τῶν Χηλῶν ὁ ἐν ἄκρᾳ τῇ βορείᾳ χηλῇ\nλαμπρός, ὡς δύο μέρη πήχεως ὑπολειπόμενος τοῦ\nμεσημβρινοῦ.\nΔύνουσι δὲ οἱ Δίδυμοι ἐν ὥραις δυσὶ καὶ ἕκτῳ\nμέρει.\nΧωρὶς δὲ τῆς ἐν ταῖς συνανατολαῖς καὶ ⟨συγκατα-⟩\nδύσεσι θεωρίας εὔχρηστον εἶναι νομίζω καὶ τὸ παρα-\nκολουθεῖν ἡμᾶς, τίνες τῶν ἀπλανῶν ἀστέρων ἀπέχουσιν\nἀπʼ ἀλλήλων κατὰ τὸ ἑξῆς ὡριαῖα ἰσημερινὰ διαστήματα.\nτοῦτο γὰρ ἡμῖν εὔχρηστόν ἐστι πρός τε τὸ τὴν ὥραν\nτῆς νυκτὸς ἀκριβῶς συλλογίζεσθαι καὶ πρὸς τὸ τοὺς\nἐκλειπτικοὺς τῆς σελήνης χρόνους καὶ ἕτερα πλείονα\nκατανοεῖν τῶν ἐν ἀστρολογίᾳ θεωρημάτων.\nἘπὶ μὲν οὖν τοῦ διὰ τῶν τροπικῶν σημείων καὶ\nδιὰ τῶν πόλων γραφομένου κύκλου κεῖται ἀστὴρ ὁ ἐν\nἄκρᾳ τῇ οὐρᾷ τοῦ Κυνός, ἐν τῷ τὸ θερινὸν τροπικὸν\nσημεῖον ἔχοντι ἡμικυκλίῳ κείμενος. ἀπὸ τούτου τοῦ\nἀστέρος ἀπέχει ὡριαῖον διάστημα τοῦ τε Ὕδρου ὁ ἐν\nτῇ ἐκφύσει τοῦ τραχήλου κείμενος, ἔγγιστα δὲ καὶ τῆς\nἌρκτου ὁ ἐν τοῖς ἐμπροσθίοις γόνασι λαμπρός.\nΤὸ δὲ δεύτερον ὡριαῖον διάστημα ἀφορίζει 〈περὶ\nτὴν ἀρχὴν τοῦ Λέοντος〉 τῶν ἐν τῷ Λέοντι ὁ προ-\n\n\n\nηγούμενος μικρῷ μεῖον ἢ πῆχυν τοῦ ἐν τῇ καρδίᾳ\nλαμπροῦ μικρὸς ἀστήρ. οὐδὲ δάκτυλον προηγεῖται\nοὗτος ὁ ἀστερίσκος τοῦ διὰ τῶν πόλων κύκλου τὸ\nδεύτερον ὡριαῖον διάστημα ἀφορίζοντος.\nΤὸ δὲ τρίτον ὡριαῖον διάστημα περὶ μέσον τὸν\nΛέοντα ἀφορίζει τοῦ Λέοντος ὁ νοτιώτερος τῶν δύο\nτῶν ἐξ ἑκατέρου μέρους παρακειμένων τῷ ἐπὶ τῆς\nὀσφύος λαμπρῷ.\nΤὸ δὲ τέταρτον ὡριαῖον διάστημα περὶ τὴν ἀρχὴν\nτῆς Παρθένου ἀφορίζει τοῦ ὑπὸ τὸν Κρατῆρα ὀρθο-\nγωνίου τριγώνου ὁ ἐπὶ τῆς ὀρθῆς γωνίας κείμενος\nἀστήρ· ὁ δὲ ἐπὶ τῆς ὀσφύος τῆς Μεγάλης Ἄρκτου\nλαμπρὸς ἔλασσον ἢ κ΄ μέρος ὥρας ὑπολείπεται τοῦ τὴν\nτετάρτην ὥραν ἀφορίζοντος κύκλου.\nΤὴν δὲ πέμπτην ὥραν ἀφορίζει περὶ μέσην τὴν\nΠαρθένον ἀκριβῶς μὲν οὐδεὶς ἀστήρ, τῷ δὲ δεκάτῳ\nμέρει ὥρας πλέον ὑπολειπόμενος ὅ τε Προτρυγητὴρ\nκαὶ ὁ ἐπὶ τοῦ δεξιοῦ ὤμου τῆς Παρθένου κείμενος\nλαμπρὸς ἀστήρ.\nΤὴν δὲ ἕκτην ὥραν ἀφορίζει ἐπὶ τοῦ διὰ τῶν\nἰσημερινῶν σημείων κύκλου ἔγγιστα μὲν τοῦ Κενταύρου\nὁ ἐχόμενος τῶν ἐν τῷ νοτιωτάτῳ μέρει τοῦ θύρσου\nλαμπρῶν καὶ ὡς ἡμιπήχιον διεστηκότων, οἳ κεῖνται\nκατὰ μέσον πως τὸ στῆθος τοῦ Κενταύρου· τοῦ δὲ\nΒοώτου ὁ μέσος τῶν ἐν τῷ ἀριστερῷ ποδὶ ὡς κ΄\nμέρος ὡριαίου διαστήματος ὑπολείπεται τοῦ τὰς ἓξ\nὥρας ἀφορίζοντος κύκλου.\nΤῶν δὲ μεταξὺ τοῦ φθινοπωρινοῦ ἰσημερινοῦ\nσημείου καὶ τοῦ χειμερινοῦ τροπικοῦ ἓξ ὡριαίων\nδιαστημάτων τὸ μὲν πρῶτον ὡριαῖον 〈διάστημα〉 ἐπὶ\nτοῦ περὶ μέσας τὰς Χηλὰς κύκλου ἀφορίζει ὡς ἔγγιστα\nτοῦ τε Βοώτου ὁ ἀριστερὸς ὦμος καὶ 〈τῶν Χηλῶν〉\nὁ ἐν ἄκρᾳ τῇ νοτίᾳ χηλῇ λαμπρὸς ἀστήρ, ὁ μὲν ὦμος\nἀδιαφόρως πλεῖον ὑπολειπόμενος, ἡ δὲ χηλὴ ὡς λ΄\nμέρος 〈ὥρας〉 προηγουμένη τοῦ εἰρημένου διὰ τῶν\nπόλων κύκλου.\nΤὸ δὲ δεύτερον ὡριαῖον διάστημα ἀφορίζει περὶ\nτὴν ἀρχὴν τοῦ Σκορπίου [τοῦ τε Ὀφιούχου] ὁ βορειό-\nτερος τῶν [ἐν τῇ δεξιᾷ χειρὶ] δύο ἀστέρων λαμπρῶν,\nοἳ κεῖνται ἐν τῷ σώματι τοῦ Ὄφεως [μετὰ τὸ δεξιὸν\nγόνυ τοῦ Ὀφιούχου]· τοῦ δὲ Στεφάνου ὁ προηγού-\nμενος τοῦ λαμπροῦ ὡς λ΄ μέρος ὥρας ὑπολείπεται\nτοῦ διὰ τῶν πόλων κύκλου, ὁμοίως δὲ καὶ ὁ μέσος\nτῶν ἐν τῷ μετώπῳ τοῦ Σκορπίου τριῶν λαμπρῶν\nἀστέρων.\nΤὴν δὲ τρίτην ὥραν ἀφορίζει περὶ τὸ μέσον τοῦ\nΣκορπίου τοῦ Ἐνγόνασιν ὁ ἐπὶ τοῦ δεξιοῦ ὤμου\nκείμενος ἀστὴρ καὶ ὁ ἐν μέσῃ τῇ δεξιᾷ κνήμῃ αὐτοῦ,\nὡς λ΄ μέρος ὥρας πρὸς ἀνατολὰς παραλλάσσων.\nΤὴν δὲ τετάρτην ὥραν ἀφορίζει περὶ τὴν ἀρχὴν\nτοῦ Τοξότου τοῦ τε Ἐνγόνασιν ὁ ἐν τῷ ἀριστερῷ\nμηρῷ λαμπρός, καὶ τῆς Μικρᾶς Ἄρκτου οἱ λαμπρότατοι\nκαὶ ἡγούμενοι τῶν ἐν τῷ πλινθίῳ τεσσάρων, καὶ τοῦ\nὈφιούχου τῶν ἐν τῷ δεξιῷ ὤμῳ ὁ βορειότερος.\nΤὴν δὲ πέμπτην ὥραν ἀφορίζει περὶ μέσον τὸν\nΤοξότην τοῦ Τοξότου ὁ ἑπόμενος τῶν ἐν τῇ κεφαλῇ\nτριῶν, ὡς λ΄ μέρος ὥρας πρὸς ἀνατολὰς παραλλάσσων.\nΤὴν δὲ ἕκτην ὥραν ἀφορίζει ἐπὶ τοῦ διὰ τῶν\nτροπικῶν σημείων κύκλου ὡς ἔγγιστα τῶν ἐν τῷ\n〈σώματι τοῦ Ἀετοῦ〉 τριῶν λαμπρῶν ὁ βορειότερος,\nὡς κ΄ μέρος μιᾶς ὥρας ὑπολειπόμενος τοῦ κύκλου.\nΤῶν δὲ μεταξὺ τοῦ χειμερινοῦ τροπικοῦ σημείου\nκαὶ τοῦ ἐαρινοῦ 〈ἰσημερινοῦ〉 ἓξ ὡριαίων διαστημάτων\nτὸ μὲν πρῶτον ὡριαῖον διάστημα 〈ἐπὶ τοῦ περὶ μέσον\nτὸν Αἰγόκερω κύκλου〉 ἀφορίζει τοῦ Δελφῖνος ὁ βορειό-\nτερος τῶν ἡγουμένων ἐν τῷ ῥόμβῳ, καὶ τοῦ Αἰγόκερω\nὁ ἡγούμενος τῶν ἐν τῷ νώτῳ.\nΤὸ δὲ δεύτερον ὡριαῖον διάστημα ἀφορίζει περὶ\nτὴν ἀρχὴν τοῦ Ὑδροχόου ὁ ἐν τῷ στόματι τοῦ Ἵπου\nλαμπρὸς ἀστήρ, καὶ τοῦ Κηφέως ὁ νοτιώτερος τῶν\nπροηγουμένων τοῦ δεξιοῦ ὤμου.\nΤὸ δὲ τρίτον ὡριαῖον διάστημα ἀφορίζει περὶ μέσον\nτὸν Ὑδροχόον ὁ μέσος τῶν ἐν τῇ κεφαλῇ τοῦ Κηφέως\nτριῶν ἀστέρων ἐπʼ εὐθείας κειμένων, καὶ τοῦ Ἵππου\nτῶν ἐν τῷ τραχήλῳ δύο ἀστέρων ὁ βορειότερος, ὡς\nλ΄ μέρος ὥρας προηγούμενος τοῦ διὰ τῶν πόλων\nκύκλου.\nΤὸ δὲ τέταρτον ὡριαῖον διάστημα ἀφορίζει περὶ\nτὴν ἀρχὴν τῶν Ἰχθύων τῆς Ἀνδρομέδας τῶν ἐν τῇ\n\n\n\nδεξιᾷ χειρὶ ἀστέρων ὁ νοτιώτατος, ὡς κ΄ μέρος ὥρας\nὑπολειπόμενος τοῦ διὰ τῶν πόλων κύκλου.\nΤὸ δὲ πέμπτον ὡριαῖον διάστημα περὶ μέσους τοὺς\nἸχθύας ἀφορίζει τῆς Κασσιεπείας ὁ ἐν μέσῳ τῷ σώματι\nκαὶ τρίτος ἀπὸ τῆς κεφαλῆς ἀριθμούμενος.\nΤὸ δὲ ἕκτον ὡριαῖον διάστημα ἀφορίζει ἐπʼ αὐτοῦ\nἔγγιστα τοῦ διὰ τῶν ἰσημερινῶν σημείων καὶ 〈διὰ〉\nτῶν πόλων γραφομένου κύκλου [οὐκέτι] ὁ ἐπὶ τῆς\nκορυφῆς κείμενος 〈τοῦ Τριγώνου〉 τοῦ ὑπὲρ τὸν Κριὸν\nκειμένου, ὅ τε ἡγούμενος τῶν ἐν τῇ κεφαλῇ τοῦ Κριοῦ\nτριῶν λαμπρῶν, ὡς κ΄ μέρος ὥρας ὑπολειπόμενος τοῦ\nκύκλου.\nΤῶν δὲ μεταξὺ τοῦ 〈ἐαρινοῦ〉 ἰσημερινοῦ καὶ τοῦ\nθερινοῦ 〈τροπικοῦ〉 σημείου ἓξ ὡριαίων διαστημάτων\nτὸ μὲν πρῶτον 〈ὡριαῖον〉 διάστημα 〈ἐπὶ τοῦ περὶ μέσον\nτὸν Κριὸν κύκλου〉 ἀφορίζει ὁ λαμπρότατος τῶν ἐν\nτῷ γοργονίῳ, ὃ ἔχει ὁ Περσεὺς ἐν τῇ ἀριστερᾷ χειρί.\nΤὸ δὲ δεύτερον ὡριαῖον διάστημα ἀφορίζει περὶ τὴν\nἀρχὴν τοῦ Ταύρου τοῦ Περσέως τῶν περὶ τὸ δεξιὸν\nγόνυ πέντε ἀστέρων ὁ ἑπόμενος τῶν ἐπʼ εὐθείας τριῶν.\nΤὸ δὲ τρίτον ὡριαῖον διάστημα ἀφορίζει περὶ\nμέσον τὸν Ταῦρον τῶν ἐν τῇ δορᾷ, ἣν ἔχει ὁ Ὠρίων\nἐν τῇ ἀριστερᾷ χειρί, ὁ τέταρτος καὶ ὁ ἕβδομος, καὶ\nτοῦ Ταύρου ὁ ἐν μέσοις τοῖς κέρασιν ἐκφανής, ἰσό-\nπλευρον ἔγγιστα τρίγωνον ποιῶν μετὰ τῶν ἐν ἄκροις\nτοῖς κέρασι λαμπρῶν.\nΤὸ δὲ τέταρτον ὡριαῖον διάστημα ἀφορίζει περὶ\nτὴν ἀρχὴν τῶν Διδύμων τοῦ Ταύρου τῶν ἐπʼ εὐθείας\nἄκρῳ τῷ δεξιῷ κέρατι πρὸς ἀνατολὰς κειμένων δύο\nμικρῶν καὶ ἐκφανῶν ὄντων ἀστερίσκων ὁ ἑπόμενος\nαὐτῶν· εἰσὶ δὲ οὗτοι καὶ ἐν τῷ κολλορόβῳ τοῦ\nὨρίωνος ἐπὶ τοῦ βορείου πέρατος. ἔγγιστα δὲ τὴν\nτετάρτην ἀφορίζει καὶ τοῦ Λαγωοῦ ὁ νοτιώτερος τῶν\nἐν μέσῳ τῷ σώματι δύο λαμπρῶν.\nΤὸ δὲ πέμπτον ὡριαῖον διάστημα ἀφορίζει περὶ\nμέσους τοὺς Διδύμους τῶν τε Διδύμων ὁ μέσος τῶν\nἐν τοῖς γόνασι τριῶν λαμπρῶν, ὡς λ΄ μέρος ὥρας\nπροηγούμενος τοῦ διὰ τῶν πόλων κύκλου, καὶ τοῦ\nΚυνὸς ὁ ἐν τοῖς ὀπισθίοις ποσὶ λαμπρός.\n"};
