var sequence = {"name":"Ignatius of Antioch. Epistles","data":"Ἰγνάτιος, ὁ καὶ Θεοφόρος, τῇ εὐλογημένῃ ἐν\nμεγέθει θεοῦ πατρὸς πληρώματι, τῇ προωρισμένῃ\nπρὸ αἰώνων εἶναι διὰ παντὸς εἰς\nδόξαν παράμονον ἄτρεπτον, ἡνωμένῃ καὶ\nἐκλελεγμένῃ ἐν πάθει ἀληθινῷ, ἐν θελήματι\nτοῦ πατρὸς καὶ Ἰησοῦ Χριστοῦ τοῦ θεοῦ\nἡμῶν, τῇ ἐκκλησίᾳ τῇ ἀξιομακαρίστῳ, τῇ\nοὔσῃ ἐν Ἐφέσῳ τῆς Ἀσίας, πλεῖστα ἐν\nἸησοῦ Χριστῷ καὶ ἐν ἀμώμῳ χαρᾷ χαίρειν.\nἈποδεξάμενος ἐν θεῷ τὸ πολυαγάπητόν σου\nὀνομα, ὃ κέκτησθε φύσει δικαίᾳ κατὰ πίστιν καὶ\nἀγάπην ἐν Χριστῷ Ἰησοῦ, τῷ σωτῆρι ἡμῶν:\nμιμηταὶ ὄντες θεοῦ, ἀναζωπυρήσαντες ἐν αἵματι\nθεοῦ τὸ συγγενικὸν ἔργον τελείως ἀπηρτίσατε:\nἀκούσαντες γὰρ δεδεμένον ἀπὸ Συρίας ὑπὲρ\n\nτοῦ κοινοῦ ὀνόματος καὶ ἐλπίδος, ἐλπίζοντα τῇ\nπροσευχῇ ὑμῶν ἐπιτυχεῖν ἐν Ῥώμῃ θηριομαχῆσαι,\nἵνα διὰ τοῦ ἐπιτυχεῖν δυνηθῶ μαθητὴς εἶναι, ἰδεῖν\nἐσπουδάσατε:\nἐπεὶ οὖν τὴν πολυπλήθειαν\nὑμῶν ἐν ὀνόματι θεοῦ ἀπείληφα ἐν Ὀνησίμῳ,\nτῷ ἐν ἀγάπῃ ἀδιηγήτῳ, ὑμῶν δὲ ἐπισκόπῳ,\nὄν εὔχομαι κατὰ Ἰησοῦν Χριστὸν ὑμᾶς ἀγαπᾶν\nκαὶ πάντας ὑμᾶς αὐτῷ ἐν ὁμοιότητι εἶναι.\nεὐλογητὸς γὰρ ὁ χαρισάμενος ὑμῖν ἀξίοις οὖσι\nτοιοῦτον ἐπίσκοπον κεκτῆσθαι.\nΠερὶ δὲ τοῦ συνδούλου μου Βούρρου, τοῦ\nκατὰ θεὸν διακόνου ὑμῶν ἐν πᾶσιν εὐλογημένου,\nεὔχομαι παραμεῖναι αὐτὸν εἰς τιμὴν ὑμῶν καὶ τοῦ\nἐπισκόπου: καὶ Κρόκος δέ, ὁ θεοῦ ἄξιος καὶ ὑμῶν,\nὅν ἐξεμπλάριον τῆς ἀφ̓ ὑμῶν ἀγάπης ἀπέλαβον,\nκατὰ πάντα με ἀνέπαυσεν, ὡς καὶ αὐτὸν ὁ πατὴρ\nἸησοῦ Χριστοῦ ἀναψύξαι, ἅμα Ὀνησίμῳ καὶ\nΒούρρῳ καὶ Εὔπλῳ καὶ Φρόντωνι, δἰ ὦν πάντας\nὑμᾶς κατὰ ἀγάπην εἶδον.\nὀναίμην ὑμῶν διὰ\nπαντός, ἐάνπερ ἄξιος ὦ. πρέπον οὗν ἐστὶν κατὰ\nπάντα τρόπον δοξάζειν Ἰησοῦν Χριστὸν τὸν\nδοξάσαντα ὑμᾶς, ἵνα ἐν μιᾷ ὑποταγῇ κατηρτισμένοι,\nὑποτασσόμενοι τῷ ἐπισκόπῳ καὶ τῷ\nπρεσβυτερίῳ, κατὰ πάντα ἦτε ἡγιασμένοι.\nΟὐ διατάσσομαι ὑμῖν ὡς ὤν τις. εἰ γὰρ καὶ\nδέδεμαι ἐν τῷ ὀνόματι, οὔπω ἀπήρτισμαι ἐν\nἸησοῦ Χριστῷ: νῦν γὰρ ἀρχὴν ἔχω τοῦ μαθητεύεσθαι,\nκαὶ προσλαλῶ ὑμῖν ὡς συνδιδασκαλίταις\nμου. ἐμὲ γὰρ ἔδει ὑφ̓ ὑμῶν ὑπαλειφθῆναι πίστει,\nνουθεσίᾳ, ὑπομονῇ, μακροθυμίᾳ.\nἀλλ̓ ἐπεὶ ἡ\nἀγάπη οὐκ ἐᾷ με σιωπᾶν περὶ ὑμῶν, διὰ τοῦτο\nπροέλαβον παρακαλεῖν ὑμᾶς, ὅπως συντρέχητε\nτῇ γνώμῃ τοῦ θεοῦ. καὶ γὰρ Ἰησοῦς Χριστός, τὸ\nἀδιάκριτον ἡμῶν ζῆν, τοῦ πατρὸς ἡ γνώμη, ὡς καὶ\nοἱ ἐπίσκοποι, οἱ κατὰ τὰ πέρατα ὁρισθέντες, ἐν\nἸησοῦ Χριστοῦ γνώμῃ εἰσίν.\nὍθεν πρέπει ὑμῖν συντρέχειν τῇ τοῦ ἐπισκόπου\nγνώμῃ, ὅπερ καὶ ποιεῖτε. τὸ γὰρ ἀξιονόμαστον\nὑμῶν πρεσβυτέριον, τοῦ θεοῦ ἄξιον, οὕτως\nσυνήρμοσται τῷ ἐπισκόπῳ, ὡς χορδαὶ κιθάρᾳ.\nδιὰ τοῦτο ἐν τῇ ὁμονοίᾳ ὑμῶν καὶ συμφώνῳ ἀγάπῃ\nἸησοῦς Χριστὸς ᾅδεται.\nκαὶ οἱ κατ̓ ἄνδρα δὲ\nχορὸς γίνεσθε, ἵνα σύμφωνοι ὄντες ἐν ὁμονοίᾳ,\nχρῶμα θεοῦ λαβόντες ἐν ἑνότητι, ᾅδητε ἐν φωνῇ\nμιᾷ διὰ Ἰησοῦ Χριστοῦ τῷ πατρί, ἵνα ὑμῶν καὶ\nἀκούσῃ καὶ ἐπιγινώσκῃ, δἰ ὦν εὖ πράσσετε, μέλη\n\nὄντας τοῦ υἱοῦ αὐτοῦ. χρήσιμον οὖν ἐστὶν ὑμᾶς\nἐν ἀμώμῳ ἑνότητι εἶναι, ἵνα καὶ θεοῦ πάντοτε μετέχητε.\nΕἰ γὰρ ἐγὼ ἐν μικρῷ χρόνῳ τοιαύτην συνήθειαν\nἔσχον πρὸς τὸν ἐπίσκοπον ὑμῶν, οὐκ\nἀνθρωπίνην οὖσαν, ἀλλὰ πνευματικήν, πόσῳ\nμᾶλλον ὑμᾶς μακαρίζω τοὺς ἐγκεκραμένους οὕτως,\nὡς ἡ ἐκκλησία Ἰησοῦ Χριστῷ, καὶ ὡς Ἰησοῦς\nΧριστὸς τῷ πατρί, ἵνα πάντα ἐν ἑνότητι σύμφωνα\nᾖ;\nμηδεὶς πλανάσθω: ἑὰν μή τις ᾖ ἐντὸς τοῦ\nθυσιαστηρίου, ὑστερεῖται τοῦ ἄρτου τοῦ θεοῦ. εἰ\nγὰρ ἑνὸς καὶ δευτέρου προσευχὴ τοσαύτην ἰσχὺν\nἔχει, πόσῳ μᾶλλον ἥ τε τοῦ ἐπισκόπου καὶ πάσης\nτῆς ἐκκλησίας;\nὁ οὖν μὴ ἐρχόμενος ἐπὶ τὸ\nαὐτὸ οὗτος ἤδη ὑπερηφανεῖ καὶ ἑαυτὸν διέκρινεν.\nγέγραπται γάρ: Ὑπερηφάνοις ὁ θεὸς ἀντιτάσσεται,\nσπουδάσωμεν οὖν μὴ ἀντιτάσσεσθαι τῷ ἐπισκόπῳ,\nἵνα ὦμεν θεῷ ὑποτασσόμενοι.\nΚαὶ ὅσον βλέπει τις σιγῶντα ἐπίσκοπον,\nπλειόνως αὐτὸν φοβείσθω: πάντα γάρ, ὃν πέμπει\nὁ οἰκοδεσπότης εἰς ἰδίαν οἰκονομίαν, οὕτως δεῖ\n\nἡμᾶς αὐτὸν δέχεσθαι, ὡς αὐτὸν τὸν πέμψαντα, τὸν\nοὖν ἐπίσκοπον δῆλον ὅτι ὡς αὐτὸν κύριον δεῖ\nπροσβλέπειν.\nαὐτὸς μὲν οὖν Ὀνήσιμος ὑπερεπαινεῖ\nὑμῶν τὴν ἐν θεῷ εὐταξίαν, ὅτι πάντες\nκατὰ ἀλήθειαν ζῆτε καὶ ὅτι ἐν ὑμῖν οὐδεμία αἵρεσις\nκατοικεῖ: ἀλλ̓ οὐδὲ ἀκούετέ τινος πλέον, ἢ περὶ\nἸησοῦ Χριστοῦ λαλοῦντος ἐν ἀληθείᾳ.\nΕἰώθασιν γάρ τινες δόλῳ πονηρῷ τὸ ὄνομα\nπεριφέρειν, ἄλλα τινὰ πράσσοντες ἀνάξια θεοῦ:\nοὕς δεῖ ὑμᾶς ὡς θηρία ἐκκλίνειν: εἰσὶν γὰρ κύνες\nλυσσῶντες, λαθροδῆκται: οὓς δεῖ ὑμᾶς φυλάσσεσθαι\nὄντας δυσθεραπεύτους.\nεἷς ἰατρός\nἐστιν, σαρκικός τε καὶ πνευματικός, γεννητὸς καὶ\nἀγέννητος, ἐν ἀνθρώπῳ θεός, ἐν θανάτῳ ζωὴ\nἀληθινή, καὶ ἐκ Μαρίας καὶ ἐκ θεοῦ, πρῶτον\nπαθητὸς καὶ τότε ἀπαθής. Ἰησοῦς Χριστὸς ὁ κύριος ἡμῶν.\nΜὴ οὖν τις ὑμᾶς ἐξαπατάτω, ὥσπερ οὐδὲ\nἐξαπατᾶσθε, ὅλοι ὄντες θεοῦ. ὅταν γὰρ μηδεμία\nἔρις ἐνήρεισται ἐν ὑμῖν ἡ δυναμένη ὑμᾶς βασανίσαι\n\nἄρα κατὰ θεὸν ζῆτε. περίψημα ὑμῶν καὶ\nἁγνίζομαι ὑμῶν Ἐφεσίων, ἐκκλησίας τῆς διαβοήτου\nτοῖς αἰῶσιν.\nοἱ σαρκικοὶ τὰ πνευματικὰ\nπράσσειν οὐ δύνανται, οὐδὲ οἱ πνευματικοὶ τὰ\nσαρκικά, ὥσπερ οὐδὲ ἡ πίστις τὰ τῆς ἀπιστίας\nοὐδε ἡ ἀπιστία τὰ τῆς πίστεως. ἃ δὲ καὶ κατὰ\nσάρκα πράσσετε, ταῦτα πνευματικά ἐστιν: ἐν\nἸησοῦ γὰρ Χριστῷ πάντα πράσσετε.\nἜγνων δὲ παροδεύσαντάς τινας ἐκεῖθεν, ἔχοντας\nκακὴν διδαχήν: οὓς οὐκ εἰάσατε σπεῖραι εἰς\nὑμᾶς, βύσαντες τὰ ὦτα, εἰς τὸ μὴ παραδέξασθαι\nτὰ σπειρόμενα ὑπ̓ αὐτῶν, ὡς ὄντες λίθοι ναοῦ\nπατρός, ἡτοιμασμένοι εἰς οἰκοδομὴν θεοῦ πατρός,\nἀναφερόμενοι εἰς τὰ ὕψη διὰ τῆς μηχανῆς Ἰησοῦ\nΧριστοῦ, ὅς ἐστιν σταυρός, σχοινίῳ χρώμενοι τῷ\nπνεύματι τῷ ἁγίῳ: ἡ δὲ πίστις ὑμῶν ἀναγωγεὺς\nὑμῶν, ἡ δὲ ἀγάπη ὁδὸς ἡ ἀναφέρουσα εἰς θεόν.\nἐστὲ οὖν καὶ σύνοδοι πάντες, θεοφόροι καὶ\nναοφόροι, χριστοφόροι, ἁγιοφόροι, κατὰ πάντα\nκεκοσμημένοι ἐντολαῖς Ἰησοῦ Χριστοῦ: οἶς\n\nκαὶ ἀγαλλιώμενος ἠξιώθην δἰ ὦν γράφω\nπροσομιλῆσαι ὑμῖν καὶ συγχαρῆναι, ὅτι κατ̓\nἀνθρώπων βίον οὐδὲν ἀγαπᾶτε εἰ μὴ μόνον τὸν θεόν.\nΚαὶ ὑπὲρ τῶν ἄλλων δὲ ἀνθρώπων ἀδιαλείπτως\nπροσεύχεσθε, ἔστιν γὰρ ἐν αὐτοῖς ἐλπὶς\nμετανοίας, ἵνα θεοῦ τύχωσιν. ἐπιτρέψατε οὖν\nαὐτοῖς κἂν ἐκ τῶν ἔργων ὑμῖν μαθητευθῆναι.\nπρὸς τὰς ὀργὰς αὐτῶν ὑμεῖς πραεῖς, πρὸς τὰς\nμεγαλορημοσύνας αὐτῶν ὑμεῖς ταπεινόφρονες, πρὸς\nτὰς βλασφημίας αὐτῶν ὑμεῖς τὰς προσευχάς, πρὸς\nτὴν πλάνην αὐτῶν αὐτῶν ὑμεῖς ἑδραῖοι τῇ πίστει, πρὸς\nτὸ ἄγριον αὐτῶν ὑμεῖς ἥμεροι, μῆ σπουδάζοντες\nἀντιμιμήσασθαι αὐτούς,\nἀδελφοὶ αὐτῶν εὑρεθῶμεν\nτῇ ἐπιεικείᾳ: μιμηταὶ δὲ τοῦ κυρίου σπουδάζωμεν\nεἶναι, τίς πλέον ἀδικηθῇ, τίς ἀποστερηθῇ,\nτίς ἀθετηθῇ: ἵνα μὴ τοῦ διαβόλου βοτάνη τις\nεὑρεθῇ ἐν ὑμῖν, ἀλλ̓ ἐν πάσῃ ἁγνείᾳ καὶ σωφροσύνῃ\nμένητε ἐν Ἰησοῦ Χριστῷ σαρκικῶς καὶ πνευματικῶς.\nἜσχατοι καιροί. λοιπὸν αἰσχυνθῶμεν, φοβηθῶμεν\nτὴν μακροθυμίαν τοῦ θεοῦ, ἵνα μὴ ἡμῖν εἰς\n\nκρίμα γένηται. ἦ γὰρ τὴν μέλλουσαν ὀργὴν φοβηθῶμεν,\nἦ τὴν ἐνεστῶσαν χάριν ἀγαπήσωμεν, ἒν\nτῶν δύο: μόνον ἐν Χριστῷ Ἰησοῦ εὑρεθῆναι εἰς τὸ\nἀληθινὸν ζῆν.\nχωρὶς τούτου μηδὲν ὑμῖν πρεπέτω,\nἐν ᾧ τὰ δεσμὰ περιφέρω, τοὺς πνευματικοὺς\nμαργαρίτας, ἐν οἷς γένοιτό μοι ἀναστῆναι τῆ προσευχῇ\nὑμῶν, ἦς γένοιτό μοι ἀεὶ μέτοχον εἶναι, ἵνα\nἐν κλήρῳ Ἐφεσίων εὑρεθῶ τῶν Χριστιανῶν, οἳ\nκαὶ τοῖς ἀποστόλοις πάντοτε συνῄνεσαν ἐν δυνάμει Ἰησοῦ Χριστοῦ\nΟἶδα, τίς εἰμι καὶ τίσιν γράφω. ἐγὼ κατάκριτος,\nὑμεῖς ἠλεημένοι: ἐγὼ ὑπὸ κίνδυνον, ὑμεῖς\nἐστηριγμένοι:\nπάροδός ἐστε τῶν εἰς θεὸν ἀναιρουμένων,\nΠαύλου συμμύσται τοῦ ἡγιασμένου.\nτοῦ μεμαρτυρημένου, ἀξιομακαρίστου, οὖ γένοιτό\nμοι ὑπὸ τὰ ἴχνη εὑρεθῆναι, ὅταν θεοῦ ἐπιτύχω,\nὃς ἐν πάσῃ ἐπιστολῇ μνημονεύει ὑμῶν ἐν Χριστῷ Ἰησοῦ.\nΣπουδάζετε οὖν πυκνότερον συνέρχεσθαι εἰς\nεὐχαριστίαν θεοῦ καὶ εἰς δόξαν. ὅταν γὰρ πυκνῶς\nἐπὶ τὸ αὐτὸ γίνεσθε, καθαιροῦνται αἱ δυνάμεις τοῦ\nΣατανᾶ, καὶ λύεται ὁ ὄλεθρος αὐτοῦ ἐν τῇ ὁμονοίᾳ\nὑμῶν τῆς πίστεως.\nοὐδέν ἐστιν ἄμεινον εἰρήνης,\nἐν ᾗ πᾶς πόλεμος καταργεῖται ἐπουρανίων καὶ ἐπιγείων.\nὮν οὐδὲν λανθάνει ὑμᾶς, ἐὰν τελείως εἰς\nἸησοῦν Χριστὸν ἔχητε τὴν πίστιν καὶ τὴν ἀγάπην,\nἥτις ἐστὶν ἀρχὴ ζωῆς καὶ τέλος: ἀρχὴ μὲν πίστις,\nτέλος δὲ ἀγάπη. τὰ δὲ δύο ἐν ἑνότητι γενόμενα\nθεός ἐστιν, τὰ δὲ ἄλλα πάντα εἰς καλοκἀγαθίαν\nἀκόλουθά ἐστιν.\nοὐδεὶς πίστιν ἐπαγγελλόμενος\nἁμαρτάνει, οὐδὲ ἀγάπην κεκτημένος μισεῖ. φανερὸν\nτὸ δένδρον ἀπὸ τοῦ καρποῦ αὐτοῦ. οὕτως οἱ ἐπαγγελλόμενοι\nΧριστοῦ εἶναι δἰ ὧν πράσσουσιν\nὀφθήσονται. οὐ γὰρ νῦν ἐπαγγελίας τὸ ἔργον,\nἀλλ̓ ἐν δυνάμει πίστεως ἐάν τις εὑρεθῇ εἰς τέλος.\nἌμεινόν ἐστιν σιωπᾶν καὶ εἶναι, ἦ λαλοῦντα\nμὴ εἶναι. καλὸν τὸ διδάσκειν, ἐὰν ὁ λέγων ποιῇ. εἶς\nοὖν διδάσκαλος, ὃς εἶπεν, καὶ ἐγένετο: καὶ ἃ σιγῶν\nδὲ πεποίηκεν ἄξια τοῦ πατρός ἐστιν.\nὁ λόγον\nἸησοῦ κεκτημένος ἀληθῶς δύναται καὶ τῆς ἡσυχίας\nαὐτοῦ ἀκούειν, ἵνα τέλειος ᾖ, ἵνα δἰ ὦν λαλεῖ\nπράσσῃ καὶ δἰ ὦν σιγᾷ γινώσκηται.\nοὐδὲν\nλανθάνει τὸν κύριον, ἀλλὰ καὶ τὰ κρυπτὰ ἡμῶν\nἐγγὺς αὐτῷ ἐστιν. πάντα οὖν ποιῶμεν ὡς αὐτοῦ ἐν\nἡμῖν κατοικοῦντος, ἵνα ὦμεν αὐτοῦ ναοὶ καὶ αὐτὸς\nἐν ἡμῖν θεὸς ἡμῶν: ὅπερ καὶ ἔστιν καὶ φανήσεται\nπρὸ προσώπου ἡμῶν, ἐξ ὦν δικαίως ἀγαπῶμεν αὐτόν.\nΜὴ πλανᾶσθε, ἀδελφοί μου: οἱ οἰκοφθόροι\nβασιλείαν θεοῦ οὐ κληρονομήσουσιν.\nεἰ οὖν οἱ\nκατὰ σάρκα ταῦτα πράσσοντες ἀπέθανον, πόσῳ\nμᾶλλον, ἐὰν πίστιν θεοῦ ἐν κακῇ διδασκαλίᾳ\nφθείρῃ, ὑπὲρ ἧς Ἰησοῦς Χριστὸς ἐσταυρώθη; ὁ\nτοιοῦτος ῥυπαρὸς γενόμενος, εἰς τὸ πῦρ τὸ ἄσβεστον\nχωρήσει, ὁμοίως καὶ ὁ ἀκούων αὐτοῦ.\nΔιὰ τοῦτο μύρον ἔλαβεν ἐπὶ τῆς κεφαλῆς\nαὐτοῦ ὁ κύριος, ἵνα πνέῃ τῇ ἐκκλησίᾳ ἀφθαρσίαν,\nμὴ ἀλείφεσθε δυσωδίαν τῆς διδασκαλίας τοῦ\nἄρχοντος τοῦ αἰῶνος τούτου, μὴ αἰχμαλωτίσῃ\nὑμᾶς ἐκ τοῦ προκειμένου ζῆν.\nδιὰ τί δὲ οὐ\nπάντες φρόνιμοι γινόμεθα λαβόντες θεοῦ γνῶσιν,\nὅ ἐστιν Ἰησοῦς Χριστός; τί μωρῶς ἀπολλύμεθα,\nἀγνοοῦντες τὸ χάρισμα, ὃ πέπομφεν ἀληθῶς ὁ κύριος;\nΠερίψημα τὸ ἐμὸν πνεῦμα τοῦ σταυροῦ, ὅ\nἐστιν σκάνδαλον τοῖς ἀπιστοῦσιν, ἡμῖν δὲ σωτηρία\nκαὶ ζωὴ αἰώνιος, ποῦ σοφός; ποῦ συζητητής;\nποῦ καύχησις τῶν λεγομένων συνετῶν;\nὁ γὰρ\nθεὸς ἡμῶν Ἰησοῦς ὁ Χριστὸς ἐκυοφορήθη ὑπὸ\n\nΜαρίας κατ̓ οἰκονομίαν θεοῦ ἐκ σπέρματος μὲν\nΔαυείδ, πνεύματος δὲ ἁγίου: ὃς ἐγεννήθη καὶ\nἐβαπτίσθη, ἵνα τῷ πάθει τὸ ὕδωρ καθαρίσῃ.\nΚαὶ ἔλαθεν τὸν ἄρχοντα τοῦ αἰῶνος τούτου\nἡ παρθενία Μαρίας καὶ ὁ τοκετὸς αὐτῆς, ὁμοίως\nκαὶ ὁ θάνατος τοῦ κυρίου: τρία μυστήρια κραυγῆς,\nἅτινα ἐν ἡσυχίᾳ θεοῦ ἐπράχθη.\nπῶς οὖν\nἐφανερώθη τοῖς αἰῶσιν; ἀστὴρ ἐν οὐρανῷ ἔλαμψεν\nὑπὲρ πάντας τοὺς ἀστέρας, καὶ τὸ φῶς αὐτοῦ\nἀνεκλάλητον ἦν καὶ ξενισμὸν παρεῖχεν ἡ καινότης\nαὐτοῦ, τὰ δὲ λοιπὰ πάντα ἄστρα ἅμα ἡλίῳ καὶ\nσελήνῃ χορὸς ἐγένετο τῷ ἀστέρι, αὐτὸς δὲ ἦν\nὑπερβάλλων τὸ φῶς αὐτοῦ ὑπὲρ πάντα: ταραχή\nτε ἦν, πόθεν ἡ καινότης ἡ ἀνόμοιος αὐτοῖς.\nὅθεν ἐλύετο πᾶσα μαγεία καὶ πᾶς δεσμὸς\nἠφανίζετο κακίας: ἄγνοια καθῃρεῖτο, παλαιὰ βασιλεία\nδιεφθείρετο θεοῦ ἀνθρωπίνως φανερουμένου\nεἰς καινότητα ἀϊδίου ζωῆς: ἀρχὴν δὲ ἐλάμβανεν\nτὸ παρὰ θεῷ ἀπηρτισμένον. ἔνθεν τὰ πάντα\nσυνεκινεῖτο διὰ τὸ μελετᾶσθαι θανάτου κατάλυσιν.\nἘάν με καταξιώσῃ Ἰησοῦς Χριστὸς ἐν τῇ\nπροσευχῇ ὑμῶν καὶ θέλημα ᾖ, ἐν τῷ δευτέρῳ\nβιβλιδίῳ, ὃ μέλλω γράφειν ὑμῖν, προσδηλώσω\nὑμῖν, ἦς ἠρξάμην οἰκονομίας εἰς τὸν καινὸν ἄνθρωπον\nἸησοῦν Χριστόν, ἐν τῇ αὐτοῦ πίστει καὶ\nἐν τῇ αὐτοῦ ἀγάπῃ, ἐν πάθει αὐτοῦ καὶ ἀναστάσει:\nμάλιστα ἐὰν ὁ κύριός μοι ἀποκαλύψῃ, ὅτι οἱ\nκατ̓ ἄνδρα κοινῇ πάντες ἐν χάριτι ἐξ ὀνόματος\nσυνέρχεσθε ἐν μιᾷ πίστει καὶ ἐν Ἰησοῦ Χριστῷ.\nτῷ κατὰ σάρκα ἐκ γένους Δαυείδ, τῷ υἱῷ ἀνθρώπου\nκαὶ υἱῷ θεοῦ, εἰς τὸ ὑπακούειν ὑμᾶς τῷ ἐπισκόπῳ\nκαὶ τῷ πρεσβυτερίῳ ἀπερισπάστῳ διανοίᾳ, ἕνα\nἄρτον κλῶντες, ὅς ἐστιν φάρμακον ἀθανασίας,\nἀντίδοτος τοῦ μὴ ἀποθανεῖν, ἀλλὰ ζῆν ἐν Ἰησοῦ Χριστῷ διὰ παντός.\nἈντίψυχον ὑμῶν ἐγὼ καὶ ὧν ἐπέμψατε εἰς\nθεοῦ τιμὴν εἰς Σμύρναν, ὅθεν καὶ γράφω ὑμῖν,\nεὐχαριστῶν τῷ κυρίῳ, ἀγαπῶν Πολύκαρπον ὡς\nκαὶ ὑμᾶς: μνημονεύετέ μου, ὡς καὶ ὑμῶν Ἰησοῦς\nΧριστός.\nπροσεύχεσθε ὑπὲρ τῆς ἐκκλησίας\n\nτῆς ἐν Συρίᾳ, ὅθεν δεδεμένος εἰς Ῥώμην ἀπάγομαι,\nἔσχατος ὢν τῶν ἐκεῖ πιστῶν, ὥσπερ ἠξιώθην εἰς\nτιμὴν θεοῦ εὑρεθῆναι. ἔρρωσθε ἐν θεῷ πατρὶ καὶ\nἐν Ἰησοῦ Χριστῷ, τῇ κοινῇ ἐλπίδι ἡμῶν.\nἸγνάτιος, ὁ καὶ Θεοφόρος, τῇ εὐλογημένῃ ἐν\nχάριτι θεοῦ πατρὸς ἐν Χριστῷ Ἰησοῦ τῷ\nσωτῆρι ἡμῶν, ἐν ᾧ ἀσπάζομαι τὴν ἐκκλησίαν\nτὴν οὖσαν ἐν Μαγνησίᾳ τῇ πρὸς Μαιάνδρῳ\nκαὶ εὔχομαι ἐν θεῷ πατρὶ καῖ ἐν Ἰησοῦ\nΧριστῷ πλεῖστα χαίρειν.\nΓνοὺς ὑμῶν τὸ πολυεύτακτον τῆς κατὰ θεὸν\nἀγάπης, ἀγαλλιώμενος προειλόμην ἐν πίστει\nἸησοῦ Χριστοῦ προσλαλῆσαι ὑμῖν.\nκαταξιωθεὶς\nγὰρ ὀνόματος θεοπρεπεστάτου, ἐν οἷς περιφέρω\nδεσμοῖς ᾅδω τὰς ἐκκλησίας, ἐν αἷς ἕνωσιν: εὔχομαι\nσαρκὸς καὶ πνεύματος Ἰησοῦ Χριστοῦ, τοῦ διὰ\nπαντὸς ἡμῶν ζῆν, πίστεώς τε καὶ ἀγάπης, ἡς\nοὐδὲν προκέκριται, τὸ δὲ κυριώτερον Ἰησοῦ καὶ\nπατρός: ἐν ᾧ ὑπομένοντες τὴν πᾶσαν ἐπήρειαν\nτοῦ ἄρχοντος τοῦ αἰῶνος τούτου καὶ διαφυγόντες θεοῦ τευξόμεθα.\nἘπεὶ οὖν ἠξιώθην ἰδεῖν ὑμᾶς διὰ Δαμᾶ τοῦ\nἀξιοθέου ὑμῶν ἐπισκόπου καὶ πρεσβυτέρων ἀξϊων\nΒάσσου καὶ Ἀπολλωνίου καὶ τοῦ συνδούλου μου\nδιακόνου Ζωτίωνος, οὗ ἐγὼ ὀναίμην, ὅτι ὑποτάσσεται\nτῷ ἐπισκόπῳ ὡς χάριτι θεοῦ καὶ τῷ πρεσβυτερίῳ\nὡς νόμῳ Ἰησοῦ Χριστοῦ.\nΚαὶ ὑμῖν δὲ πρέπει μὴ συγχρᾶσθαι τῇ\nἡλικίᾳ τοῦ ἐπισκόπου, ἀλλὰ κατὰ δύναμιν θεοῦ\nπατρὸς πᾶσαν ἐντροπὴν αὐτῷ ἀπονέμειν, καθὼς\nἔγνων καὶ τοὺς ἁγίους πρεσβυτέρους οὐ προσειληφότας\nτὴν φαινομένην νεωτερικὴν τάξιν, ἀλλ̓\nὡς φρονίμους ἐν θεῷ συγχωροῦντας αὐτῷ, οὐκ\nαὐτῷ δέ, ἀλλὰ τῷ πατρὶ Ἰησοῦ Χριστοῦ, τῷ\nπάντων ἐπισκόπῳ.\nεἰς τιμὴν οὖν ἐκείνου τοῦ\nθελήσαντος ἡμᾶς πρέπον ἐστὶν ἐπακούειν κατὰ\nμηδεμίαν ὑπόκρισιν: ἐπεὶ οὐχ ὅτι τὸν ἐπίσκοπον\nτοῦτον τὸν βλεπόμενον πλανᾷ τις, ἀλλὰ τὸν\nἀόρατον παραλογίζεται. τὸ δὲ τοιοῦτον οὐ πρὸς\nσάρκα ὁ λόγος, ἀλλὰ πρὸς θεὸν τὸν τὰ κρύφια εἰδότα.\nΠρέπον οὖν ἐστιν μὴ μόνον καλεῖσθαι Χρις\nτιανούς, ἀλλὰ καὶ εἶναι: ὥσπερ καί τινες ἐπίσκοπον\nμὲν καλοῦσιν, χωρὶς δὲ αὐτοῦ πάντα\nπράσσουσιν. οἱ τοιοῦτοι δὲ οὐκ εὐσυνείδητοί μοι\nεἶναι φαίνονται διὰ τὸ μὴ βεβαίως κατ̓ ἐντολὴν συναθροίζεσθαι.\nἘπεὶ οὖν τέλος τὰ πρώγματα ἔχει καὶ πρόκειται\nτὰ δύο ὁμοῦ, ὅ τε θάνατος καὶ ἡ ζωή, καὶ\nἕκαστος εἰς τὸν ἴδιον τόπον μέλλει χωρεῖν:\nὥσπερ γάρ ἐστιν νομίσματα δύο, ὃ μὲν θεοῦ,\nὃ δὲ κόσμου, καὶ ἕκαστον αὐτῶν ἴδιον χαρακτῆρα\nἐπικείμενον ἔχει, οἱ ἄπιστοι τοῦ κόσμου τούτου,\nοἱ δὲ πιστοὶ ἐν ἀγάπῃ χαρακτῆρα θεοῦ πατρὸς διὰ\nἸησοῦ Χριστοῦ, δἰ οὗ ἐὰν μὴ αὐθαιρέτως ἔχωμεν\nτὸ ἀποθανεῖν εἰς τὸ αὐτοῦ πάθος, τὸ ζῆν αὐτοῦ\nοὐκ ἔστιν ἐν ἡμῖν.\nἘπεὶ οὖν ἐν τοῖς προγεγραμμένοις προσώποις\nτὸ πᾶν πλῆθος ἐθεώρησα ἐν πίστει καὶ ἠγάπησα,\nπαραινῶ, ἐν ὁμονοίᾳ θεοῦ σπουδάζετε πάντα\nπράσσειν, προκαθημένου τοῦ ἐπισκόπου εἰς τόπον\n\nθεοῦ καὶ τῶν πρεσβυτέρων εἰς τόπον συνεδρίου\nτῶν ἀποστόλων, καὶ τῶν διακόνων τῶν ἐμοὶ γλυκυτάτων\nπεπιστευμένων διακονίαν Ἰησοῦ Χριστοῦ,\nδς πρὸ αἰώνων παρὰ πατρὶ ἦν καὶ ἐν τέλει ἐφάνη.\nπάντες οὖν ὁμοήθειαν θεοῦ λαβόντες ἐντρέπεσθε\nἀλλήλους καὶ μηδεὶς κατὰ σάρκα βλεπέτω\nτὸν πλησίον, ἀλλ̓ ἐν Ἰησοῦ Χριστῷ ἀλλήλους διὰ\nπαντὸς ἀγαπᾶτε. μηδὲν ἔστω ἐν ὑμῖν, ὃ δυνήσεται\nὑμᾶς μερίσαι ἀλλ̓ ἑνώθητε τῷ ἐπισκόπῳ\nκαὶ τοῖς προκαθημένοις εἰς τύπον καὶ διδαχὴν ἀφθαρσίας.\nὭσπερ οὖν ὁ κύριος ἄνευ τοῦ πατρὸς οὐδὲν\nἐποίησεν, ἡνωμένος ὤν, οὔτε δἰ ἑαυτοῦ οὔτε διὰ\nτῶν ἀποστόλων: οὕτως μηδὲ ὑμεῖς ἄνευ τοῦ ἐπισκόπου\nκαὶ τῶν πρεσβυτέρων μηδὲν πράσσετε:\nμηδὲ πειράσητε εὔλογόν τι φαίνεσθαι ἰδίᾳ ὑμῖν,\nἀλλ̓ ἐπὶ τὸ αὐτὸ μία προσευχή, μία δέησις, εἷς\nνοῦς, μία ἐλπὶς ἐν ἀγάπῃ, ἐν τῇ χαρᾷ τῇ ἀμώμῳ,\nὅ ἐστιν Ἰησοῦς Χριστός, οὖ ἄμεινον οὐδέν ἐστιν.\nπάντες ὡς εἰς ἕνα ναὸν συντρέχετε θεοῦ, ὡς\nἐπὶ ἓν θυσιαστήριον, ἐπὶ ἕνα Ἰησοῦν Χριστόν, τὸν\nἀφ̓ ἑνὸς πατρὸς προελθόντα καὶ εἰς ἕνα ὄντα καὶ χωρήσαντα.\nΜὴ πλανᾶσθε ταῖς ἑτεροδοξίαις μηδὲ μυθεύμασιν\nτοῖς παλαιοῖς ἀνωφελέσιν οὖσιν. εἰ γὰρ\nμέχρι νῦν κατὰ Ἰουδαῖσμὸν ζῶμεν, ὁμολογοῦμεν\nχάριν μὴ εἰληφέναι.\nοἱ γὰρ θειότατοι προφῆται\nκατὰ Χριστὸν Ἰησοῦν ἔζησαν. διὰ τοῦτο καὶ\nἐδιώχθησαν, ἐνπνεόμενοι ὑπὸ τῆς χάριτος αὐτοῦ,\nεἰς τὸ πληροφορηθῆναι τοὺς ἀπειθοῦντας, ὅτι εἶς\nθεός ἐστιν, ὁ φανερώσας ἑαυτὸν διὰ Ἰησοῦ Χριστοῦ\nτοῦ υἱοῦ αὐτοῦ, ὅς ἐστιν αὐτοῦ λόγος ἁπὸ σιγῆς\nπροελθών, ὃς κατὰ πάντα εὐηρέστησεν τῷ πέμψαντι αὐτόν.\nΕἰ οὖν οἱ ἐν παλαιοῖς πράγμασιν ἀναστραφέντες\nεἰς καινότητα ἐλπίδος ἦλθον, μηκέτι σαββατίζοντες,\nἀλλὰ κατὰ κυριακὴν ζῶντες, ἐν ᾗ καὶ\nἡ ζωὴ ἡμῶν ἀνέτειλεν δἰ αὐτοῦ καὶ τοῦ θανάτου\nαὐτοῦ, ὅν τινες ἀρνοῦνται, δἰ οὗ μυστηρίου ἐλάβομεν\nτὸ πιστεύειν, καὶ διὰ τοῦτο ὑπομένομεν, ἵνα\nεὑρεθῶμεν μαθηταὶ Ἰησοῦ Χριστοῦ τοῦ μόνου\nδιδασκάλου ἡμῶν:\nπῶς ἡμεῖς δυνησόμεθα\nζῆσαι χωρὶς αὐτοῦ, οὗ καὶ οἱ προφῆται μαθηταὶ\n\nὄντες τῷ πνεύματι ὡς διδάσκαλον αὐτὸν προσεδόκων; καὶ διὰ τοῦτο, ὃν δικαίως ἀνέμενον, παρὼν\nἤγειρεν αὐτοὺς ἐκ νεκρῶν.\nΜὴ οὖν ἀναισθητῶμεν τῆς χρηστότητος\nαὐτοῦ. ἐὰν γὰρ ἡμᾶς μιμήσηται καθὰ πράσσομεν,\nοὐκέτι ἐσμέν. διὰ τοῦτο, μαθηταὶ αὐτοῦ\nγενόμενοι, μάθωμεν κατὰ Χριστιανισμὸν ζῆν. ὃς\nγὰρ ἄλλῳ ὀνόματι καλεῖται πλέον τούτου, οὐκ\nἔστιν τοῦ θεοῦ.\nὑπέρθεσθε οὖν τὴν κακὴν\nζύμην, τὴν παλαιωθεῖσαν καὶ ἐνοξίσασαν, καὶ\nμεταβάλεσθε εἰς νέαν ζύμην, ὅ ἐστιν Ἰησοῦς\nΧριστός. ἁλίσθητε ἐν αὐτῷ, ἵνα μὴ διαφθαρῇ τις\nἐν ὑμῖν, ἐπεὶ ἀπὸ τῆς ὀσμῆς ἐλεγχθήσεσθε.\nἄτοπόν ἐστιν, Ἰησοῦν Χριστὸν λαλεῖν καὶ\nἰουδαΐζειν. ὁ γὰρ Χριστιανισμὸς οὐκ εἰς Ἰουδαῖσμὸν\nἐπίστευσεν, ἀλλ̓ Ἰουδαϊσμὸς εἰς Χριστιανισμόν,\nᾧ πᾶσα γλῶσσα πιστεύσασα εἰς\nθεὸν συνήχθη.\nΤαῦτα δέ, ἀγαπητοί μου, οὐκ ἐπεὶ ἔγνων τινὰς\nἐξ ὑμῶν οὕτως ἔχοντας, ἀλλ̓ ὡς μικρότερος ὑμῶν\nθέλω προφυλάσσεσθαι ὑμᾶς, μὴ ἐμπεσεῖν εἰς τὰ\nἄγκιστρα τῆς κενοδοξίας, ἀλλὰ πεπληροφορῆσθαι\nἐν τῇ γεννήσει καὶ τῷ πάθει καὶ τῇ ἀναστάσει τῇ\nγενομένῃ ἐν καιρῷ τῆς ἡγεμονίας Ποντίου Πιλάτου:\nπραχθέντα ἀληθῶς καὶ βεβαίως ὑπὸ Ἰησοῦ Χριστοῦ,\nτῆς ἐλπίδος ἡμῶν, ἧς ἐκτραπῆναι μηδενὶ ὑμῶν γένοιτο.\nὈναίμην ὑμῶν κατὰ πάντα, ἐάνπερ ἄξιος ὦ.\nεἰ γὰρ καὶ δέδεμαι, πρὸς ἕνα τῶν λελυμένων ὑμῶν\nοὐκ εἰμί. οἶδα ὅτι οὐ φυσιοῦσθε: Ἰησοῦν γὰρ\nΧριστὸν ἔχετε ἐν ἑαυτοῖς: καὶ μᾶλλον, ὅταν\nἐπαινῶ ὑμᾶς, οἶδα, ὅτι ἐντρέπεσθε, ὡς γέγραπται,\nὅτι ὀ δίκαιος ἑαυτοῦ κατήγορος.\nΣπουδάζετε οὖν βεβαιωθῆναι ἐν τοῖς δόγμασιν\nτοῦ κυρίου καὶ τῶν ἀποστόλων, ἵνα πάντα, ὅσα\nποιεῖτε, κατευοδωθῆτε σαρκὶ καὶ πνεύματι, πίστει\nκαὶ ἀγάπῃ, ἐν υἱῷ καὶ πατρὶ καὶ ἐν πνεύματι, ἐν\nἀρχῇ καὶ ἐν τέλει, μετὰ τοῦ ἀξιοπρεπεστάτου\nἐπισκόπου ὑμῶν καὶ ἀξιοπλόκου πνευματικοῦ\nστεφάνου τοῦ πρεσβυτερίου ὑμῶν καὶ τῶν κατὰ\nθεὸν διακόνων.\nὑποτάγητε τῷ ἐπισκόπῳ καὶ\n\nἀλλήλοις, ὡς Ἰησοῦς Χριστὸς τῷ πατρὶ καὶ\nοἱ ἀπόστολοι τῷ Χριστῷ καὶ τῷ πατρὶ ἵνα\nἕνωσις ᾖ σαρκική τε καὶ πνευματική.\nΕἰδώς, ὅτι θεοῦ γέμετε, συντόμως παρεκέλευσα\nὑμᾶς. μνημονεύετέ μου ἐν ταῖς προσευχαῖς ὑμῶν.\nἵνα θεοῦ ἐπιτύχω, καὶ τῆς ἐν Συρίᾳ ἐκκλησίας,\nὅθεν οὐκ ἄξιός εἰμι καλεῖσθαι: ἐπιδέομαι γὰρ τῆς\nἡνωμένης ὑμῶν ἐν θεῷ προσευχῆς καὶ ἀγάπης, εἰς\nτὸ ἀξιωθῆναι τὴν ἐν Συρίᾳ ἐκκλησίαν διὰ τῆς\nἐκκλησίας ὑμῶν δροσισθῆναι.\nἈσπάζονται ὑμᾶς Ἐφέσιοι ἀπὸ Σμύρνης, ὅθεν\nκαὶ γράφω ὑμῖν, παρόντες εἰς δόξαν θεοῦ, ὥσπερ\nκαὶ ὑμεῖς οἲ κατὰ πάντα με ἀνέπαυσαν ἅμα\nΠολυκάρπῳ, ἐπισκόπῳ Σμυρναίων. καὶ αἱ λοιπαὶ\nδὲ ἐκκλησίαι ἐν τιμῇ Ἰησοῦ Χριστοῦ ἀσπάζονται\nὑμᾶς. ἔρρωσθε ἐν ὁμονοίᾳ θεοῦ, κεκτημένοι ἀδιάκριτον\nπνεῦμα, ὅς ἐστιν Ἰησοῦς Χριστός.\nἸγνάτιος, ὁ καὶ Θεοφόρος, ἠγαπημένῃ θεῷ,\nπατρὶ Ἰησοῦ Χριστοῦ, ἐκκλησίᾳ ἁγίᾳ τῇ\nοὔσῃ ἐν Τράλλεσιν τῆς Ἀσίας, ἐκλεκτῇ καὶ\nἀξιοθέῳ, εἰρηνευούσῃ ἐν σαρκὶ καὶ πνεύματι\nτῷ πάθει Ἰησοῦ Χριστοῦ, τῆς ἐλπίδος ἡμῶν\nἐν τῇ εἰς αὐτὸν ἀναστάσει: ἣν καὶ ἀσπάζομαι\nἐν τῷ πληρώματι ἐν ἀποστολικῷ χαρακτῆρι\nκαὶ εὔχομαι πλεῖστα χαίρειν.\nἌμωμον διάνοιαν καὶ ἀδιάκριτον ἐν ὑπομονῇ\nἔγνων ὑμᾶς ἔχοντας, οὐ κατὰ χρῆσιν ἀλλὰ κατὰ\nφύσιν, καθὼς ἐδήλωσέν μοι Πολύβιος, ὁ ἐπίσκοπος\nὑμῶν, ὃς παρεγένετο θελήματι θεοῦ καὶ Ἰησοῦ\nΧριστοῦ ἐν Σμύρνῃ καὶ οὕτως μοι συνεχάρη\nδεδεμένῳ ἐν Χριστῷ Ἰησοῦ, ὥστε με τὸ πᾶν\nπλῆθος ὑμῶν ἐν αὐτῷ θεωρεῖσθαι.\nἀποδεξάμενος\nοὖν τὴν κατὰ θεὸν εὔνοιαν δἰ αὐτοῦ\nἐδόξασα, εὑρὼν ὑμᾶς, ὡς ἔγνων, μιμητὰς ὄντας θεοῦ.\nὍταν γὰρ τῷ ἐπισκόπῳ ὑποτάσσησθε ὡς\nἹησοῦ Χριστῷ, φαίνεσθέ μοι οὐ κατὰ ἄνθρωπον\nζῶντες, ἀλλὰ κατὰ Ἰησοῦν Χριστὸν τὸν δἰ ἡμᾶς\n\nἀποθανόντα, ἵνα πιστεύσαντες εἰς τὸν θάνατον\nαὐτοῦ τὸ ἀποθανεῖν ἐκφύγητε.\nἀναγκαῖον οὖν\nἐστίν, ὥσπερ ποιεῖτε, ἄνευ τοῦ ἐπισκόπου μηδὲν\nπράσσειν ὑμᾶς, ἀλλ̓ ὑποτάσσεσθαι καὶ τῷ\nπρεσβυτερίῳ ὡς τοῖς ἀποστόλοις Ἰησοῦ Χριστοῦ\nτῆς ἐλπίδος ἡμῶν, ἐν ᾦ διάγοντες εὑρεθησόμεθα.\nδεῖ δὲ καὶ τοὺς διακόνους ὄντας μυστηρίων\nἸησοῦ Χριστοῦ κατὰ πάντα τρόπον πᾶσιν\nἀρέσκειν. οὐ γὰρ βρωμάτων καὶ ποτῶν εἰσιν\nδιάκονοι, ἀλλ̓ ἐκκλησίας θεοῦ ὑπηρέται: δέον οὖν\nαὐτοὺς φυλάσσεσθαι τὰ ἐγκλήματα ὡς πῦρ.\nὉμοίως πάντες ἐντρεπέσθωσαν τοὺς διακόνους\nὡς Ἰησοῦν Χριστόν, ὡς καὶ τὸν ἐπίσκοπον\nὄντα τύπον τοῦ πατρός. τοὺς δὲ πρεσβυτέρους\nὡς συνέδριον θεοῦ καὶ ὡς σύνδεσμον\nἀποστόλων. χωρὶς τούτων ἐκκλησία οὐ καλεῖται.\nπερὶ ὧν πέπεισμαι ὑμᾶς οὕτως ἔχειν. τὸ γὰρ\nἐξεμπλάριον τῆς ἀγάπης ὑμῶν ἔλαβον καὶ ἔχω\nμεθ̓ ἑαυτοῦ ἐν τῷ ἐπισκόπῳ ὑμῶν, οὖ αὐτὸ τὸ\nκατάστημα μεγάλη μαθητεία, ἡ δὲ πραότης αὐτοῦ\nδύναμις: ὃν λογίζομαι καὶ τοὺς ἀθέους ἐντρέπεσθαι.\nἀγαπῶν ὑμᾶς φείδομαι, συντονώτερον δυνάμενος\nγράφειν ὑπὲρ τούτου. οὐκ εἰς τοῦτο ᾠήθην,\nἵνα ὤν κατάκριτος ὡς ἀπόστολος ὑμῖν διατάσσωμαι.\nΠολλὰ φρονῶ ἐν θεῷ, ἀλλ̓ ἐμαυτὸν μετρῶ,\nἵνα μὴ ἐν καυχήσει ἀπόλωμαι. νῦν γάρ με δεῖ\nπλέον φοβεῖσθαι καὶ μὴ προσέχειν τοῖς φυσιοῦσίν\nμε. οἱ γὰρ λέγοντές μοι μαστιγοῦσίν με.\nἀγαπῶ μὲν γὰρ τὸ παθεῖν, ἀλλ̓ οὐκ οἶδα, εἰ ἄξιός\nεἰμι. τὸ γὰρ ζῆλος πολλοῖς μὲν οὐ φαίνεται, ἐμὲ\nδὲ πλέον πολεμεῖ. χρῄζω οὖν πραότητος, ἐν ᾗ\nκαταλύεται ὁ ἄρχων τοῦ αἰῶνος τούτου.\nΜὴ οὐ δύναμαι ὑμῖν τὰ ἐπουράνια γράψαι;\nἀλλὰ φοβοῦμαι, μὴ νηπίοις οὖσιν ὑμῖν βλάβην\nπαραθῶ: καὶ συγγνωμονεῖτέ μοι, μήποτε οὐ\nδυνηθέντες χωρῆσαι στραγγαλωθῆτε.\nκαὶ γὰρ\nἐγώ, οὐ καθότι δέδεμαι καὶ δύναμαι νοεῖν τὰ ἐπουράνια\nκαὶ τὰς τοποθεσίας τὰς ἀγγελικὰς καὶ τὰς\nσυστάσεις τὰς ἀρχοντικάς, ὁρατά τε καὶ ἀόρατα,\nπαρὰ τοῦτο ἤδη καὶ μαθητής εἰμι. πολλὰ γὰρ\nἡμῖν λείπει, ἵνα θεοῦ μὴ λειπώμεθα.\nΠαρακαλῶ οὖν ὑμᾶς, οὐκ ἐγώ, ἀλλ̓ ἡ ἀγάπη\nἸησοῦ Χριστοῦ: μόνῃ τῇ χριστιανῇ τροφῇ χρῆσθε,\nἀλλοτρίας δὲ βοτάνης ἀπέχεσθε, ἥτις ἐστὶν\n\nαἵρεσις:\nοἳ ἑαυτοῖς παρεμπλέκουσιν Ἰησοῦν\nΧριστὸν καταξιοπιστευόμενοι, ὥσπερ θανάσιμον\nφάρμακον διδόντες μετὰ οἰνομέλιτος, ὅπερ ὁ\nἀγνοῶν ἡδέως λαμβάνει ἐν ἡδονῇ κακῇ τὸ ἀποθανεῖν.\nΦυλάττεσθε οὖν τοὺς τοιούτους. τοῦτο δὲ\nἔσται ὑμῖν μὴ φυσιουμένοις καὶ οὖσιν ἀχωρίστοις\nθεοῦ Ἰησοῦ Χριστοῦ καὶ τοῦ ἐπισκόπου καὶ τῶν\nδιαταγμάτων τῶν ἀποστόλων.\nὁ ἐντὸς θυσιαστηρίου\nὢν καθαρός ἐστιν: ὁ δὲ ἐκτὸς θυσιαστηρίου\nὤν οὐ καθαρός ἐστιν. τοῦτ̓ ἔστιν, ὁ χωρὶς ἐπισκόπου\nκαὶ πρεσβυτερίου καὶ διακόνων πράσσων\nτι, οὗτος οὐ καθαρός ἐστιν τῇ συνειδήσει.\nΟὐκ ἐπεὶ ἔγνων τοιοῦτόν τι ἐν ὑμῖν, ἀλλὰ\nπροφυλάσσω ὑμᾶς ὄντας μου ἀγαπητούς. προορῶν\nτὰς ἐνέδρας τοῦ διαβόλου. ὑμεῖς οὖν τὴν πραϋπάθειαν\nἀναλαβόντες ἀνακτήσασθε ἑαυτοὺς ἐν πίστει\nὅ ἐστιν σὰρξ τοῦ κυρίου, καὶ ἐν ἀγάπῃ, ὅ ἐστιν\nαἷμα Ἰησοῦ Χριστοῦ.\nμηδεὶς ὑμῶν κατὰ τοῦ\n\nπλησίον ἐχέτω. μὴ ἀφορμὰς δίδοτε τοῖς ἔθνεσιν,\nἵνα μὴ δἰ ὀλίγους ἄφρονας τὸ ἐν θεῷ πλῆθος\nβλασφημῆται. Οὐαὶ γάρ, δἰ οὗ ἐπὶ ματαιότητι\nτὸ ὄνομά μου ἐπί τινων βλασφημεῖται.\nΚωφώθητε οὖν, ὅταν ὑμῖν χωρὶς Ἰησοῦ\nΧριστοῦ λαλῇ τις, τοῦ ἐκ γένους Δαυείδ, τοῦ\nἐκ Μαρίας, ὃς ἀληθῶς ἐγεννήθη, ἔφαγέν τε καὶ\nἔπιεν, ἀληθῶς ἐδιώχθη ἐπὶ Ποντίου Πιλάτον,\nἀληθῶς ἐσταυρώθη καὶ ἀπέθανεν, βλεπόντων\nτῶν ἐπουρανίων καὶ ἐπιγείων καὶ ὑποχθονίων.\nὃς καὶ ἀληθῶς ἠγέρθη ἀπὸ νεκρῶν. ἐγείραντος\nαὐτὸν τοῦ πατρὸς αὐτοῦ, κατὰ τὸ ὁμοίωμα ὃς καὶ\nἡμᾶς τοὺς πιστεύοντας αὐτῷ οὕτως ἐγερεῖ ὁ πατὴρ\nαὐτοῦ ἐν Χριστῷ Ἰησοῦ, οὗ χωρὶς τὸ ἀληθινὸν ζῆν οὐκ ἔχομεν.\nΕἰ δέ, ὥσπερ τινὲς ἄθεοι ὄντες, τουτέστιν\nἄπιστοι, λέγουσιν, τὸ δοκεῖν πεπονθέναι αὐτόν,\nαὐτοὶ ὄντες τὸ δοκεῖν, ἐγὼ τί δέδεμαι, τί δὲ καὶ\nεὔχομαι θηριομαχῆσαι; δωρεὰν οὖν ἀποθνήσκω.\nἄρα οὖν καταψεύδομαι τοῦ κυρίου.\nΦεύγετε οὖν τὰς κακὰς παραφυάδας τὰς\nγεννώσας καρπὸν θανατηφόρον, οὗ ἐὰν γεύσηταί\nτις, παῤ αὐτὰ ἀποθνήσκει. οὗτοι γὰρ οὔκ εἰσιν\nφυτεία πατρός, 2, εἰ γὰρ ἦσαν, ἐφαίνοντο ἂν\nκλάδοι τοῦ σταυροῦ, καὶ ἦν ἂν ὁ καρπὸς αὐτῶν\nἄφθαρτος: δἰ οὗ ἐν τῷ πάθει αὐτοῦ προσκαλεῖταν\nὑμᾶς ὄντας μέλη αὐτοῦ. οὐ δύναται οὖν κεφαλὴ\nχωρὶς γεννηθῆναι ἄνευ μελῶν, τοῦ θεοῦ ἕνωσιν\nἐπαγγελλομένου, ὅ ἐστιν αὐτός.\nἈσπάζομαι ὑμᾶς ἀπὸ Σμύρνης ἅμα ταῖς\nσυμπαρούσαις μοι ἐκκλησίαις τοῦ θεοῦ, οἲ κατὰ\nπάντα με ἀνέπαυσαν σαρκί τε καὶ πνεύματι.\nπαρακαλεῖ ὑμᾶς τὰ δεσμά μου, ἃ ἕνεκεν Ἰησοῦ\nΧριστοῦ περιφέρω, αἰτούμενος θεοῦ ἐπιτυχεῖν:\nδιαμένετε ἐν τῇ ὁμονοίᾳ ὑμῶν καὶ τῇ μετ̓ ἀλλήλων\nπροσευχῇ. πρέπει γὰρ ὑμῖν τοῖς καθ̓ ἕνα, ἐξαιρέτως\nκαὶ τοῖς πρεσβυτέροις, ἀναψύχειν τὸν\nἐπίσκοπον εἰς τιμὴν πατρός, Ἰησοῦ Χριστοῦ καὶ\nτῶν ἀποστόλων.\nεὔχομαι ὑμᾶς ἐν ἀγάπῃ\nἀκοῦσαί μου, ἵνα μὴ εἶς μαρτύριον ὦ ἐν ὑμῖν\nγράψας. καὶ περὶ ἐμοῦ δὲ προσεύχεσθε, τῆς ἀφ̓\nὑμῶν ἀγάπης χρῄζοντος ἐν τῷ ἐλέει τοῦ θεοῦ, εἰς\nτὸ καταξιωθῆναί με τοῦ κλήρου, οὖ περίκειμαι\nἐπιτυχεῖν, ἵνα μὴ ἀδόκιμος εὑρεθῶ,\nἈσπάζεται ὑμᾶς ἡ ἀγάπη Σμυρναίων καὶ\nἘφεσίων. μνημονεύετε ἐν ταῖς προσευχαῖς ὑμῶν\nτῆς ἐν Συρίᾳ ἐκκλησίας, ὅθεν καὶ οὐκ ἄξιός εἰμι\nλέγεσθαι, ὢν ἔσχατος ἐκείνων.\nἔρρωσθε ἐν\nἸησοῦ Χριστῷ, ὑποτασσόμενοι τῷ ἐπισκόπῳ ὡς\nτῇ ἐντολῇ, ὁμοίως καὶ τῷ πρεσβυτερίῳ. καὶ οἱ\nκατ̓ ἄνδρα ἀλλήλους ἀγαπᾶτε ἐν ἀμερίστῳ καρδίᾳ.\nἁγνίζεται ὑμῶν τὸ ἐμὸν πνεῦμα οὐ μόνον νῦν,\nἀλλὰ καὶ ὅταν θεοῦ ἐπιτύχω. ἔτι γὰρ ὑπὸ κίνδυνόν\nεἰμι: ἀλλὰ πιστὸς ὁ πατὴρ ἐν Ἰησοῦ Χριστῷ\nπληρῶσαί μου τὴν αἴτησιν καὶ ὑμῶν, ἐν ᾧ εὑρεθείητε ἄμωμοι.\nἸγνατιος, ὁ καὶ Θεοφόρος, τῇ ἠλεημένῃ ἐν\nμεγαλειότητι πατρὸς ὑψίστου καὶ Ἰησοῦ\nΧριστοῦ τοῦ μόνου υἱοῦ αὐτοῦ ἐκκλησίᾳ\nἠγαπημένῃ καὶ πεφωτισμένῃ ἐν θελήματι\nτοῦ θελήσαντος τὰ πάντα, ἃ ἔστιν, κατὰ\nἀγάπην Ἰησοῦ Χριστοῦ, τοῦ θεοῦ ἡμῶν,\nἥτις καὶ προκάθηται ἐν τόπῳ χωρίου\nῬωμαίων, ἀξιόθεος, ἀξιοπρεπής, ἀξιομακάριστος,\nἀξιέπαινος, ἀξιεπίτευκτος, ἀξίαγνος\nκαὶ προκαθημένη τῆς ἀγάπης, χριστώνυμος,\nπατρώνυμος, ἣν καὶ ἀσπάζομαι ἐν\n\nὀνόματι Ἰησοῦ Χριστοῦ, υἱοῦ πατρός: κατὰ\nσάρκα καὶ πνεῦμα ἡνωμένοις πάσῃ ἐντολῇ\nαὐτοῦ, πεπληρωμένοις χάριτος θεοῦ ἀδιακρίτως\nκαὶ ἀποδιυλισμένοις ἀπὸ παντὸς ἀλλοτρίου\nχρώματος πλεῖστα ἐν Ἰησοῦ Χριστῷ,\nτῷ θεῷ ἡμῶν, ἀμώμως χαίρειν.\nἘπεὶ εὐξάμενος θεῷ ἐπέτυχον ἰδεῖν ὑμῶν τὰ\nἀξιόθεα πρόσωπα, ὡς καὶ πλέον ᾐτούμην λαβεῖν:\nδεδεμένος γὰρ ἐν Χριστῷ Ἰησοῦ ἐλπίζω ὑμᾶς\nἀσπάσασθαι, ἐάνπερ θέλημα ᾖ τοῦ ἀξιωθῆναί με\nεἰς τέλος εἶναι.\nἡ μὲν γὰρ ἀρχὴ εὐοικονόμητός\nἐστιν, ἐάνπερ χάριτος ἐπιτύχω εἰς τὸ τὸν κλῆρόν\nμου ἀνεμποδίστως ἀπολαβεῖν. φοβοῦμαι γὰρ\nτὴν ὑμῶν ἀγάπην, μὴ αὐτή με ἀδικήσῃ. ὑμῖν γὰρ\nεὐχερές ἐστιν, ὃ θέλετε, ποιῆσαι: ἐμοὶ δὲ δύσκολόν\nἐστιν τοῦ θεοῦ ἐπιτυχεῖν, ἐάνπερ ὑμεῖς μὴ φείσησθέ μου.\nΟὐ γὰρ θέλω ὑμᾶς ἀνθρωπαρεσκῆσαι, ἀλλὰ\nθεῷ ἀρέσαι, ὥσπερ καὶ ἀρέσκετε. οὔτε γὰρ ἐγώ\nποτε ἕξω καιρὸν τοιοῦτον θεοῦ ἐπιτυχεῖν, οὔτε\nὑμεῖς, ἐὰν σιωπήσητε, κρείττονι ἔργῳ ἔχετε\nἐπιγραφῆναι. ἐὰν γὰρ σιωπήσητε ἀπ̓ ἐμοῦ, ἐγὼ\nλόγος θεοῦ: ἐὰν δὲ ἐρασθῆτε τῆς σαρκός μου.\n\nπάλιν ἕσομαι φωνή.\nπλέον μοι μὴ παράσχησθε\nτοῦ σπονδισθῆναι θεῷ, ὡς ἔτι θυσιαστήριον\nἕτοιμόν ἐστιν, ἵνα ἐν ἀγάπῃ χορὸς γενόμενοι\nᾅσητε τῷ πατρὶ ἐν Χριστῷ Ἰησοῦ, ὅτι τὸν ἐπίσκοπον\nΣυρίας ὁ θεὸς κατηξίωσεν εὑρεθῆναι εἰς\nδύσιν ἀπὸ ἀνατολῆς μεταπεμψάμενος. καλὸν τὸ\nδῦναι ἀπὸ κόσμου πρὸς θεόν, ἵνα εἰς αὐτὸν ἀνατείλω.\nΟὐδέποτε ἐβασκάνατε οὐδενί, ἄλλους ἐδιδάξατε.\nἐγὼ δὲ θέλω, ἵνα κἀκεῖνα βέβαια ᾖ ἃ\nμαθητεύοντες ἐντέλλεσθε.\nμόνον μοι δύναμιν\nαἰτεῖσθε ἔσωθέν τε καὶ ἔξωθεν, ἵνα μὴ μόνον\nλέγω ἀλλὰ καὶ θέλω, ἵνα μὴ μόνον λέγωμαι\nΧριστιανὸς ἀλλὰ καὶ εὑρεθῶ. ἐὰν γὰρ εὑρεθῶ,\nκαὶ λέγεσθαι δύναμαι, καὶ τότε πιστὸς εἶναι, ὅταν\nκόσμῳ μὴ φαίνωμαι.\nοὐδὲν φαινόμενον καλόν:\nὁ γὰρ θεὸς ἡμῶν Ἰησοῦς Χριστὸς ἐν πατρὶ ὢν\nμᾶλλον φαίνεται. οὐ πεισμονῆς τὸ ἔργον, ἀλλὰ\nμεγέθους ἐστὶν ὁ Χριστιανισμός, ὅταν μισῆται ὑπὸ κόσμου.\nἘγὼ γράφω πάσαις ταῖς ἐκκλησίαις, καὶ\nἐντέλλομαι πᾶσιν, ὅτι ἐγὼ ἑκὼν ὑπὲρ θεοῦ\nἀποθνήσκω, ἐάνπερ ὑμεῖς μὴ κωλύσητε. παρακαλῶ\nὑμᾶς, μὴ εὔνοια ἄκαιρος γένησθέ μοι. ἄφετέ με\nθηρίων εἶναι βοράν, δἰ ὦν ἔνεστιν θεοῦ ἐπιτυχεῖν.\nσῖτός εἰμι θεοῦ καὶ δἰ ὀδόντων θηρίων ἀλήθομαι,\nἵνα καθαρὸς ἄρτος εὑρεθῶ τοῦ Χριστοῦ.\nμᾶλλον\nκολακεύσατε τὰ θηρία, ἵνα μοι τάφος γένωνται\nκαὶ μηθὲν καταλίπωσι τῶν τοῦ σώματός μου, ἵνα\nμὴ κοιμηθεὶς βαρύς τινι γένωμαι. τότε ἔσομαι\nμαθητὴς ἀληθῶς Ἰησοῦ Χριστοῦ, ὅτε οὐδὲ τὸ\nσῶμά μου ὁ κόσμος ὄψεται. λιτανεύσατε τὸν\nΧριστὸν ὑπὲρ ἐμοῦ, ἵνα διὰ τῶν ὀργάνων τούτων\nθυσία εὑρεθῶ.\nοὐχ ὡς Πέτρος καὶ\nΠαῦλος διατάσσομαι ὑμῖν. ἐκεῖνοι ἀπόστολοι,\nἐγὼ κατάκριτος: ἐκεῖνοι ἐλεύθεροι, ἐγὼ δὲ μέχρι\nνῦν δοῦλος. ἀλλ̓ ἐὰν πάθω, ἀπελεύθερος γενήσομαι\nἸησοῦ Χριστοῦ καὶ ἀναστήσομαι ἐν αὐτῷ\nἐλεύθερος. νῦν μανθάνω δεδεμένος μηδὲν ἐπιθυμεῖν.\nἈπὸ Συρίας μέχρι Ῥώμης θηριομαχῶ, διὰ\nγῆς καὶ θαλάσσης, νυκτὸς καὶ ἧμερας, δεδεμένος\n\nδέκα λεοπάρδοις, ὅ ἐστιν στρατιωτικὸν τάγμα: οἲ\nκαὶ εὐεργετούμενοι χείρους γίνονται. ἐν δὲ τοῖς\nἀδικήμασιν αὐτῶν μᾶλλον μαθητεύομαι, ἀλλ̓ οὐ\nπαρὰ τοῦτο δεδικαίωμαι.\nὀναίμην τῶν θηρίων\nτῶν ἐμοὶ ἡτοιμασμένων καὶ εὔχομαι σύντομά μοι\nεὑρεθῆναι: ἃ καὶ κολακεύσω, συντόμως με καταφαγεῖν,\nοὐχ ὥσπερ τινῶν δειλαινόμενα οὐχ ἥψαντο.\nκἂν αὐτὰ δὲ ἄκοντα μὴ θελήσῃ, ἐγὼ προσβιάσομαι.\nσυγγνώμην μοι ἔχετε: τί μοι συμφέρει,\nἐγὼ γινώσκω, νῦν ἄρχομαι μαθητὴς εἶναι. μηθέν\nμε ζηλώσαι τῶν ὁρατῶν καὶ ἀοράτων, ἵνα Ἰησοῦ\nΧριστοῦ ἐπιτύχω. πῦρ καὶ σταυρὸς θηρίων τε\nσυστάσεις, ἀνατομαί, διαιρέσεις, σκορπισμοὶ\nὀστέων, συγκοπὴ μελῶν, ἀλεσμοὶ ὅλου τοῦ σώματος,\nκακαὶ κολάσεις τοῦ διαβόλου ἐπ̓ ἐμὲ ἐρχέσθωσαν,\nμόνον ἵνα Ἰησοῦ Χριστοῦ ἐπιτύχω.\nΟὐδέν μοι ὠφελήσει τὰ πέρατα τοῦ κόσμου\nοὐδὲ αἱ βασιλεῖαι τοῦ αἰῶνος τούτου. καλόν μοι\nἀποθανεῖν εἰς Χριστὸν Ἰησοῦν, ἢ βασιλεύειν τῶν\nπεράτων τῆς γῆς. ἐκεῖνον ζητῶ, τὸν ὑπὲρ ἡμῶν\nἀποθανόντα: ἐκεῖνον θέλω, τὸν δἰ ἡμᾶς ἀναστάντα.\nὁ δὲ τοκετός μοι ἐπίκειται.\nσύγγνωτέ μοι,\n\nἀδελφοί: μὴ ἐμποδίσητέ μοι ζῆσαι, μὴ θελήσητε\nμε ἀποθανεῖν: τὸν τοῦ θεοῦ θέλοντα εἶναι κόσμῳ\nμὴ χαρίσησθε, μηδὲ ὕλῃ ἐξαπατήσητε: ἄφετέ με\nκαθαρὸν φῶς λαβεῖν: ἐκεῖ παραγενόμενος ἄνθρωπος\nἔσομαι.\nἐπιτρέψατέ μοι μιμητὴν εἶναι\nτοῦ πάθους τοῦ θεοῦ μου. εἴ τις αὐτὸν ἐν ἑαυτῷ\nἔχει, νοησάτω ὃ θέλω, καὶ συμπαθείτω μοι\nεἰδὼς τὰ συνέχοντά με.\nὉ ἄρχων τοῦ αἰῶνος τούτου διαρπάσαι με\nβούλεται καὶ τὴν εἰς θεόν μου γνώμην διαφθεῖραι.\nμηδεὶς οὖν τῶν παρόντων ὑμῶν βοηθείτω αὐτῷ:\nμᾶλλον ἐμοῦ γίνεσθε, τουτέστιν τοῦ θεοῦ. μὴ\nλαλεῖτε Ἰησοῦν Χριστόν, κόσμον δὲ ἐπιθυμεῖτε.\nβασκανία ἐν ὑμῖν μὴ κατοικείτω. μηδ̓ ἂν ἐγὼ\nπαρὼν παρακαλῶ ὑμᾶς, πείσθητέ μοι: τούτοις δὲ\nμᾶλλον πείσθητε, οἷς γράφω ὑμῖν. ζῶν γὰρ\nγράφω ὑμῖν, ἐρῶν τοῦ ἀποθανεῖν. ὁ ἐμὸς ἔρως\nἐσταύρωται, καὶ οὐκ ἔστιν ἐν ἐμοὶ πῦρ φιλόυλον:\nὕδωρ δὲ ζῶν καὶ λαλοῦν ἐν ἐμοί, ἔσωθέν μοι λέγον:\nΔεῦρο πρὸς τὸν πατέρα.\nοὐχ ἥδομαι τροφῇ\nφθορᾶς οὐδὲ ἡδοναῖς τοῦ βίου τούτου. ἄρτον θεοῦ\nθέλω, ὅ ἐστιν σὰρξ Ἰησοῦ Χριστοῦ, τοῦ ἐκ\nσπέρματος Δαυείδ, καὶ πόμα θέλω τὸ αἷμα αὐτοῦ,\nὅ ἐστιν ἀγάπη ἄφθαρτος.\nΟὐκέτι θέλω κατὰ ἀνθρώπους ζῆν. τοῦτο\nδὲ ἔσται, ἐὰν ὑμεῖς θελήσητε. θελήσατε, ἵνα καὶ\nὑμεῖς θεληθῆτε.\nδἰ ὀλίγων γραμμάτων αἰτοῦμαι\nὑμᾶς: πιστεύσατέ μοι. Ἰησοῦς δὲ Χριστὸς\nὑμῖν ταῦτα φανερώσει, ὅτι ἀληθῶς λέγω: τὸ\nἀψευδὲς στόμα, ἐν ᾧ ὁ πατὴρ ἐλάλησεν ἀληθῶς.\nαἰτήσασθε περὶ ἐμοῦ, ἵνα ἐπιτύχω. οὐ κατὰ\nσάρκα ὑμῖν ἔγραψα, ἀλλὰ κατὰ γνώμην θεοῦ. ἐὰν\nπάθω, ἠθελήσατε: ἐὰν ἀποδοκιμασθῶ, ἐμισήσατε.\nΜνημονεύετε ἐν τῇ προσευχῇ ὑμῶν τῆς ἐν\nΣυρίᾳ ἐκκλησίας, ἥτις ἀντὶ ἐμοῦ ποιμένι τῷ θεῷ\nχρῆται. μόνος αὐτὴν Ἰησοῦς Χριστὸς ἐπισκοπήσει\nκαὶ ἡ ὑμῶν ἀγάπη.\nἐγὼ δὲ αἰσχύνομαι\nἐξ αὐτῶν λέγεσθαι: οὐδὲ γὰρ ἄξιός εἰμι, ὣν ἔσχατος\nαὐτῶν καὶ ἔκτρωμα: ἀλλ̓ ἠλέημαί τις\nεἶναι, ἐὰν θεοῦ ἐπιτύχω.\nἀσπάζεται ὑμᾶς τὸ\nἐμὸν πνεῦμα καὶ ἡ ἀγάπη τῶν ἐκκλησιῶν τῶν\nδεξαμένων με εἰς ὄνομα Ἰησοῦ Χριστοῦ, οὐχ ὡς\nπαροδεύοντα. καὶ γὰρ αἱ μὴ προσήκουσαί μοι τῇ\nὁδῷ τῇ κατὰ σάρκα, κατὰ πόλιν με προῆγον.\nΓράφω δὲ ὑμῖν ταῦτα ἀπὸ Σμύρνης δἰ\nἘφεσίων τῶν ἀξιομακαρίστων. ἔστιν δὲ καὶ ἅμα\nἐμοὶ σὺν ἄλλοις πολλοῖς καὶ Κρόκος, τὸ ποθητόν\n\nμοι ὄνομα.\nπερὶ τῶν προελθόντων με ἀπὸ\nΣυρίας εἰς Ῥώμην εἰς δόξαν τοῦ θεοῦ πιστεύω\nὑμᾶς ἐπεγνωκέναι, οἷς καὶ δηλώσατε ἐγγύς με ὄντα.\nπάντες γάρ εἰσιν ἄξιοι τοῦ θεοῦ καὶ ὑμῶν: οὕς\nπρέπον ὑμῖν ἐστὶν κατὰ πάντα ἀναπαῦσαι.\nἔγραψα δὲ ὑμῖν ταῦτα τῇ πρὸ ἐννέα καλανδῶν\nΣεπτεμβρίων. ἔρρωσθε εἰς τέλος ἐν ὑπομονῇ\nἸησοῦ Χριστοῦ.\nἸγνάτιος, ὁ καὶ Θεοφόρος, ἐκκλησίᾳ θεοῦ\nπατρὸς καὶ κυρίου Ἰησοῦ Χριστοῦ τῇ οὔσῃ\nἐν Φιλαδελφίᾳ τῆς Ἀσίας, ἠλεημένῃ καὶ\nἡδρασμένῃ ἐν ὁμονοίᾳ θεοῦ καὶ ἀγαλλιωμένῃ\nἐν τῷ πάθει τοῦ κυρίου ἡμῶν ἀδιακρίτως καὶ\nἐν τῇ ἀναστάσει αὐτοῦ πεπληροφορημένῃ ἐν\nπαντὶ ἐλέει, ἣν ἀσπάζομαι ἐν αἵματι Ἰησοῦ\nΧριστοῦ, ἥτις ἐστὶν χαρὰ αἰώνιος καὶ παράμονος,\nμάλιστα ἐὰν ἐν ἑνὶ ὦσιν σὺν τῷ\nἐπισκόπῳ καὶ τοῖς σὺν αὐτῷ πρεσβυτέροις\nκαὶ διακόνοις ἀποδεδειγμένοις ἐν γνώμῃ\nἸησοῦ Χριστοῦ, οὓς κατὰ τὸ ἴδιον θέλημα\nἐστήριξεν ἐν βεβαιωσύνῃ τῷ ἁγίῳ αὐτοῦ πνεύματι.\nὋν ἐπίσκοπον ἔγνων οὐκ ἀφ̓ ἑαυτοῦ οὐδὲ δἰ\nἀνθρώπων κεκτῆσθαι τὴν διακονίαν τὴν εἰς τὸ\n\nκοινὸν ἀνήκουσαν οὐδὲ κατὰ κενοδοξίαν, ἀλλ̓ ἐν\nἀγάπῃ θεοῦ πατρὸς καὶ κυρίου Ἰησοῦ Χριστοῦ:\nοὗ καταπέπληγμαι τὴν ἐπιείκειαν, ὃς σιγῶν πλείονα\nδύναται τῶν μάταια λαλούντων.\nσυνευρύθμισται\nγαρ ταῖς ἐντολαῖς ὡς χορδαῖς κιθάρα.\nδιὸ μακαρίζει μου ἡ ψυχὴ τὴν εἰς θεὸν αὐτοῦ\nγνώμην, ἐπιγνοὺς ἐνάρετον καὶ τέλειον οὖσαν, τὸ\nἀκίνητον αὐτοῦ καὶ τὸ ἀόργητον αὐτοῦ ἐν πάσῃ\nἐπιεικείᾳ θεοῦ ζῶντος.\nΤέκνα οὖν φωτὸς ἀληθείας, φεύγετε τὸν\nμερισμὸν καὶ τὰς κακοδιδασκαλίας: ὅπου δὲ ὁ\nποιμήν ἐστιν, ἐκεῖ ὡς πρόβατα ἀκολουθεῖτε.\nπολλοὶ γὰρ λύκοι ἀξιόπιστοι ἡδονῇ κακῇ αἰχμαλωτίζουσιν\nτοὺς θεοδρόμους: ἀλλ̓ ἐν τῇ ἑνότητι\nὑμῶν οὐχ ἕξουσιν τόπον.\nἈπέχεσθε τῶν κακῶν βοτανῶν, ἅστινας οὐ\nγεωργεῖ Ἰησοῦς Χριστός, διὰ τὸ μὴ εἶναι αὐτοὺς\nφυτείαν πατρός: οὐχ ὅτι παῤ ὑμῖν μερισμὸν\nεὗρον, ἀλλ̓ ὰποδιῡλισμόν.\nὅσοι γὰρ θεοῦ εἰσιν\nκαὶ Ἰησοῦ Χριστοῦ, οὗτοι μετὰ τοῦ ἐπισκόπου\nεἰσίν. καὶ ὅσοι ἂν μετανοήσαντες ἔλθωσιν ἐπὶ τὴν\nἑνότητα τῆς ἐκκλησίας, καὶ οὗτοι θεοῦ ἔσονται,\n\nἵνα ὦσιν κατὰ Ἰησοῦν Χριστὸν ζῶντες.\nμὴ\nπλανᾶσθε, ἀδελφοί μου: εἴ τις σχίζοντι ἀκολουθεῖ.\nβασιλείαν θεοῦ οὐ κληρονομεῖ: εἴ τις ἐν\nἀλλοτρίᾳ γνώμῃ περιπατεῖ, οὗτος τῷ πάθει οὐ συγκατατίθεται.\nΣπουδάσατε οὖν μιᾷ εὐχαριστίᾳ χρῆσθαι: μία\nγὰρ σὰρξ τοῦ κυρίου ἡμῶν Ἰησοῦ Χριστοῦ καὶ ἓν\nποτήριον εἰς ἕνωσιν τοῦ αἵματος αὐτοῦ, ἓν θυσιαστήριον,\nὡς εἷς ἐπίσκοπος ἅμα τῷ πρεσβυτερίῳ\nκαὶ διακόνοις τοῖς συνδούλοις μου: ἵνα, ὃ ἐὰν\nπράσσητε, κατὰ θεὸν πράσσητε.\nἈδελφοί μου, λίαν ἐκκέχυμαι ἀγαπῶν ὑμᾶς\nκαὶ ὑπεραγαλλόμενος ἀσφαλίζομαι ὑμᾶς: οὐκ ἐγὼ\nδέ, ἀλλ̓ Ἰησοῦς Χριστός, ἐν ᾧ δεδεμένος φοβοῦμαι\nμᾶλλον, ὡς ἔτι ὢν ἀναπάρτιστος: ἀλλ̓ ἡ προσευχὴ\nὑμῶν εἰς θεόν με ἀπαρτίσει, ἵνα ἐν ᾧ κλήρῳ\nἠλεήθην ἐπιτύχω, προσφυγὼν τῷ εὐαγγελίῳ ὡς\nσαρκὶ Ἰησοῦ, καὶ τοῖς ἀποστόλοις ὡς πρεσβυτερίῳ\nἐκκλησίας.\nκαὶ τοὺς προφήτας δὲ ἀγαπῶμεν,\nδιὰ τὸ καὶ αὐτοὺς εἰς τὸ εὐαγγέλιον κατηγγελκέναι\nκαὶ εἰς αὐτὸν ἐλπίζειν καὶ αὐτὸν ἀναμένειν, ἐν\nᾦ καὶ πιστεύσαντες ἐσώθησαν, ἐν ἑνότητι Ἰησοῦ\n\nΧριστοῦ ὄντες, ἀξιαγαπητοι καὶ ἀξιοθαύμαστοι\nἅγιοι, ὑπὸ Ἰησοῦ Χριστοῦ μεμαρτυρημένοι καὶ\nσυνηριθμημένοι ἐν τῷ εὐαγγελίῳ τῆς κοινῆς ἐλπίδος.\nἘὰν δέ τις ἰουδαϊσμὸν ἑρμηνεύῃ ὑμῖν, μὴ\nἀκούετε αὐτοῦ. ἄμεινον γάρ ἐστιν παρὰ ἀνδρὸς\nπεριτομὴν ἔχοντος χριστιανισμὸν ἀκούειν, ἢ παρὰ\nἀκροβύστου ἰουδαῖσμόν. ἐὰν δὲ ἀμφότεροι περὶ\nἸησοῦ Χριστοῦ μὴ λαλῶσιν, οὗτοι ἐμοὶ στῆλαί\nεἰσιν καὶ τάφοι νεκρῶν, ἐφ̓ οἷς γέγραπται μόνον\nὀνόματα ἀνθρώπων.\nφεύγετε οὖν τὰς κακοτεχνίας\nκαὶ ἐνέδρας τοῦ ἄρχοντος τοῦ αἰῶνος\nτούτου, μήποτε θλιβέντες τῇ γνώμῃ αὐτοῦ ἐξασθενήσετε\nἐν τῇ ἀγάπῃ: ἀλλὰ πάντες ἐπὶ τὸ αὐτὸ\nγίνεσθε ἐν ἀμερίστῳ καρδίᾳ.\nεὐχαριστῶ δὲ\nτῷ θεῷ μου, ὅτι εὐσυνείδητός εἰμι ἐν ὑμῖν καὶ οὐκ\nἔχει τις καυχήσασθαι οὔτε λάθρα οὔτε φανερῶς,\nὅτι ἐβάρησά τινα ἐν μικρῷ ἢ ἐν μεγάλῳ. καὶ\nπᾶσι δέ, ἐν οἷς ἐλάλησα, εὔχομαι, ἵνα μὴ εἰς\nμαρτύριον αὐτὸ κτήσωνται.\nΕἰ γὰρ καὶ κατὰ σάρκα μέ τινες ἠθέλησαν\nπλανῆσαι, ἀλλὰ τὸ πνεῦμα οὐ πλανᾶται ἀπὸ\nθεοῦ ὄν. οἶδεν γάρ, πόθεν ἔρχεται καὶ ποῦ ὑπάγει,\nκαὶ τὰ κρυπτὰ ἐλέγχει. ἐκραύγασα μεταξὺ ὤν,\nἐλάλουν μεγάλῃ φωνῇ, θεοῦ φωνῇ: Τῷ ἐπισκοπῳ\nπροσέχετε καὶ τῷ πρεσβυτερίῳ καὶ διακόνοις.\nοἱ δὲ ὑποπτεύσαντές με ὡς προειδότα τὸν\nμερισμόν τινων λέγειν ταῦτα: μάρτυς δέ μοι,\nἐν ᾧ δέδεμαι, ὅτι ἀπὸ σαρκὸς ἀνθρωπίνης οὐκ\nἔγνων. τὸ δὲ πνεῦμα ἐκήρυσσεν λέγον τάδε:\nΧωρὶς τοῦ ἐπισκόπου μηδὲν ποιεῖτε, τὴν σάρκα\nὑμῶν ὡς ναὸν θεοῦ τηρεῖτε, τὴν ἕνωσιν ἀγαπᾶτε,\nτοὺς μερισμοὺς φεύγετε, μιμηταὶ γίνεσθε Ἰησοῦ\nΧριστοῦ, ὡς καὶ αὐτὸς τοῦ πατρὸς αὐτοῦ.\nἘγὼ μὲν οὖν τὸ ἴδιον ἐποίουν ὡς ἄνθρωπος\nεἰς ἕνωσιν κατηρτισμένος. οὗ δὲ μερισμός ἐστιν\nκαὶ ὀργή. θεὸς οὐ κατοικεῖ. πᾶσιν οὖν μετανοοῦσιν\nἀφίει ὁ κύριος, ἐὰν μετανοήσωσιν εἰς\nἑνότητα θεοῦ καὶ συνέδριον τοῦ ἐπισκόπου. πιστεύω\nτῇ χάριτι Ἰησοῦ Χριστοῦ, ὃς λύσει ἀφ̓\nὑμῶν πάντα δεσμόν.\nπαρακαλῶ δὲ ὑμᾶς μηδὲν\nκατ̓ ἐριθείαν πράσσειν, ἀλλὰ κατὰ χριστομαθίαν.\nἐπεὶ ἤκουσά τινων λεγόντων, ὅτι ἐὰν μὴ ἐν τοῖς\nἀρχείοις εὕρω ἐν τῷ εὐαγγελίῳ οὐ πιστεύω: καὶ\nλέγοντός μου αὐτοῖς ὅτι γέγραπται, ἀπεκρίθησάν\nμοι ὅτι πρόκειται. ἐμοὶ δὲ ἀρχεῖά ἐστιν Ἰησοῦς\nΧριστός, τὰ ἄθικτα ἀρχεῖα ὁ σταυρὸς αὐτοῦ καὶ\nὁ θάνατος καὶ ἡ ἀνάστασις αὐτοῦ καὶ ἡ πίστις\nἡ δἰ αὐτοῦ, ἐν οἶς θέλω ἐν τῇ προσευχῇ ὑμῶν δικαιωθῆναι.\nΚαλοὶ καὶ οἱ ἱερεῖς, κρεῖσσον δὲ ὁ ἀρχιερεὺς\nὁ πεπιστευμένος τὰ ἅγια τῶν ἁγίων, ὃς μόνος\nπεπίστευται τὰ κρυπτὰ τοῦ θεοῦ: αὐτὸς ὢν θύρα\nτοῦ πατρός, δἰ ἧς εἰσέρχονται Ἀβραὰμ καὶ\nἸσαὰκ καὶ Ἰακὼβ καὶ οἱ προφῆται καὶ ἀπόστολοι\nκαὶ ἡ ἐκκλησία. πάντα ταῦτα εἰς ἑνότητα θεοῦ.\nἐξαίρετον δέ τι ἔχει τὸ εὐαγγέλιον, τὴν παρουσίαν\nτοῦ σωτῆρος, κυρίου ἡμῶν Ἰησοῦ Χριστοῦ,\nτὸ πάθος αὐτοῦ, καὶ τὴν ἀνάστασιν. οἱ γὰρ ἀγαπητοὶ\nπροφῆται κατήγγειλαν εἰς αὐτόν: τὸ δὲ\nεὐαγγέλιον ἀπάρτισμά ἐστιν ἀφθαρσίας. πάντα\nὁμοῦ καλά ἐστιν, ἐὰν ἐν ἀγάπῃ πιστεύητε.\nἘπειδὴ κατὰ τὴν προσευχὴν ὑμῶν καὶ κατὰ\nτὰ σπλάγχνα, ἃ ἔχετε ἐν Χριστῷ Ἰησοῦ, ἀπηγγέλη\nμοι εἰρηνεύειν τὴν ἐκκλησίαν τὴν ἐν Ἀντιοχείᾳ\nτῆς Συρίας, πρέπον ἐστὶν ὑμῖν ὡς ἐκκλησίᾳ θεοῦ,\nχειροτονῆσαι διάκονον εἰς τὸ πρεσβεῦσαι ἐκεῖ\nθεοῦ πρεσβείαν, εἰς τὸ συγχαρῆναι αὐτοῖς ἐπὶ τὸ\nαὐτὸ γενομένοις καὶ δοξάσαι τὸ ὄνομα.\nμακάριος\nἐν Ἰησοῦ Χριστῷ, ὃς καταξιωθήσεται τῆς\nτοιαύτης διακονίας, καὶ ὑμεῖς δοξασθήσεσθε. θέλουσιν\nδὲ ὑμῖν οὐκ ἔστιν ἀδύνατον ὑπὲρ ὀνόματος\nθεοῦ, ὡς καὶ αἱ ἔγγιστα ἐκκλησίαι ἔπεμψαν\nἐπισκόπους, αἱ δὲ πρεσβυτέρους καὶ διακόνους.\nΠερὶ δὲ Φίλωνος τοῦ διακόνου ἀπὸ Κιλικίας,\nἀνδρὸς μεμαρτυρημένου, ὃς καὶ νῦν ἐν λόγῳ θεοῦ\nὑπηρετεῖ μοι ἅμα Ῥέῳ Ἀγαθόποδι, ἀνδρὶ ἐκλεκτῷ,\nὃς ἀπὸ Συρίας μοι ἀκολουθεῖ ἀποταξάμενος τῷ\nβίῳ, οἳ καὶ μαρτυροῦσιν ὑμῖν, κἀγὼ τῷ θεῷ\nεὐχαριστῶ ὑπὲρ ὑμῶν, ὅτι ἐδέξασθε αὐτούς, ὡς\nκαὶ ὑμᾶς ὁ κύριος: οἱ δὲ ἀτιμάσαντες αὐτοὺς\nλυτρωθείησαν ἐν τῇ χάριτι τοῦ Ἰησοῦ Χριστοῦ.\nἀσπάζεται ὑμᾶς ἡ ἀγάπη τῶν ἀδελφῶν τῶν ἐν\nΤρωάδι: ὅθεν καὶ γράφω ὑμῖν διὰ Βούρρου πεμφθέντος\nἄμα ἐμοὶ ἀπὸ Ἐφεσίων καὶ Σμυρναίων εἰς\nλόγον τιμῆς. τιμήσει αὐτοὺς ὁ κύριος Ἰησοῦς\nΧριστός, εἰς ὃν ἐλπίζουσιν σαρκί, ψυχῇ, πνεύματι,\nπίστει, ἀγάπῃ, ὁμονοίᾳ, ἔρρωσθε ἐν Χριστῷ\nἸησοῦ, τῇ κοινῇ ἐλπίδι ἡμῶν.\nἸγνάτιος, ὁ καὶ Θεοφόρος, ἐκκλησίᾳ θεοῦ\nπατρὸς καὶ τοῦ ἠγαπημένου Ἰησοῦ Χριστοῦ,\nἠλεημένῃ ἐν παντὶ χαρίσματι, πεπληρωμένῃ\nἐν πίστει καὶ ἀγάπῃ, ἀνυστερήτῳ οὔσῃ\nπαντὸς χαρίσματος, θεοπρεπεστάτῃ καὶ ἁγιοφόρῳ,\n\nτῇ οὔσῃ ἐν Σμύρνῃ τῆς Ἀσίας. ἐν\nἀμώμῳ πνεύματι καὶ λόγῳ θεοῦ πλεῖστα χαίρειν.\nΔοξάζω Ἰησοῦν Χριστὸν τὸν θεὸν τὸν οὕτως\nὑμᾶς σοφίσαντα: ἐνόησα γὰρ ὑμᾶς κατηρτισμένους\nἐν ἀκινήτῳ πίστει, ὥσπερ καθηλωμένους\nἐν τῷ σταυρῷ τοῦ κυρίου Ἰησοῦ Χριστοῦ σαρκί\nτε καὶ πνεύματι καὶ ἡδρασμένους ἐν ἀγάπῃ ἐν τῷ\nαἵματι Χριστοῦ, πεπληροφορημένους εἰς τὸν\nκύριον ἡμῶν, ἀληθῶς ὄντα ἐκ γένους Δαυεὶδ κατὰ\nσάρκα, υἱὸν θεοῦ κατὰ θέλημα καὶ δύναμιν θεοῦ,\nγεγεννημένον ἀληθῶς ἐκ παρθένου, βεβαπτισμένον\nὑπὸ Ἰωάννου, ἵνα πληρωθῇ πᾶσα δικαιοσύνη ὑπ̓\nαὐτοῦ:\nἀληθῶς ἐπὶ Ποντίου Πιλάτου καὶ\nἩρώδου τετράρχου καθηλωμένον ὑπὲρ ἡμῶν ἐν\nσαρκί, ἀφ̓ οὖ καρποῦ ἡμεῖς ἀπὸ τοῦ θεομακαρίστου\nαὐτοῦ πάθους, ἵνα ἄρῃ σύσσημον εἰς τοὺς\nαἰῶνας διὰ τῆς ἀναστάσεως εἰς τοὺς ἁγίους καὶ\nπιστοὺς αὐτοῦ, εἴτε ἐν Ἰουδαίοις εἴτε ἐν ἔθνεσιν,\nἐν ἑνὶ σώματι τῆς ἐκκλησίας αὐτοῦ.\nΤαῦτα γὰρ πάντα ἔπαθεν δἰ ἡμᾶς, ἵνα\nσωθῶμεν: καὶ ἀληθῶς ἔπαθεν, ὡς καὶ ἀληθῶς\nἀνέστησεν ἑαυτόν, οὐχ ὥσπερ ἄπιστοί τινες\n\nλέγουσιν, τὸ δοκεῖν αὐτὸν πεπονθέναι, αὐτοὶ το\nδοκεῖν ὄντες: καὶ καθὼς φρονοῦσιν, καὶ συμβήσεται\nαὐτοῖς, οὖσιν ἀσωμάτοις καὶ δαιμονικοῖς.\nἘγὼ γὰρ καὶ μετὰ τὴν ἀνάστασιν ἐν σαρκὶ\nαὐτὸν οἶδα καὶ πιστεύω ὄντα.\nκαὶ ὅτε πρὸς\nτοὺς περὶ Πέτρον ἦλθεν, ἔφη αὐτοῖς: Λάβετε,\nψηλαφήσατέ με καὶ ἴδετε, ὅτι οὐκ εἰμὶ δαιμόνιον\nἀσώματον. καὶ εὐθὺς αὐτοῦ ἥψαντο καὶ ἐπίστευσαν,\nκραθέντες τῇ σαρκὶ αὐτοῦ καὶ τῷ\nπνεύματι. διὰ τοῦτο καὶ θανάτου κατεφρόνησαν,\nηὑρέθησαν δὲ ὑπὲρ θάνατον.\nμετὰ δὲ τὴν\nἀνάστασιν συνέφαγεν αὐτοῖς καὶ συνέπιεν ὡς\nσαρκικός, καίπερ πνευματικῶς ἡνωμένος τῷ πατρί.\nΤαῦτα δὲ παραινῶ ὑμῖν, ἀγαπητοί, εἰδὼς\nὅτι καὶ ὑμεῖς οὕτως ἔχετε. προφυλάσσω δὲ ὑμᾶς\nἀπὸ τῶν θηρίων τῶν ἀνθρωπομόρφων, οὓς οὐ\nμόνον δεῖ ὑμᾶς μὴ παραδέχεσθαι, ἀλλ̓ εἰ δυνατὸν\nμηδὲ συναντᾶν, μόνον δὲ προσεύχεσθε ὑπὲρ\nαὐτῶν, ἐάν πως μετανοήσωσιν, ὅπερ δύσκολον,\nτούτου δὲ ἔχει ἐξουσίαν Ἰησοῦς Χριστός, τὸ\n\nἀληθινὸν ἡμῶν ζῆν. 2, εἰ γὰρ τὸ δοκεῖν ταῦτα\nἐπράχθη ὑπὸ τοῦ κυρίου ἡμῶν, κἀγὼ τὸ δοκεῖν\nδέδεμαι. τί δὲ καὶ ἑαυτὸν ἔκδοτον δέδωκα τῷ\nθανάτῳ, πρὸς πῦρ, πρὸς μάχαιραν, πρὸς θηρία;\nἀλλ̓ ἐγγὺς μαχαίρας ἐγγὺς θεοῦ, μεταξὺ θηρίων\nμεταξὺ θεοῦ: μόνον ἐν τῷ ὀνόματι Ἰησοῦ Χριστοῦ\nεἰς τὸ συμπαθεῖν αὐτῷ πάντα ὑπομένω, αὐτοῦ με\nἐνδυναμοῦντος τοῦ τελείου ἀνθρώπου.\nὍν τινες ἀγνοοῦντες ἀρνοῦνται, μᾶλλον δὲ\nἠρνήθησαν ὑπ̓ αὐτοῦ, ὄντες συνήγοροι τοῦ θανάτου\nμᾶλλον ἢ τῆς ἀληθείας: οὓς οὐκ ἔπεισαν αἱ\nπροφητεῖαι οὐδὲ ὁ νόμος Μωύσεως, ἀλλ̓ οὐδὲ\nμέχρι νῦν τὸ εὐαγγέλιον, οὐδὲ τὰ ἡμέτερα τῶν κατ̓\nἄνδρα παθήματα.\nκαὶ γὰρ περὶ ἡμῶν τὸ αὐτὸ\nφρονοῦσιν. τί γάρ με ὠφελεῖ τις, εἰ ἐμὲ ἐπαινεῖ,\nτὸν δὲ κύριόν μου βλασφημεῖ, μὴ ὁμολογῶν αὐτὸν\nσαρκοφόρον; ὁ δὲ τοῦτο λέγων τελείως αὐτὸν\nἀπήρνηται, ὢν νεκροφόρος.\nτὰ δὲ ὀνόματα\nαὐτῶν, ὄντα ἄπιστα, οὐκ ἔδοξέν μοι ἐγγράψαι.\nἀλλὰ μηδὲ γένοιτό μοι αὐτῶν μνημονεύειν, μέχρις\nοὗ μετανοήσωσιν εἰς τὸ πάθος, ὅ ἐστιν ἡμῶν ἀνάστασις.\nΜηδεὶς πλανάσθω: καὶ τὰ ἐπουράνια καὶ ἡ\nδόξα τῶν ἀγγέλων καὶ οἱ ἄρχοντες ὁρατοί τε καὶ\nἀόρατοι, ἐὰν μὴ πιστεύσωσιν εἰς τὸ αἷμα Χριστοῦ,\nκἀκείνοις κρίσις ἐστίν: ὁ χωρῶν χωρείτω. τόπος\nμηδένα φυσιούτω: τὸ γὰρ ὅλον ἐστὶν πίστις καὶ\nἀγάπη, ὧν οὐδὲν προκέκριται.\nκαταμάθετε δὲ\nτοὺς ἑτεροδοξοῦντας εἰς τὴν χάριν Ἰησοῦ Χριστοῦ\nτὴν εἰς ἡμᾶς ἐλθοῦσαν, πῶς ἐναντίοι εἰσὶν τῇ\nγνώμῃ τοῦ θεοῦ. περὶ ἀγάπης οὐ μέλει αὐτοῖς,\nοὐ περὶ χήρας, οὐ περὶ ὀρφανοῦ, οὐ περὶ θλιβομένου,\nοὐ περὶ δεδεμένου ἢ λελυμένου, οὐ περὶ\nπεινῶντος ἢ διψῶντος.\nΕὐχαριστίας καὶ πρυσευχῆς ἀπέχονται, διὰ\nτὸ μὴ ὁμολογεῖν τὴν εὐχαριστίαν σάρκα εἶναι τοῦ\nσωτῆρος ἡμῶν Ἰησοῦ Χριστοῦ τὴν ὑπὲρ τῶν\nἁμαρτιῶν ἡμῶν παθοῦσαν, ἣν τῇ χρηστότητι ὁ\nπατὴρ ἤγειρεν. οἱ οὖν ἀντιλέγοντες τῇ δωρεᾷ τοῦ\nθεοῦ συζητοῦντες ἀποθνήσκουσιν: συνέφερεν δε\nαὐτοῖς ἀγαπᾶν, ἵνα καὶ ἀναστῶσιν.\nπρέπον\nἐστὶν ἀπέχεσθαι τῶν τοιούτων καὶ μήτε κατ̓\nἰδίαν περὶ αὐτῶν λαλεῖν μήτε κοινῇ, προσέχειν δὲ\n\nτοῖς προφήταις, ἐξαιρέτως δὲ τῷ εὐαγγελίῳ, ἐν\nᾧ τὸ πάθος ἡμῖν δεδήλωται καὶ ἡ ἀνάστασις\nτετελείωται. τοὺς δὲ μερισμοὺς φεύγετε ὡς ἀρχὴν κακῶν.\nΠάντες τῷ ἐπισκόπῳ ἀκολουθεῖτε, ὡς Ἰησοῦς\nΧριστὸς τῷ πατρί, καὶ τῷ πρεσβυτερίῳ ὡς τοῖς\nἀποστόλοις. τοὺς δὲ διακόνους ἐντρέπεσθε ὡς\nθεοῦ ἐντολήν. μηδεὶς χωρὶς τοῦ ἐπισκόπου τι\nπρασσέτω τῶν ἀνηκόντων εἰς τὴν ἐκκλησίαν.\nἐκείνη βεβαία εὐχαριστία ἡγείσθω, ἡ ὑπὸ ἐπίσκοπον\nοὖσα ἢ ᾧ ἄν αὐτὸς ἐπιτρέψῃ.\nὅπου ἂν\nφανῇ ὁ ἐπίσκοπος, ἐκεῖ τὸ πλῆθος ἤτω, ὥσπερ\nὅπου ἂν ᾖ Ἰησοῦς Χριστός, ἐκεῖ ἡ καθολικὴ\nἐκκλησία. οὐκ ἐξόν ἐστιν χωρὶς τοῦ ἐπισκόπου οὔτε\nβαπτίζειν οὔτε ἀγάπην ποιεῖν: ἀλλ̓ ὃ ἂν ἐκεῖνος\nδοκιμάσῃ, τοῦτο καὶ τῷ θεῷ εὐάρεστον, ἵνα\nἀσφαλὲς ᾖ καὶ βέβαιον πᾶν ὃ πράσσετε.\nΕὔλογόν ἐστιν λοιπὸν ἀνανῆψαι ἡμᾶς, ὡς ἔτι\nκαιρὸν ἔχομεν εἰς θεὸν μετανοεῖν. καλῶς ἔχει,\nθεὸν καὶ ἐπίσκοπον εἰδέναι. ὁ τιμῶν ἐπίσκοπον ὑπὸ\nθεοῦ τετίμηται: ὁ λάθρα ἐπισκόπου τι πράσσων\n\nτῷ διαβόλῳ λατρεύει.\nπάντα οὖν ὑμῖν ἐν\nχάριτι περισσευέτω: ἄξιοι γάρ ἐστε. κατὰ πάντα\nμε ἀνεπαύσατε, καὶ ὑμᾶς Ἰησοῦς Χριστός. ἀπόντα\nμε καὶ πάροντα ἠγαπήσατε. ἀμοιβὴ ὑμῖν ὁ θεός,\nδἰ ὃν πάντα ὑπομένοντες αὐτοῦ τεύξεσθε.\nΦίλωνα καὶ Ῥέον Ἀγαθόπουν, οἳ ἐπηκολούθησάν\nμοι εἰς λόγον θεοῦ, καλῶς ἐποιήσατε\nὑποδεξάμενοι ὡς διακόνους θεοῦ: οἳ καὶ εὐχαριστοῦσιν\nτῷ κυρίῳ ὑπὲρ ὑμῶν, ὅτι αὐτοὺς ἀνεπαύσατε\nκατὰ πάντα τρόπον. οὐδὲν ὑμῖν οὐ μὴ ἀπολεῖται.\nἀντίψυχον ὑμῶν τὸ πνεῦμά μου καὶ τὰ δεσμά\nμου, ἃ οὐχ ὑπερηφανήσατε οὐδὲ ἐπῃσχύνθητε.\nοὐδὲ ὑμᾶς ἐπαισχυνθήσεται ἡ τελεία ἐλπίς,\nἸησοῦς Χριστός.\nἩ προσευχὴ ὑμῶν ἀπῆλθεν ἐπὶ τὴν ἐκκλησίαν\nτὴν ἐν Ἀντιοχείᾳ τῆς Συρίας, ὅθεν δεδεμένος\nθεοπρεπεστάτοις δεσμοῖς πάντας ἀσπάζομαι,\nοὐκ ὢν ἄξιος ἐκεῖθεν εἶναι, ἔσχατος αὐτῶν\nὤν: κατὰ θέλημα δὲ κατηξιώθην, οὐκ ἐκ συνειδότος\nἀλλ̓ ἐκ χάριτος θεοῦ: ἣν εὔχομαι τελείαν μοι\n\nδοθῆναι, ἵνα ἐν τῇ προσευχῇ ὑμῶν θεοῦ ἐπιτύχω.\nἵνα οὖν ὑμῶν τέλειον γένηται τὸ ἔργον καὶ ἐπὶ\nγῆς καὶ ἐν οὐρανῷ, πρέπει εἰς τιμὴν θεοῦ χειροτονῆσαι\nτὴν ἐκκλησίαν ὑμῶν θεοπρεσβεύτην, εἰς τὸ\nγενόμενον ἐν Συρίᾳ συγχαρῆναι αὐτοῖς, ὅτι\nεἰρηνεύουσιν καὶ ἀπέλαβον τὸ ἴδιον μέγεθος καὶ\nἀπεκατεστάθη αὐτοῖς τὸ ἴδιον σωματεῖον.\nἐφάνη μοι οὖν θεοῦ ἄξιον πρᾶγμα, πέμψαι τινὰ\nτῶν ὑμετέρων μετ̓ ἐπιστολῆς, ἵνα συνδοξάσῃ τὴν\nκατὰ θεὸν αὐτοῖς γενομένην εὐδίαν, καὶ ὅτι λιμένος\nἤδη ἐτύγχανον τῇ προσευχῇ ὑμῶν. τέλειοι\nὄντες τέλεια καὶ φρονεῖτε. θέλουσιν γὰρ ὑμῖν\nεὖ πράσσειν θεὸς ἕτοιμος εἰς τὸ παρέχειν.\nἈσπάζεται ὑμᾶς ἡ ἀγάπη τῶν ἀδελφῶν τῶν\nἐν Τρωάδι, ὅθεν καὶ γράφω ὑμῖν διὰ Βούρρου, ὅν\nἀπεστείλατε μετ̓ ἐμοῦ ἅμα Ἐφεσίοις, τοῖς ἀδελφοῖς\nὑμῶν, ὃς κατὰ πάντα με ἀνέπαυσεν. καὶ\nὄφελον πάντες αὐτὸν ἐμιμοῦντο, ὄντα ἐξεμπλάριον\nθεοῦ διακονίας. ἀμείψεται αὐτὸν ἡ χάρις κατὰ\nπάντα.\nἀσπάζομαι τὸν ἀξιόθεον ἐπίσκοπον\nκαὶ θεοπρεπὲς πρεσβυτέριον καὶ τοὺς συνδούλους\nμου διακόνους καὶ τοὺς κατ̓ ἄνδρα καὶ κοινῇ\nπάντας ἐν ὀνόματι Ἰησοῦ Χριστοῦ καὶ τῇ σαρκὶ\n\nαὐτοῦ καὶ τῷ αἵματι, πάθει τε καὶ ἀναστάσει\nσαρκικῇ τε καὶ πνευματικῇ, ἐν ἑνότητι θεοῦ καὶ\nὑμῶν. χάρις ὑμῖν, ἕλεος, εἰρήνη, ὑπομονὴ διὰ παντός.\nἈσπάζομαι τοὺς οἴκους τῶν ἀδελφῶν μου σὺν\nγυναιξὶ καὶ τέκνοις καὶ τὰς παρθένους τὰς λεγομένας\nχήρας. ἔρρωσθέ μοι ἐν δυνάμει πατρός.\nἀσπάζεται ὑμᾶς Φίλων σὺν ἐμοὶ ὤν.\nἀσπάζομαι\nτὸν οἶκον Ταουΐας, ἣν εὔχομαι ἑδρᾶσθαι\nπίστει καὶ ἀγάπῃ σαρκικῇ τε καὶ πνευματικῇ.\nἀσπάζομαι Ἄλκην, τὸ ποθητόν μοι ὄνομα, καὶ\nΔάφνον τὸν ἀσύγκριτον καὶ Εὔτεκνον καὶ πάντας\nκατ̓ ὄνομα. ἔρρωσθε ἐν χάριτι θεοῦ.\nἸγνάτιος, ὁ καὶ Θεοφόρος, Πολυκάρπῳ ἐπισκόπῳ\nἐκκλησίας Σμυρναίων, μᾶλλον ἐπισκοπημένῳ\nὑπὸ θεοῦ πατρὸς καὶ κυρίου Ἰησοῦ\nΧριστοῦ, πλεῖστα χαίρειν.\nἈποδεχόμενός σου τὴν ἐν θεῷ γνώμην ἡδρασμένην\nὡς ἐπὶ πέτραν ἀκίνητον, ὑπερδοξάζω, καταξιωθεὶς\nτοῦ προσώπου σου τοῦ ἀμώμου, οὗ\nὀναίμην ἐν θεῷ.\nπαρακαλῶ σε ἐν χάριτι ᾗ\nἐνδέδυσαι, προσθεῖναι τῷ δρόμῳ σου καὶ πάντας\nπαρακαλεῖν, ἵνα σώζωνται. ἐκδίκει σου τὸν\nτόπον ἐν πάσῃ ἐπιμελείᾳ σαρκικῇ τε καὶ πνευματικῇ.\nτῆς ἑνώσεως φρόντιζε, ἧς οὐδὲν ἄμεινον,\nπάντας βάσταζε, ὡς καὶ σὲ ὁ κύριος: πάντων\nἀνέχου ἐν ἀγάπῃ, ὥσπερ καὶ ποιεῖς.\nπροσευχαῖς\nσχόλαζε ἀδιαλείπτοις: αἰτοῦ σύνεσιν\nπλείονα ἧς ἔχεις: γρηγόρει ἀκοίμητον πνεῦμα\nκεκτημένος. τοῖς κατ̓ ἄνδρα κατὰ ὁμοήθειαν\nθεοῦ λάλει: πάντων τὰς νόσους βάσταζε ὡς\nτέλειος ἀθλητής. ὅπου πλείων κόπος, πολὺ κέρδος.\nΚαλοὺς μαθητὰς ἐὰν φιλῇς, χάρις σοι οὐκ\nἔστιν: μᾶλλον τοὺς λοιμοτέρους ἐν πραότητι\nὑπότασσε. οὐ πᾶν τραῦμα τῇ αὐτῇ ἐμπλάστρῳ\nθεραπεύεται. τοὺς παροξυσμοὺς ἐμβροχαῖς παῦε.\nφρόνιμος γίνου ὡς ὁ ὄφις ἐν ἅπασιν καὶ ἀκέραιος\nεἰς ἀεὶ ὡς ἡ περιστερά. διὰ τοῦτο σαρκικὸς εἶ\nκαὶ πνευματικός, ἵνα τὰ φαινόμενά σου εἰς πρόσωπον\n\nκολακεύῃς: τὰ δὲ ἀόρατα αἴτει ἵνα σοι\nφανερωθῇ, ὅπως μηδενὸς λείπῃ καὶ παντὸς χαρίσματος\nπερισσεύῃς, 3, ὁ καιρὸς ἀπαιτεῖ σε, ὡς\nκυβερνῆται ἀνέμους καὶ ὡς χειμαζόμενος λιμένα,\nεἰς τὸ θεοῦ ἐπιτυχεῖν. νῆφε, ὡς θεοῦ ἀθλητής:\nτὸ θέμα ἀφθαρσία καὶ ζωὴ αἰώνιος, περὶ ἧς καὶ\nσὺ πέπεισαι. κατὰ πάντα σου ἀντίψυχον ἐγὼ\nκαὶ τὰ δεσμά μου, ἃ ἠγάπησας.\nΟἱ δοκοῦντες ἀξιόπιστοι εἶναι καὶ ἑτεροδιδασκαλοῦντες\nμή σε καταπλησσέτωσαν. στῆθι\nἑδραῖος ὡς ἄκμων τυπτόμενος. μεγάλου ἐστιν\nἀθλητοῦ τὸ δέρεσθαι καὶ νικᾶν. μάλιστα δὲ\nἕνεκεν θεοῦ πάντα ὑπομένειν ἡμᾶς δεῖ, ἵνα καὶ\nαὐτὸς ἡμᾶς ὑπομείνῃ.\nπλέον σπουδαῖος γίνου\nοὗ εἶ. τοὺς καιροὺς καταμάνθανε. τὸν ὑπὲρ\nκαιρὸν προσδόκα, τὸν ἄχρονον, τὸν ἀόρατον, τὸν\nδἰ ἡμᾶς ὁρατόν, τὸν ἀψηλάφητον, τὸν ἀπαθῆ, τὸν\nδἰ ἡμᾶς παθητόν, τὸν κατὰ πάντα τρόπον δἰ ἡμᾶς ὑπομείναντα.\nΧῆραι μὴ ἀμελείσθωσαν: μετὰ τὸν κύριον\nσὺ αὐτῶν φροντιστὴς ἔσο. μηδὲν ἄνευ γνώμης\n\nσου γινέσθω μηδὲ σὺ ἄνευ θεοῦ τι πρᾶσσε, ὅπερ\nοὐδὲ πράσσεις: εὐστάθει.\nπυκνότερον συναγωγαὶ\nγινέσθωσαν: ἐξ ὀνόματος πάντας ζήτει.\nδούλους καὶ δούλας μὴ ὑπερηφάνει: ἀλλὰ μηδὲ\nαὐτοὶ φυσιούσθωσαν, ἀλλ̓ εἰς δόξαν θεοῦ πλέον\nδουλευέτωσαν, ἵνα κρείττονος ἐλευθερίας ἀπὸ θεοῦ\nτύχωσιν. μὴ ἐράτωσαν ἀπὸ τοῦ κοινοῦ ἐλευθεροῦσθαι,\nἵνα μὴ δοῦλοι εὑρεθῶσιν ἐπιθυμίας.\n1, Τὰς κακοτεχνίας φεῦγε, μᾶλλον δὲ περὶ\nτούτων ὁμιλίαν ποιοῦ. ταῖς ἀδελφαῖς μου προσλάλει,\nἀγαπᾶν τὸν κύριον καὶ τοῖς συμβίοις\nἀρκεῖσθαι σαρκὶ καὶ πνεύματι. ὁμοίως καὶ τοῖς\nἀδελφοῖς μου παράγγελλε ἐν ὀνόματι Ἰησοῦ\nΧριστοῦ, ἀγαπᾶν τὰς συμβίους ὡς ὁ κύριος τὴν\nἐκκλησίαν.\nεἵ τις δύναται ἐν ἁγνείᾳ μένειν εἰς\nτιμὴν τῆς σαρκὸς τοῦ κυρίου, ἐν ἀκαυχησίᾳ\nμενέτω. ἐὰν καυχήσηται, ἀπώλετο, καὶ ἐὰν\nγνωσθῇ πλέον τοῦ ἐπισκόπου, ἔφθαρται. πρέπει\nδὲ τοῖς γαμοῦσι καὶ ταῖς γαμουμέναις μετὰ γνώμης\nτοῦ ἐπισκόπου τὴν ἕνωσιν ποιεῖσθαι, ἵνα ὁ γάμος\nᾖ κατὰ κύριον καὶ μὴ κατ̓ ἐπιθυμίαν. πάντα εἰς\nτιμὴν θεοῦ γινέσθω.\nΤῷ ἐπισκόπῳ προσέχετε, ἵνα καὶ ὁ θεὸς\nὑμῖν. ἀντίψυχον ἐγὼ τῶν ὑποτασσομένων τῷ\nἐπισκόπῳ, πρεσβυτέροις, διακόνοις: καὶ μετ̓\n\nαὐτῶν μοι τὸ μέρος γένοιτο σχεῖν ἐν θεῷ. συγκοπιᾶτε\nἀλλήλοις, συναθλεῖτε, συντρέχετε, συμπάσχετε,\nσυγκοιμᾶσθε. συνεγείρεσθε ὡς θεοῦ\nοἰκονόμοι καὶ πάρεδροι καὶ ὑπηρέται.\nἀρέσκετε\nᾧ στρατεύεσθε, ἀφ̓ οὖ καὶ τὰ ὀψώνια\nκομίζεσθε: μή τις ὑμῶν δεσέρτωρ εὑρεθῇ. τὸ\nβάπτισμα ὑμῶν μενέτω ὡς ὅπλα, ἡ πίστις ὡς\nπερικεφαλαία, ἡ ἀγάπη ὡς δόρυ. ἡ ὑπομονὴ ὡς\nπανοπλία. τὰ δεπόσιτα ὑμῶν τὰ ἔργα ὑμῶν, ἵνα\nτὰ ἄκκεπτα ὑμῶν ἄξια κομίσησθε. μακροθυμήσατε\nοὖν μετ̓ ἀλλήλων ἐν πραότητι, ὡς ὁ θεὸς\nμεθ̓ ὑμῶν, ὀναίμην ὑμῶν διὰ παντός.\nἘπειδὴ ἡ ἐκκλησία ἡ ἐν Ἀντιοχείᾳ τῆς\nΣυρίας εἰρηνεύει, ὡς ἐδηλώθη μοι, διὰ τὴν προσευχὴν\nὑμῶν, κἀγὼ εὐθυμότερος ἐγενόμην ἐν\nἀμεριμνίᾳ θεοῦ, ἐάνπερ διὰ τοῦ παθεῖν θεοῦ\nἐπιτύχω, εἰς τὸ εὑρεθῆναί με ἐν τῇ ἀναστάσει\nὑμῶν μαθητήν.\nπρέπει, Πολύκαρπε θεομακαριστότατε,\nσυμβούλιον ἀγαγεῖν θεοπρεπέστατον καὶ\nχειροτονῆσαί τινα, ὃν ἀγαπητὸν λίαν ἔχετε καὶ\nἄοκνον, ὃς δυνήσεται θεοδρόμος καλεῖσθαι: τοῦτον\nκαταξιῶσαι, ἵνα πορευθεὶς εἰς Συρίαν δοξάσῃ ὑμῶν\nτὴν ἄοκνον ἀγάπην εἰς δόξαν θεοῦ:\nΧριστιανὸς\n\nἑαυτοῦ ἐξουσίαν οὐκ ἔχει, ἀλλὰ θεῷ σχολάζει.\nτοῦτο τὸ ἔργον θεοῦ ἐστιν καὶ ὑμῶν, ὅταν αὐτὸ\nἀπαρτίσητε. πιστεύω γὰρ τῇ χάριτι, ὅτι ἕτοιμοί\nἐστε εἰς εὐποιΐαν θεῷ ἀνήκουσαν. εἰδὼς ὑμῶν τὸ\nσύντονον τῆς ἀληθείας, δἰ ὀλίγων ὑμᾶς γραμμάτων παρεκάλεσα.\nἘπεὶ πάσαις ταῖς ἐκκλησίαις οὐκ ἠδυνήθην\nγράψαι διὰ τὸ ἐξαίφνης πλεῖν με ἀπὸ Τρωάδος\nεἰς Νεάπολιν, ὡς τὸ θέλημα προστάσσει, γράψεις\nταῖς ἔμπροσθεν ἐκκλησίαις, ὡς θεοῦ γνώμην\nκεκτημένος, εἰς τὸ καὶ αὐτοὺς τὸ αὐτὸ ποιῆσαι,\nʽοἱ μὲν δυνάμενοι πεζοὺς πέμψαι, οἱ δὲ ἐπιστολὰς\nδιὰ τῶν ὑπό σου πεμπομένων. ἵνα δοξασθῆτε\nαἰωνίῳ ἔργῳ.ʼ ὡς ἄξιος ὤν.\nἀσπάζομαι\nπάντας ἐξ ὀνόματος καὶ τὴν τοῦ Ἐπιτρόπου\nσὺν ὅλῳ τῷ οἴκῳ αὐτῆς καὶ τῶν τέκνων. ἀσπάζομαι\nἌτταλον τὸν ἀγαπητόν μου. ἀσπάζομαι\nτὸν μέλλοντα καταξιοῦσθαι τοῦ εἰς Συρίαν\nπορεύεσθαι. ἔσται ἡ χάρις μετ̓ αὐτοῦ διὰ\nπαντὸς καὶ τοῦ πέμποντος αὐτὸν Πολυκάρπου.\nἐρρῶσθαι ὑμᾶς διὰ παντὸς ἐν θεῷ ἡμῶν Ἰησοῦ\nΧριστῷ εὔχομαι, ἐν ᾧ διαμείνητε ἐν ἑνότητι θεοῦ\nκαὶ ἐπισκοπῇ. ἀσπάζομαι Ἄλκην, τὸ ποθητόν\nμοι ὄνομα. ἔρρωσθε ἐν κυρίῳ.\n"};
