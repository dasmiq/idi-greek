var sequence = {"name":"Manetho Astrologus. Apotelesmatica","data":"Πάντοτε μὲν κόσμοιο κατʼ αἰθέρα κοιρανέοντες\nἨέλιος Μήνη τε διηνεκὲς ὦκα φέρονται.\nἄστρα δʼ ἄρʼ ἤλιθα μυρίʼ ἀν’ οὐρανῷ ἐστήρικται\nμαρμαίροντ’ ἐπὶ νυκτί, τὰ μὲν σελάεσσιν ἀφαυροῖς\nαἰθύσσοντʼ, ὥσθʼ ὅσσον ὑπʼ ὄμμασιν αὐγάζεσθαι,\nπολλοὶ δʼ αὖτʼ αἴγλῃσι φαεινόμενοι βλοσυρῇσιν\nἀστέρες, ὡς καὶ φέγγος ἐπὶ χθονὸς ἡμερίοισιν\nφαίνειν, εὖτ’ ἀσέληνον ἔχῃ δρόμον ἀμβροσίη νύξ·\nκαὶ μὴν δὴ τάδε πάντα διʼ αἰθέρος αἰὲν ἄρηρεν\nἀπλανέʼ ἐν χώρῃ, τῇ δὴ τὰ πρῶτα δέδασται,\nἐλκόμεν ἀντολίηθεν ἐφʼ ἑσπερίην δύσιν αἰεί,\nπαῦῤ ὑπὸ δεικήλων τεράτων τετυπωμένα μορφαῖς,\nαὕτως δὲ πλέονα σποράδην πεφορημένʼ ὕπερθεν.\nπέντε δʼ ἄῤ ἀστέρες οἶοι ἀγαυότατοι διὰ κύκλου\nΖωδιακοῦ πλάζονται ἀμειβόμενοι κατὰ κόσμον\nκαὶ δείκηλʼ, οὓς φῦλα βροτῶν ὀνόμηναν ἀλήτας,\nτῶν μὲν δὴ μετόπισθε φίλῃ μεμνήσομʼ ἀοιδῇ.\nΜακρὸς δʼ αὖ διὰ μέσου ἐλήλαται οὐρανοῦ ἄξων,\nἀστεμφὴς, ὅσσοισιν ὁρωμένῳ ἀπροτίοπτος,\nὅς περὶ πᾶν γαίης τε καὶ ἀτρυγέτου διὰ πόντου\nὦκα διηνεκέως δινεύμενος οὐκ ἀπολήγει.\nΤοῦ δὲ δύω πόλοι εἰσὶ καταντιπέρην ἀσάλευτοι,\nὃς μὲν ἐπὶ κρυεροῦ Βορέω πνοιῇσιν ἀρηρὼς\nκαὶ κεφαλῆς ἀγχοῦ βαιῆς κυνοσουρίδος Ἄρκτου,\nἄλλος δʼ ἐν διερῷ Νότῳ ἵσταται· ἀλλʼ ὃ μὲν ὑψοῦ\nκεῖται ὑπερχθόνιος, Νότιος δʼ ἀίδηλος ὑπ’ αἶαν.\nΚύκλοι δʼ οὖ πολλοὶ καὶ ἀπείριτοι οὐρανοῦ εἴσω\nδινεῦνται, τοὺς αὐτὸς ἀεὶ σφαίρης στροφάλιγγι\nτεύχει ἑλισσομένων ἄστρων κατʼ ἀπείριτον οἶμον.\nτῶν δέ τε πάντων εἰσὶ πανέξοχοι ἐννέα κύκλοι,\nδοιοὶ μὲν προτίοπτοι ἰδʼ ὀφθαλμοῖσιν ὁρητοί,\nοἱ δʼ ἄλλοι μήτι μερόπων πραπίσιν τε νοητοί.\nἑπτʼ ἀιδεῖς μὲν ἔασιν ἰδʼ ἐν φρεσὶ μοῦνον ὁρητοί,\nἀλλήλοις δὲ παραβλήδην στρωφώμενοι αἰεί·\nὃς μὲν γὰρ πρῶτος\nπόλου δινεύμενος ὑψοῦ,\nὅντε Βόρ ειον φῶτες ἐπίκλησιν καλέουσιν·\nτὸν δὲ μέτα τροπικὸς θ έρεος πυριλαμπέος ὥρης\nγίνεται·\nτείνονται μεσάτοιο, διʼ οὗ θοὸν ἅρμα τιταίνων\nἴσην Ἠέλιος τεύχει νύκτʼ ἄμβροτον ἠοῖ·\nτῷ δʼ ἔπι χειμ ἐρίοιο τροπῆς κύκλος ἐστήρικται·\nἑξείης δʼ ἐπὶ τῷ Νότιος πέλει, οὗ ῥά τε βαιὴν\nφράζεο μοῖραν ὕπερθε,τὸ γὰρ πλέον ἔσθʼ ὑπὸ γαῖαν\nτοὺς δὲ μέσους τέμνουσι δύω κύκλοι ἄξονος αὐτοῦ\nἄκρης ἀρχόμενοι κορυφῆς· αὐτοί γε μὲν ἄμφω\nἀλλήλους ἄχρις Νοτίου τέμνουσι πόλοιο,\nὃς μὲν ἐνὶ θνητοῖσι καλούμενος ὀρθὸν Ὁρίζων,\nὃς δὲ Μεσημβρινὸς ὑψοῦ ἄκρης κυρτούμενος αἴθρης.\nἀμφότεροι δʼ ἄρα τοίγε πόλων ἔντοσθεν ἐόντες\nἐντὸς ἐέργουσιν δίνην περικείμενοι ἄστρων.\nοἵδε μὲν ἐν πραπίδεσσιν ἀριφραδέες τελέθουσιν\nγνώσασθαι κύκλοι. τοὺς δʼαὐθʼ ἑτέρους καὶ ὑπʼὅσσοις\nδερκόμεθʼ, εὖτ’ ἂν γαῖαν ἐπιτρέχῃ ἀμβροσίη νύξ,\nτὸν μὲν ἴσον χροιῇ λευκῷ φαίνοντα γάλακτι,\nτὸν δʼ ὑπὸ δεικήλοισι δυώδεκα παμφαίνοντα\nΖω δισκόν· λοξοὶ δʼ ἐπαμοιβαδὶς ἐζώσαντο\nοὐρανὸν ἀμφότεροι δίχα τέμνοντές σφεας αὐτούς.\nἑπτὰ δʼἄρ’, ὥσπερ πρόσθεν ἀείσαμεν,εἰσὶν ἄιστοι\nκαὶ μοῦνον πυκινῇσιν ἐνὶ φρεσὶν ἑστηῶτες,\nοὕνεκεν οὐ ζώων μορφαῖς ὁλκοῖς τε φαεινοῖς\nοὐδὲ μὲν οὐ χροιῇσι διάκριτοι εἰσορόωνται,\nἀλλʼ αὕτως δίνῃσιν ὀιόμεθά σφεας ἄστρων\nκυκλοῦσθαι, τάπερ αὐτὸς ἀτειρὴς αἰὲν ἀγινεῖ\nοὐρανὸς ἐν στροφάλιγγι περὶ χθόνα δῖαν ἐλίσσων.\nἦ γὰρ δὴ τὸν μέν τε Βορήιον ἀστέρεςἌρκτου\nμείζονος, ἣν Ἑλίκην ἐλάται νηῶν ὀνόμηναν,\nἀμφιχαράσσονται ῥοίζῳ στρωφώμενοι αἰεί,\nοἵτε οἱ ἀκροτάτοισι φαείνονται περὶ ποσσίν·\nἄντυξ δʼ οὖ κύκλοιο μέσην διὰ χεῖρα Βοώτου\nτέμνει ὑπʼ ἀγκῶνος σκαιοῦ, κεφαλῆς τε Δράκοντος\nἀκροτάτης ψαύει, στέρνον θʼ ὕπο Κηφέος εἶσιν\nκαὶ κλεινῆς ἀλόχοιο παραὶ ποσὶ Κασσιεπείης.\nκύκλος δʼ, ὅστε τρέπει θ έρεος πυριλαμπέος ὥρην,\nἀστέρι δινεύοντι περιγράφεται κατʼ Ὄλυμπον\nΚαρκίνου ὀγδοάτης μοίρης ἔπι παμφαίνοντι·\nκεῖται δὲ τμήγων μέσσον διὰ Καρκίνον αὐτόν,\nξανθήν τʼ αὐχενίην χαίτην χαροποῖο Λέοντος,\nσπεῖράν τε πρώτην Ὄφιος, βριαροῦ τʼ Ὀφιούχου\nὤμους, Ὄρνιθός τε δέρην τανυσιπτερύγοιο,\nκαὶ πόδας Ἱππείους, χειρός τʼ ἀγκῶνα βορείου\nἈνδρομέδης, καρπόν τε χερὸς λαιὴν δέ τε κνήμην\nΠερσέος, ὑστάτιόν τε ποδὸς θέναρ Ἡνιόχοιο,\nκαὶ βριαρῶν Διδύμων δύο σὺν χείρεσσι κάρηνα.\nαὐτὰρ ἰσημ ἐρινόν τις ἑῷ φράσσαιτʼ ἐνὶ θυμῷ\nἀστέρος ἐκ μεσάτοιο χαρασσόμενον Κριοῖο,\nκεῖθεν δʼ αὖ παραμειβόμενον Ταύρου πόδας ἄκρους,\nκαὶ καλὴν ζώνην θηροκτόνου Ὠρίωνος,\nὝδρης θʼ ὁλκὸν ἀπειρεσίης, Κρητῆρά τε μέσσον,\nἐξῆς δʼ ἀκροτάτου στολμοῦ ψαύοντ’ ἐρατεινῆς\nΠαρθένου, ἰοβόλου τε διὲκ χηλῆς περόωντα\nΣκορπίου, ἰγνύας τε διακρίνοντʼ Ὀφιούχου,\nκαὶ χαίτης ἄκρης ἐπαφώμενον ὠκέος Ἵππου,\nμέσσον τʼ ἀμφοτέροισιν ἐν Ἰχθύσι δινεύοντα.\nχειμερίου δὲ τροπῆς κύκλον θοοῦ Αἰγοκερῆος\nσκέπτεο πὰρ μέσσοιο διεκπερόωντʼ ἐπὶ γοῦνα\nἀμφότερ Ὑδροχόου, καὶ Κήτεος εἰναλίοιο\nοὐρήν, ἠδὲ Λαγωοῦ ἀπὸ στέρνων ἐπὶ μέσσα\nνισσόμενον, πρώτους τε πόδας Κυνός, ἠδὲ καὶ Ἀργοῦς\nποντοπόρου τέμνοντα διʼ αἰθέρος ἄκρα κόρυμβα,\nΚενταύρου τʼ ὤμους νοτίους, κέντρον τʼ ὀλοοῖο\nΣκορπίου, ἠδὲ βιὸν στέρνων μέτα Τξευτῆρος.\nτὸν δʼ ἄρα δὴ νότιον, μεθʼ ὃν οὐκέτι φέγγος ὁρᾶται\nἄστρων ἀνθρώποις, οἳ δὴ χθόνα τήνδε νέμονται,\nὁπλῇσιν Κένταυρος ὑπὸ σφετέρῃσι χαράσσει,\nπηδάλιόν τε νεός, τὴν ἀκροτάτῃσι τεμοῦσα\nΠηλίου ἐν κορυφαῖς Παλλὰς θέτʼ ἀν ἀστράσιν Ἀργώ.\nοἱ δὲ δύω, τοίπερ τε πόλῳ διαπειραίνονται,\nἀστεμφεῖς ἑστᾶσι καὶ ἀκλινέες περὶ κόσμον,\nπάντων δεικήλων αἰεὶ ἐπαφώμενοι ὁλκοῦ·\nὃς μὲν γάρ θʼὑψοῦ θοοῦ οὐρανοῦ ἐστήρικται\nἠῴην οἶμον καὶ δείελον Ἠελίοιο\nκρίνων καὶ θνητοῖσιν ἄγῶν βαιὴν λύσιν ἔργων·\nὃς δὲ περιστρέφεται πύματον πόντον τε καὶ αἶαν\nφαίνων ἀντολίας, δύσιάς θʼ ὑπὸ βένθεσι κεύθων,\nὅς ῥά θʼ Ὁρίζων κύκλος ὑπ’ ἀνθρώπωνπεφάτισται,\nοὕνεκα μηκίστην ὄσσων ἐπιτέμνει ὀπωπήν.\nὁλκὸς δʼ αὖτε Γαλαξίεω βαιῇ μὲν ὁρᾶται\nλαμπετόων μοίρῃ, τὸ δέ οἱ πλέον ἐστὶν ἀμαυρόν·\nγυροῦται δʼ ὑψοῦ μὲν ἐπὶ πνοιαῖς Βορέαο\nἐν θρόνῳ ἑζομένης γούνων ἄχρι Κασσιεπείης,\nπὰρ κεφαλὴν Κηφῆος· ὁ δʼ Ὄρνιθος πτερὰ τέμνει,\nΑἰητοῦ τε μέσον, καὶ Τόξων ἄγχι κορώνης\nἀκρότατον νεῦρον, θηρὸς φονίοιό τε κέντρον,\nἠδὲ Θυτήριον ἄκρον ἰδ’ ὁπλὰς Κενταύροιο\nτέσσαρας· ἐκ δʼ ἄρα κεῖθεν ἀνέρχεται ἐκ Βορέαο\nἄψορρος διὰ Νηὸς ἀμειβόμενος κατὰ πρύμνην,\nκαὶ κνήμας Διδύμων, κορυφῆς θʼ ὕπερ Ὠρίωνος,\nκαὶ γόναθʼ Ἡνιόχου, γουνός τʼ ἔπι γοργοφόνοιο\nδεξιτεροῦ Περσῆος, ὃ δὴ τέταθʼ ὥστε θέοντος.\nΖω δισκὸς δʼ, ὅσπερ τε κατʼ οὐρανὸν ἔπλετο πάντων\nεὐτροχάλων κύκλων μάλʼ ἀγαυότατος καὶ ὁρητός,\nδώδεχ’ ὑπ εἰδώλοισι κεκασμένος εἶσι διʼ αἴθρης·\nἀμφὶ δʼ ἄρ αὐτὸν κεῖται ὑπʼ ἀστράσι παμφαίνοντα\nΚριὸς καὶ Ταῦρος, Δίδυμοι δʼ ἐπὶ τῷδε, μετ’ αὐτοὺς\nΚαρκίνος ἠδὲ Λέων, στάχυάς τʼ ἐν χερσὶ φέρουσα\nΠαρθένος ἀνθρώπων γενεὴν ποθέουσα παλαιῶν,\nΧηλαί θʼ, ἃς καὶ δὴ μετεφήμισαν ἀνέρες ἱροὶ\nκαὶ Ζυγὸν ἐκλήισσαν, ἐπεὶτετάνυνθʼ ἑκάτερθεν\nοἷαί περ πλάστιγγες ἐπὶ ζυγοῦ ἑλκομένοιο,\nΣκορπίος ἐστὶ δʼ ἔπειτα, βίη τʼ ἔπι Τξευτῆρος,\nκαὶ δὲ καὶ Αἰγόκερως, μεθʼ ὃν Ὑδροχόος τε καὶ χθῦς.—\nΟἴκοις μὲν δὴ πάντες ἑοῖς παρεόντες ἄριστοι\nἀστέρες ἐν γενέθλῃ, ἐπεὶ ἐσθλοδόται μὲν ἀρείω\nκαὶ πλέον’ ἐσθλὰ διδοῦσι, κακοὶ δέ τε μείονα λυγρά.\nτῷ μάλα χρὴ σκέπτεσθʼ, ὁπόσοι σφετέροισι δόμοισιν\nἠὲ καὶ εἰν ὁρίοισιν ἑοῖς βεβαῶτες ὁρῶνται·\nεἰ μὲν γὰρ πλέονες, πολὺ φέρτερον, εἰ δέ τε παῦροι,\nμειότερον κῦδος βιότῳ καὶ πρῆξιν ὄπασσαν.\nἈλλὰ καὶ ἀλλήλων ὅσ ἀμειβόμενοι κλυτοφεγγεῖς\nοἴκοις ἐκτελέουσι, μάλα χρειὼ καταλέξαι.\nΦαίνων μέν τε Διὸς ζώοις μεγακύδεος ἄνδρας\nτεύχει, καὶ βασιλεῦσιν ἰδʼ αὖθ’ ἑτάροισιν ἀνάκτων\nἐς φιλίην ζεύγνυσι, καὶ αὐτοὺς πολλάκι δασμῶν\nπρήκτορας ἐξανέφηνεν ἐυπρήσσοντας ἄναξιν,\nχρήματά τʼ ἐν χερσὶν δῶκεν βασιλήια νωμᾶν·\nπολλάκι δʼ ἀλλοτρίων τέκνων πατέρας καλέεσθαι\nδῶκεν, ἢ ἐκθεμένοις παῖδας σφετέρους πάλι δῶκεν.\nΖεὺς δὲ Κρόνοιο τόποις παρεὼν βίοτον μὲν ὀπάζει\nεὐκτεάνους τε τίθησιν, ἀτὰρ πολυγηθέος ὄλβου\nφειδωλούς, μηδ’ ὅσσον ἑῶν κτεάνων ὀρέγοντας,\nἠπεδανὸν στέρνοισι νόον καὶ ἄναλκιν ἔχοντας,\nἀμφὶ ἕθεν πολὺ μεῖον ἢ ὧν πέλας ὦσι φρονοῦντας,\nἐν δʼ ἔργοις πρήξει θʼ ἑτέροις ὑποπεπτηῶτας·\nὅσσα δέ τʼ ἐκτελέουσιν, ἀποκρύπτει κλέος ἐσθλὸν\nπολλάκις ἀλλοτρίων, | οἳ καί σφισιν αἴσχεʼ ἔδωκαν.\nἐν δʼ Ἄρεως ὁρίοισιν ἢ ἐν ζώοισι βεβηκὼς\nΦαίνων νωχελέας τε καὶ ἀδρανέας μάλα ῥέζει,\nδειλοὺς πανταρβεῖς τε, φρεσὶν καταπεπτηῶτας,\nαὐχμηρούς, ἐὸν ἦτορ ἀεὶ βλάπτοντας ἀνίαις.\nἀλλʼ Ἄρης οἴκοισι Κρόνου πολιοῖο βεβηκὼς\nπανθαρσεῖς τεύχει καὶ πρήξεσι τολμήεντας,\nπρὸς δʼ ἔτι θαρσαλέους τε καὶ εὐτόλμους καὶ ἀτρέστους,\nπρῆξιν παντοίην τε καὶ ἔργα τελοῦντας ἀμόχθως,\nοἷσί τʼ ἐφορμήσωσιν ἀεὶ τέκμωρ ἐπάγοντας·\nφθείρει δὲ κλῆρον πατρώιον, ἠδὲ συναίμους\nπρεσβυτέρους πάντας κρυερῷζόφῳ ἀμφικαλύπτει.\nἈφρογενοῦς δὲ Κρόνος παρεών οἴκοις τάδε ποιεῖ·\nπρεσβυτέραις ζεύγνυσιν ἰδὲ δμωῇσιν ἀκιδναῖς,\nἢ ξυνὴν δήμοισι κύπριν μισθοῦ παρεχούσαις·\nπρὸς δʼ ἔτι δυσγαμίην καὶ δυστεκνίην μάλʼ ὀπάζει,\nστείραις ἠδʼ ἀτόκοισι συνάπτων δυσκλέα λέκτρα·\nδηθάκι καὶ χείρεσσιν ἑαῖς ἀλόχους ἐδάιξαν\nζήλῳ ἀλαστήσαντες ἐπʼ αἴσχεσιν, οἷς τελέουσιν.\nἈφρογενὴς δὲ Κρόνοιο δόμοις λεχέων ὀλετῆρας\nἀλλοτρίων ἔρρεξε, καὶ ἀσπέρμους θέτο τέκνων,\nοὐ μάλα κηδομένους μάχλου ἕνεκεν φιλότητος\nοὔτε φίλων σφετέρων, οὐδʼ οὖ πατέρων ἀλέγοντας·\nἢ γὰρ δὴ κεδνῶν ἑτάρων γάμον αἰσχύνουσιν,\nἢ καὶ μητρυιῇσιν ἑαῖς ἢ παλλακίδεσσιν\nσφωιτέρου γενετῆρος ὁμὸν λέχος εἰσανέβησαν.\nἐν δʼ ἄρα χρυσοφαοῦς Ἑρμοῦ ζώοισι βεβηκὼς\nΦαίνων ὀξείας μερόπων ἤμβλυνεν ἀκουάς,\nἢ λαλιῆς ἤμερσε φίλης καὶ γλῶσσαν ἔδησεν,\nδεινοὺς δʼ ἐν πραπίδεσσι καὶ οὐλοὰ μητιόωντας\nκρυπταδίως τεύχει, σφέτερον νόον οὔτινι θνητῶν\nφαίνοντας, δακετῶν φονιώτερον ἰὸν ἔχοντας,\nκαὶ δὲ καὶ ἀρρήτων μύστας τελετῶν, μακάρων τε\nὄργια γιγνώσκοντας, ὅσ’ ἐν βίβλοις ἐχαράχθη\nκρυπταῖς, ἃς οὐ πᾶσι βροτοῖς θέμις ἐν φρεσὶν ἴδμεν\nταύτης δʼ οὐκ ἂν ὄναιντοδαημοσύνης· τάδε γάρσφιν\nἀντʼ ἀγαθῶν καὶ λυγρὰ καὶ ἀντία γίνεται αἰεί.\nταῦτα δὲ καὶ Στίλβων ῥέζει Κρόνου ἐν μεγάροισιν·\nἀλλʼ ἄρα τοῖς ἦδος πέλεται σφετέρων ἀπὸ μόχθων·\nτεύχει δʼ οὐ μοῦνον βίβλων ἐπιίστορας ἱρῶν,\nπαννυχίδων τελετῶν θʼ ἡγήτορας, ἀλλὰ καὶ ἐσθλούς\nμάντιας, ἀστρονόμους καὶ ὁνειροπόλους, προπάροιθεν\nἑζομένους θυσιῶν, μακάρων ἄπο θέqφατα θνητοῖς\nφαίνοντας, πτηνῶν τε ποτῆς ἄπο θεσπίζοντας,\nπρήξεσι δʼ ἐν βιότου ἑτέροις ὑποπεπτηῶτας.\nὅσσοις δʼ οὖ Φαέθων Ἄρεως οἴκοισι βέβηκεν,\nτρισμάκαρες στρατιῶν ἡγήτορες, ἔν τε βροτοῖσιν\nτιόμενοι πολίων ἡγήτορες ἢ βασιλῆες.\nὣς δʼ αὔτως καὶ Θοῦρος ἐπὴν Δί ὸς ἐς δόμον ἔλθῃ,\nδωρεῖται κῦδος καὶ ἀπειρέσιον κράτος ἀνδρῶν·\nτεύχει καὶ νηῶν ἡδʼ ἱππήων πρυλέων τε\nἡγεμόνας βασιλεῦσιν ἀρηρότας, οἳ κατὰ μῶλον\nἀνθρώπους κτείνοντας ἑῇ ὀπὶ καὶ μεμαῶτας\nεὖ δεδάασιν·\nεἰ δʼ ἄρα μὴ κέντρῳ πέλεται μηδʼ ἐς τόσον εἴη\nὕψος, ἀειρόμενοι πάντων σφετέρων ὕπερ αὐτοὶ\nτάττονται, κἢν δμῶες ἀεικέλιοι τελέθωσιν.\nἐν δʼ ἄρα Κυπρογενοῦς ζώοις Ζεὺς ὄλβον ὀπάζει\nπαντοῖον, κτεάνων τε δόμους πίμπλησι βροτοῖσιν,\nαὐτοὺς δʼ αὖθʼ ἑτάρους ἢ καὶ συνέδρους βασιλήων\nθηητοὺς λαοῖσι καὶ ἐν πολίεσσιν ἀγητοὺς\nτεύχει, καὶ μακάρων ἱερεῖς σηκῶν τε προέδρους,\nτιμαῖς κυδαλίμους ἡδʼ ἐξαίτοις γεράεσσιν,\nπρήξιος ἐκ πάσης συναθροίζοντας πολὺν ὄλβον,\nδήμου θʼ ἡγητῆρας, οἳ εὖ χείλεσσιν ἑοῖσιν\nφθέγγοντʼ εἰν ἱεροῖσιν ἀκουόμενοι ὑπὸ λαῶν,\nζευγνυμένουςτʼἀνδρῶν μεγάλων φιλότητι γυναικῶν,\nὧν ἄπο κυδήεντες ἰδʼ ὄλβιοι ἐξεγένοντο.\nκαὶ Κυθέρη Διὸς οἴκῳ ἢ εἰν ὁρίοισι φανεῖσα\nεὐκλέας ἐν πολίεσσι καὶ ἐν δήμοισι τίθησιν·\nκοσμεῖ καὶ μίτρῃσι πέπλοισί τε πορφυρέοισιν,\nστέμμασί τε χρυσοῦ, τοὺς δʼ οὖ γεράεσσʼ ἐρατοῖσιν·\nἠδὲ γάμους δῶκεν φιλίους, καὶ λέκτρα γυναικῶν\nὤπασεν εὐθαλάμων, λέκτροις δέ τε δῶκε γυναικῶν\nεὐόλβων ἐν ἑῇσιν ἔμεν πολίεσσιν ἀρίστοις,\nκτήματά θʼ ἕξουσιν κλεινὸν βίοτόν τε καὶ οἴκους·\nπροσφιλέας δʼ ἔρδει καὶ τιμήεντας ἅπασιν,\nπειθοῖ καὶ χαρίτεσσιτετιμένον ἦτορ ἔχοντας·\nἠὲ καὶ ἄνδρας ἔτευξε γυναικείοισιν ἐπ᾿ ἔργοις,\nἐξ ὧν χρήματα πολλὰ καὶ εὐφροσύνην πόρεν ἐσθλήν\nδηθάκι δʼ οὖθ’ ὑποτάσσει ὑπʼ ἀσχολίῃσι τυράννων\nἢ μεγάλων ἀνδρῶν, οἷσι κράτος ἶσον ἄναξιν.\nΖεὺς δʼ ἄρʼ ἐν Ἑρμείαο τόποις πολύολβον ἔθηκεν,\nεὐκλέʼ ἐπιφροσύνης ἕνεκεν, βασιλήιον ὄλβον\nνωμῶντʼ ἐν χείρεσσι, καὶ ἐκ πολίων ἐθνέων τε\nχρήματα καὶ δασμούς συναγειρόμενον βασιλεῦσιν,\nἐν δʼ ἔργων πρήξει μέγʼ ὑπείροχον, ἐν δʼ ἄρα τοῖσιν\nκεκλόμενον, μέγα δʼ αὖτε νόῳ φρονέοντα, καὶ ἐσθλὴν\nκτῆσιν ἀπʼ ἀσχολίης βιότου φορέοντα πτρὸς οἴκους.\nἔμπαλι δʼ Ἑρμείης δόμῳ εὐφεγγοῦς Φαέθοντος\nπαιδείης πραπίδεσσι σοφῆς παιδεύματʼ ἔχοντας,\nπαίδων θʼ ἡγητῆρας ἢ αὐτῶν θῆκεν ἀνάκτων,\nἢ δίφρῳ ἑζομένους, ὅθι τʼ ἀργύρου ἐστὶν ἀμοιβή,\nἠὲ νόμων θεσμῶν τʼ ἐπιίστορας, ὧν ἕνε αἰεὶ\nπειθὼ ὁμῶς κῦδός τε κατὰ πτόλιας μέγʼ ἔχουσιν,\nῥητῆρας μύθων τε καὶ εἰν ἀγορῇσιν ἀρίστους\nνείκεα τʼ ἰθύνειν καὶ τειρομένοισιν ἀρήγειν,\nἔν τε δικασπολίῃσιν ἐριδμαίνοντας ἔπεσσιν,\nὧν ἄπο πλοῦτον ἀπειρέσιον καὶ χρήματʼ ἄγειραν·\nἄλλοι δʼ αὖτε πέλονται ἀπαγγελέες βασιλήων,\nπίστιν τʼ ἀμφὶ δίκῃσι θεμιστοπόλων ἀπʼ ἀνάκτων\nἴσχουσιν, κείνοις σφετέρῳ νόῳ ἰθύνοντες.\nἐν δʼ ἄρα τοι Παφίης Ἄρης οἴκοισι βεβηκὼς\nἀλλοτρίων λεχέων κρυπτοὺς λυμάντορας ἔρδει,\nδώροις ἡδὲ δόλοισιν ὀπιπεύοντας ἑταίρων\nεὐνέτιδας πηῶν τε, καὶ αἴσχεα μακρὰ τελοῦντας·\nἀλλʼ ἄρα κἀκείνων βιότοις ὀλέθρους ἐπάγουσιν,\nκαὶ ἑὰς κεδνὰς ἀλόχους ὀλέκουσι χέρεσσιν,\nδύσγαμα νυμφεύοντες ἀπʼ ἀλλοτρίων ὑμεναίων.\nζώοις δʼ οὖ Πυρόεντος ἐπεμβεβαυῖα Κυθήρη\nδυσγαμίην τεύχει τε καὶ ἐκ λεχέων μάλʼ ἀνίας·\nἢ γὰρ ἄγοντʼ ἀλόχους, ὧν ἄργυρον ὦνον ἔδωκαν,\nδμωίδας, αἵτʼ αὐτούς μάχλοις ἔργοισιν ἔπεισαν,\nἠὲ πολυμνήστῃσι συνευνῶσιν φιλότητας\nαἰεὶ κλεπτομέναις, ὧν εἵνεκα δηριόωσιν·\nοὐ γὰρ ταὶ τίουσʼ οὐδʼ αὖ φιλέουσι συνεύνους·\nτῷ δὴ καὶ κρίσιας καὶ νείκεα πολλάκις ἔσχον\nσύν σφετέραις ἀλόχοισι, καὶ ἀλλήλους ἀθέριξαν\nκαὶ αὐτῶν εἵνεκα δηθὰ\nἐν συνοχῇσι γένοντο καὶ ἀπλήτοις ἀχέεσσιν,\nἠδὲ γυναικείης κεφαλῆς χάριν εἰργμὸν ἔνεικαν·\nἢν δὲ γυναικὸς ἔῃ γενέθλη, μάλʼ ἀγήνορα τεύχει\nκαὶ γαῦρον, βουλῇσιν ἑαῖς πίσυνον καὶ ἄκαμπτον,\nτάς τʼ ἄλλας ἄνδρεσσιν ἴσας κάμνουσαν ἀνίας·\nπάγχυ δʼ ἄρʼ ἐς φιλότητα δύην, τοκετῶν ἐποχήν τε\nὀτλήσει, καὶ δηθὰ λυγρῇ περὶ γαστρὶ μογήσει,\nἤτοι πρὶν γονίμης ὥρης βρέφεʼ ὠμοτοκοῦσα,\nἠὲ νεκρῶν ἐν γαστρὶ μέλη τέμνουσʼ ἄπο τέκνων.\nναὶ μὴν καὶ Πυρόεις οἴκοις θοοῦ Ἐρμάωνος\nοὐλοὰ μηδομένους στέρνων ἔντοσθεν ἔθηκεν,\nἄγριά τʼ ἐν πραπίσιν βουλεύματα ποικίλλοντας,\nπρὸς δὲ κακοφροσύνῃσιν ἀεὶ μερόπεσσι συνόντας,\nὡς δὴ καί τʼ ἄλλοις ὑποφήτορας ἔμμεν ἀνιῶν·\nκαὶ δὲ δικορραφίης δεδαηκότες εἰν ἀγορῇσιν\nκαὶ κρίσιας θαμινὰς καὶ νείκεα πυκνὰ ἑκόντες\nἴσχουσιν, φήμη δὲ κακὴ περιδέδρομεν αὐτοὺς\nκαί τε δικῶν μέγα πλῆθος, ὅ δὴ μάλʼ ἀχρήμονας ἔρδει·\nπολλοὶ καὶ παίδων τῶνδʼ ἡγητῆρες ἔασιν·\nπρὸς δʼ ἔτι καὶ ψεύστας, ἀθέους, ἀθεμίστια ἔργα\nμηδομένους, κλῶπας, ληίστορας, ἀνδροφονῆας,\nὅρκων οὐδʼ ὅσσον τι νόῳ κρυερῷ ἀλέγοντας.\nταῦτα δὲ καὶ Στίλβων Ἄρεως ἐν δώμασιν ἔρδει,\nπλαστογράφους τεύχων, λυμάντορας, ἠπεροπευτάς,\nἀλλοτρίου πλούτοιο λιλαιομένους κτεάνων τε·\nπολλάκι καὶ κτεάνων πίστεις, ὧνπέρ τις ἔδωκεν\nλάθρῃ παρθέμενος, κακομητίῃ ἠρνήσαντο,\nπολλάκι\nχρήματα παῦρα διδοῦσιν, ἃ πολλῶν χρεῖος ἐτύχθη·\nπρὸς δʼ ἔτι φαρμακίης ὀλοῆς ἐπιίστορας ἔρδει·\nὧν ἕνεκεν πάντων καὶ ὑπʼ ἴδρισιν ἶφι μάχεσθαι\nλάσθαις κερτομίαις τε κατὰ πτόλιας σοβέονται.\nἐν δʼ Ἑρμοῦ ζώοισι φιλομμειδὴς Ἀφροδίτη\nθῆκε προϊσταμένους μεγάλων βιότοιο γυναικῶν,\nκείνων δʼ εἵνεκα δηθὰ κρίσεις καὶ νείκεʼ ἔχοντας,\nοἷς ἔπι κῦδος ἔθηκεν ἔδ’ εὐκλέα πολλάκι νίκην·\nοἱ δὲ θεῆς ἱεροῖο προφήτορες εὐκτεάνοιο\nγίνονται, τιμὰς ἰδʼ ἀπʼ αὐτοῦ πλοῦτον ἔχοντες·\nτεύχει δʼ ἐν τούτοισι τόποις καλὴ Κυθέρεια\nαἰόλʼ ὑπὸ χροιῇ ποικίλματα δαιδάλλοντας\nπαντοίοις ζώοισιν ἐοικότα, τοὺς μὲν ἐφʼ ἰστῶν\nκερκίσιν ἠδὲ χερῶν τεχνήμασιν ἀμφί τε πέπλοις,\nτοὺς δὲ καὶ ἐν γραφίοις μελιηδέος ἄνθεσι κηροῦ\nδεικνύντας πάντων μορφὰς θηρῶν τε καὶ ἀνδρῶν,\nἄλλους δʼ ἐν πετάλοις στεφανώματα ποικίλλοντας,\nοὓς δὲ καὶ ἀνθοβάφους ἀλίων ἄπο θήκατο κόχλων,\nεὐόδμων τε μύρων τεῦξεν τεχνήτορας ἄνδρας.\nἙρμῆς δʼ αὖτʼ οἴκοισι φανεὶς καλῆς Κυθερείης\nπροσφιλέας θῆκεν καὶ τιομένους μάλα πᾶσιν,\nμορφῇ θʼ ἱμερόεντας ἰδʼ αἱμύλα κωτίλλοντας,\nπαντοίης μούσης τʼ ἐπιίστορας· ἢ γὰρ ἀοιδούς\nεὐκλέας, ἢ κιθάρης ὑποφήτορας ἐξετέλεσσεν,\nἠὲ μελῶν μολπῆς εὐρύθμου τεύκτορας ἄνδρας,\nἠὲ πολυτρήτοις λιγέως μέλποντας ἐν αὐλοῖς·\nἄλλους ὀρχηθμοῦ βητάρμονας ἴδριας ἔρδει·\nπαιδευτὰς δʼ ἄλλων τοίων ἔργων ἀνέφηνεν,\nἐξ ὧν ὄλβον ἐυκτέανον κῦδός τʼ ἐνὶ δήμοις\nἄρνυνται, χαρίτεσσι κεκασμένοι εὐεπίῃ τε·\nπρήξεσι δʼ ἐν βιότου πάντες μακάριστοι ἔασιν,\nοἷσί τʼ ἐπιθύνωσʼ ἔργοις, πάντʼ ἐκτελέουσιν\nᾖσιν ἐπιφροσύνῃσιν ἀμόχθως, ὥς κʼ ἐθέλωσιν. —\nἐν δὲ Λέοντι, δόμῳ πανδερκέος Ἠελίοιο,\nΦαίνων μὲν μεγάλους τε καὶ ἐκ πατέρων ἀριδήλων\nτεύχει, καί τʼ ὄλβῳ βιότου ἅμα κῦδος ὀπάζει,\nἀλλὰ κακῷ θανάτῳ ὀλέσει πάντως γενετῆρα,\nἢ βίῃ ἢ φθορίμων ὑγρῶν πλήθεσσι χαλέψας.\nδεικήλῳ δʼ ἐν τῷδε Διὸς πολυφεγγέος ἀστὴρ\nὥστʼ οἴκῳ σφετέρῳ χαίρει, ἐπεί ἐστι τρίγωνον\nαὐτοῦ, ὡς καὶ πρόσθεν ἀείσαμεν, Ἠελίου τε,\nκαὶ μεγάλους βασιλῆας ἢ ἴσους κοιρανέουσιν,\nἤ που τῶν ἑτάρους τεύχει, λαοῖσιν ἀγητούς·\nπάντας δʼ ἀφνειοὺς καὶ τιμήεντας ἔθηκεν.\nαὐτὰρ Ἄρης ἐπὶ τῷδε πατρώια πάντʼ ἐκέδασσεν,\nκαὶ σίνος ὀφθαλμῶν δῶκεν, βιότου δʼ ἄρα πρῆξιν\nπολλὴν ἀμφὶ πυρὸς πολιοῦ τʼ ἄπο δῶκε σιδήρου,\nτοῖς δʼ ἔργοις σκληρὰς καὶ ἀπηνέας ὤπασε τέχνας·\nαἰεὶ δʼ ἔν τε Λέοντι καὶ ἐν Μήνης δόμῳ ὀφθεὶς\nὠκυμόρους τεύχει, τούς δʼ ἡμιβίους ἐναρίζει.\nἈφρογενὴς δὲ Λέοντι βεβηκυῖʼ οὐ μάλα χαίρει·\nδυσγαμίην τεύχει, ποτὲ δʼ αὖτʼ ἀλόχοιο διείργει.\nἀλλʼ Ἑρμῆς πινυτούς τε καὶ ἐν μύθοισι φερίστους\nἔρδει, καὶ βιότῳ προφανεῖς καὶ ἀγακλέας ἄνδρας. —\nἐν δʼ οἴκῳ Μσήνης Φαίνων μητρὸς βίον αἰεὶ\nφθείρει Ἠελίοιο βολὰς καὶ φέγγος ὁρώσης,\nαὐτούς δʼ ἐν νούσοις δολιχαῖς ἄταις τʼ ἐδάμασσεν,\nἠὲ μελαγχολίῃσι καὶ ἄλγεσι κρυπτομένοισιν,\nἄχρι κεν ἵζηνται μακάρων ἱεροῖς παρὰ βωμοῖς.\nγήθει δʼ οὖ Φαέθων ἐν Καρκίνῳ, οὕνεκεν αὐτοῦ\nὑψοῦται, πλεόνων τε γονὴν τέκνων μάλʼ ὀπάζει,\nκαὶ βίον ἐν μεγάροισι καὶ εὐκλέα φῆμιν ἀπάντῃ\nδῶκεν, καὶ φιλίην μεγάλων καὶ κέρδεα νωμᾶν.\nἌρης δʼ ἐν Μήνης οἴκοις μεγαθαρσέας ἔρδει\nκαὶ μάλʼ ἀγηνορίῃσι πεποιθότας, οὐκ ἀλέγοντας\nοὔτε τι κινδύνων ἰδʼ ὁμοκλῆς, οὔτε φόβοιο·\nτῷ καὶ σφάλλονται θαμινὰ σφετέροισιν ἐπʼ ἔργοις·\nἄλλοι δʼ οὖ τέχνης ἐπιίστορες ἐξεγένοντο·\nπάντες δʼ ἀλγεινοῖσι περιπταίουσι σίνεσσιν,\nτῶν πλεόνων δὲ βίῃ θάνατος καὶ μοῖρα τελεῖται.\nοὐδὲ μὲν οὐδὲ Κύπρις γήθει Μήνης ἐνὶ οἴκῳ·\nμάχλους γὰρ τεύχει καὶ τερπομένους φιλότητι,\nἄλλα τʼ ἐπʼ ἀλλοίοις κακά τʼ αἴσχεα πολλὰ τελοῦντας·\nκαὶ δʼ ἑτέροις τροπικοῖς ζώοις πάντεσσι τάδʼ ἔρδει.\nχρυσοφαὴς δʼ Ἑρμῆς ἐν Καρκίνῳ αἰθροπολεύων\nὀξεῖς ἐν πραπίδεσσι, νοήμονας, ἄλλοτε δʼ ἄλλῃ\nβουλῇ τερπομένους μήτʼ ἔμπεδα μητιόωντας\nῥέζει, καὶ μύθοις ἀγαθοὺς ἔργοις τε φερίστους. —\nἨέλιος δʼ αὐτὸς μὲν ὑπὲρ χαροποῖο Λέοντος\nεὐκλέας ἐν βιότῳ καὶ ὑπείροχον εὖχος ἔχοντας\nῥέζει· κέντρου δʼ αὖτε τυχών βασιλῆας ἔτευξεν,\nἢν ἐσθλῶν κοσμῆται ὑπʼ ἄστρων μαρτυρίῃσιν.\nὣς δʼ αὔτως καὶ Μήνη ἐὸν δόμον ἀμφιβεβῶσα\nπρήξιας ἀνθρώποις ἀγαθὰς καὶ κῦδος ὀπάζει·\nἢν δὲ μεσουρανέῃ νυκτός, βασιλῆας ἔθηκεν.\nοἱ δʼ ἄρ᾿ ἀμειβόμενοι ζῶʼ ἀλλήλων κατὰ κύκλον,\nζώοις δʼ ἐμβεβαῶτες ἐπʼ ἀλλήλων κατὰ κύκλον,\nΜήνῃ μὲν Τιτάν, Μήνη δὲ γέγηθε Λέοντι.\nτοῖα μὲν ἀλλήλων οἴκοις ὁρίοις τε παρόντες\nτεύχουσ’ ἄλλα τε πολλὰ πολυτλήτοις μερόπεσσιν.\nΑὐτὰρ ἀληθείην πᾶσαν βροτέου βιότοιο\nσύγκρασις διέκριν᾿, ἐπιμαρτυρίαι τε φαεινῶν\nἄστρων ἀλλήλοις χώροις θʼ, ὑπὲρ ὧν γεγάασιν·\nὅσσα δʼ ἄμ Ἠελίῳ δρῶσιν παρεόντες, ἀείσω.\nπάντες μὲν χαίρουσιν ἐπʼ ἀντολίῃσιν ἐόντες,\nὡς ἐν ἑοῖσιν ἕκαστος ἀγαλλόμενος βασιλείοις,\nκαί ῥά τʼ ἐπ ἀντολίης μὲν ἰόντες ἅτʼ ἐς νεότητα,\nθνητοῖς πάντα τελοῦσιν ἄγαν κρατεροὶ παρεόντες·\nἑσπερίοισι δὲ βαρδύτεροι προίασι χρόνοισιν\nδείελοι αὐγῇσιν σφαλεραῖς ὑποπεπτηῶτες,\nἀδρανέες τε πέλονται ἑὸν σθένος ἀμβλύνοντες.\nΦαίνων μὲν δὴ πρῶτα σύν Ἠελίῳ κατὰ πάντων\nζωιδίων πλήθει ξυνῶν ἀγαθῶν τε κακῶν τε,\nκρείσσων μέν τε κατ᾿ ἦμαρ ἐών, βλάπτων δʼ ἐνὶ νυκτί·\nτεύχει γὰρ πατέρας μὲν ἀγακλειτοὺς καὶ ἐπόλβους,\nμητέρα δʼ ὠκύμορον θανάτῳ διέκρινε τοκῆος,\nαὐτῶν δὲ κτῆσιν μινύθει οἶκόν τε πατρῷον,\nἀλλʼ οὐχ ὡς πενιχροὺς πάμπαν καὶ ἀχρήμονας εἶναι.\nκαὶ Φαέθων μετὰ τῆνος πατρώια πάντα\nφθείρει, παντοίαις τε βλάβαις ἄταις τʼ ἐπέδησεν·\nπολλάκι καὶ ξείνης γαίης ἔπι πήματʼ ἔδωκεν,\nἠῷος μὲν μείον᾿, ἐφʼ ἐ σπερίῃσι δὲ δεινά.\nἌρης δʼ Ἠελίῳ συνιών πατράσιν μὲν ἀνίας,\nγεινομένοις δʼ αὐτοῖς θόρυβον καὶ πήματʼ ἔδωκεν·\nτοὺς δʼ ἄρα καὶ πάτρης γλυκερῆς θῆκεν μετανάστας·\nἠ ματίῃ γενέθλῃ δʼ ὀλοώτατος ἔπλετο πάντων,\nἥσσων δʼ ἑσπέριος γεγαὼς ἀδρανέστερα ῥέζει.\nἈφρογενὴς δὲ συνοῦσʼ Ὑπερίονι γεινομένοισιν\nδυσγαμίην παρέχει καὶ δύσκλειαν περὶ λέκτρα·\nἤτοι γὰρ πενιχραῖς ἢ δούλαις ἢ καὶ ἀνάγνοις,\nἢ καὶ πρεσβυτέρῃσι συνέζευξεν μάλʼ ἀεικῶς,\nἢ ἔτι καὶ πιναροῖσιν ἐφεζομέναις στεγέεσσιν.\nἙρμῆς δʼ Ἠελίῳ ξυνὴν βαίνων κατʼ ἀταρπὸν\nἤμερσεν σοφίης καὶ παιδείης μάλα πάσης·\nἑζομένους δʼ ὤπασσε βίους\nμάλα δʼ ἡῴῃσιν ἀνάσσων\nἀνέρας ἀφνειοὺς |\nποίησε πόλει παναγήτους\nπρῆξίν θ᾿ ἥσσονα δῶκ᾿, ἐν πρήξεΐ τʼ ἔμμεν ὑπ᾿ ἄλλοις.\nΤόσσα μὲν Ἠελίῳ μούνῳ ξυνῇ παρεόντες\nῥέζουσ᾿, ἶσα δὲ τοῖσι καὶ ἀντίον Ἠελίοιο\nφαινόμενοι. Μήνη δʼ ἃ σὺν αὐτοῖσιν παρεοῦσα\nῥέζει ἐν δισσῇσιν ἀπορροίαις συναφαῖς τε\nθνητοῖς ἐν μογερῷ βιότῳ, καὶ νῦν ἐνέποιμι.\nἀστέρι μὲν Φαἰνοντος ἐπερχομένη συναφῇσιν,\nαὐγαῖς αὐξομένη κρείσσων, περὶ μητέρα δʼ αἰνούς\nψυχμοὺς ἠδὲ νόσους παρέχει, σίνεσίν τε προσάπτει,\nαὐτούς δʼ ἀπροκόπους καὶ δειμαλέους περὶ πρῆξιν\nἐνσινέας τε τίθησιν. ἀπορρείουσα δὲ τούτου,\nἢν μὲν Ζηνὶ συνάπτῃ ἢ ἁβροκόμῳ Κυθερείῃ,\nἐσθλὴ καὶ δώτειρα βίου πλούτοιό τε πολλοῦ,\nπυροφόρων δʼ ἀγρῶνκτῆσιν κρατερῶν τε μελάθρων\nδῶκεν, καὶ κῦδος φήμην τʼ ἀγαθὴν παρὰ δήμοις,\nκαὶ φιλίην ἀνδρῶν, ἧσπερ χρῄζουσιν, ἑταίρων·\nἢν δʼ Ἑρμῇ, πινυτούς τε καὶ εὔφρονας ἐξετέλεσσεν.\nἢν δὲ Κρόνον προλιποῦσα κενὸν δρόμον ἐξανύῃσιν,\nἢ καὶ Ἄρῃ μετέπειτα συνάπτῃ, πάγχυ κακίστη·\nαὐχμηροὺς τεύχει γὰρ ἀναγκαίου βιότοιο,\nοἵτʼ ἔργοις κενεοῖς καμάτοισί τε μοχθίζοντες\nοὔποτε λιμηρὴν πενίην ἐδύνανθʼ ὑπαλύξαι,\nπρὸς δʼ ἔτι καὶ ζωῆς τέκμωρ λυγρὸν ἐξανύοντας,\nπολλάκι δʼ ὠκυμόρους τε καὶ ἐν νεότητι θανόντας·\nοἱ δὲ καὶ εὐτροχάλοις δειρὴν σφίγγουσι βρόχοισιν.\nἢν δʼ ἀπὸ μὲν Κυθέρης ἢ καὶ Ζηνὸς πολυφεγγοῦς\nἢ καὶ ἀφʼ Ἑρμάωνος ἀπορρέῃ, ἔμπαλι δʼ ἐξῆς\nἢ Κρόνῳ ἢ Πυρόεντι συνάπτῃ, δεινὴ ἐτύχθη·\nοἴκων γὰρ φθείρει κτῆσιν βιότῳ προϊοῦσιν,\nκαὶ χαλεπὴν πενίην γήρως ἐπὶ λυγροῦ ὀπάζει.\nφαύλη καὶ κερόεσσα συνάπτουσ’ Ἄρεϊ Μήνη·\nκλῆρον γάρ τε δόμων πατρώιον ἐξαπόλεσσεν\nκαὶ μητρῷον ὁμοῦ, ποτὲ δʼ αὖ καὶ μητέρας αὐτάς·\nγεινομένους δʼ αὐτούς μεγαληγορίῃσι χανόντας\nῥέζει παντόλμους τε θρασεῖς τ᾿, ἐπὶ τοῖσι βιαίους,\nἀστεμφεῖς, ὠμοὺς καὶ ἀπηνέα ἔργα τελοῦντας,\nτοὔνεκα καὶ πταίοντας ἐν ἔργμασιν, ὁππόσʼ ἕλωνται·\nκαὶ δὲ δέσιν θνητοῖσι πόρεν κείνῳ συνιοῦσα.\nἶσα δὲ καὶ συνιούσῃ ἀπορρείουσʼ ἀπὸ Θούρου.\nεἰ δέ τ᾿ ἀπορρείῃ μὲν ἀπʼ Ἄρεος, εἶτα κυνάπτῃ\nκυδίστῳ Κρονίδῃ, πολυόλβους τῆμος ἔτευξεν\nκαὶ μακαριστοτάτους, πρήξεις τʼ ἀγαθὰς τελέοντας.\nταῦτα δὲ καὶ Κυθέρῃ συναφὴν τεύχουσ’ ἀπ᾿ Ἄρηος\nῥέζει· πρὸς δʼ Ἑρμῆν, βουλαῖς μύθοισί τ᾿ ἀρίστους,\nαἰὲν ὑπὲρ θνητούς πυκιναῖς πραπίδεσσι νοοῦντας.\nτοῖα δὲ καὶ διάμετρος ἀεὶ πέντʼ ἀστράσι τεύχει.\nἨελίῳ δʼ οἴῳ συναφὴν τεύχουσα Σελήνη\nἔκπτωσίν τε τίθησι βίου, καὶ κήδεʼ ὀπάζει.\nἢν δʼ ἀποχαζομένη Ὑπερίονος εἶτα συνάπτῃ\nἐσθλοδόταις, ἀγαθὴ καὶ ὑπείροχα ἔργα φέρουσα\nμείζονα καί τʼ ἀρίδηλʼ ἀγάθʼ ἀνθρώποις ἀνέφηνεν.\nαἰεὶ δʼ ἐν γενέθλῃσι κενοδρομέουσα Σελήνη\nπλαζομένους βιότους καὶ ἄλην ξείνης ἐπὶ γαίης\nῥέζει, λιτοτέρους τε βίῳ καὶ πολλὰ μογεῦντας.\nχρὴ δʼ αἰεὶ γενέθλης πρότερον νεοφεγ γέα Μήνην\nκαὶ δʼ ἔτι πληροσέληνον ἐνὶ πραπίδεσσιν ὁρᾶσθαι,\nὅππῃ τάσδε δύω φάσιας παρεοῦσα τέλεσσεν,\nἢ καὶ συντροχάουσ᾿, ἐπεὶ ἐσθλοδόταις μὲν ἀρίστη\nπρώτας ἀκτῖνας ξυνουμένη ἠέ τε πλήρεις,\nσύν χαλεποῖσι δʼ ἐοῦσα πανεικέλιον μένος ἴσχει\nκείνοισιν, λυγροῦ τε βίου πλήρωσε γενέθλην.\nἔξοχα δʼ αὖ κακὰ πάντοτʼ ἐπὶ θνητοῖσι κυλίνδει\nἐν φάσεσιν πάσῃσιν, ἐν αἷς Πυρόεντι συνάψῃ·\nκἢν ἐπὶ συνδέσμου βαίνῃ, μανίῃσι προσάπτει,\nἢ σπασμοὺς νοῦσόν θʼ ἱερὴν καὶ ἀναλθέας ἄτας.\nἄντα δʼ ἄρ᾿ Ἠελίου χαίρει τροχάουσα Σελήνη,\nπλήρει ἐπεὶ κύκλῳ τότʼ ἀγάλλεται αὐγάζουσα,\nκαί τε κλέους ὄλβου τε παραιτίη ἐστὶ βροτοῖσιν.\nὍσσα μὲν ἀλλήλων οἴκοις τελέουσι βροτοῖσιν.\nἀστέρες, Ἠελίῳ τε πυριπλήθοντι συνόντες,\nὁππόσα καὶ κεραῆς συναφαῖς τεύχουσι Σελήνης,\nἐν προτέραις σελίδεσσι μάλʼ ἀτρεκέως κατέλεξα.\nνῦν δʼ ἐπιμαρτυρίας αὐτῶν καὶ σχήματα πάντα,\nἀλλήλων θʼ ὅσα δρῶσιν ὑπ’ ἀκτίνεσσιν ἐόντες,\nκαὶ κέντροις πισύρεσσιν ἐπεμβεβαῶτες, ἀείσω.\nΠρῶτα μὲν οὖν Φαίνων ὑπὲρ ὡρονόμοιο βεβηκώς\nἤτοι πρωτοτόκους καὶ πρωτοτρόφους ἀνέφηνεν,\nἢ καὶ ἀδελφειοὺς προτέρους διόλεσσεν ἅπαντας,\nτέκνων δʼ αὖτʼ ὀλετὴρ πέλεται, βίοτόν τε χαλέπτει\nἀλλοτρίοις οἴκοισιν ἐών· εὖτʼ ἂν δʼ ἐν ἐοῖσιν\nὡρονομῇ, ζώοις δʼ ἰδίοις ἐπιτέρπεται αἰεί,\nΑἰγόκερῳ τε καὶ Ὑδροχόῳ βλοσυρῷ τε Λέοντι\nκαὶ Χηλαῖς Κριῷ τε, τότʼ ἀνέρες ἐξεγένοντο\nκύδιστοι, γενεῇ τε γεγηθότες, εὐκλέι πλούτῳ\nτιμαῖς καὶ γεράεσσιν ἀγαλλόμενοι βασιλήων.\nψυχρὸν δʼ ἐς λίβα νισσόμενος δῦνον περὶ κέντρον\nμακροβίους, γήραι λιπαρῷ θαλέθοντας ἔθηκεν,\nεὐκτεάνους, μόχθοισιν ἰαινομένους σφετέροισιν.\nεἰ δὲ μεσουρανέοι, πατρώια πάντʼ ἐκέδασσεν,\nδηθάκι δʼ οὐδʼ ὅσσον κλήρου παρὰ πατρὸς ἔνειμεν,\nπρήξεις δʼ ἀπροκόπους καὶ νωχελέας μάλα τεύχει,\nἔργα δὲ καὶ τέχνας χειρῶν ἐξαίνυται ἀνδρῶν\nψυχῶν θʼ, ἥντινα πρῆξιν ἐνὶ στέρνοισιν ἕλωνται,\nδυστεκνίην δʼ ὤπασσε, κασιγνήτων τʼ ἀπάμερσεν.\nὀρφανίην δʼ ὑπόγειος ἐὼν ἀπὸ πατρὸς ἔτευξεν\nπάμπαν νηπιάχοις, κλῆρόν τʼ ἔρραισεν ἀίστως,\nὃν θνήσκων ἔλιπεν γενέτης, αὐτοὶ δʼ ὑπὸ νούσου\nκάμνουσʼ, ἔν τε κρύει πυρετῷ τʼ αἴθωνι μογεῦσιν,\nἐν δʼ ἀγορῇ κρίσιας καὶ νείκεα δηρὸν ὄπασσεν.\nΖεὺς δʼ ὥρην ἐφέπωνἐρικυδέας ἂνδρας ἔθηκεν\nἐν δήμοις, πάτρῃσί τʼ ἐνὶ σφετέρῃσιν ἀγητούς,\nπρὸς δʼ ἔτι καὶ πρήξει μεγαλαυχέας, ἐν βιότῳ τε\nἀφνειούς, βασιλεῦσι φίλους μάλα τιμήεντας.\nταὐτὰ δέ τʼ ἐκτελέσει μέσον οὐρανὸν ἀμφιπολεύων·\nκοσμεῖ καὶ μίτρῃσι πέπλοισί τε πορφυρέοισιν,\nτερπωλῆς τεύχων λαῶν ἡγήτορας ἄνδρας.\nδύνων δʼ εὐκτεάνους, ὀλοὸς δὲ τέκνοισιν ἐτύχθη·\nθάπτει γὰρ κεδνάς τʼ ἀλόχους παῖδάς τʼ ἀλεγεινούς·\nἐν τροπικοῖς δʼ εἴωθε τελεῖν καὶ πάμπαν ἀτέκνους\nκηδεστῶν βιότου, καί τʼ ἐσθλὰ κακοῖσιν ἔμιξεν·\nκτῆσιν μὲν γὰρ ἔδωκε, τέκνων δʼ ἐπὶ κήδεσι λυπεῖ.\nδεινὸς δʼ ἀντιμεσουρανέων πέλετʼἀνθρώποισιν·\nπάντων γάρ τε βροτοὺς ἰδίων κτεάνων ἀπάμερσεν,\nεὐόλβους δὲ πάρος κενεοὺς οἴκους ἀπέφηνεν·\nἔξοχα δʼ εἴ γε σὺν Ἠελίῳ τόδε κέντρον ὁδεύοι·\nἐσχατίῃ γενέθλῃ βίοτον καὶ κῦδος ὀπάζει.\nἌρης δʼ ἀντολίηθεν ἀνερχόμενος μεγατόλμους,\nθαρσαλέους ῥέζει, ποτὲ δʼ οὖ πραπίσινμάλα δεινούς.\nδύνων δʼ αὖτʼ ἄλγεσσι βροτοὺς ἄταις τε προσάπτει,\nσύλησέν τʼ ὄλβον, βιότου τʼ ἀνέφηνʼ ἐπιδευεῖς.\nἐν δʼ ἄρʼ ὑποχθ ὀνίῳ κέντρῳ σύνεσίν τε χαλέπτει,\nαἰεί τʼ ἐν θορύβοισι καὶ ἐν σινέεσσι τίθησιν,\nτραύματα δʼ αἰὲν ἔδωκεν, ἰδὲ σπασμοῖσι χαλέπτει,\nκινδύνους τʼ ἐπάγει θαμέας, βιότοιό θʼ ἅμ’ ἔρδει\nαὐχμηρούς, τέκνων δὲ γονῆς ἢ πάμπαν ἄμερσεν,\nἢἕνα τηλύγετόν περ ἐνὶ μεγάροισιν ἔδωκεν·\nδεινὸς δʼ ἀμφὶ γάμους· ἢ γὰρ θαμὰ λέκτρα διείργει,\nἢ λώβην τιν’ ἀεικελίην ἀκάχησε γυναικός.\nὕψι δʼ ἐπεμβεβαὼς μέσον οὐρανὸν ἄλλοτε μέν τε\nτέχνας δῶκε βροτοῖσι βαναύσους ἔργα βίοιο·\nὁππότε δʼ εὐεργῶν ἐπιμαρτυρίῃσι σὺν ἄστρων\nδέρκηθʼ, ἡγεμόνας θῆκε φρουρούς τε τυράννων,\nεὔθηκτον φορέοντας ἑὸν περὶ σῶμα σίδηρον,\nἐν πόλεσιν δήμοισί τʼ ἀριπρεπέας πολιούχους·\nἐξαπίνης δʼ ἔσφηλεν ἐς οὐρανὸν αἰπὺν ἀείρας\nδειλαίους φῶτας ποτὶ Τάρταρον ἠερόεντα·\nἤτοι γὰρ φυγάδας φιλίης ἐξήλασε πάτρης,\nἢ ζωῆς ἀπάμερσε φίλης κρυόεντι σιδήρῳ,\nἢ πόμα φαρμακόεν πιέειν κατένευσεν ἐν οἴκοις.\nὡρονομοῦσα δʼ ἀεὶ Κυθέρηκαλοὺςμὲνἰδέσθαι\nῥέζει, καὶ χαρίεντας ἰδʼ ἱμερόεντας ἔπεσσιν,\nἀφνειοὺς βιότῳ καὶ ἀγακλέας ᾗ ἐνὶ πάτρῃ,\nκυδαίνει δὲ τεκοῦσαν ἄγαν τʼ ἀρίδηλον ἔθηκεν.\nκαὶ δὲ μεσουρανέουσα τάδʼ ἔρδει, πρὸς δὲ καὶ ἔρνοις\nτρισμάκαρας τεύχει, τοῖς δʼ αὖτʼ ἀλόχων γάμον ἐσθλῶν\nὤπασεν, ἐν δὲ δόμοις κλεινὸν βίον ἠέξησεν·\nκαὶ δὲ γυναικείοισιν ἐπ ἔργοις δηθάκις ἄνδρας\nἵδρυσʼ, ᾧ καὶ χρήματ’ ἰδὲ κτῆσιν πόρεν ὄλβου.\nἀστασίας δʼ ὑπόγειος ἐὼν λεχέων ἐτέλεσσεν,\nἠδὲ γάμων ταραχὰς καὶ χηροσύνας, ποτὲ μέν τε\nἐν ξείνῃ ποσίων, ποτὲ δʼ αὖ μεγάροισιν ἐόντων.\nκαὶ δʼ ἔτι καὶ δύνουσα κακὴ περὶ λέκτρα γυναικῶν·\nἢ γὰρ ἀποζεύγνυσι συνεύνων, ἢ πολυκοίνους\nδῶκ’ ἀλόχους, ὧν δὴ θάμʼ ἐπασχάλλουσιν ἐφʼ ὕβρει·\nκαὶ δʼ αὐτοὺς φήμῃσι κακαῖς νεότητος ἐν ὥραις\nἀμφέβαλεν, μάχλους τʼ ἐς ἀεικέα θήκατο κύπριν,\nἀλλοτρίων τε μέλαθρον ὀπιπεύουσι γυναικῶν.\nἙρμης δʼ ἀντέλλων μὲν ἐφʼ ὥρης εὐκλέας ἄνδρας\nκαὶ πολλῆς σοφίης ἐπιίστορας ἐξετέλεσσεν·\nπολλάκι καὶ προδαῆναι ἐνὶ πραπίδεσσι βροτοῖσιν\nπείρατα μελλόντων δωρήσατο, καί θʼ ἑτέροισιν\nθεσπίζειν φήμῃσιν ὀνείρασί θʼ, ἅ σφισιν αὐτοὶ\nὀρφναίην κατὰ νύκτα βαθὺ κνώσσοντες ἴδωνται.\nἐν δὲ μεσουρανίῳ θνητοῖς ἔργ’ ὤπασε κέντρῳ· ρῳ·\nἤτοι γὰρ σοφίης βίοτον καλάμοιό τε γραπτῶν\nπρῆξιν ἔδωκ, ἢ παισὶν ὑφηγητῆρας ἔφηνεν\nπαιδείης, τοὺς δʼ αὖτὲ τραπέζης ἀργυραμοιβοῦ\nεἷσεν ὕπερ, πολέσιν δὲ τέχνας ἡρμόσσατο χειρός.\nἢν δʼ ὑπόγειος ἔῃ, πινυτὸν νόον ἐξετέλεσσεν,\nθῆκεν καὶ σοφίης δεδαηκότας, ἐν βιότῳ δὲ\nαἰὲν ὑπʼ ἀλλήκτῃσι μεληδόσι μητιόωντας.\nδύνων δʼ ἐν μύθοισι καὶ ἐν πραπίδεσσιν ἀρίὅτους,\nκαὶ πλούτῳ γηθεῦντας ἀεὶ φήμαις τʼ ἀγαθῇσιν.\nεὖτʼ ἂν δʼ ὠκεανοῖο λελουμένος ἀντέλλῃσιν\nΤιτάν, ἐν δʼ ὥρῃ κείνῃ βροτὸς ἐς φάος ἔλθῃ,\nπατρὸς ἀριγνώτου γεγαὼς τότε φύσεται ἀνήρ,\nτιμήεις δέ τʼ ἄγαν καὶ ὑπείροχός ἐστʼ ἐνὶ πάτρῃ\nπλούτῳ καὶ κτεάτεσσιν ὑπέρτατος ἐν μερόπεσσιν·\nπολλάκι καὶ βασιλῆες ἐν ὥρῃ τῇδʼ ἐγένοντο.\nδύνων δʼ Ἠέλιος λαμπροὺς βιότῳ καὶ ἐπόλβους\nτεύχει, καὶ πραπίδων μάλʼ ἀριφραδέων ἐπινοίῃ\nἐνὶ πάτρῃ.\nΤιτὰνδʼἐν γενέθλῃ μέσον οὐρανὸν ἀμφιπολεύων,\nἢν μὲν ὑπʼ ἀκτίνεσσ’ ἀ ἀγαθῶν καὶ μαρτυρίῃσιν\nκοσμῆται, μεγάλους τε καὶ εὐκλέα ἔργα τελοῦντας,\nφαύλῃσιν δʼ αὐγαῖς ὀλοῶν βεβολημένος ἄστρων\nἀκτεάνους τεύχει, λυγραῖς πενίῃσι μογεῦντας.\nἢν δʼ ὑπόγειον ἔχῃ κέντρον, μινύθει πατρὸς ὄλβον.\nκαὶ δὲ Σεληναίη ὑπὲρ ὡρονόμοιο βεβῶσα\nμητέρα κυδαίνει. δύνουσα δὲ τηλόθι πάτρης\nἀλλοτρίην κατὰ γαῖαν ἀλωομένους θαμὰ πλάζει.\nἐν δὲ με σου ρανίῳ νυκτὸς μὲν ἀρίστη ἐτύχθη,\nἤματι δʼ αὖῦʼ ἥσσων· εἰ δʼ ἐσ θ λοδόται μιν ὁρῷεν,\nεὐκλείην πρήξεις τʼ ἀγαθὰς μερόπων ἐτέλεσσεν.\nἐν δʼ ἄρʼ ὑποχθονίῳ κέντρῳ ἀ γαθ οὺς μὲν ὁρῶσα\nἀστέρας ἐσθλὴ ἔφυ δώτειρά τε κευθομένοιο\nπλούτου, ἀτὰρ χα λεποὺς ἐπιμάρτυρας εὖτ’ ἂν ἴδῃσιν,\nκρυπταδίοισι σίνεσσι καὶ ἄλγεσι φῶτα χαλέπτει·\nπολλάκι καὶ πτώσεις ὀρόφων κατὰ κρατὸς ἐφῆκεν.\nμοῦνοιμὲν κέντροισι τάδʼ ἐμβεβαῶτες ἔφηναν.\nἈλλήλους δʼ ὁρόωντες ὑπὲρ κέντρων κάτέναντα\nὡρονόμ ου μὲν ὕπερ Φσίνων, Φαέθων δέ τε δύνων\nὁπλοτέροισι κασιγνήτοις θάνατον τελέουσιν,\nπρὸς δʼ ἔτι γεινομένοισι χρόνους νεότητος ἀνιγρούς,\nὑστάτιον δὲ χρόνον λιπαρὸν καὶ γῆρας ἐν ὄλβῳ.\nἔμπαλι δʼ ἐν τούτοις κατεναντίον ὡρονομοῦντος\nΖην ὸς καὶ πολιοῖο Κρόνου δύνοντος ἔναντα,\nπρεσβυτέροις μὲν πότμος ἀδελφειοῖσι τελεῖται,\nεὐδαίμων δὲ φανεὶς πρόσθεν βροτὸς ὕστατα κάμνει.\nεὖτ’ ἂν δʼ ἀντέλλῃ Φσίνων, Πυρόεις δέ τε δύν ῃ,\nπενθαλέοισιν ἑὴν ἄλοχον τύμβοισι καλύψας\nχῆρον δηναιὸν κλαύσει κατὰ δώματα λέκτρον·\nτήνδε καὶ ἐν τροπικοῖς ζώοις θαμὰ τλήσετʼ ἀνίην.\nεἰ δʼ ἄρʼ ἀνερχομένου Ἄρεος Φαἴνων πάλι δύνῃ,\nδυστυχίην μάλα γεινομένοις φαίνουσι κατʼ οἶκον.\nδ υνούσης Παφίης δʼ ὁπότʼ ἂν Κρόνος ὡρονομ ήσ ῃ,\nοὐ μόνον αἰνόγαμοι καὶ δυσκλέες εἵνεχ’ ὁμεύνων,\nἀλλʼ ἔτι καὶ πατέρες παίδων ἐς πάμπαν ἄπαιδες\nγίνονται· στείρας γὰρ ἢ ὠμοτόκους παρακοίτις\nἐς θαλάμους εἴρυσσαν, ἰδ’ αἴσχεα πολλὰ τελούσας·\nεἰ δὲ καὶ ἐν τρο πικοῖσιν ἔοι ζώοις κατέναντα,\nοὐχὶ μόνον πιναραῖς ἀλόχοις γάμον ἐζεύξαντο,\nἀλλʼ αὐτοὶ πρήξεις κυθέρης ἀγάπησαν ἀθέσμους.\nεἴκελα δʼ ἀντέλλουσα πάλιν τούτοις Κυθέρεια,\nπρὸς δύσιν ἐρχομένοιο Κρόνου χαλεποῦ μάλʼ ἐόντος,\nμάχλοις πρεσβυτέραις ἢ καὶ δούλῃσι συνάπτει.\nεἰ δʼ Ἑρμῆς δύνῃσι Κρόνου βεβαῶτος ἐφʼ ὥρῃ\nπένθεα γεινομένοισι τελεῖ δειλοῖς ἐπὶ τέκνοις.\nἔμπαλι δʼ εἰ Στίλβων μὲν ἀνέρχοιτ’, αὐτὰρ ὁ δύνοι,\nνείκεα καὶ κρίσιας γραπτῶν χάριν ἠὲ μάλʼ αἰνῶν\nἔργων ἴσχουσιν, θωὴν δʼ ἐπὶ τοῖσιν ἔτλησαν.\nZηνὸς δʼ ὡρονομοῦντος, ἐπὴν Ἄρης πάλι δύν ῃ,\nοὐχ ὁμαλὸν βίοτον δῶκαν· ποτὲ μὲν γὰρ ἄειραν\nὑψοῦ, κυδαλίμους τε καὶ ἀφνειοὺς μάλʼ ἔθηκαν,\nἄλλοτε δʼ ἔσφηλαν κτεάνων τʼ ἄπο πάμπαν ἄμερσαν,\nκαὶ καμάτους βιότοιο χάριν μόχθους τʼ ἐπάγουσιν.\nταῦτα δέ, κἢν δύνῃσι, πάλιν Ζ εὺς ὡρονομοῦντος\nἌρεος ἐξετέλεσσεν ἐπὶ πλέον, οὕνεκα τῆμος\nδάκρυα καὶ στοναχὰς φθιμένοις ὤπασσ’ ἐπὶ τέκνοις,\nκαὶ δʼ ἀλόχοις ἥρμοσσεν ἀεικελίαις, τέκν’ ἀπʼ ἄλλων\nἤδη θρεψαμέναις, ἃ στέρξουσ αὐτοὶ ἀνάγκῃ·\nπάντας δʼ αὖτε κασιγνήτους φιλίης ἀπὸ πάτρης\nἄλλον ἐπ’ ἀλλοίης τηλοῦ γαίης ἐκέδασσεν·\nμόχθων δʼ ἐς γῆρας προτέρων ἀνάπαυσιν ἔδωκεν.\nἐκ περάτης δʼ ἀνιὼν Φαέθων κατέναντα Κυθήρης\nἐς δύσιν ἐρχομένης πολυόλβους τρισμάκαράς τε\nῥέζει, καὶ μεγάλων ἀλόχων ἥρμοσσε γάμοισιν,\nῥηιδίαις δʼ ἐς κύπριν ἰδὲ ξυναῖς φιλότησιν·\nκτῆσιν δʼ αὖτʼ ἰδίην τοκέων ἄπʼ ἄμετρον ἔδωκεν.\nμαρμαίρουσα δʼ ἀπʼ ἀντολίης ἐρατὴ Κυ θέρεια\nδυόμ ενόν τʼ ἐσορῶσα πυρίγληνον Φαέθοντα\nὄλβον κυδήεντα καὶ εὐκλέα φῆμιν ὄπασσεν,\nκαὶ γάμου ἱμερόεντος ἐυφροσύνῃσιν ἰαίνει·\nτῆμος γὰρ σεμναί τʼ ἄλοχοι τίουσί τʼ ἀκοίτας.\nἐξ ὥρης δʼ ἐσορῶν Ζεὺς Ἑρμείην κατέναντα\nκοσμεῖ μὲν πλούτῳ μύθοισί τε καὶ σοφίῃσιν,\nἀσχολίην δʼ ὤπασσ’ ἀφένευς βασιληίου ἀμφίς,\nπολίων κλήρους καὶ κτήσιας ἀμφιέποντας.\nὣς δʼ αὔτως Ἑρμης ὥρης ὕπερ ὁλκὸν ἀμείβων\nτεύχει ἐπʼ ὠκεανοῖο δύσιν Φαέθοντος ἰόντος\nεὐόλβους ἔργοις τε καὶ εὐκτεάνοισι τραπέζαις\nπαίδων θʼ ἡγητῆρας ἢ αὐτῶν θῆκεν ἀνάκτων.\nὥρῃ δʼ ἐμβεβαὼς Πυρόεις δυτικῷ παρεούσης\nἈφρογενοῦς κέντρῳ φθορέας λέκτρων ἀνέφηνεν\nἀλλοτρίων, ἀλόχους δέ τʼὀπιπεύσαντες ἄγονται\nἐξ εὐνῆς ἑτέρων· αἱ δʼ αὐτοὺς οὔτι τίουσιν,\nἀλλὰ πόθοιο κορεσσάμεναι μάχλου τε κυθήρης\nαὖθις ἐπʼ ἄλλα μέλαθρα καὶ ἄλλους ἦλθον ὁμεύνους,\nπολλάκι δʼ αὐτοχερὶ σφετέρων ποσίων ἐδάμησαν·\nζώοις δʼ ἐν τροπικοῖσι χερείονα τῶνδε τελοῦσιν.\nταῦτα δὲ καὶ Παφίη τεύχει πάλιν ὡρονομοῦσα,\nεὖτʼ ἂν Ἄρης δύνῃ, πλέοσιν δʼ ἔτι καὶ συνοχῇσιν\nεἱρκτῇσίν τʼ ἐπέδησε γυναικείης ἕνεκʼ ἄτης·\nὅσσα δʼ ἐπεκτήσαντο νέοι, τάδ’ ὄλεσσαν ἅπαντα\nἐς γῆρας, πενίῃ δὲ κακῇ ἄλληκτα μογεῦσιν.\nεὖτ’ ἂν δʼ Ἑρμείης μὲν ἐπείγητʼ ἐς δύσιν ἐλθεῖν,\nἐν δʼ ὥρῃ Θοῦρος φλογὶ μαρμαίρῃ κατέναντα,\nὀξεῖς ἔν τε νόῳ καὶ μήδεσι θῆκεν ἀγητούς,\nἐσθλούς δʼ ἐν σοφίῃσιν, ἰδὲ δρηστῆρας ἐν ἔργοις.\nἙρμοῦ δʼ ἀντέλλοντος ἐπὴν Ἄρης πάλι δύνῃ,\nδεινὸν σχῆμα τέτυκται, ἐπεὶ βιότῳ μὲν ἀνίας,\nἐν δʼ ἀγορῇ κρίσιας, θωήν θʼ ἅμα νείκεσι πολλοῖς\nἴσχουσι γραπτῶν ἕνεκεν· Μήνην δʼ ἐσορῶντες\nκαὶ δὲ καὶ Ἠλιον μερόπων τεύχουσι φονῆας,\nαἰεὶ δʼ ἔκπτωσιν βιότου τεύχουσι πρὸς οἴκους.\nταῦτα δὲ καὶ δοιοῖς ἑτέροις τεύχουσιν ἐόντες\nἀστέρες ἐν κέντροισιν, ὅσʼ αὐτίκα δὴ κατέλεξα.\nὅσσα δὲ καὶ βασιλῆες ἀγακλειτοὶ τελέουσιν\nἨέλιος Μήνη τε, τάδʼ αὐτίκα νῦν καταλέξω.\nἢν ἀνίῃ περάτης Τιτάν, δύνῃ δὲ Σελήνη,\nὃ μὲν ὕψι μέσον τέμνῃ πόλον, ἣ δʼ ὑπόγειον\nκέντρον ἔχῃ, μάλα φῶτας ἀριγνώτους καὶ ἀγητοὺς\nῥέζουσιν, ποτὲ δʼ αὖ μεγάλους βασιλῆας ἔτευξαν,\nἠὲ πάτρης προὔχοντας, ἢ ἐν δήμοισιν ἀρίστους.\nὥς δὲ καὶ ἢν τάδε κέντρα μεταλλάξαντες ἔχωσιν.\nἬδη καὶ σύγκρασιν ἀείσω μαρτυρίας τε,\nἠδʼ ὅσʼ ἐπαντέλλοντες ἢ ἀλλήλους ὁρόωντες\nἀστέρες ἔρδουσιν· τὰ γὰρ ἀτρεκίην μάλα φαίνει.\nπάντα μὲν οὖν οὐκ ἄν τις ἑῷ φράσσαιτʼ ἐνὶ θυμῷ,\nοὐδʼ ἐνέποι· τὰ γὰρ ἄσπετʼ ἀπείριτά τʼ ἐστὶ κατʼ αἴθρην\nσχήματ᾿ ἀμειβόντων ἄστρων πολύπλαγκτα κέλευθα·\nὅσσα δʼ ἐπιλέξωσι θεοί, τάδ᾿ ἐγὼ σάφα λέξω.\nΖηνὶ συνών Κρόνος αἰπὺς ἢ εἰσορόων τετρά· γωνος,\nἢ ὅγε καὶ διάμετρος ἀπὸ πλευρῆς τε τριγώνου,\nδωρεῖται φιλίην βασιλήιον ἢ καὶ ἄναξιν\nεἰκελίων ἀνδρῶν, αὐτοὺς δʼ ἄρα φῆμιν ἀρίστην\nἴσχοντας τεύχει, κοσμεῖ δʼ ὑπ᾿ ἀπείρονι πλούτῳ\nκαὶ μελάθροις ληίοις τε βαθυκλήροισί τʼ ἀρούραις,\nλείαις παντοίαις τ’, ἀγέλαις δμωσίν τʼ ἀναρίθμοις·\nδῶκε καὶ εἰναλίην κτῆσιν νηῶν πολυφόρτων,\nκαὶ πρήξεις ἀγαθάς, καὶ δʼ αὖ μέγα κῦδος ἐπʼ ἔργοις,\nκαὶ λιπαρὸν γῆρας μέχρις ὑστατίου θανάτοιο.\nἀλλʼ Ἄρης τετράγων ος ἢ ἀντιπέρηθεν ἀθρήσας\nψυχρότατον Κρόνον ὄντα κακὸς κακοῦ ἀντίον ἑστὼς\nἢ καὶ ὁ ὁμοῦβαίνων, δεινάς τʼ ἄτας ἐπιβάλλει,\nκαὶ πενίην δυσάλυκτον ἄγει δειλοῖσι βροτοῖσιν,\nἔξοχα δʼ εἴ γε σὺν Ἠελίῳ βεβαῶτες ὁρῷντο·\nτῆμος γὰρ πτωχοὶ πανδήμιοι ἰνδάλλονται\nὀθνείῃσι θύρῃσιν ἐφεστηῶτες ἀνάγκῃ,\nἢ καὶ ἐφημερίης δαίτης χάριν αἰνὰ μογεῦντες,\nἄλληκτον καμάτοισιν ὀιζυροῖς φθινύθοντες.\nεἰ μὴ δʼ εὐεργῶντις ὁρῴη σχήματα ταῦτα,\nκαὶ πότμῳ στυγερῷ ζωῆς ἐπὶ τέρμαθʼ ἵκοντο·\nἤτοι ναυφθορίῃ γάρ, ἢ ἐν πελάγεσσιν ἐόντες\nἢ ποταμῷ στυγερῷ, ζωῆς χάριν αἰνὰ μογεῦντες\nκύμασιν ἐρραίσθησαν, ἢ ἐν πολέμῳ κρυόεντι\nὑπὸ ληιστῆρσιν ἢ ἐν χάρμῃ δορίληπτοι\nπέρνανται σφιγχθέντες ἀεικελίοις ὑπὸ δεσμοῖς,\nδηθάκι καὶ θήρεσσιν ἕλωρ καὶ κύρμα γένοντο,\nἢ πότʼ ἐν ἠερίοισιν ἄφνω κρημνοῖσιν ὄλοντο,\nἢ βρόχον αἰπὺν ἀνῆψαν, ἢ ἐν πτώσει θαλάμοιο\nὀστέα συνθλιφθέντες ἀίστως θυμὸν ὄλεσσαν.\nὣς δὲ καὶ ἡμερίοις τὰ τελείεται, ἢν ὀλοῇσιν\nκαὶ Μήν ην σφετέρῃσιν ὑπʼ ἀκτίνεσσι βάλωσιν.\nεἰ δʼ ἄρα τοι γενέθλῃ μὲν ἀρήγοιεν κλυτοὶ ἄλλοι\nἀστέρες, οἵ δʼ ἄρα τοι μὴ φαίνοντες φορέοιντο,\nνείκεα καὶ κρίσιας θαμινὰς ἐπάγουσι βροτοῖσιν·\nἢν δʼ ἀ γαθὸς κέντροιο κρατῇ, ὀλο ὸς δʼ ἀπόκεντρος,\nσχήματι συμφώνῳ καμάτων ἀπέλυσαν ἀπʼ αἰνῶν.\nπρηϋτέρας δὲ τρίγωνοι ἀεὶ τελέουσιν ἀνίας.\nἨέλιον δʼ ἐπιδερκόμενος τοίῃσιν ὑπʼ αὐγαῖς\nἢ καὶ νυκτιπόλον Φαίνων λιποφεγγέα Μήνην\nἐκ τοκέων δμώων αὐτοὺς ἔρδει θεράποντας·\nπολλάκι δʼ ὀφθαλμοῖσι σίνος λιποφεγγὲς ἔτευξεν,\nκαὶ γονέας νούσοις ψυχμῷ καὶ βηχὶ χαλέπτει.\nἈφρογενεῖ δὲ συν ὼν Φαίνων ἡδʼ ἀντιπέρηθεν\nπρεσβυτέρας στείρας τʼ ἀλόχους καὶ ἀεικέας αἰνῶς\nδῶκεν. καὶ τετράγωνος ἀεὶ χαλεπὸς κυθερείῃ·\nδεινοὺς γάρ τε γάμους καὶ ἐυφροσύνης ἄτερ ἔρδει.\nλυγρὰ δʼ ἄρʼ ἥσσον ἔδωκε τριγώνοις φέγγεσι λεύσσων.\nσχήμασι δʼ οὔποτε τοῖσι δεδορκὼς Ἀφρογένειαν\nπαρθενικὴν ἐπέτρεψεν ἅγειν ἐς δώματα νύμφην·\nδηθάκι δʼ ἀσπέρμους αὐτούς καὶ ἄπαιδας ἔτευξεν.\nἢν δʼ ἄρα καὶ Πυρόεντʼ ἐπιμάρτυρα τοῖσδʼ ἐσαθρήσῃ,\nἢ ὅγε καὶ Μήνην, εὐνούχους πάμπαν ἔθηκεν.\nἙρμείῃ δὲ συνὼν Φαίνων γλώσσης βλάβος ἔρδει,\nκαὶ λαλιῆς ἐπέδησʼ, ἤν περ μὴ φοίνιος Ἄρης\nσύμφωνος κατιδὼν λύσῃ κακοεργέα λώβην.\nκαὶ δὲ δίκας τετράγωνος ἐὼν κρίσιάς τʼ ἐπιπέμπει,\nκαὶ πιναρὴν λασίην τε βροτοῖς ἐπεθρέψατο χαίτην.\nτὼς δʼ ἄρα καὶ διάμετροι. ἀτὰρ χαίρουσι τρίγωνοι,\nσχήμασι δʼ ἐν τούτοισιν ἀεὶ φιλομάντιας ἄνδρας\nκαὶ βίβλων κρυφίμων μάλʼ ἐφιεμένους τελέουσιν.\nΖεὺς δʼ Ἄρεϊ ξυνὴν μὲν ἰών ὁδὸν ἠὲ τρίγωνον\nἡγεμόνας ῥέζει στρατιῆς νηῶν τε καὶ ἵππων\nκαὶ πεζῶν, ποτὲ δʼ αὖ μεγάλους βασιλῆας ἔτευξεν,\nἠὲ πάτρης προὔχοντας, ἢ ἐν δήμοισιν ἀρίστους.\nεἰ δʼ ἄρα μὴ πάμπαν μοίρης ἀγαθῆς τετύχοιεν,\nἀλλʼ ἀστὴρ ἑτέρωθι νεμεσσήσῃ κακοεργός,\nἢ καὶ ἀποκλίνωσιν ὑπ᾿ αὐγὰς Ἠελίοιο,\nσὺν τοίοις ἄνδρεσσιν ἀεὶ στρωφῶνται, ὑπʼ αὐτοῖς\nστεργόμενοι φιλίῃσιν, ὑπείροχον εὖχος ἔχοντες·\nπάντες δʼ εὐκτέανοι καὶ ἀπείριτον ὄλβον ἔχουσιν.\nμείονα δʼ ἐσθλὰ διδοῦσιν, ἐπὴν τετράγωνοι ἔωσιν.\nπάγχυ δʼ ἀνωμαλίην βιότου διάμετροι ἐόντες\nἀνθρώποις τεύχουσ’, ὁτὲ μὲν πενίην, ὁτὲ δʼ ὄλβον\nπυκνὸν ἀμειβόμενοι, αἰεί γε μὲν ἄρκιʼ ἔνειμαν.\nσὺν Διὶ δʼ Ἀφρογένεια βίῳ χαίροντας ἀμόχθως\nεὐπρήκτους τε τίθησιν, ἐυφροσύναις τε γάμοιο\nτερπομένους· τοὺς γάρ τε φίλαι τίουσιν ὅμευνοι,\nἐκ δʼ ἄρα λιτοτέρων πολυόλβους αὐταὶ ἔθηκαν·\nκαὶ δὲ καὶ εὐτεκνίη σφιν ἐνὶ μεγάροισιν ὀπηδεῖ.\nκαὶ δʼ ἄλλαις πρὸς Ζῆνʼ ἐπιμ αρτυρίῃσι τάδʼ ἔρδει.\nἐσθλὸς καὶ Στίλβοντι συνὼν μεγάλου Διὸς ἀστήρ,\nσχήμασί τʼ ἐν πόντε σσιν ὁρῶν θοὸν Ἑρμάωνα·\nτρισμάκαρας τεύχει γάρ, ἀεὶ βασιλήιον ὄλβον\nνωμῶντας, χρυσόν τʼ ἐθνέων ἄπο δασμολογοῦντας,\nκεκ λομένους τʼ  ἐπὶτοῖσιν, ἀκουομένους θʼ ὑπὸπολλῶν·\nοἱ δέ τʼ ἀριγνώτων ἀνδρῶν πλοῦτον διέπουσιν,\nοἱ δʼ ἄρʼ ἀπʼ ἐμπορίης ἐσθλῆς βίοτον συνάγειραν,\nκέρδεα δὲ σφετέρων καμάτων ἅλις ἐκτήσαντο,\nἄλλοι δʼ οὖ κόσμων ἐπιίστορες ἢ διὰ γραπτῶν\nἰδμοσύνης ἐρίτιμοι ἀγακληεῖς τʼ ἐγένοντο,\nοἱ δʼ ἄρα καὶ παίδων ἡγήτορες, ἐν σοφίῃ τε\nπολλὸν ἀριπρεπέες μύθων ὑποφήτορες ἐσθλῶν.\nεἰ δʼ ἄρα τούσδε Κ ρόνος μαλεραῖς ἀκτῖσιν ἀθρήσῃ,\nπρήξεσιν ἐν τοίῃσιν ὑποδρήσσοντας ἔθηκεν.\nεἰ δʼ Ἄρης συνίῃσιν ὁμοῦ καλῇ Κυ θερείῃ,\nὑβρισταὶ λεχέων τε καὶ ἀλλοτρίων ὑμεναίων\nγίνονται, ἀναφανδὰ μάλʼ ἐκτόλμως τάδε δρῶντες·\nκαὶ δὲ σύνευνοι τῶνδε πολυκλινέες τελέθουσιν,\nῥηιδίως φιλότηθʼ ἑτέροις κυθέρης ὀρέγουσαι.\nεἴκελα καὶ δʼ ἄλλαις ἐπιμαρτυ ρίαις τελέουσιν.\nεἰ δὲ καὶ Ἑρμείης ἐρατὸς σύν τοῖσδε φανείη,\nτῶν ἕνεκεν κρίσιές τε μάχαι τʼ ἀγορῇσι πέλονται·\nοἱ δ καὶ αἴσχρ ἔτλησαν ἐν ἀλλοτρίοισι δόμοισιν\nληφθέντες, φήμη δὲ κακὴ περιδέδρομεν αἰεί.\nἢν δʼ Ἑρμῇ τετράγωνος ἢ ἀντίος ἢ κατὰ χώρην\nτ ὴν αὐτ ὴν Θοῦρος τροχάῃ, μάλα λυγρὸς ἐτύχθη·\nνείκεα γὰρ γραπτῶν ἕνεκεν κρίσιάς τ ἐπιπέμπει,\nκαὶ δόμον ἐξαπίνης κενεὸν βιότου ἀνέφηνεν·\nδηθάκι καὶ δεσμοὺς ἐπάγουσ’ ὀλοοῖσιν ἐπʼ ἔργοις.\nἀλλὰ τρίγωνοι ἐόντες ἐχέφρονας ἐκτελέουσιν\nκαὶ πυκιναῖς πραπίδεσσιν ἐναίσιμα μητιόωντας.\nφαιδρὸς δʼ Ἑρμείης καὶ πασιφαὴς Ἀφροδίτη\nξυνὴν ἐξανύοντες ὁδὸν μάλʼ ἄριστοι ἔασιν·\nὄλβον μὲν πρώτιστα δόσαν, μετέπειτα δὲ μύθων\nπειθὼ καὶ φιλίην ἀγαθὴν τιμὴν τʼ ἐνὶ δήμοις·\nπρὸς δʼ ἔτι παντοίης μούσης ἐπιίστορας ἄνδρας\nτεύχουσιν, μολπῇσί τʼ ἀγαλλομένους καὶ ἀοιδῇ.\nεἰ δέ κε λεύσσωσιν Μήνην καὶ Ζῆνα φέριστον,\nκαὶ στέφεσιν κύδηναν, ἀγακληεῖς τʼ ἐνὶ λαοῖς\nἐξαίτοις γεράεσσιν ἀέθλων εἵνεκ’ ἔθηκαν.\nεἰ δʼ ἔτι καὶ Πυρόεις τούτοις ἐπιμάρτυρος εἴη,\nγίνονται σταδίοισι παλαισμοσύνῃσί τʼ ἄριστοι,\nπυγμαχίῃσί τʼ ἀγασθενέες πληγῇσί τε χειρῶν,\nκαὶ θαμιναῖς νίκῃσιν ἀγάλλονται κατʼ ἀγῶνας.\nκαλὴ καὶ Μήνη καὶ πανδερκὴς Ὑπερίων\nἀλλήλους ὁρόωντες ἐναντίοι ἢ τετράγωνοι,\nἔξοχα δʼ αὖτε τρίγωνοι, ἐπεὶ τόδε πάμπαν ἄριστον\nσχῆμα πέλει φαύλοις τε καὶ ἐσθλοῖς ἀστράσι πᾶσιν.\nεἰ δὲ καί, οἷς ἐπέοικεν, ἐνὶ ζώοισι φανείη\nἄμφω φάεα καλά, τὸ δʼ αὖ πολύ φέρτατόν ἐστιν.\nπάντων μὲν γὰρ ἄριστον ἐνὶ ζώοισι παρεῖναι\nἄρσεσι μὲν Τιτῆνʼ, ἐν θηλυτέροισι δὲ Μήνην·\nπροσφιλέες γὰρ ἀεὶ καὶ μείλιχοι ἐξεγένοντο,\nἔργα τε ῥηιδίως καὶ πρήξιας ἐξετέλεσσαν.\nεἰ δέ τʼ ἐν ἀρσενικοῖς ἄμφω κλυτὰ φέγγεʼ ὁρῷτο,\nὠμούς, ἀστεμφεῖς, ἡδ’ ἀτρέπτους ἐσίδοιο\nγεινομένους, οὐδʼ ὅσσον ὑπείκοντας νόῳ ἄλλοις.\nὅσσοι δʼ οὖ Μήνην μὲν ἐν ἄρσενι, θηλυτέρῳ δὲ\nἴσχουσʼ Ἠέλιον, τοῖσιν δʼ ἄρα πρήξιες ἔργων\nἄλλως ἐξανύονται ἢ ὡς φρεσὶν ᾗσι μενοίνων·\nαὐτοὶ δʼ ἀπρόκοποι, πάμπαν τʼ ἐπαρίστεροι ἄνδρες.\nθήλεσι δʼ ἐν ζώοις ἄμφω κλυτὰ φῶτα φανέντα\nδειλούς, πανταρβεῖς, ἑτέροις ὑποπεπτηῶτας\nθηλύτεροι πραπίσιν, βιότῳ δʼ ἔνι πάμπαν ἄπρηκτοι,\nἀλλοτρίης γαίης καὶ ἀλητύος ἰμείροντες.\nἀλλὰ τόδʼ ἔμπαλιν ἐσθλὸν ἔφυ κεδνῇσι γνναιξίν·\nπρηεῖαι γάρ τʼ εἰσὶ νόῳ, ποσίεσσί θʼ ἐοῖσιν\nεἴκουσιν μάλα πειθόμεναι, στυγέουσί τε νεῖκος.\nεἰ δʼ ἐπὶ θηλυτέρ ῃ γενέθλῃ δύο φῶτα φανείη\nἄρ σεσιν ἐν ζώοις, ἡ δʼ αὖ μάλʼ ἀγήνορι θυμῷ\nδεινή τε κρυερή τε πέλει πραπίδεσσί τʼ ἄκαμπτος.\nὁππότε δʼ οὖν σελάων τοίοις ζώοισιν ἐπόντων\nκαὶ Θοῦρος πυρόεις καὶ καλλίκομος Κυθέρεια\nἄρσεσι δεικήλοισιν ἐπεμβεβαῶτες ὁρῷντο,\nκαὶ ζῶον πρὸς τοῖς ἄρσεν πέλοι ὡρονόμοιο,\nἧς φύσιος λήγουσι, παρὰ λεχέεσσι  γυναικῶν\nκλινόμεναι φιλότητι, τάτ’ ἀνέρες ἐκτελέουσιν.\nἔμπαλι θηλυτέροισι δʼ ὅτʼ ἀνέρες ἐν ζώοισιν\nἴσχωσʼ Ἠέλιον καὶ νυκτεροφεγγέα Μήνην,\nθῆλυ δὲ καὶ ζῶον κατέχῃ Κυλλήνιος Ἑρμ ῆς,\nπάσχουσ’ αἴσχεα πολλὰ γυναικῶν ἔργα τελοῦντες·\nδηθάκι καὶ σπορίμης αἰδοῦς ἀπὸ μήδεʼ ἔκειραν.\nτὼς μὲν ἄρʼ αἰνὰ πέλει φύσιος βροτέης κατέναντα\nφῶτʼ ἐνὶ δεικήλοισιν ἑὸν δρόμον ἐξανύοντα.\nἈλλʼ ἐπεὶ οὖν μοι θυμὸς ἐνὶ προτέροισιν ἀεῖσαι\nμήσατ’ ἀναγκαῖον χρεῖος, σάφα νῦν καταλέξω,\nὁππόθεν ἐν γενέθλῃσι χρεὼν ζω ῆς χρόνου ἀρχὴν\nἀνθρώποις φράζεσθʼ ἡδʼ ἔμπαλιν, ὁππόθι λήγει.\nοὐ μὲν δὴ πάντεσσιν ὁμῶς μερόπεσσιν ἔοικεν\nοἴης ἐκ χώρης ἐτέων λάζυσθαι ἀριθμόν·\nἄλλη γάρ θʼ ἑτέρῃ γενέθλῃ ἄφεσις συνάρηρεν.\nὅσσοις μὲν Τιτὰν ἠοῖ ἔνι γεινομένοισιν\nκέντρῳ ἐπεμ βεβαὼς ἰνδάλλεται, ἐξ ἄρα κείνου\nμοίρης ἄρχεσθαι βιότου χρόνον ἐξαριθμοῦντας·\nνυκτερινῇ γενέθλῃ δὲ Σεληναίης ἀπὸ μοίρης.\nὁππότε δʼ ἂν κέντρων ἐκτὸς δύο φῶτ’ ἀποκλινθῇ,\nἡδʼ ἄρʼ ἐπὶ μοίρῃσι κατωφερέεσσι πόλοιο\nνίσσηται προθέοντα, τότʼ ἀ στέρος ἄρχεο κείνου,\nὅς ῥά τε δεσπόζει γενέθλης μέγα τε κράτος ἴσχει.\nεἰ δʼ ἄρα κἀκεῖνον λεύσσοις κλινθέντʼ ἀπὸ κέντρου,\nἐξ ὥρης τότʼ ἔπειτα χρόνων ἄφεσιν σύ γε φράζου.\nζωῆς δʼ αὖτʼ ἀρχὴν εὖτ’ ἂν διζήμενος εὕρῃς,\nδεικήλων σκέπτοιο χρόνους, ὁπόσοις περάτηθεν\nἀντέλλει, κείνων τε περὶ μοιρῶν δεδάασθαι·\nτὼς γὰρ πλειώνων ἀριθμὸν μοίρῃσι φράσαιο,\nὅσσους Μοῖρ’ ἐπέδησε βροτῶν μογεροῦ βιότοιο.\nἐν δὲ μέσαις μοίρ ῃσι ν, ἐφʼ αἷς ζωὴ νέμετʼ ἀνδρῶν,\nἐνδυκέως σκέπτοιο, μὴ ἀκτὶς ἢ τετράγω νος\nἠὲ κατ ἀντιπέρην ὀλοοῦ Κρόνου ἢ Πυρόεντος,\nἢ οὖ τοίγε συναντόμ ενοι ζωὴν διέκερσαν.\nνυκτὶ δὲ γεινομένους καὶ παμφεγγὴς Ὑπερίων\nδηθάκις ἀκτίνεσσιν ἑαῖς πνοιῆς ἀπάμερσεν.\nπᾶσαν δʼ αὖτʼ ἄφεσιν πλευρὴ τετράγωνος ὁρίζει·\nμήκιστον γὰρ τοῦτο βροτῶν τέλος εὔαδε Μοίραις.\nἘλθέ μοι, ὡς προτέρην λιγέως ἥρμοσσας ἀοιδήν,\nΜοῦσα φίλη, καὶ Φοῖβε καὶ Ἑρμῆ χρυσοπέδιλε,\nκαὶ νῦν ἱμερόεν τέκμωρ θείητʼ ἐπὶ μολπῇ·\nαὐτὰρ ἐγὼ θυμὸν καίπερ καμάτῳ μογέοντα\nὀτρυνέω, μέχρις ἄν κ᾿ ἐπὶ πείρατα νίσσομαι οἴμης·\nπᾶν γὰρ ἀεικέλιον, τῷ μὴ τέλος ἐσθλὸν ὀπηδεῖ.\nβίβλῳ δʼ ἐν πυμάτῃ τάδε μοι κατανεύσατʼ ἀεῖσαι,\nἀμφὶ τροφῆς βρεφέων ἠδʼ ἀτροφίης ἀλεγεινῆς,\nὅσσα τʼ ἐπειγόμενοι Μοίρης ὕπο χερσὶν ἑῇσιν\nαὐτοὶ ἐπʼ οὐλόμενον πότμον ῥίψαντο γονῆες,\nἀμφὶ γάμων τʼ ἐρατῶν καὶ ἀδελφειῶν ἐνέποιτε\nκαὶ τέκνων γενεῆς, σινέεσσί τε τοῖσιν ἕκαστος\nἀνθρώπων μεμόρηται ὑπʼ ἀστράσι κινυμένοισιν,\nκαὶ τέχνας μέλποιτʼ ἰδὲ πρήξιας, ἔργα θʼ ὁποῖα\nἀστέρες ἀνθρώποισι δυηπαθέεσσι νέμουσιν,\nἡδʼ ὡς σφαλλόμενοι πολυχρήμονος ἐκ βιότοιο\nἀνέρες ἐν πενίῃ τε καὶ ἄλγεσιμοχθίζουσιν,\nκαὶ δμώων ὅππως τις ἐπιφράσσαιτο γενέθλην.\nΚείνοις μὲν δὴ πρῶτα τροφ ῆς ἐμέγηρε βρέφεσσιν\nΑἶσα κακή, τοῖσπέρ τʼ ἀπὸ γαστέρος ὀρνυμένοισιν\nἌρης καὶ Φαίνων ὑπὲρ ὡρονόμοιο βεβῶτες\nλεύσσουσʼ ἐς δύσιν ἑλκομένην ἐριφεγγέα Μήνην,\nμήτε Σεληναίην μήτʼ οὖν ὥρην καθορώντων\nΦωσφ όρου ἢ Ζηνός· τοὶ γὰρ βίου εἰσὶ δοτῆρες.\nὣς δʼ αὕτως ἀτροφεῖς καὶ ὅσοις ἔπι γεινομένοισιν\nὡρονόμον διέπει Φαίνων, δῦνον δέ τε κέντρον\nἌρης, μήθʼ ὥρης ζῶον μήτʼ οὖν φάος ἁγνὸν\nΜήνης δερκομένου ληνὸς φυσιζόῳ αἴγλῃ.\nκαὶ δὲ καί, ὁππότʼ ἂν ἠύκερων Πυρόεις διάμετρος\nἀκτῖσιν Μήνην καθορᾷ, Φαίνων δὲ Σελήνῃ\nδεξιτερὴν ἱστῆται ἐπὶ πλευρὴν τετράγωνος\nἀντολίην ἀπέχων τηλοῦ Ὑπερίονος αἴγλης,\nδὴ τότʼ ἀπʼ ὠδίνων καὶ γαστέρος ἐκπροθορόντες\nαὐτίκ ἄρ’ οἰωνοῖσιν ἕλωρ καὶ θηρσὶ γένοντο.\nἤν δὲ Σεληναίη μὲν ἐφʼ ὡρονόμῳ ἐπιτέλλῃ,\nἐν προτέρῳ δʼ ὥρης ζῴῳ Φαίνων προθέῃσιν,\nδαίμονα τόντε κακὸν πρότεροι φῶτες καλέσαντο,\nἌρης δʼ αὖτʼ ἐφέπηθʼ ὥρης κατόπισθε διώκων,\nμήτʼ οὖν Ἀφρογενοῦς μήτʼ εὐφεγγοῦς Φαέθοντος\nδερκομένων δείκηλον, ἐφʼ ᾧ Μήνη καθορᾶται,\nδὴ τόθʼ ὑπʼ ὠδίνεσσι βρέφη θλιφθέντʼ ὀλοῇσιν\nνηδύος ἐξέλκουσι διαμελεϊστὶ ταμόντες.\nεἰ δʼ ἄρα καὶ δίχα κέντρου ἔοι ζώοισιν ἐπʼ ἄλλοις\nτὼς Μήνη κερόεσσα, τόσον τεχθὲν χρόνον ἠῶ\nἀθρήσει, μέχρις ἄν κε Σεληναίη ἀφίκηται.\nεἰ δʼ ἄρ’ ὑπὲρ κέντροιο Σεληναίη βεβαυῖα\nτὴν αὐτὴν ἐπέχῃ μοῖραν πολεμοκλόνῳ Ἄρῃ,\nἢ ζῶον κατὰ ταὐτὸν ἢ ἀντιπέρηθεν ἰόντι,\nαὐτίκα δὴ πρώτῃσιν ὑπʼ ὠδίνεσσιν ὄλισθον\nμητέρος ἄγχι ποδοῖιν ἐπʼ ὀξέα κεκληγυίης.\nἢν δὲ γονῆς ἀ γα θ οὶ τελέθωσʼ ἐπιμάρτυροι ὥρῃ,\nἔκθετον ἐκ μεγάρου τοκέων βρέφος εὐθὺς ἐτύχθη·\nκἢν μὲν Ζεὺς Μήνην σφετέραις ἀκτῖσιν ἀθρήσῃ,\nἀνήρ, ὅς μιν ἀνείλεθʼ, ἐὸν ποιήσατο παῖδα,\nἢ ἑτέρῳ δῶκεν τεκέων τητωμένῳ ἀνδρί,\nὅς θέμενος μεγάροις ἶσον γονίμοισι τίεσκεν.\nἢν δʼ ὀλοὸς Φαίνων λεύσσῃ περιφεγγέα Μήνην,\nῥιφθὲν ἀπὸ λεχέων, ἑτέρου δʼ ὑπὸ χείρεσι θρεφθὲν\nἀτμενίης δούλειον ὑπὸ ζυγὸν αἴνʼ ἀνέτλησεν.\nκαὶ δὲ Κρόνου περάτηθεν ἀθρειομένου ὑπὲρ ὥρης\nδαίμονι δʼ ἐν λυγρῷ Μήνης προπάροιθεν ἐούσης,\nκαὶ κέντρου Τιτῆνος ἀποκλινέος τελέθοντος,\nζωὴν μέν τʼ ἴσχουσʼ, ἀτὰρ ἔκθετοι ἐκ πατρὸς σἴκων.\nὁππότε δʼ οὖ Μήνης μὲν ἔχῃ συναφὴν Κρόνος αἰνός,\nἀντιπέρην δʼ αὐτοῦ Πυρόεις αὐγῇσι βάλῃσιν,\nμηδʼ ὅσσον Μήνην ἐπιδερκομένου Φαέθ θντος,\nῥιφθέντες χώρης τηλοῦ κατʼ ἐρημάδος οἰκτρῶς\nδουλοσύνης θρεφθέντες ὀιζυρῆς ἀνέχονται.\nεἰ δὲ καθʼ ὡρονόμου μὲν ἔοι βεβαυῖα Σελήνη,\nτῇ δʼ ἄρʼ ἐπαντέλλῃ Ζεὺς ἑσπόμενος κατόπισθεν,\nΜήνην δʼ ἀκτῖσιν Φαίνων κατεναντία λεύσσῃ,\nκαὶ Πυρ όεις ἑτέρωθεν ἄνω κέντρον καθορῴη,\nἐς τόσσον ῥιφθὲν μίμνει χρόνον, εἰσόκε Μήνη\nἐκπροφυγοῦσʼ ὀλοῶν αὐγὰς Φαέθοντι συνάψῃ.\nὥρης δʼ οὖ Τιτῆνος ὑπὲρ βροτέης τροχάοντος\nαἰνοῦ τʼ ἐς δύσιν ἑλκομένου κατέναντα Κρόνοιο,\nκαὶ δὲ Σεληναίης μετʼ ἀριγνώτου Φαέθοντος\nδείκηλον κατὰ ταὐτὸ καὶ οὐκ ἰσόμοιρα θεούσης,\nἐξόπιθεν δʼ Ἄρεος σπομένου συναφήν τε Σελήνης\nδεχνυμένου, βρέφος ἐς τόσσον πατρώιον οἶκον\nμίμνει, μέχρι κε Μήνη ἐπʼ Ἄρεα θοῦρον ἵκηται.\nεἰ δὲ δύω σελάων κέντρων ὕπερ ἑστηώτων,\nἨελίου μὲν ἐφʼ ὡρονόμῳ, δυτικῷ δὲ Σελήνης,\nἢ κείνης μὲν ἐφʼ ὥρῃ, ἀτὰρ τῆνος ἔναντα,\nτῷ μὲν δὴ Φαίνων, τῇ δʼ οὖ Πυρόεις συνέπηται,\nἢ τῶν μὲν τροχάῃ τις ὁμοῦ ἑτέρῳ, ὁ δὲ κέντρῳ\nἄλλῳ ἐπεμβεβαὼς λεύσσῃ κείνους ἀνιόντας,\nᾗσιν ὑπαὶ παλάμαις τεχθὲν ῥίπτουσι τοκῆες.\nἤν δʼ Ἄρης περάτηθεν ἀνέρχητ’, αὐτὰρ ἐπʼ αὐτῷ\nΦαίνω ν, ἢ ἑτέροισιν ὅγ οὖ κέντροισιν ἕπηται,\nΜήνη δʼ ἔκτοσθεν κέντρων σὺν Ζηνὶ φέρηται,\nβαιὸν δὴ τότε χάρμα βροτοῖς τεύχει περὶ τέκνων·\nτόσσον γὰρ λεύσσει τεχθὲν χρόνον ἄμβροτον ἠῶ,\nΜήνη μέχρι θέουσα παραΐξῃ Φαέθοντα.\nναὶ μὴν καὶ σέλας Ἠελίου Μήνην τε καὶ ὥρην\nὁππότʼ ἂν ἐκ θλο δ όται μὲν ἀποστρεφθέντες ἴωσιν,\nοἱ δʼ ὀλοοὶ λεύσσωσι, τότ’ ἔκθετα τέκνα γονῆες\nῥίπτουσʼ ἐς βαθύ κῦμα βορήν τʼ ἔμεν οἰωνοῖσιν.\nἔμπαλι δʼ ἀρητοὶ παῖδες τοκέεσσι γένοντο\nεὐτραφέες θʼ, ὁπόσοισιν ἀπʼ ὠδίνων προθοροῦσιν\nἀστέρες ἐσ θ λοδόται ζωῆς δωτῆρες ἔασιν,\nἤτοι ὑπὲρ κέντρων καὶ ὁμοῦ Μήν ῃ βεβαῶτες,\nἢ σελάεσσ’ ἐπιδερκόμενοι Μήνην τε καὶ ὥρην,\nἢ κέντρων κατόπισθεν ἐπʼ ἀμφοτέρῃσιν ἐόντων\nΦαίνοντος καὶ Ἄρηος, ἀπόστροφον ἀκτίνεσσιν\nβαινόντων σελάων τε καὶ ὥρης, ἠέ θʼ ἑοῖσιν\nσύμφωνον δρόμον ἐν ζώοις φίλιόν τʼ ἀνυόντων.\nπαισὶν δʼ αὖ πᾶσιν, τοῖσιν ζωὴν πόρε Μοῖρα,\nἀμφὶ τροφῆς μαζοῦ καὶ νηπιέης ἀλεγεινῆς\nζῶ ον σημαίνει, τό κε δὴ Μήνης πέλας εἴη,\nᾧ ἔνι δὴ κείνη τριτάτην ἐπινίσσεται ἠῶ.\nΤόσσα μὲν ἀμφὶ τροφῆς παί δων, πολέων ἄπο βαιά,\nἥεισ’· ἐξείης δὲ γάμου πέρι νῦν ἐνέποιμι,\nἀστέρες οἷον ἕκαστος ἀεὶ φαίνουσι κελεύθοις.\nεὖτʼ ἂν γεινομένοιο βροτοῦ Μήνη μὲν ἐπείη\nαἰπυτάτῳ κέντρῳ, Κυθέρη δʼ ὑπόγειος ὁρῆται,\nτῆμος ὁμογνήτοις γενεῆς τʼ ἄγχιστα συνεύνοις\nζεύγνυνται, πολέσιν δʼ ὁμογάστριοι ἐς λέχος ἦλθον\nνύμφαι. τοῦτο δὲ δρῶσι, καὶ ὁπόταν Ἀφρογενείῃ\nἙρμείῃ τε θοῷ ξυνὴν ὁδὸν ἐξανύωσιν\nἀκτῖσι σφετέραις, Φαίνων δʼ ἐπιμάρτυρος εἴη.\nἢν δὲ πέλῃ ἰσόμοιρος ἀριγνώτῳ Φαέθοντι,\nδείκηλον κατὰ ταὐτὸν ἴῃ, γάμος ἔπλετο τῆμος\nπαρθενικῆς. ἶσον δὲ καὶ εἰ Ζεὺς μαρτυρίῃσιν\nἙρ μείην λεύσσῃ πλευρὴν ἰσόμοιρον ὁδεύων.\nἈφρογενὴς δὲ μεσουρανίου κλίνασʼ ἀπὸ κέντρου\nκαὶ δισσοῖς σελάεσσιν ἀπόστροφον οἶμον ἰοῦσα\nἀστασίας τεύχει ταραχήν τε γάμοις μετʼ ἀνίης.\nΦαίνων δʼ Ἑρμ είῃ τε συνὼν βλοσυρῇ τε Κυθήρῃ\nἤτοι ἐπ’ οὐτιδαναῖς ἢ ἀνάξια μαχλοσύνῃσιν\nἔργα μετερχομέναις ζυγίοις ἡρμόσσατο λέκτροις,\nπάμπαν θʼ ἡλικίῃσι νέαις ἢ πάγχυ γεραιαῖς.\nἐσθλὴν δʼ οὖ φιλότητα γάμου πίστιν τε γυναικῶν\nἀχράντοιο λέχους δῶκεν καλὴ Κυθέρεια,\nεὖτ’ ἂν ἀπʼ ἀκτίνων Ἄρεος πολιοῦ τε Κρόνοιο\nμίμνῃ ἀπήμαντος, κείνων φλογέῃσιν ὑπʼ αὐγαῖς\nἀλλήλους ἐπιδερκομένων, αὐτὴ δʼ ἀγανῇσιν\nδέρκηται κερόεσσαν ὑπ’ ἀκτίνεσσι Σελήνην.\nὁππότε δʼ Ἑρμείης τε καὶ Ἄρης καὶ Κυθέρεια\nμέσσου ὑπὲρ κέντρου ξυνὰς ἀνύωσι κελεύθους,\nτοῖσιν δʼ αὖτ ὀλοὸς Φαίνων μετόπισθεν ἕπηται\nνωθρὸν ἐπαντέλλων ἢ καὶ κατέναντα δοκεύων,\nἐξ ἕδρης πιναροῖο τέγους ξυνῆς τʼ ἀπὸ δήμου\nεὐνῆς ἀνστήσαντες ἄγοντʼ ἐς δώματα νύμφας,\nκἶσα πολυμνήστῃσιν ἀεὶ τίουσʼ ἀλόχοισιν.\nἤν δὲ δύω μὲν φῶτα μέσου κλίνωσ’ ἀπʼ Ὀλύμπου,\nπάντες δʼ ἀστέρες ἄλλοι ὑποχθόνιοι φορέωνται\nἔκτοσθεν κέντρων, τῆμος ξείνης ἀπὸ γαίης\nἄξεται ἀλλοτρίων φωτῶν ἀγνῶτα θύγατρα,\nκαὶ πάτρης ἂπο τηλοῦ ὁμῶς κείνῃ βιοτεύσει.\nοἷς δʼ ἄη ὕπερθ’ ὥρης χαλεπῷ ἐν δαίμονι καλὴ\nἈφρογενὴς φαίνῃ, τὴν δʼ οὖ Κρόνος ἢ τετράγωνος\nἠὲ καταντιπέρην λεύσσῃ, κἤν λέκτρα πόρωσιν\nθηλυτέροις δʼ εὖτ’ ἄν Κύπρις κεραή τε Σελήνη\nζώοισιν λάμπωσʼ, ἤτοι δυτικοῦ κατὰ κέντρου,\nἢ καὶ ὑποχθονίου, ἢ καὶ δύο κέντρ’ ἐφέπωσιν,\nμουνὰξ δʼ ἀμφότεροι κατεναντία τῇσιν ὁρῶνται,\nτῇ μὲν Ἄρης, τῇ δʼ αὖτε Κρόνος, τόθ’ ἑαῖς πανάθεσμοι\nθυγατράσιν πατέρες ξυνὸν λέχος εἰσανέβησαν.\nναὶ μὴν καὶ Κρόνου εὖτ’ ἂν ἐν οἴκοισιν Κυθέρεια\nφαίνηται σύν Ζηνί, Κρόνου κατόπισθεν ἰόντος,\nδεχνυμένης αὐτοῦ συναφὴν καλῆς Ἀφροδίτης,\nΚύπριδι μαρτυρίην Ἄρεως ἑτέρωθι φέροντος,\nΜήνην δʼ ἀμφότεροι Θοῦρος Φαίνων θʼ ὁρόωνται,\nδὴ τότʼ ἀπʼ ὠδίνων ὁπόσοι φάος ἔδρακον ἠοῦς,\nμοῖραν ἀνέπλησαν πολυπενθέος Οἰδιπόδαο·\nτοῖσι δʼ ἄρα στυγεροὺς Ποιναὶ μέλπουσʼ ὑμεναίους\nνερτέριαι, χείρεσσιν ἀναψάμεναι πυρὶ πεύκας·\nμητράσι γὰρ σφετέραις φιλοτήσιον ἐς λέχος ἦλθον.\nεἰ δὲ γυναικείη γενέθλη πέλοι, ἐς πατρὸς εὐνὴν\nκλίνονται. τὼς δʼ αὖτὲ καὶ ἢν κλήροιο γάμοιο\nΦαίνων δεσπόζων ἤτοι κατὰ κέντρον ἐφʼ ὥρης,\nἢ ὅγε φαίνηται δύνων ὥρης κατέναντα,\nλάθρῃ παρθενίης ζώνην λύσαντο τοκεῦσιν\nἠὲ κασιγνήτοις σφετέροις πατέρων τε τέκεσσιν.\nἤν δʼ ὑπογείῳ Ἄρης ἢ καὶ δυτικῷ ἐνὶ κέντρῳ\nδέρκηται βεβαὼς κλήρου γάμου αὐτὸς ἀνάσσων,\nαἵδε βίῃ δμώεσσιν ἢ οὐτιδανοῖς ὑπὸ φωσὶν\nδμηθεῖσαι θολερῶς ὥρης ἄνθος διόλεσσαν.\nἤν δʼ Ἑρμῆς κέντροισιν ἐπείη, τοῖσιν ἔλεξα,\nκαὶ γάμου αὐτὸς ἑοῖσιν ἐνὶ ζώοισιν ἀνάσσων,\nκρυπταδίως δολεροῖσιν ὀπιπευθεῖσαι ἔπεσσιν\nκαὶ πυκιναῖς ἀπάτῃσιν ἑὴν φρένα φηλωθεῖσαι\nἐξαπίνης ἐγένοντο λάθρῃ πρὸ γάμοιο γυναῖκες.\nεἰ δʼ ἄρα σὺν Στίλβοντι καὶ Ἄρης κέντρῳ ἐπείη,\nτῆς ἕνεκεν κρίσιές τε δίκαι τʼ ἀγορῇσι πέλονται.\nΖεὺς δὲ καὶ Ἑρμείης μέσσον κατὰ κέντρον ἐόντες\nσὺν Παφίῃ, ζεύξαντες ὁμηθείῃσι γυναικῶν\nἀλλοτρίων μετέπειτα γάμους ἀναφανδὰ τελοῦσιν,\nἀλλʼ ὑπὸ μαχλοσύνης καὶ τῶν λέχος αὖθι λίποντο.\nεἰ δὲ μεσουράνιον κατέχῃ Φαέθων μετʼ Ἄρηος\nἤτοι γάρ τʼ αὐτοὶ τόθʼ ὁμεύνους ἥρπασαν ἄλλων,\nἢ κείνων ἀλόχους ἕτεροι βίῃ εἴρυσαν αὐτῶν.\nαἰπυτάτῳ δʼ ἐπὶ κέντρῳ ἐυστέφανος Κυθέρεια\nΤιτῆνος μέτα δερκομένη πατέρων ὀλοῇσιν\nπαλλακίσιν συνέμιξʼ ἢ μητρυιῇσιν ἑῇσιν.\nεἰ δέ κ᾿ Ἄρης τούτοισιν ὁμοῦ πέλῃ, ἄχρι γάμοιο\nζευχθέντες κείνῃσιν ἄφνω πάλιν αὐτοὶ ἔλειφθεν.\nἌρης δʼ ἡνίκα μέσσον ἀν᾿ οὐρανὸν ἀμφιπολεύῃ,\nὡρονόμον δʼ ἐπέχῃ Φαέθων, Τιτὰν δέ τε δύνῃ,\nτῆμος ἄρ ἁρπαγίμους νύμφας ἐς δώματʼ ἄγονται.\nεἰ δὲ μεσουράνιον μὲν ἔχῃ Μήνη βλοσυρῶπις,\nΚύπρις δʼ αὖθ᾿ ὑπόγειον ἴσαις μοίραις βεβαυῖα,\nαὐτοκασιγνήτων σφετέρων συνέασιν ὁμεύνοις.\nἀνδρὸς γεινομένου δʼ ὁπότʼ ἂν Τιτάν τε καὶ Ἄρης\nκαὶ Κύπρις Στίλβων τε μίαν κατʼ ἀταρπὸν ἴωσιν,\nεἵνεκα κλεπτοσύνης εὐνῆς λαθρίης τε κυθήρης\nἐν συνοχῇσι γένονθʼ, οἱ δʼ αὖ καὶ δεσμὸν ἔτλησαν,\nαὐτοί τε μάχλοι τε καὶ ἐς φιλότητʼ ἀκόρεστοι,\nἔκ τʼ ἀλόχων λώβας τε καὶ ὕβριας αἰὲν ἔχοντες,\nὡς καὶ ἑοῖο γάμου λωβήτορας αὐτοὶ ἐς οἴκους\nδέχνυνται ξενίῃ σκοτίης ἕνεκεν φιλότητος.\nεἰ δʼ ἀνδρὸς γενέθλην ἠδʼ αὖ κείνοιο συνεύνου\nσκεψάμενος κατίδοις ἄμφω ζώοιν ἔνι Μήνην,\nαἰὲν ὁμοφροσύνῃσινἰαίνοντʼ ἀμφὶ γάμοισιν.\nδαίμονι δʼ ἢν χαλεπῷ κείνης Μήνη πέλῃ ἀνδρί,\nαἰὲν ἀτασθαλίῃσι γυνὴ ἀθερίζει ἀκοίτην\nοὐδὲν ὀπιζομένη λεχέων θεσμῶν τε γάμοιο.\nταὐτὰ δʼ ἄρʼ ἐκ ποσίων τελέθει δειλῇσι γυναιξίν,\nεὖτε Σεληναίη ἀλόχοις ἐν δαίμονι λυγρῷ\nἀνδρῶν φαίνηται· δίχα γὰρ νόον αἰὲν ἔχουσιν.\nἈλλὰ γὰρ οὔτις πάντα δυνήσεται, ὅσσα γάμοιο\nσήματα φαίνουσιν θοοὶ ἀστέρες, ἐξονομῆναι·\nτῷ καὶ ἐγώ τρέψω ἑτέρην κατʼ ἀταρπὸν ἀοιδὴν\nἀμφὶ τέκνων γενεῆς ἐνέπων, ἥντ’ ἀστέρες αἰεὶ\nἀνθρώποισι νέμουσιν ἀλημοσύνῃσιν ἑῇσιν.\nὅσσοι δὴ χθονίῳ τε καὶ αἰπυτάτῳ περὶ κέντρῳ\nἀστέρας εὐερ γοὺς φῶτες βεβαῶτας ἔχουσιν,\nοἵδε τέκνων τόσσων πατέρες βιότῳ τελέθουσιν,\nὁππόσοι ἐν τοῖσι ζώοις καθύπερθεν ὁρῶνται,\nἢ κέντροις τούτοισι φέρουσ ἐπιμάρτυρον αἴγλην.\nπαῖδας δʼ ἑσ θλοδόται κέντρων καὶ ὄπισθ’ ἐπιόντες\nδῶκαν ἀεὶ δισσούς, εὖτ’ ἂν ζώοισι δισώμοις\nφαίνωνται. Τιτὰν δὲ καὶ Ἄρης εὖτ’ ἂν ἐπῶσιν\nτούτοισιν κέντροις, τεκέων ἄπο πάμπαν ἄμερσαν,\nἔξοχα δʼ εἴ κ’ ἀγαθοί σφιν ἀμάρτυροι ἀστέρες εἶεν.\nὣς δʼ αὕτως κατόπισθε μεσουρανίῳ δεικήλῳ\nἠέ θʼ ὑποχθονίῳ Φἰαίνων καὶ Ἄρης ἐπιόντες\nδυστεκνίην ἢ πάμπαν ἀπαιδίην ἐπέκλωσαν.\nἀλλʼ Ἄρης σὺν Μήνῃ ἰδʼ Ἀφρογενεῖ πάλι φαίνων\nδῶκε τέκνων γενεήν· Ἐρμῇ δʼ ἅμα νόσφισε παίδων.\nἤν δὲ Κύπρις μὲν ἔῃ ζώῳ Κρόνου, αὐτὰρ ὅγʼ\nοἴκῳ\nἔμπαλι Κυπρογενοῦς, παίδων γενεὴν τότʼ ἀφαιρεῖ.\nεἰ δʼ ἔτι καὶ Πυρόεις Παφίην ἀκτῖσιν ὁρῴη,\nὠμοτόκοις ὠδῖσι γονὴν ἔρραισαν σπασαν.\nεἰ δὲ μεσουρανίῳ ζώῳ κενεῷ γεγαῶτι\nΤιτὰν καὶ Πυρόεις ἄμφω κατόπισθεν ἕπωνται,\nχῆρον ἀεὶ τεύχουσι δόμον γλυκερῶν ἀπὸ τέκνων.\nὅσσαι δὲ Στίλβοντι καὶ Ἠελίῳ ἅμα Μήνην\nἐν ζώῳ ἴσχουσι μεσουρανέοντι δισώμῳ,\nνηδύος εἴσω σπέρμα γονῆς διδύμοιο λάβοντο.\nεἰ δὲ δυσὶν σελάεσσιν ὁμοῦ πάλιν ἀστέρες εἶεν\nκαλοί, ἰδʼ ἐν ζώοις δισσοῖς παρεόντες ὁρῷντο,\nκαὶ δὲ καὶ ὡρονόμος ζώῳ φαίνοιτο δισώμῳ,\nτῆμος ἀδελφειοὶ παιδὸς δίδυμοι προγένοντο.\nεἰ δὲ πολυσπέρμοισιν ὁμοῦ ζώοισιν ἐπεῖεν\nἀστέρες ἐσθλοδόται, παίδων πληθύν χαρίσαντο.\nοἱ δ ὀλοοί, κἢν δῶσι γονὴν τεκέων μερόπεσσιν,\nἢ πάλιν ἂψ ἀφέλοντʼ ἢ ἀνάρσια θέντο τοκεῦσιν.\nἈμφί γε μὴν τεκέων γενεῆς ἄλις· ἦ γὰρ ἐχέφρων\nἀνὴρ καί κʼ ἀπὸ τῶνδε, τὰ δὴ λίπον, ὦκα φράσαιτο·\nἐξῆς δʼ ἡμετέρῃσιν ἀοιδῇσιν καταλέξω,\nὅσσους ἱμερτῆς παίδων φύτλης ἀπάμερ σαν\nἀστέρες, ἡδʼ ὅσσας ἀτόκους τεύχουσι γυναῖκας.\nὁππότʼ ἂν ἐν ζώοισι Κρόνου καλὴ Κυθέρεια\nφαίνηται, αὐτὸς δὲ Κρόνος διάμετρος ὁρῆται,\nνωθροὺς ἐς φιλότητα καὶ ἀσπέρμους μάλα τεύχει.\nκαὶ δʼ ὁπότʼ ἄν Φαίνων τε καὶ Ἄρης Ἀφρογενείης\nοἶκον ἐπέρχωνται, Κύπριδος τετραγώνου ἐούσης\nἢ τοὺς ἀντιπέρηθεν ἑαῖς ἀκτῖσιν ὁρώσης,\nεὐνοῦχοι τελέθουσι γονῆς ἐς πάμπαν ἄμοιροι.\nὣς δʼ αὔτως, κἤν Κύπρις ἐνὶ Κρόνου οἴκῳ ὁδεύῃ,\nσὺν δὲ Κρόνῳ Πυρόεις κείνης δόμον ἀμφιπολεύῃ,\nἙρμῆς δὲ ζῶον κατέχῃ Κρόνου ἠδέ τʼ Ἄρηος,\nεὔνιδες οἱ μάλα τοι τεκέων ἄγονοί τε πέλονται.\nναὶ μὴν καὶ Στίλβων εὖτ’ ἂν μεσάτῳ περὶ κέντρῼ\nστείχῃ, τῷ δʼ ὀλοὸς Φαίνων κατένανθʼ ὑπόγειος,\nἀλλήλαις δʼ αὖ Μήνη ἰδʼ Ἀφρογενὴς τετράγωνοι,\nκαὶ τὴν μὲν Φαίνων, Μήνην δέ τʼ Ἄρης δεκατεύῃ,\nγείνοντʼ ἠὲ γονῆς τητώμενοι, ἠὲ δίμορφοι\nἄλλα μὲν Ἑρμείῃ, τὰ δʼ ἐοικότες Ἀφρογενείῃ.\nεἰ δὲ Σεληναίη μὲν ἐνὶ Στίλβοντος ὅροισιν,\nἄρσενι δʼ ἐν ζώῳ Κύπρις πέλοι ἐν Κρόνου οἴκῳ,\nμηδʼ ὅσον ἀμφοτέρας Ζηνὸς καταδερκομένοιο,\nστείρας ἠδʼ ἀτόκους τῆμος θήκαντο γυναῖκας.\nὁππότε δʼ οὖ Φαίνωνμὲν ὑπὲρ κέντρουμεσάτοιο\nἱστῆται, τῷ δʼ αὖτε καταντιπέρην Ἀφροδίτη,\nἤτοι ἀπείρητοι τεκέων ἐπὶ πάγχυ γένοντο,\nἢ φθείρουσι γονὰς ἀπὸ γαστέρος ὠμοτοκοῦσαι.\nεἰ δʼ ἐσθλὸς Φαέθων τοῖσίν γʼ ἐπιμάρτυρος εἴη,\nψευδέσιν ὠδίνεσσι λάθρῃ παίδων ἐγένοντο\nμητέρες ἀλλοτρίων καὶ ὑποβλήδην ἐτέκοντο.\nεἰ δʼ ἄρα καὶ Πυρόεις μαλεραῖς ἀκτῖσιν ὁρῴη,\nπάντʼ ἀναφανδὰ πέλει, τάγε δὴ λάθρῃ ἐξετέλεσσαν.\nεἰ δʼ ἀγαθῶν ἄστρων παναπόστροφον οἶμον ἰόντων\nἀνδρὸς ἔοι γενέθλη, τότʼ ἀεικέα ἔργα τελοῦσιν·\nκέρσαντες γὰρ ἀχρεῖον ἑοῦ ἀπὸ σώματος αἰδῶ\nκαὶ κυσὶ μήδεα δόντες ἑκοντὴν ὠμὰ δάσασθαι,\nλιτοὶ ἀγείροντες γαῖαν κατὰ πᾶσαν ἀλῶνται.\nὅσσαις δʼ αὖτε γυναιξὶν Ἄρης Φαέθων τʼ ἐπὶ κέντρῳ\nαἰπυτάτῳ βεβάωσι, Κυθήρης ἐν Κρόνου οἴκῳ\nφαινομένης, αὐτοῦ τε Κρόνου ζώῳ ἐν ἐκείνης\nδερκομένου αέθοντα μεσουρανέοντα καὶ Ἄρην,\nτῇσιν Μοῖρ’ ὀλοὴ τέκνων στάχυν οὔποτ’ ἔνειμεν.\nΤόσσʼ εἰπὼν ἀτέκνων τε καὶ ἀσπέρμων περὶ φωτῶν,\nἄλλα δὲ μαντιπόλοισιν ἐπιφράσσασθαι ἐάσας,\nαὐτίκʼ ἀδελφειῶν λέξω πῶς ἄν κε φράσαιο\nπληθύν, ὁπόσοι τε μιῆς ἀπὸ γαστρὸς ἔασιν\nἔκ τʼ οἴων πατέρων, ὅσσους τʼ ἐπιμὶξ ἐτέκοντο\nμητέρες ἀλλοίοισι παρ’ ἀνδράσιν εὐνηθεῖσαι.\nἐν θυμῷ δὴ πρῶτα χρεὼ φράζεσθαι ἀριθμόν,\nὅσσοι ἐφʼ ὡρονόμου ζώῳ τριτάτῳ καθορῶνται,.\nἠὲ μεσουρανέοντι πόσοι βεβάασιν ὕπερθεν\nἀστέρες, ἢ σφετέραις ἐπιμάρτυροί εἰσι βολῇσιν.\nὁππότε δʼ ἐξ ὥρης τριτάτου τʼ ἀπὸ δεικήλοιο\nὁπότʼ ἐκ κέντροιο τόδε σκέψασθαι ἄρειον,\nοὐκ ἔλαθεν σοφὸν ἅνδρα καὶ ἴδμονα μαντοσυνάων.\nὣς δʼ αὕτως σκέψαιο καὶ ὅσσοις ἀστράσι Μήνη\nσυμφέρετʼ, ὅσσοισι μέχρις φάσιος συνέμιξεν·\nτόσσους γὰρ γνωτοὺς Μοῖρα θνητοῖσιν ὀπάζει.\nεἰ δʼ ἄρα μή τινι Μήνη ὁμοῦ θέοι ἠὲ συνάπτοι,\nτόσσοι ἀπʼ ἀλλοίων μικτοὶ τελέθουσι τοκήων.\nἐν δὲ δισώμοις ὅσσοι ὁμοῦ Μήν ῃ φορέονται,\nἢ συναφὴν δείκνυντʼ, ἤ μαρτυρίῃσιν ὁρῶσιν,\nδισσοὺς οἵγε κασιγνήτους θνητοῖσι νέμουσιν.\nεἰ δʼ ἐθέλοις δεδαῆσθαι, ἀπαὶ πατέρων μὲν ὁπόσμητρῴης\nδʼ ἀπὸ γαστρὸς ὅσοι γεγάασιν ὅμαιμοι,\nὃς μὲν γὰρ φαίνει πατρὸς γόνον, ἡ δʼ ἄρα μητρός.\nεἰ δʼ ἄρʼ ἄχρις φάσιος μὴ δή τινι φωτὶ συνάπτοι\nπαμφεγγὴς Μήνη, ζώῳ δέ τʼ ὄπισθεν ἰόντι\nἢ Κρόνος ἢ Πυρόεις ἐπιμάρτυροι ἰνδάλλωνται,\nἢ παύρους θῆκαν γνωτούς, ἢ καὶ σπαναδέλφους.\nταῦτα δὲ ῥέζουσιν καὶ ὅτʼ ἂν μεσάτου κατὰ κέντρου\nξυνὰ θέωσʼ ἢ ὄπισθεν ἐπαντέλλοντες ὁρῶνται,\nκἤν ἐκτὸς κέντροιο, κασιγνήτους ὀλέκουσιν.\nκαὶ δὲ καὶ ὡρονομῶν Φαίνων, ὁπόσοι προγέγοντο\nφωτὸς ἀδελφειοί, πάντας ζωῆς ἀπάμερσεν.\nΠολλὰ μὲν οὖν τις τοῖσιν ἐοικότα σήματʼ ἀνεύροι\nεἵνεκ ἀδελφειῶν· τέχνας δʼ ἐγὼ αὐτίκα λέξω\nἔργα θ’ ὁποῖα νέμουσιν ὀιζυροῖσι βροτοῖσιν.\nΦαίνων ὡρονομῶν, Ἑρμοῦ δύνοντος ἔναντα\nκαὶ Μήνης μεσάτοιο φαεινούσης κατὰ κέντρου,\nδεικήλων ξεστῶν καὶ ἐπʼ ἀνθηραῖς λιθάκεσσιν\nσφρηγίδων γλυφέας τεύχει, τοὺς δʼ αὖτʼ ἐπὶ χαλκῷ\nἢ χρυσῷ δαιδάλματʼ ἢ ἀργύρῳ ἐκτελέοντας\nεἰκέλια ζώοισιν ὑπὸ γλαφυρῇσι τορείαις,\nο καὶ ἐπὶ σφετέρῃσι τέχναις μέγα κῦδος ἄροντο.\nεὖτ’ ἂν δʼ ὡρονομῇ Φαίνων, ζώων δʼ ἀνὰ μέσσον\nἙρμείης ἐφέπῃ, τῷ δὲ Ζεὺς μάρτυρος εἴη,\nῥητῆρας μύθων ἀγαθούς σοφίῃ τε μάλʼ αἰεὶ\nεὐπρεπέας τελέουσι καὶ ἡγητῆρας ἀρίστους\nπαιδείης· τῶν δʼ αὖτε καὶ ἀλλοδαπῆς ἄπο πολλοὶ\nεἰσαΐουσι νέοι, ποτὲ δʼ αὐτῶν παῖδες ἀνάκτων,\nὧν ἄπο χρήματα πολλὰ κλέος τʼ ἄσβεστον ἕλοντο.\nἐν δʼ ὥρῃ Στίλβων βεβαώς, δύνοντι δὲ Μήνη\nἀφνειοὺς γλυκερῷ τε μέγα βρίθοντας ἐν ὄλβῳ·\nδυομένοισι δὲ φωσὶ χρεῶν νωμήτορας ἄνδρας,\nοὕς δὲ καὶ ἀλλοτρίων κτεάνων ἰθύντορας ἔρξαν·\nκαὶ δὲ καὶ ἐν τροπικοῖς μὲν ἑῆς πάτρης διέποντας\nχρήματʼ ἰδὲ ξυνὸν πλοῦτον· στερεοῖσι δʼ ἐπόντες\nἑζομένους, ὅθι τʼ αἰὲν ἀμείβεται ἀργύρου αἴγλη.\nεἰδώλοις δʼ ἐν ὑγροῖσι Κρόνον καὶ φοίνιον Ἀρην\nξυνὴν ἐξανύοντας ὁδὸν Τιτὰν ὅτε λεύσσῃ,\nπλωτῆρας νηῶν τε κυβερνητῆρας ἀρίστους\nτεύχει, Ζῆνα δʼ ὁρῶν, καί τʼ ἀπταίστους ἐνὶ πάτρῃ.\nχρυσοφαὴς δʼ Ἑρμῆς καὶ παμφαίνουσʼ Ἀφροδίτη\nὁππότʼ ἂν ἀλλήλων οἴκοις φαίνωνται ἐπόντες\nἢ καὶ ἐναλλάγδην ὁρίων μοίρῃσι βεβῶτες,\nμολπῇσιν γλυκερῇσι μεμηλότας ἄνδρας ἔτευξαν,\nἢ λιγυρῆς κιθάρης ἐπιίστορας ἠδὲ καὶ αὐλῶν.\nταῦτα δʼ ἄρʼ ἐκτελέουσι, καὶ ἤν ξυνὴν ἀνύωσιν\nοἶμον, τοῦ μὲν ἐπόντος ὅροις, τῆς δʼ αὖτε κατʼ οἶκον.\nμεσσοτάτῳ δʼ εὖτ’ ἂν κέντρῳ Θοῦρός τε καὶ Ἑρμῆς\nἕσπωνται κατόπισθε, παλαίστρης ἔργʼ ἐφέποντας\nἢ σθεναροὺς ῥοπάλοις τε γεγηθότας ἐξετέλεσσαν.\nεὖτʼ ἄν δʼ ὡρονομῇ Κυθ έρη, Φαέθων δέ τε δύνῃ,\nὑψιφαὴς δὲ Κρόνος κέντρῳ φαίνηθʼ ὑπογείῳ,\nθεσπιστὰς θεόληπτα μεμηνότας αἰὲν ἔθηκαν.\nταὐτὰ δʼ ἄρʼ ἐκτελέουσιν ὁμοῦ Κύπρις τε καὶ Ἄρης\nκέντρῳ ὕπερθʼ ὥρης ἢ καὶ δύνοντι βεβῶτες.\nἐς λίβα δερκόμενος Πυρόεις, ἰαίνων δʼ ὑπόγειος.\nἢν περ μὴ Φαέθοντος ὑπʼ ἀκτίνεσσιν ὁρῶνται,\nδηναιὸν μόχθοισιν ὑπʼ ἀλγεινοῖς μογέοντας\nτεύχουσʼ, ἀχθοφόρων ζώων βίοτον τελέοντας.\nἐν δέ τʼ ἰσημεριναῖς χηλαῖς Στίλβων ἰδὲ Κριῷ\nαἰπυτάτῳ κέντρῳ βεβαὼς ὀλοῷ σὺν Ἄρηι\nἐν χοάνοις χρυσόν τε καὶ ἄργυρον αἰγλήεντα\nτήκοντας ῥέζει καὶ ἀμοιβαίοιο χαράκτας\nσήματος· εἰ δέ κε τοῖσι καὶ Ἐέλιος συνέπηται,\nἀσσοτέρας μαλεροῖο πυρὸς τέχνας μογέουσιν,\nχαλκὸν μαλθάσσοντες ἰδʼ ἠερόεντα μόλυβδον,\nἄκμοσί τʼ ἐξέλκοντες ἔτι ζείοντα σίδηρον.\nεἰ δʼ ἄρα καὶ Φαίνων τοῖσιν συμμάρτυρος εἴη,\nἔνδον ἐφεζομένους παίδων ἡγήτορας ἔρδει.\nαὐτὸν δʼ εἴ κε Κρόνον Ζεὺς ἔμπαλιν ἀθρήσειεν,\nἤν καὶ ἄμʼ Ἑρμείῃ τε καὶ ἄλλοις Κύπρις ὁρῆται,\nἐξ ἔργων τοίων πλοῦτον καὶ κτῆσιν ἄροντο.\nεἰ δʼ ἄρʼ ὑπὲρ κέντρου Μήνη Στίλβοντι συνάπτοι,\nἤν περ ἅμʼ Ἑρμείῃ καὶ καλλίκομος Κυθέρεια\nφαίνηται, καὶ Ζηνὸς ὑπʼ ἀκτίνεσσιν ὁρῷτο,\nὄργανα δαιδάλλοντας ἰδʼ αἰόλα μηχανόωντας\nἄλλα τε θαυματόεντʼ ἔργʼ οὐκ ἐπιεικτὰ βροτοῖσιν\nτεύχοντας ῥέζει, καί σφιν κλέος ἐσθλὸν ὀπηδεῖ\nπρήξιος ἐκ τοίης φιλίη τʼ ἀγανῶν βασιλήων.\nτοίην δʼ ἢν συναφὴν Μήνης Φαίνων τε καὶ Ἄρης\nδέρκωντʼ, ἐσθλοδόται δέ τʼ ἀπόστροφοι ἰνδάλλωνται,\nποιμένας ἀγρονόμους τε βοῶν ἀγέλας ἐλάοντας,\nἵππων τʼ ὠκυπόδων σημάντορας, ἠὲ συφορβούς,\nοὓς δʼ ἄρα πενθαλέων τύμβων θῆκαν πυλαωρούς.\nὁππότε δʼ αὖ κέντρῳ μεσάτῳ Θοῦρος μὲν ἐπείη,\nΦαίνων δʼ ἕσπηται, τῆμος μάλα μοχθίζοοντες\nἀνέρες ἐξεγένοντο, πικρὴν ὀτλεῦντες ὀιζύν.\nὁπποίην δὲ δύην βιότου κείνων λάχʼ ἕκαστος,\nζώ διά τοι κρίνει, τοῖς ἀστέρες ἐμβεβάασιν·\nἐν μὲν τετρ απόδεσσʼ ἐχυρῶν δωμήτορας οἴκων\nλαοτόμους τʼ ἔρδουσιν ὑπὲρ νώτων φορέοντας\nἄχθεα καὶ λᾶας βριαρούς, ποτὲ δʼ ἐκτελέουσιν\nἔργων τεκτοσύνης στάθμης τʼ ἐπιίστορας ἄνδρας·\nἐν δʼ ἄρα χερσαίοισι λιθοξόοι ἐξεγένοντο\nἠδέ τʼ ἀγάλματα καλὰ τέχναις τεύχοντες ἑῇσιν\nδαίδαλά τʼ ἐκτελέοντες ἀπὸ πριστοῦ ἐλέφαντος·\nζώοις δʼ ἐν πανύγροισι λοετροχόοι, ὀχετηγοί,\nεἰνοδίην κόπρον τε καὶ ὄνθον δηθὰ φέροντες,\nκοσμῆται κήπων ἄντλοις ὕδωρ φορέοντες·\nεἰ δὲ μεσουρανίῳ κέντρῳ Ζεὺς μάρτυρος εἴη\nτετραπόδων ζώων κείνων ὀδὸν ἐξανυόντων,\nἠὲ Κύπρις, ἑτέροις ἔργα πρήσσουσιν ὕπερθεν\nαὐτοὶ ἐφεστηῶτες ἐυκτέανοι τελέθουσιν.\nταῦτα δʼ ἄρʼ ἀμφιέπουσι καὶ ἢν κλίνωσʼ ἀπὸ κέντρων\nἀστέρες, ἀλλ’ ἐν ὅροις Μήνη Φαίνοντι συνάπτοι.\nΤιτὰν δʼ οὖ Πυρόεις τε δεδορκότες Ἀφρογένειαν\nἱστουργοὺς τεύχουσιν ἐυννήτοισι μίτοισιν\nφάρεά θʼ ὑφανόωντας, ἢ οὖ ῥυπόεντα πλυνοῖσιν\nεἵματα καλλύνοντας, ἢ ἰσχαλέαις βελόνῃσιν\nῥωγαλέους πέπλους ἀσκηθέας ἐκτελέοντας.\nἢν δὲ Κρόν ον Στίλβων ἐσίδῃ σὺθ Ζηνὶ βεβῶτα,\nἀθανάτων ζακόρους σηκῶν θʼ ἀγίων ἱερῆας\nτεύχει, μαντοσύνας ζαθέης φαίνοντας ἀπʼ ὀμφῆς.\nσὺν δʼ Ἄρηι Κύπρις καὶ ἅμʼ Ἡελίῳ παρεοῦσα\nαἰθροβάτας τεύχει, σχοίνοις τρίβον ἐξανύοντας.\nἤν δὲ καὶ Ἑρμείης τοῖσιν συμμάρτυρος εἴη,\nἄχθεα θαυματὰ χερσὶ καὶ ὤμοισιν φορέοντας\nἱπταμένους γυίοις ἐναλίγκιον ὀρνίθεσσιν,\nπιλναμένους τε νέφεσσιν ἐπʼ ἠνεμόεντι πετεύρῳ.\nἐν δʼ ἄρα δεικήλῳ βροτοειδέι σύν Πυρόεντι\nἙρμείης βεβαὼς παίδων πρηκτῆρας ἔθηκεν\nαἰὲν ἀλωομένους ξείνης ἐπὶ πείρασι; γαίης,\nπόντον τʼ ἐξανύοντας ἐπʼ ἐμπορίαις θαμινῇσιν,\nἢ παίδων φύλακας φρουρούς θʼ ἥβης ἐρατεινῆς.\nἢν δʼ αὐτοὺς Κρόνος αἰνὸς ἐπὶ ζώου πτερόεντος\nδέρκητʼ, ἠὲ καὶ αὐτοὶ ἐνὶ πτερόεντι πέλωνται,\nἰχθυβόλους τεύχουσʼ ἀλίων δεδαηκότας ἔργων,\nὀρνίθων τε θοῶν θηρήτορας ἠὲ τιθηνούς,\nοὓς δὲ καὶ ὠμοβόρων θηρήτορας ἠὲ τιθηνούς,\nδαμναμένους τιθασοῖσιν ὑπʼ ἤθεσι πρηΰνοντας.\nεἰ δὲ μέσον κέντρον Πυρόεις Φαίνων τʼ ἐφέποιε,\nμοίραις δʼ, ἅς κε θέωσʼ αὐτοί, ἑτέροιο τύχοιεν,\nμηδέ τις εὐεργῶν κείνων χῶρον καθορῴη,\nτέχνῃσιν μυσαραῖς λυγρὸν βίον ἐξανύουσιν·\nἤτοι γὰρ νέκυας βλαβερῇ πνείοντας ὑπʼ ὀδμῇ\nγαστέρας ἀμπτύξαντες ἰδʼ ἔγκατα πάντʼ ἀφύσαντες\nχρίουσιν κέδρου κυαναυγέος ἔνδοθι πίσσῃ,\nἢ τοίγʼ εὐχανδεῖ χαλκῷ κοίλοις τε λέβησιν\nπυθομένοις μέλδουσιν ἅμ ἰχθύσιν οὐλοὸν ἅλμην.\nἦμος δʼ Ἑρμείαο δόμοις καλὴ Κυθέρεια\nσύν τʼ αὐτῷ Στίλβοντι φαείνητʼ, ἠέ θʼ ὅροισιν\nἀλλήλων βεβαῶτες ἐναλλάγδην φορέοιντο,\nθείῃσιν σοφίῃσι κεκασμένοι ἐξεγένοντο\nἀνέρες· ἢ γὰρ μέτραμακρῆς χθονὸς ἐξεδάησαν\nᾗσιν ἐπιφροσύνῃσιν, ἢ ἀρθέντες πραπίδεσσιν\nἀθανάτων ἔργων φύσιος πέρι μητιόωσιν.\nεἰ δʼ ἄρα καὶ Φαίνων τούσδʼ ἀκτίνεσσιν ὁρῴη,\nμάντιες ἀστρονόμοι τʼ οἰωνοπόλοι τʼ ἐγένοντο\nἐκ σπλάγχνων τε βροτοῖς θυέων τʼ ἄπο θεσπίζοντες,\nἢ μάγοι ἀρρήτοισι θεοὺς καλέοντες ἀοιδαῖς.\nεἰ δʼ Ἑρμῆς μὲν ὅροις Ζηνὸς πέλοι, ἔμπαλι δʼ Ἑρμοῦ\nκεῖνος, ἰδ’ ἀλλήλους φιλίαις ἀκτῖσιν ὁρῷεν,\nπαίδων ἡγητῆρας ἀγακληεῖς τʼ ἐτέλεσσαν\nῥητῆρας μύθων σοφίῃσί τε πάμπαν ἀρίστους.\nὣς δὲ καί, ἢν ὥρης μὲν ἔχῃ κέντρον σοφὸς Ἑρμῆς,\nαὐτὰρ ἐπαντέλλῃ Παφίη, τοίους ἀνέφηναν,\nπρὸς δʼ ἔτι καὶ πάσης τέχνης ἄρχοντας ἐν ἔργοις,\nὄργανα θέσκελʼ ἑαῖς πολυμηχανίῃσι τελοῦντας.\nZηνὸς δʼ ἐν καθύγρῳ ζώῳ βροτῷ ὡρονομοῦντος\nἤν Φαίνων ἐφέπηται, ἁλίπλαγκτόν περ ἔθηκαν\nἐμπορίῃ νηός θʼ ἡγήτορα ποντοπόροιο.\nεἰ δʼ Ἑρμῆν λεύσειε Κρόνος σφετέροις ἐν ὅροισιν\nαὐτὸς ἐὼν ἢ ζῶον ἔχων ἑόν, ἐξετέλεσσαν\nγειοπόνους, ξείνοισι γεγηθότας οὐκ ἰδίοισιν\nμούνοισιν, μισθοῦ δὲ καὶ ἄλλων κλῆρον ἔχοντας.\nξυνὴν δʼ ἐξανύοντες ὁδὸν Φαίνων Κυθέρη τε\nκαὶ Θοῦρος θείῃσιν ἐπιπνοιῇσι μογεῦντας\nθῆκαν καὶ μανίῃ μακάρων ἄπο φοιβάζοντας.\nἀλλήλωνδʼ ἐπιβάντες ὅροις Φαίνων Πυρόειςτε\nδείκηλον κατὰ ταὐτὸν ἢ ἀντιπέρην βεβαῶτες\nθήκας τεκταίνοντας ἀποφθιμένοισι βροτοῖσιν\nἠὲ πυραῖς μαλερῇσι νεκροὺς αἴθοντας ἔτευξαν,\nἢ θρηνοῦντας ἀεὶ κεραοῖς ἐπιτύμβιον αὐλοῖς.\nεἰ δʼ Ἑρμῆς τούτοις ἐπιμάρτυρος ἠὲ κατʼ αὐτὸ\nζῶον ἔοι, κλῶπας, ληίστορας, ἀνδροφονῆας,\nἢ ναύταις ὀλοαῖς ὑπʼ ἰωκαῖς κῆρας ἄγοντας\nῥέζει, ἀτὰρ θανάτοιο τέλος τετληότας αἰνόν,\nπρίν τε θανεῖν κρυερῇσι δαἴζομένους ὀδύνῃσιν.\nὁππότε δʼ αὖτʼ οἴκους μοιρῶν θʼ ὅριʼ ἀλλάξωσιν\nἀλλήλων Κύπρις τε καὶ εὐφεγγὴς θοὸς Ἑρμῆς,\nαὐλῶν ἢ κιθάρης ἢ ἀοιδῆς εὐρύθμοιο\nἠὲ καὶ ὀρχηθμοῦ βητάρμονας ἴδριας ὄντας\nθήκαντ, ἢ χλεύῃσι λάλοις μάχλοις τʼ ἐπέεσσιν\nτέρποντας, τραγικῆς τε βαρυβρόμου ἵστορας οἴμης,\nαἰὲν ἐπʼ εὐρυχόροισιν ἀλωομένους θυμέλῃσιν.\nεἰ δέθʼ ὅροις Ἑρμοῦ Τιτάν, αὐτός θʼ ἅμʼ ἐκείνῳ\nἙρμείης φαίνηται, ἀεθλητῆρας ἔτευξεν.\nκἢν μὲν δὴ τούτοισι συνῇ καλὴ Κυθέρεια,\nκυδάλιμοι νίκῃσι πολυστεφέες τʼ ἐγένοντο·\nεἰ δὲ Κρόνος κατέναντʼ ἐπιμάρτυρος ἢ τετράγωνος\nἠὲ συνὼν φαίνηται, ἐπὶ χθόνα πᾶσαν ἀλῶνται\nἀστεφέες ψαφαροῖς τε μάτην σταδίοισι μογεῦντες.\nὡρονόμον δʼ ἀκτῖσιν ἑαῖς λεύσσουσα Κυθήρη\nἐκ πυρὸς ἢ πολιοῖο τέχνας ὤπασσε σιδήρου.\nἢν δʼ Ἑρμῇ χῶρον καθʼ ἑὸν βεβαῶτι συνάπτῃ\nἢ σύμφωνος ὁρῆται ὑπὸ Στίλβοντι Σελήνη,\nαἰόλα δαιδάλλοντας ἑαῖς χείρεσσιν ἔφηναν\nἐκ πριστοῦ ἐλέφαντος ἢ ἐκ Λύγδοιο φαεινῆς\nεὐτήκτου τʼ ἀπὸ κηροῦ ἐυξεσταῖς σανίδεσσιν\nμορφὰς μιμηλῇσι χαρασσομένους γραφίδεσσιν.\nμέσσῳ δʼ ἐν κέντρῳ Θοῦρος σφετέροιο κατʼ οἴκου\nἙρμῇ ὁμοτροχάων τέχνας ὤπασσε βαναύσους.\nεὖτε Σεληναίη δὲ μεσουρανίου ἀπὸ κέντρου\nκλίνῃ, ἀτὰρ Φαίνων τε καὶ Ἄρης κέντρῳ ἐπῶσιν,\nτῆμος ὅσοι φῦσαν, νεκυοστόλοι ἐξεγένοντο,\nἡ φρουροὶ νεκύων τύμβοις ἔνι ναιετάοντες.\nεἰ δὲ γυναικὸς ἔῃ γενέθλη, τοῖσιν δὲ συνείη\nἈφρογενής, τεγέεσσιν ἐφήμεναι αἴσχεα δρῶσιν.\nὁππότε δʼ ὡρονομῇ Στίλ βων ζῶον κατὰ θῆλυ,\nδεικήλῳ δʼ ἐνὶ θηλυτέρῳ καὶ Μήνη ἐπείη,\nὡρονόμῳ δὲ Κρόνος τε καὶ Ἄρης ὁππότε.  κέντρῳ\nαἰπυτάτῳ ἐφέπωνται, ὀιζυροὶ γεγάασιν\nφῶτες· Δινδυμίῃ γὰρ ἀγείροντες κατὰ δήμους\nκαὶ πόλιας πλάζονται ὁμοῦ ῥόπτροις τε καὶ αὐλοῖς,\nχερσὶν ἑαῖς κόψαντες ἄφνω τεκνοσπόρον αἰδῶ.\nἈλλὰ γὰρ οὔτις θνητὸς ἐὼν πάσας κε δύναιτο\nπρήξιας ἢ τέχνας εἰπεῖν, ὅσσας μερόπεσσιν\nἀστέρες ἐν σφετέροισιν ἐμοιρήσαντο δρόμοισιν.\nἐξείης δʼ ἄρʼ ἔπειτα σίνη περὶ σώματα θνητοῖς\nὁππόσʼ ἐπεκλώσαντο καὶ ὁπποίας κατʼ ἀταρπούς,\nἐξερέω μάλα παῦρʼ, ἐπεὶ οὔτινα φῶτʼ ἐνὶ τόσσοις\nἀσκηθῆ καὶ ἄνουσον ἄχρις θανάτοιό κʼ ἐφεύροις.\nεὖτʼ ἂν δὴ ζώῳ Πυρόεις ἐπιόντι βεβηκὼς\nἀμφοτέροις σελάεσσιν ὁμοῦ βεβαῶσιν ἕπηται,\nὀφθαλμῶν σέλας ἀμφοτέρων ἢμερσε βροτοῖσιν·\nἤν δὲ Σεληναίῃ μούνῃ τῆμος σέλας ἁγνὸν\nληγούσῃ, ἑτέροιο φάος κανθοῖο σινώσει·\nτοῦτο δὲ καὶ δυνούσῃ ἐπερχόμενος πάθος ἔρδει.\nἢν δύνοντα δʼ Ἄρην κατίδῃ Κρόνος ἠὲ καὶ Ἑρμὴς,\nἢ μανίην ἢ νοῦσον ὀρίνουσιν βροτῷ ἱρήν.\nὣς δὲ καί, ἢν Φαέθων δύνῃ, ὥρην δʼ ἐφέπωσιν\nἙρμῆς καὶ Πυρόεις, μανίην πραπίδων τελέουσιν.\nναὶ μὴν καὶ Τιτνῆνος ἀνερχομένου ἅμα Μήν ῃ\nἐκ περάτης δύνοντες ὁμοῦ Φαίων τε καὶ Ἄρης\nλυσσήρεις πινυτοῦ τε νόου παραπλῆγας ἔτευξαν.\nεἴκελα κἤν Πυρόεντος ὁμοῦ Μήνῃ ὑπὲρ ὥρης\nτελλομένου ἕτερον Φαέθων δύνῃ κατὰ κέντρον.\nἙρμῆς δʼ ὡρονομῶν σύν τε Κρόνῳ ἀντιπέρηθεν\nδύνοντος Ζηνὸς πραπίδων νόον ἠμάλδυνεν,\nἂφρονά τʼ ἐξετέλεσσʼ ἀποφώλια μητιόωντα.\nΜήνης δʼ ἐν φθινύθοντι φάει πρόδυσιν κατὰ πάντα\nἨελίου μέτα παμφεγγοῦς, ἑτέρων δʼ ἐπιόντων\nδυομένῳ κέντρῳ, μάλα δὴ φράζεσθαι ἄνωγα·\nοἱ μὲν γάρ τʼ ὀλοοὶ κῆρας καὶ δείματʼ ἄγουσιν\nεἰδώλων τε βροτοῖς ἰνδάλματα δαίμοσιν ἶσα,\nκαὶ ζαθέαις ὀμφῇσι κλειζομένους ἀνέφηναν.\nὣς δὲ καί, ἢν Φαέθων Ἄρην δύνοντα διώκῃ\nἐξόπιθʼ ἑσπόμενος, λύσσαν μανίας τʼ ἐπιβάλλει.\nὁππότε δʼ ὡρονομῇ μὲν Ἄρης, δύνῃ δὲ Σελήνη\nἀμφί τε κυρτωθεῖσα φανῇ Φαίνο ντος ὅροισιν,\nτῆμος ἄρʼ αἴσχιστοι φύντες θνητοὶ περὶ μορφὴν\nὀξέα δινωτοὺς στέρνοις φορέουσιν ἔπʼ ὤμους.\nσὺν δὲ Κρόν ῳ βαίνουσαν ἐπὴν Κυθέρειαν ἀθρήσῃ\nἌρης ἢ τετράγωνος ἢ ἀντιπέρηθε βεβηκώς,\nμήδεʼ ἀποτμήγοντες ἐφημέρου εἵνεκα φορβῆς\nἀλλοτρίῃσι θύρῃσιν ἐφεστηῶτες ἀλῆται\nγείνονται, πενίην αἰεὶ συνοπηδὸν ἔχοντες.\nσὺν Πα φί ῃ δὲ Σεληναίην λεύσσων κλυτὸς Ἄρης\nἂνδρας μὲν μάχλους καὶ ὀπιπευτῆρας ἔτευξεν,\nθηλυτέρας δὲ λέχος μισθοῦ δήμοις παρεχούσας.\nὁππότε δʼ ἀλλήλων ὁρίοις Κύπρις τε καὶ Ἄρης\nφαίνωνται ξυνὸν ζώων δρόμον ἐξανύοντες,\nζωροπότας, κώμοισι γεγηθότας, ἔν τε μέθῃσιν\nὃν βίοτον τελέοντας, ἐπʼ ἀλλοτρίαις δὲ γυναιξὶν\nκρυπταδίαις τʼ εὐνῇσι μεμηνότας ἄνδρας ἔτευξαν.\nεἰ δὲ Κρόνος τοῖσιν μάρτυς πέλοι, αἴσχεσιν αἰνοῖς\nἀμφέβαλεν· τοῖσιν γὰρ ἀεὶ κύπρις στομάτεσσιν\nεὖτ’ ἂν δʼ Ἠελίῳ συνίῃ κερόεσσα Σελήνη\nἀμφοτέρων μέσσοιο φαεινομένου Πυρόεντος,\nτοῖσι δʼ ὁμοῦ βεβαῶσι Κρόνος τετράγωνος ὁρῆται,\nτῆμος ἐνὶ στέρνοισι χολὴ ζείουσα μέλαινα\nἀνθρώποις παρέπλαγξε νόον, λύσσαν τʼ ἐπορίνει.\nδύνοντες Τιτὰν δὲ καὶ ὦκα θέουσα Σελήνη\nἢ ξηρῶν νούσων θανάτου τέλος ἠὲ καθύγρων,\nλυσσήρεις δὲ τελοῦσι, φρενοβλαβίην τʼ ἐπάγουσιν.\nἢν δʼ ἐπὶ συνδέσμου Μήνη θέῃ Ἄρεος ἄντα\nἢ τετραγώνου ἐόντος, ἀνιηρῷ τότε φῶτες\nοἴστρῳ ἐπ’ εἰδώλοις κενεοῖς νόον ἐπτοίηθεν.\nεἰ δὲ Σεληναίης Πυρόεις καθυπέρτερος εἴη,\nἢ ὅγε δὺς ὑπʼ ἐκείνῃ ἔῃ, συνοχῇσιν ἔδησεν.\nεὖτε δὲ καὶ Φαίνων Μήνῃ ἐπιμάρτυρος εἴη,\nὑστάτιον θανάτοιο βίῃ τέλος ἐξανύουσιν.\nἔξοχα δʼ αὖτε σινοῦσι βροτοὺς πληγῇσι σιδήρου\nνούσοις ἱερῇσιν Ἄρει Μήνη συνιοῦσα\nτέτρασιν ἐν κέντροισι καὶ ἀντιόωσʼ ἐπὶ κέντροις.\nεἰ δέ τε καὶ Φαίνων ὀλοὴν ἀκτῖνα βάλῃσιν,\nἄχθεσιν ἢ λάεσσι δόμων τʼ ὀροφῇσιν ἔθλιψεν.\nεἰ δέ τʼ ἀπʼ ἀκτίνων Ἄρεος φεύγουσα Σελήνη\nΒαίνοντι κρυόεντι συνάπτοι δερκομένοιο\nΣτίλβοντος, δειναῖς νεύρων νούσοισι χαλέπτει.\nἀργαλέοις δὲ σίνεσσι βροτοὶ κάμνουσι, καὶ Ἄρης\nὁππότε δύνῃσιν, Μήνης σὺν τῷ κατιούσης\nκαὶ Κρόνου αἰπυτάτοιο γονῆς ὥρην ἐφέποντος.\nεἰ δέ τε Μήνην μὲν Φαίνων, Τιτῆνα δὲ Θοῦρος\nλεύσσειεν κατέναντʼ ἢ μαρτυρέοι τετράγωνος,\nὄσσοις ἀμφοτέροισι βροτῷ σίνος ἐκτελέουσιν.\nεὖτ’ ἂν δʼ ὥρης μὲν Πυρόεις κατόπισθεν ἕπηται,\nφῶτα δʼ ἄρʼ ἀλλήλοισι φαείνηται διάμετρα\nἢ τετράγωνα, σίνεσσι δυσαλθήτοις μογέουσιν,\nὡς καὶ ἐπεσβολίῃσι θεοὺς στοβέειν ἐπὶ νούσῳ.\nἀλλʼ εἰ μὲν Ζεὺς τοῖσι φίλος καὶ μάρτυρος εἴη,\nκινδύνων ῥύεταί τε καὶ ἐκ καμάτων ἐσάωσεν·\nἀντία δὲ Ζηνὸς λεύσσων Κρόνος ἄλγεα τεύχει\nἕξειν δυσπονίην τε, σίνη δὲ χερείονα δῶκεν.\nΤόσσα μὲν ἀμφὶ νόσων, ἐπὶ δʼ εἴκελα τοῖσι δύναιτʼ ἂν\nφράζεσθαι μάλα πολλὰ νόῳ πεπνυμένος ἀνήρ·\nλέξω δʼ αὖ μετέπειθʼ, ὡς ἐκ κτεάνων τεκαὶ ὄλβου\nΑἶσα κακὴ κρυερὴν πενίην ἐπὶ φῶτας ἀγινεῖ.\nκλήρων ἐξελάουσι βροτοὺς Φαίνων Πυρόεις τε,\nὃς μὲν πρόσθεν ἰὼν Ὑπερίονος, ὃς δέ τʼ ὄπισθεν.\nταῦτα δὲ καὶ μεσάτου ῥέζει κλίνας ἀπὸ κέντρου\nἀστήρ, οὗγε δόμος κεδνὸς τόδε κέντρον ἐτύχθη.\nναὶ μὴν καὶ Πυρόεις βεβαὼς ζώῳ βιότοιο\nἐξόπιθʼ ὡρονόμοιο πατρώια πάντʼ ἐκέδασσεν·\nἔξοχα δʼ εἴ κ’ αὐτῷ συνέῃ κερόεσσα Σελήνη.\nτώς δʼ ἀστὴρ παρεὼν ῥέζει σφετέροιο κατʼ οἴκου,\nἐς λίβʼ ὅτ ἄν δυτικῷ κέντρῳ κατόπισθʼ ἐπιδύνῃ·\nκαὶ δʼ ἄρα καὶ κλήροιο τύχης μεδέων ἀπάμερσεν\nὄλβον, ὅτʼ αὐτὸς ἔοι κέντρου βαίνων προπάροιθεν.\nπρὸς δὲ μεσουρανέοντες ὁμοῦ Φαίνων τε καὶ Ἄργς\nκλῆ'ον ἢ οὐκ ὤπασσαν ἢ οὖ δόντες γʼ ἀπάμερσαν·\nὣς δὲ καὶ εἰ τόδε κέντρον ἀπὸ πλευρῆς τετραγώνου\nἢ διάμετροι ὁρῷεν, ἄφνω ἀπενόσφισαν ὄλβον.\nἐν πενίῃ δὲ μογεῦσι καὶ ὅσσοις φ ῶτα δύʼ ὥρην\nμὴ λεύσσῃ, πάμπαν δέ τʼ ἀπόστροφον οἶμον ὁδεύῃ.\nεἰ δʼ ἄρα δὴ Μήνην δεκατεύωσʼ ἀστέρες ἄμφω\nἌρεος ἠδὲ Κρόνοιο, Διὸς δέ τʼ ἀπόστροφος ἀστὴρ\nεἴη, ὀιζυροὶ καὶ ἀχρήμονες ἐξεγένοντο·\nἔξοχα δʼ εἰ καὶ ζῶον ἐπαντέλλον μετόπισθεν\nΜήνης εκ Ζηνὸς κενεὸν καὶ ἀμάρτυρον εἴη·\nδευόμενοι βιότου γὰρ ἀγείρουσιν κατὰ ἄστυ.\nεἰ δὲ Διὸς μὲν ὁρῷτο, μέσου Ὑοερίονος, αἴγλη,\nκέντρον δʼ ἀμφὶς ἔχωσι τόδε Κρόνος ἠδὲ καὶ Ἀρης,\nὃο μὲν ὑπερτέλλων, Ἄρης δέ τʼ ὄπισθε διώκων,\nὄλβου καὶ κτεάνων οἶκον πλήθοντα κένωσαν.\nἢν δὲ μεσουράνιον κέντρον κενεὸν Διὸς εἴη,\nοἱ δʼ ὀλοοὶ ἑκάτερθε φαείνωσιν, τότε θνητοὶ\nοὐ μόνον ἐν κρυερῆς πενίης κάμνουσιν ἀνίαις,\nἀλλὰ καὶ ἐν δεσμοῖς θανάτου τέλος ἐξανύουσιν.\nἦμος δʼ ἂν Πυρόεντος ἀπορρείουσα Σελήνη\nὥρῃ ἐφέσπηται, συναφῇ Φαίνοντι συνοῦσα,\nκέντρον δʼ αὖτε μεσουράνιον ψαέθων Φιέπῃσιν,\nτερφθέντες πλούτῳ γλυκερῷ μετόπισθε πένονται,\nοἱ δὲ καὶ ἐν συνοχῇσι καὶ ἐν δεσμοῖς ἐγένοντο.\nεἰ δέ κʼ ἐναλλάξαντες ὅρους ἢ ζῶα θέωσιν\nἀλλήλων Πυρόεις τε καὶ Ἑρμῆς χρυσοπέδιλος,\nσὺν Διὶ δʼ Ἠέλιος κέντρον κατέχων ὑπόγειον,\nἐκ προτέρου βιότου κτεάνων τʼ ἄφαρ ἐξεκύλισαν,\nθωάς τʼ ἀλλοτρίων τέχναις ἄτας τʼ ἐπάγουσιν.\nεἰ δὲ μεσουρανέοντα Κρόνον καλὴ Κυθέρεια\nἤ Φαέθων, πατρῷα βροτὸς μάλα πάντʼ ἀπολέσσας\nαὖθις ἀπʼ ἀλλοτρίων κτεατίσσεται ἄρκιον ὄλβον.\nἢν δʼ Ἄρης διάμετρος ἔῃ, κἢν ἄσπετος εἴη,\nἐς κρυερὴν πενίην πάλιν ἵξεται, ἢν πρὶν ἔλειπεν.\nἢν δὲ καὶ Ἠελίῳ Μήνη συνέῃ κατὰ κέντρου\nἐκ Κυθέρης ἢ ληνὸς ἀμάρτυρος, ἀλγινόεσσα\nπάγχυ πέλει γενέθλη προτέρου τητωμένη ὄλβου.\nΠαῦρα μὲν ἐκ πολέων ἀμφὶς πενίης τάδε λυγρῆς\nἤεισʼ· αὐτὰρ νῦν δμώων γενέθλης πέρι λέξω\nπῶς κε διακρίνειεν ἀνὴρ τάδε θέσφατα εἰδώς.\nεὖτε Σεληναίης καὶ Κύπριδος ἀστέρες αἰνοὶ\nΦαίνων καὶ Πυρόεις ἀμφοῖν καθυπέρτεροι εἶεν,\nδμῶες καὶ δμώων τοκέων τοίγʼ ἐξεγένοντο.\nεἰ δʼ Ἀφροδίτην μὲν Φαίνων καὶ Ἄρης καθορῷεν,\nΜήνῃ δʼ οὖ Φαέθων τε Κρόνος τʼ ἐπιμάρτυροι εἶεν,\nδουλοσύνην προφυγόντες ἐλεύθερον ἦμαρ ἴδοιεν.\nἦμος δʼ Ἠέλιον Φαίνοντά τε πυρφόρος Ἄρης,\nΚύπριν δʼ αὖτε Κρόνος κρυεραῖς ἀκτῖσιν ὁρῴη,\nἐκ δμώων γεγαῶτας ἑοῖς ἰσοῦσιν ἄναξιν.\nεἰ δὲ Κρόνῳ μὲν ἰδʼ Ἠελίῳ μάρτυς πέλοι Ἄρης,\nΖεὺς δὲ Σεληναίῃ τε καὶ Ἀφρογενεῖ, θεράποντος\nπατρὸς ὁ φὺς ἔσεται, μήτηρ δέ τʼ ἐλευθέρη αὐτῷ.\nὁππότε δʼ οὖ κερόεσσα Σεληναίη ὑπόγειον\nἢ δυτικὸν κέντρον διέπῃ, τετραγώνου ἐόντος\nἠὲ καταντιπέρην ὀλοοῦ Κρόνου, αὐτὰρ Ἄρηος\nἀστὴρ σὺν Παρί ῃ ἢ καὶ διάμετρος ὁρῷτο\nἢ τετράγωνος ἔοι, μητρὸς πέλει ἀμφιπόλοιο.\nεἰ δὲ Κρόνος κέντροιο λαχὼν Μήνην ἐσορῴη\nἢ Τιτῆνʼ, ἕτερον δὲ φάος Πυρόεις καθορῆται,\nδμώων ἀμφοτέρων τοκέων φράσσαιο γεγῶτα.\nκαὶ δὲ καὶ ὁππότʼ ἂν ἐν κέντρῳ Μήνη μὲν ἐπείη,\nἄλλῳ δʼ αὖτε Κρόνος κέντρῳ κατόπισθεν ἕποιτο,\nνυκτιφαὴς δὲ Σεληναίη Πυρόεντι συνάπτοι,\nδουλοσύνης ζυγὸν αἰὲν ἐπʼ αὐχέσιν οἷσι φέρουσιν.\nεἰ δὲ μεσουρανέοι Φαέθων, Μήνη δέ τʼ ἀπʼ αὐτοῦ\nἅρμʼ ἐλάοι, κατόπισθε δʼ ἐπαντέλλοντι συνάπτοι,\nἄστρων οὐλομένων ἑτέρων μαλερῇσιν ὑπʼ αὐγαῖς\nδερκομένου ἑτέροιο, γονὴν δούλειον ἔτευξαν.\nὁππότε δʼ ἂν κέντρων ἐρατὴ κλινθεῖσα Σελήνη\nεὐεργῶν μηδʼ ὅσσον ἔχῃ ἐπιμάρτυρον ἄστρων,\nοἱ δʼ ὀλοοὶ Φαίνων τε καὶ Ἄρης ἠὲ καθʼ ὥρης·\nἐμβεβαῶτες ὁρῶνται ἢ ὡρονόμῳ τετράγωνοι\nἠὲ τρίγωνοι ἔωσιν, ἐλευθερίης τότε θνητοὶ\nπαυσάμενοι δούλειον ὑπὸ ζυγὸν ἄφνω ἄγονται.\nδμῶες δʼ αὖτʼ ἐγένοντο, καὶ ὁππότε φάεα δοῖο\nΜήνης καὶ Τιτῆνος ἀποκλίνωσʼ ἀπὸ κέντρου,\nσυναφὴν τεύχωσʼ ὀλοεργέσιν ἀστράσιν οἵδε,\nμὴ Διὸς οὖ λεύσσοντος ἢ ἁβροκόμοιο Κυθήρης.\nεὖτ’ ἂν δʼ ὡρονόμῳ Φαίνων Κύπρις τʼ ἰσόμοιροι\nἐμβεβαῶτες ὁρῶνται, ἀεὶ θεράποντας ἔθηκαν\nοὐχ ἑνός, ἄλλοτε δʼ ἄλλῳ ὑποδρήσσοντας ἄνακτι,\nδηθάκι καὶ σφετέρου πιπρησκομένους ὑπὸ πατρός.\nεἰ δὲ καὶ Ἠέλιος τοῖσίν γʼ ἐπιμάρτυρος εἴη,\nκαὶ δεσμοὺς ὀτλεῦσι κακῇ ὑπὸ δαίμονος ἄτῃ.\nἌστρων μὲν δὴ τοῖα καὶ ὁππόσα τοῖσιν ἔοικεν\nσχήματα δυσγενέων δμώων τεύχει λυγρὰ φῦλα.\nΑὐτὰρ ἐγὼ μάλα μὲν πυκιναῖς πραπίσιν δεδάηκα\nγαστέρος ἐκπροφέρωσι μογοστόκοι Εἰλείθυιαι.\nἀλλʼ οὔ κʼ ἀσφαλέως τις ἀείδοι τήνδε γʼ ἀοιδήν·\nμαντοσύνῃ γὰρ τοίῃ ἀεὶ χόλος ἐκ βασιλήων\nἕσπεται, ὅντε χρεὼ σοφὸν ἀνέρα τῇδʼ ἀλεεῖναι·\nτῷ δὴ τόνδε γε μῦθον ἔχων ἂρρητον ἐάσω.\nΑὐτὰρ νειατίην ἐλάων περὶ νύσσαν ἀοιδὴν\nἤδη χἠμετέρης γενέθλης μεμνήσομαι ἄστρων,\nἧχι πέλε, ζώοισί τʼ ἐν οἷς ὥρη πέλʼ ἐκείνη,\nτῇ μʼ ἀπὸ γαστρὸς ἔφηνε πολύλλιτος Εἰλείθυια,\nὄφρα καὶ ὑστατίοισιν ἐπʼ αἰώνεσσι δαέντες\nπείθωνται, τάτ’ ἐμοὶ δωρήσατο Μοῖρα δεδάσθαι\nἄστρων ἰδμοσύνην τε καὶ ἱμερόεσσαν ἀοιδήν.\nἨέλιος μὲν ἔην Διδύμοις, τῷ δʼ οὖθ’ ἅμα καλὴ\nΚύπρις καὶ Φαέθων ἐρατὸς καὶ χρύσεος Ἑρμῆς\nὙδροχόῳ δὲ Σεληναίη Φαίνων τε καθʼ ὥρης,\nπουλυπόδῃ δʼ Ἄρης ἐν Καρκίνῳ, ἀμφὶ δὲ μέσσον\nοὐρανὸν ἐστρωφᾶτο βέλος Κένταυρος ἀνέλκων·\nτὼς μὲν ἐμὴν γενέθλην Μοῖραι διετεκμήραντο.\nΑὐτὰρ ἐγὼ Μούσῃσι καὶ αἰθερίοισιν ἅμʼ ἄστροις\nεὐξάμενος λιγύν ὕμνον ἐμὴν καταπαύσω ἀοιδήν·\nἀστέρες εὐφεγγεῖς, Διὸς αἰγιόχου τε θύγατρες,\nἵλατε καὶ κλέος αἰὲν ἐμῇ πορσύνετʼ ἀοιδῇ.\nΟὐρανίων ἄστρων ἀτραπούς, πλάστιγγας Ἀνάγχης,\nᾗσιν ἐφημερίων μερόπων γένος ἐκμεμέτρηται,\nΜοιράων τε κέλευθα βροτήσια, καὶ πλάνα φέγγη\nἀπλανέων τʼ αὐγὰς πυριλαμπέας ἐξονομήνω,\nζωιδίων τε πόλοιο περίδρομον, ὃς κατὰ γαῖαν\nαἰθερίην τε κέλευθον ἐν ἡμιτμῆτι πορείῃ\nπλαγκτὰ διχαζόμενος διέπει θεομήστορα κόσμον\nἐξ ἠοῦς ἐπὶ νύκτα καὶ ἀντολίης ἐπὶ δυσμάς.\nταῦτα γὰρ ἐξ ἱερῶν ἀδύτων φύσις αἰθερόπλαγκτος\nὀρθὰ τεκμαιρομένοισι διώρισεν ἀνδράσιν ἄστρα,\nοἷς πλαγκτὴ κόσμοιο βροτοκλώστειρα χορείη\nδόγματος ἐξ ἱεροῖο σαφ πρὸς ἔλεγχον ἰοῦσα,\nἐξ οὗ μὲν καὶ ἐς οἷον ἀμείβεται εἶδος ἕκαστον.\nΠρῶτα μὲν οὖν Τιτὰν παντὸς Κρόνος αἰθέρος ἄρχει,\nἀστήρ, ὃν Φαίνοντα θεοὶ μέροπές τε καλοῦσιν·\nοὗτος, ἐπὴν οἰκεῖα φανῇ κατὰ δώμαθʼ ἑαυτοῦ\nγεινομένοις θνητοῖσιν ἐπίσκοπον εἰς βίου ὥρην,\nεὐκτεάνους δείκνυσι καὶ ὄλβου πλείονος ἄρχειν,\nεὐτυχέας ζωῇ τε καὶ εἰς τέλος αἰὲν ἀμόχθους·\nἔστι δʼ ἐν οἰκείοισι τεταγμένα ταῦτα Κρόνοιο\nζωίδιʼ, οἷστε φανεὶς τεύχει πολυχρήμονας ἄνδρας·\n'Υδρχόος, ταμίης νεφελώδεος Οὐλύμποιο,\nΑἰγόκερως, γαίης τε καὶ ὕδατος ἀμφίβιος θήρ,\nΚριὸς ὅ τʼ οὐρανίου κορυφῆς ὅρος, εἴαρος ἀρχή,\nκαὶ Ζυγὸς αἰγλήεις πρὸς Σκορπίον αἰθερονωμῶν,\nτετραπόδης τε Λέων, πολυάστερος ἔμπυρος οἶκος·\nοὗτοι ἀεὶ τεύχουσι βροτοὺς εὐδαίμονας ἔργοις.\nἢν δέ τʼ ἀνοικείοισι τόποις κλυτοτέρμονος ὥρης\nφυομένοις θνητοῖς μέσον οὐρανὸν αἰθερολάμπῃ,\nἢ κείνην ὥρην πανεπίσκοπον ἀμφιπολεύῃ,\nπαμβλαβέας ῥέζει τε καὶ ἀκτεάνους καὶ ἀδόξους,\nἐνδεέας ζωῆς καὶ ἐφημερίης βιότητος,\nκαὶ πάσης λύμης ἐπιβήτορας οἰκτρομελάθρους\nτεύχει, καὶ λύπης καὶ ἀλημοσύνης μετέχοντας.\nΖεὺς δʼ ἐπὶ γεινομένοισιν ὅτʼ ἂν κυδοσκόπον ὥρην\nεἰσλεύσσῃ φαέθοντι πυρὸς θερμοῖο σελασμῷ,\nἢ μέσον οὐρανίης ἀτραποῦ δρόμῳ ἠέρα τέμνῃ,\nἠδὲ κατʼ οἰκείων προφανῇ δεσπόσμασι μοιρῶν,\nχρυσοστέπτορας ἄνδρας ἢ ἀρχιερῆας ἀυτεῖ\nἔσσεσθαι, πολέμῳ τε διιθυντῆρας ἀέθλων,\nἠδὲ μεγιστᾶνάς τε καὶ ἀλλοτρίων κτεανισμῶν\nδεσποσύνους, οἷς τέκνα καὶ ὀλβίστη παράκοιτις\nεἰς ἀρετὴν νεύουσα πολὺ κλέος ἔσσεται οἴκου.\nἡνίκα δʼ ἂν πυρόεις Ἄρεος πυριλαμπέος ἀστὴρ\nἐν καθέτῳ κόσμου μέσον οὐρανὸν ἀμφιπολεύῃ,\nτῆμος ὁ φύς ἔσεται μὲν ἐν ἡγεμόνεσσιν ἄριστος,\nφρουρητῆρα σίδηρον ἔχων, φυλακάς τε κρατούντων\nπίστιν τʼ ἀλκήεσσαν· ἐπὴν δʼ εἰς τέρμα βίοιο\nμοιριδίου θανάτοιο μόλῃ πολυπήμονι πότμῳ,\nδιὰ λαιμοτόμου φάρυγος βίον αἵματι λείψει\nσφονδυλόεντα τράχηλον ἐς ἰνίον ἀκροτομηθείς,\nἤ διὰ φαρμακτοῖο δόλου νοσερὸν τέλος ἕξει.\nλαμπροφαὴς δʼ ἀστὴρ ὁπότʼ ἂν δύνουσι φαανθῇ\nζωιδίοις, ὃν πάντες ἐπεφράσσαντʼ Ἀφροδίτης\nφωσφόρον, ἐν τούτῳ δὲ γονὰς μερόπων τις ἐνέγκῃ,\nἔσσεται ἀλλοτρίων λεχέων πανάθεσμος ἀατήρ,\nὀρφνήεις, δολοεργός, ἀνέστιος, αἰσχεόμυθος,\nπαμψέκτωρ, ἀδίδακτος, ἀεὶ δεδιδαγμένος αἰσχροῖς.\nἢν δὲ Κύπρις μερόπων ὡροσκόπα φέγγεα λεύσσῃ,\nαἱμυλίους τεύχει τε καὶ εὐμούσους καὶ ἀμόχθους,\nἔκ τε γυναικείων χαρίτων λάμποντας ἐν ὄλβοις·\nτούτοις θηλειῶν πιστεύεται ὅρκια κρυπτά,\nοὗτοι προστήσονται ἐν ὀργιάδεσσιν ἑορταῖς,\nἔνθα φυγαρσενίης μυστήρια τεύχετʼ ἄπυστα·\nἢν δʼ ἐρατὴ μεσόωντα κατʼ οὐρανὸν ἀνδράσιν ὀφθῇ,\nφράζει τοι βιοτὴν βαθυχρήμονα, χιλιάδας τε\nἀρχάς, καὶ δόξης ἀπλέτου κοσμήτορα κόμπον,\nτοίης δʼ ἐκ τιμῆς πλούτου κυδήνορα κόσμον.\nστίλβων δʼ Ἑρμείαο φανεὶς ἐπὶ τὴν δύσιν ἀστὴρ\nγεινομένων βρεφέων ὡροσκόπον ἢ κατὰ μέσσον\nοὐρανόν, ἔκ τε λόγων τεύχει προκοπήν τινα θνητοῖς,\nκαὶ καλαμογραφίης, καὶ ὅσʼ εἰς μοῦσαν πεπόνηται·\nτούτῳ δʼ ὁππότʼ Ἄρηος ἔῃ ἰσόμοιρος ἀταρπός,\nἢ διαμετρήσῃ φάεσιν φάος ἀντικέλευθον,\nπλαστογράφους, χειρῶν μιμήτορας ἀλλοτυπώτων\nπαμβλαβέας τεύχει τε καὶ ὠχρήεντας ἰδέσθαι.\nἀμφίκερως Μήνη δʼ ὁπότʼ ἄν βιοτέρμονος ὥρης\nφωτὶ Σεληναίῳ κρατέῃ σκολιωπὰ περῶσα,\nτῇ δʼ Ἄρης ἰσόμοιρα διʼ αἰθέρος ἀκροπολεύῃ,\nτηνίκα τοι θεόληπτος ὁ φὺς ἐν σχήματι τοίῳ\nγίνεται, ἔκπληκτός τε, σεληνάζων τε νόοιο,\nκαὶ μανίης ἀνάμεστος· ἐπὴν κατὰ γῆς δὲ φέρηται,\nδυστυχίῃ τʼ ἐπίφοιτος ἰδʼ ἐν σινέεσσι πεπληθώς·\nἢν δὲ μετʼ ἀντολίην μέσον οὐρανὸν ἀμφιθοάζῃ,\nπαμπλούτους τε τίθησι καὶ ἐντρυφέας καὶ ἐπόλβους,\nθηλυνόους δὲ τρόποισι καὶ εὐτρέπτους καὶ ἀπρήκτους·\nδύνοντος δʼ ἄστροιο Σεληναίης ὁ λοχευθεὶς\nἔσσεται ἐμπορίης ἐμπείραμος, ἔργα τε πλαγκτὰ\nναυκλήρου βιοτήν θʼ αἱρήσεται, ἐν ξενίῃ τε\nτὸ πλεῖστον ζωῆς\nτε διευθύνων βιοτεύσει —\nπουλυπλανὴς γὰρ ἕλιξ Μήνης κερατώπιδος αἰεὶ\nλοξὰ ταλαντεύουσα — μένει δʼ ἀντλούμενος ὄλβῳ.\nἨελίου δʼ ἀκάμαντος ἐπὴν πυριμάρμαρος ἀστὴρ\nεἰς μέσον οὐρανίης προφανῇ πυριλαμπέος αἴθρης,\nἢ γονίμῃ ὥρῃ πανεπίσκοπα φέγγεα βάλλῃ,\nΤοξότεω κατὰ χῶρον ἰδʼ εὐστέρνοιο Λέοντος\nΚριοῦ τʼ εὐκεράοιο, καὶ ἐν Διδύμοισι φαανθείς,\nζωιδίοις ἰδίοισιν, ἐς ἡγεμονηίδας ἀρχὰς\nἵξεσθαι καὶ σκῆπτρα βροτοῖς βασιλήια φράζει,\nπλοῦτόν τʼ ὀλβήεντα δόμους τʼ εὐδαίμονας ἔρδει·\nἐκτὸς δʼ οἰκ είων μοιρῶν γενέθλῃσιν ἐφεστὼς\nπλουτοτόκος κτῆσιν μὲν ἄγαν πολυχρήμονα τεύχει\nκαὶ βιοτὴν πλήθουσαν ἀλύπητόν τε δίαιταν,\nἀρχὰς δʼ οὐκ ἄξει βασιληίδας οὐδὲ θρονισμούς,\nἡσυχίῃ δʼ ἀφανεῖς σκήπτρων δίχα τούσδε φυλάσσει,\nἀβλαβέας τʼ, σἴκων τε διευθυντῆρας ἐν ὄλβῳ.\nὯδε μὲν ἀπλανέων τε πλανητάων τε κέλευθα\nῥομβηδὸν περὶ κόσμον ἀματροχιῇ πεφόρηται.\nἌλλα δέ τοι λέξω πάλι σήματα θεῖα γενέθλης.\nἩνίκʼ ἂν ὡ ράωνπανετίσκοπα φέγγεα Μήνης\nφυομένοις μερόπεσσιν ἀνʼ οὐρανὸν αὐγάζηται,\nἀστὴρ δʼ εἰς δυσμὰς Ἄρεος πυριλαμπέος ἔλθῃ,\nἐνσινέας τε τίθησι βροτούς, ἀβίους, ἀμελάθρους,\nκαὶ λιτῆς πενίης χερνήτορας, ἀκτεάνους τε·\nπολλάκι καὶ θανάτῳ κακομήχανος ὤλεσε δεινῷ.\nἬνδέτʼ ἀνοικείοισι τόποις ὡ ροσκόπον Ἄρης\nφέγγος ἐπιτρέψῃ γονίμην ἐπὶ γαστέρα θνητῶν,\nχωλόποδας τεύχει τε καὶ ἀσθενέας καὶ ἀώρους,\nνῶτά τε κυρτιόωντας, ἰδὲ ψευστῆρας ἀθέσμους,\nκαὶ παναγεῖς, ὄλβου τε ποθήτορας ἀλλοτρίοιο·\nἢν δʼ ἐπὶ μαρτυρίην Ἄρεως ἐλθοῦοʼ Ἀφροδίτη\nὄμμα βάλῃ πανταυγὲς ἐν ἡμερινῇσι λοχείαις,\nἐκ πυρὸς αὐχήσουσι τέχνας μέλανός τε σιδήρου,\nἄκμοσι ῥαιστοτύποις μεμελημένοι ἠδὲ καμίνοις.\nὉππότε δʼ ἂν σκοπιὴν ὡ ροσκόπον ὠδίνεσσιν\nἙρμείας κατάγῃ, τῷ δʼ ᾖ Κυθέρη ἐπίφοιτος,\nδὴ τότε ῥήτορας ἄνδρας ἰδʼ ἐν σοφίῃσι κρατίστους\nἔσσεσθαι δείκνυσι, καὶ ἀστρολόγους θεοφήμους,\nἔν τε γεωμετρίῃσι καὶ ἐν τελετῇσιν ἀρίστους,\nἔν τε λιθογλυφίῃσι θεῶν νηῶν τε θεμέθλοις.\nΖεὺς δʼ ὑπερορμαίνων φοράδην ὑπὲρ ἀστέρα πατρὸς\nἡνίκʼ ἂν ἐν καθέτῳ κόσμου μέσον ἀμφιπολεύῃ\nοὐρανὸν ἐν καθύγρῳ\nζωιδίῳ, τῆμος δὲ γονὰς μερόπων τις ἐνέγκῃ,\nἔσσεται ἐμπορικοῦ πλοίου φορτοστόλος ἴδρις,\nναυκλήρου τέχνας θʼ αἱρήσεται, ἐν χρέεσίν τε\nἥμερον ὠνητοῖσι βιώσεται, ἐργασίην τε\nκοινωνὸν πολλῶν συστήσεται, ἄστατα δʼ αὐτῷ\nἐν θαλάμῳ νυμφεῖα γενήσεται ἔν τε γυναιξίν.\nἙρμῆς δʼ οἰκείως ὁπότʼ ἂν κατὰ κύκλα φαανθῇ,\nμαρτυρίη δὲ Κρόνοιο κατʼ αἰθέρα τῷδε πελάζῃ,\nῥήτορας ἐμφαίνουσι βροτούς σοφίῃ τε κρατίστους,\nἑρμηνεῖς τε τίθησι καὶ ἀστρολόγους τότε θνητούς,\nχρήματα δʼ ἐν χείρεσσι καὶ ὄλβου πρήξιας οἴσει\nοὐ μόνον ἀλλοτρίων κτεάνων, ἰδίων δὲ μάλιστα\nπροστῆναι, γαίης τε τεμεῖν\nκαρπὸν περὶ νῶτα.\nἤν δὲ Σεληναίης ἑλικοδρόμος ἄστατος ἀστὴρ\nἙρμ είαν σύμφωνον ἔχῃ κατὰ κόσμου ἀταρπόν,\nκαὶ μούνη Κυθέρεια συνῇ καλῷ Φαέθ ὄντι,\nῥεκτῆρας χρυσοῖο καὶ Ἰνδογενοῦς ἐλέφαντος\nἐργοπόνους δείκνυσι, καὶ ἐν πραπίδεσσιν ἀρίστους\nἔσσεσθαι, θριγκῶν τε καὶ εὐτοίχων κανονισμῶν\nκοσμήτας, μάλα τοι πεπονημένα τεχνάζοντας.\nἌρης δʼ αἰγλήεις ὅτʼ ἂν αὐγῶν Ἠελίοιο\nνέρθε φανῇ Μήνης τε,  λοχευομένοισι βροτοῖσιν\nπήρωσιν στονόεσσαν ἐν ὀφθαλμοῖσι τίθησιν\nἔσσεσθαι κενεοῖσι καὶ ἀμβλυόεσσαν ὁμίχλην.\nἙρμείας δʼ οἰκεῖα τυχών κατὰ δώμαθʼ ἑαυτοῦ\nἰητῆρα τίθησι βροτῶν, Παιώνιον ἄνδρα,\nεἴσεσθαι μάλα δεινὰ καὶ εἰς πανάκειαν ἑτοῖμα,\nἔν τε λογιστονόμοισιν ἀεὶ πολυπρήκτορας ἔργοις.\nΖεὺς δʼ ὅτʼ ἂν Ἑρμείᾳ προσμάρτυρα φέγγεα\nβάλλῃ,\nπουλυπλανεῖς ξενίης φαίνει μερόπεσσι κελεύθους\nἵξεσθαι, καὶ λέκτρα γυναικῶν ἥσσονα πολλῷ\nθηρήσειν παρὰ κῦδος ἀνάξια θηλυμανοῦντας.\nΤαῦτα μὲν ὡράων σκεπτήρια· νῦν δέ με χρειὼ\nἀκτινη βολίας ὁρίων τʼ αἰθωπὰ κέλευθα\nδωδεκατημορίων τʼ ἄστρων κυκλόεσσαν ἐνισπεῖν\nΖωδιακήν, ἐξ ὧν γενεαὶ τέχναι τε βροτοῖσιν\nκλωστὴν ἐκπληροῦσι βίου θνητοῖο πορείην.\nΠρῶτα μὲν οὖν Στίλβων, φανερὸς θεός, ἡνἴκα\nκαὶ Ζεὺς\nεἰς ἀκτῖνα βλέπῃ Ἄρεος φαέθοντι σελασμῷ,\nἠὲ κατʼ οἰκείων ὁρίων πυριλαμπέος ὀφθῇ\nἌρεος, ἀθλητῆρας ἀελλόποδάς τε προφαίνει\nστερροτάτους τʼ ἔσσεσθαι, ἰδʼ ἐν νίκαις ἱερῇσιν\nστέμματα μυριόδοξα\nκαὶ εὐδοκιμοῦντας ἐν ἄθλοις.\nἄμφω δʼ ἤν τούτοισι Κρόνου προσμάρτυρος ἀστὴρ\nεἰν ἰδίοις ὁρίοις φαινώπιδα τάξιν ἐπίσχῃ,\nἀστεφάνους τεύχει μέν, ἀλειπτῆρας δὲ κρατίστους\nπαιδοτρίβας δείκνυσι διδασκαλίης τε παρέδρους.\nἤν δὲ καὶ ἀφρογενοῦς Κύπριδος θοὸν ἀστέρα βάλλῃ\nἀκτὶς Ἑρμάωνος, ἐναλλάγδην τε γένωνται\nεἰς ἰδίων ὁρίων ἄμφω τρίβον αἰθερόπλαγκτον,\nκωμῳδοὺς λυρικῶν τε μελῶν μελπήτορας ἄνδρας\nδείκνυσιν, μαχλικῶν τε λόγων θρασυγλωσσέας ᾠδούς,\nναβλιστοκτυπέας τε χοροῖς, κιθάρης τε μελουργούς,\nὀρχηθμῶν ἴδριάς τε καὶ ἐν θυμέλαις προφέροντας.\nἡνίκα δʼ ἂν Κρονικοῦ σέλας ἀστέρος Ἄρεος\nαἴγλην\nπορφυρέαις ἀκτῖσι καταντίπερʼ αἰγλοβολήσῃ,\nδισσά τʼ ἐν ἀλλαγμοῖσι φανῇ σελαγίσματα τῶνδε\nὧν ὁρίων, τεύχει θρηνήτορας ἄνδρας ἀσέμνους,\nκεδροχαρεῖς, σορόεργα τέχνης κανονίσματʼ ἔχοντας,\nνεκροτάφους, κλαυστῆρας ἀποφθιμένων, νεκρονώμας.\nἤν Πυρόεις δύνῃ Φαίνοντι συνών ἐπίκεντρος,\nἙρμείας δʼ ἰσόμοιρος ἐπʼ ἀμφοτέροισι φαανθῇ,\nεἰν ὁρίοις καὶ κέντρῳ ἐπὴν ἴσχωσι Σελήνην,\nἀνδροφόνους δρῶσιν, ληίστορας, ἐμπεδολώβας,\nκέρδεος ἐχθροτάτου θηρήτορας, οἳ βασανηδὸν\nστρεβλὰ κολαζόμενοι σκολοπηίδα μοῖραν ὁρῶσιν\nπικροτάτοις κέντροισι προσαρτηθέντες ἐν ἥλοις,\nοἰωνῶν κακὰ δεῖπνα, κυνῶν θʼ ἑλκύσματα δεινά.\nΖῆνα δʼ ὅτ’ ἂν φαέθοντα βάλῃ λαμπραυγέτις\nἀκτὶς\nἙρμείου, μίγδην τε διαλλάξωσιν ὁρισμούς,\nῥητορικῆς φαίνουσι τέχνης σοφίης τε κρατίστους\nζηλωτὰς σκολιῶν τε λόγων, νεότητά τε λαμπρὴν\nγραμματικήν τʼ ἄσκησιν ἐνὶ στέρνοισιν ἔχοντας.\nστίλβων δʼ Ἑρμάωνος ὅτʼ ἄν Κυλληνίου ἀστὴρ\nφωσφόρον ἀκτίνεσσι βάλῃ Κυθερηίδος αἴγλης,\nτάς τʼ αὐγὰς ἐπέχοντες ἐν οὐρανῷ ἀστερόεντι\nδωδεκατημορίων σχῶσιν βάσιν εἵλικα, θνητοὺς\nγαιομέτρας δείκνυσι μαθηματικούς τε φανεῖσθαι,\nἀστρολόγους, μαγικούς τε θύτας, ἰδὲ μάντιας\nἐσθλούς,\nοἰωνοσκοπικούς τε, σαφεῖς θʼ ὑδρομάντιας ἔρξεν,\nοἷς λεκανοσκοπίη πιστεύεται ἢ νεκυϊσμός.\nΚυπρογενὴς δʼ ἀκτῖνας ἐς ἠέρα πυρσοβολοῦσα\nἄμμιγα φωτὶ Κρόνου τεύχει μεροπήια ἔργα\nδοῦλα θεῶν ἱερῶν τε νεωκόρα λυσσομανοῦντα,\nνοῦν τε σεληνάζοντα προφητάζοντά τε θνητοῖς.\nἨέλιον δʼ ἀκτῖσιν Ἄρης πυριλαμπέσι βάλλων,\nΜήνης ὁρμώσης μίγα Κύπριδι κοινὰ σὺν αὐτοῖς,\nθηλυτέρους, γονίμων μηδέων ἀπαμήτορας ἄνδρας\nγαλλομανεῖς τʼ ἔσσεσθαι ἀγυρτῆράς τε προφαίνει,\nκαὶ πολυπλαγκτοσύνης ἐπιβήτορας οἰκτροκελεύθους\nδυστυχέας, καμάτου τε κακοῦ διαδέκτορας αἰεί.\nἢν δὲ Σεληναίην ἑλικάστερον αἰθροβολήσῃ\nἀκτῖσι χρυσέῃσι φιλομμειδὴς Ἀφροδίτη,\nἢ κοινῶς ἐπὶ ταὐτὸ πόλου διὰ κύκλα περῶσιν\nδωδεκατημορίοισι, προφήτορας ἱερολάμπρους\nἀνέρας ἐμφαίνουσι, καὶ ἐν τελετῇσιν ἀρίστους\nμυστιπόλους ῥεκτῆρας ἰδʼ ὀργιόωντας ἔσεσθαι.\nἌρης δʼ Ἑρμείαν διὰ λαμπάδος ἀντία βάλλων,\nἢ δρόμον εἰς ἰσόμοιρον ἰὼν μετὰ τοῦδε σελασμοῦ,\nσωματοφρουρητῆρας ἰδʼ ἔμπαλι σωματοφόρβους,\nπλαστογράφους τεύχει τε καὶ ἐν ψευστοῖς προφέροντας,\nκαὶ θεολωβήτας, κακοεργέας, ἀφθιτομίσους\nκαὶ κατονειδιστῆρας ἐν ἀλλοτρίῃσι βλάβῃσιν,\nψέκτας ἀνθρώπων διαβλήτορας, οἷς τὸ τεχνασθὲν\nεἰς ἀπάτην δολόεσσαν ἀληθείης πέλας ἥξει.\nἡνίκα δʼ ἂν σὺν τοῖσι καὶ Οὐρανίδης Κρόνος\nὀφθῇ\nζωιδίῳ, βαίνων τε κατʼ αἰθέρα φαίνοπι ῥόμβῳ\nἢ κατὰ Τοξότεω βάλλῃ σελάγισμα μέλαθρον,\nἠὲ κατʼ ἰχθυόεντα βορειοτάτην τε χορείην,\nἔνθα τε Παρθένος ἐστὶ περὶ Πλάστιγγα Λέων τε,\nἰχθυοθηρευτάς τε καὶ ἰξοβόλους δολοεργούς,\nτοξελκεῖς τε τίθησι, καὶ ὀρνίθων τροφοποιούς,\nθηροδιδασκαλίης τʼ ἐπιβήτορας ἡμεροέσσης,\nοἷς ἀγρίη γενεὴ τιθασῷ πρηύνετʼ ἀγωγῇ,\nκτηνῶν δʼ ἀγρονόμων σημάντορας ἐμβασικοίτους·\nτούτων οὐκ ἀτυχὴς μὲν ἔφυ βίος, ἀλλʼ ἐπίμοχθος.\nαἰπυπλανὴς δὲ Κρόνος Μήνης ἀκτῖσι πελάζων\nδωδεκατημορίοισιν ἐν ἀλλαγμοῖσιν ἑαυτῶν\nἀχθοφόρους ὑδρέας τε καθαρτῆράς τε κελεύθων\nἀμφοδικῶν, οἰκτρούς τʼ ἀμαρησκαπτῆρας ἔσεσθαι\nἀγγέλλει, λουτρῶν τε καθαρτῆρας βαλανείων,\nἔν τε παραγχυσίῃσι μέλη μωλυτὰ καθέψει\nκαὶ πτηνοῖσιν ἄβρωτα καὶ ἀρνοφάγοισι λύκοισιν·\nπρὸς δʼ ἔτι φύσονται τούτοις καρποσπόροι ἂνδρες,\nληνῶν ἀντλητῆρες, ἐν ὕδατι γηράσκοντες,\nἀρδευταὶ φορβῆς, λαχανηφόροι, ἡδʼ ἐπίμοχθοι\nὀνθολόγοι, γαίης τε μεταλλευταὶ καὶ ὑπουργοὶ\nδυσπονίης, οἷς λᾶες ἀπʼ οὔρεος ἀκροτομοῦνται,\nχαλκὸς κασσίτερός τε κελαινόχροος τε σίδηρος,\nπάντα θʼ ἅτ’ ἐκ γαίης μερόπων ἐπίνοια ματεύει.\nἢν δʼ ἀκτὶς Κρονικὴκορυφὴν ἐπ’ Ἀρήιον ἔλθῃ,\nφεγγοβολῶν ὀπτῆρα κακὸς κακόν, αἰγλάζοντες\nἔν θʼ ὁρίοις ἰδίοισι δυωδεκατημορίοις τε\nσυμμίγδην ἐπιβῶσι τριγωνίζοντι σελασμῷ,\nγαστροτόμους, νεκρῶν τε ταριχευτῆρας ἀπηνεῖς\nἔσσεσθαι φαίνουσι, κακεμπορίης τε ματευτάς,\nκαὶ μυσαροὺς σηπτοῖσι τεχνάσμασι σηπεύοντας\nἔνθα δυσοσμίη τε καὶ οἰκτρότατʼ ἔργα τελεῖται.\nἘέλιος δʼ ἀκάμας ὅτʼἂν ἀθρῇ τὸν πυρόεντα\nἀστέρʼ Ἐνυαλίοιο, θοαῖς ἀκτῖσι βολαυγῶν,\nζωιδίων τετράγωνον ἀνʼ οὐρανόεσσαν ἀταρπὸν\nἀμφίκερω Ταύροιο καὶ αἰθοτόκοιο Λέοντος\nΚριοῦ τʼ εἰαρόεντος ἐπʼ ὠδίνεσσι βροτείαις,\nἰσγυρῶν ἔργων τεύχει πονοπαίκτορας ἄνδρας,\nὀχλοχαρεῖς, φιλόμοχθα θεατρομανοῦντας, ἴχνεσσιν\nαἰθροβάτας, πηκτοῖσι πεταυριστῆρας ἐν ἄκροις,\nαἰθέρι καὶ γαίῃ μεμετρημένα ἔργα τελοῦντας,\nμιμοβίους, χλεύης τʼ ἐπιβήτορας, ὑβριγέλωτας,\nἐν ξείνῃ γήρως ἐπιβήτορας, ὀθνιοτύμβους,\nὄρνεα γῆς, πόλιος πάσης ἀπόλιστα γένεθλα,\nμωρόφρονας, λιτούς, ἀσχήμονας, αἰσχρογέλωτας,\nκρατοπαλεῖς, ἀχίτωνας, ἀεὶ κορυφῇσι φαλακρούς,\nὧν ὁ βίος χλεύῃ τέχνην ἀπεμάξαθʼ ἑτοίμην.\nἢν δὲ σὺν Ἠελίῳ τε καὶ Ἄρεϊ καὶ Κύπρις\nὀφθῇ,\nσχοινοβάτας τεύχει, καλοβάμονας, ὑψόθεν εἰς γῆν\nγειτονίῃ θανάτοιο καταρριπτοῦντας ἑαυτούς,\nὧν ὁ πόρος μόρος ἐστίν, ἐπὴν εἰς σφάλματα νεύσῃ.\nτούτοις δʼ ἄμμιγα πᾶσι Κρόνου συναλώμενος\nἀστὴρ\nτειχοδόμους τε τίθησι, καὶ εὐτόλμους κεραμουργοὺς\nπηλαίης πλίνθου τε καὶ εὐτοίχων κανονισμῶν\nθριγκῶν τʼ εὐθυντῆρας, ἀεὶ καμάτοισι συνήθεις.\nἢν δʼ ἰσόμοιρα κέλευθα Κυθηριὰς Ἄρεϊ βαίνῃ,\nἠὲ τρίγωνος ἐοῦσα κατʼ ἔμβασιν ἢ τετράγωνος,\nἢ διαμετρήσῃ φάος ἄπλετον ἀστέρι κείνῳ,\nἄμφω δʼ αὖτε τὸν αὐτὸν ἄμα θρώσκωσι τυχόντες\nδωδεκατημορίων ἑλικὸν δρόμον αἰθροδόνητον,\nτηνίκα τοὺς τεχθέντας ἀναγγέλλουσιν ἔσεσθαι\nζωροπότας οἴνου, μεθυχάρμονας, εἰλαπινουργούς,\nδαιτυμόνας θιάσοισιν ἀεικώμους, ἀκολάστους,\nἤματα νύκτας ἄγοντας ὕπνῳ μετακοσμηθέντα·\nπρὸς τούτοις δʼ ἔτι πουλὺ κακώτερα βλαστήσουσιν,\nπλαστοκόμαι, νομίμων λεχέων κλεπτῆρες ἄθεσμοι,\nμοιχευταὶ μυρόεντες ἀεί, νεομορφοτύπωτοι,\nμάστροπά τʼ ἔργα πελοῦντες, ἀεὶ κακίῃσι γυναικῶν\nσύμβουλοι, δόλιοι, κακομήστορες, αἰσχροδιδάκται,\nἴδμονες ὧν ἄλοχοι θαλάμους πωλοῦσι συνεύνων.\nὁππότε δʼ ἄν τούτοισι Κρόνου βλαβεραυγέος\nἀστὴρ\nσυννεύῃ κατὰ χῶρον ἀνοικείοισι κελεύθοις,\nπαμπαθέας, στομάτεσσιν ὀπυιομένους, γονοπώτας,\nμήδεα μασθὸν ἔχοντας, ἀναστροφίῃ τʼ ἐφυβρίστους\nἐκφαίνει φύσεσθαι, ἑταιροτρόφους τε γόητας,\nπορνοσύνης ἀκρατοῦς σημάντορας, αἰσχεοκερδεῖς,\nἔχθιστον μυσαρὸν μεμαχλευμένον ἦτορ ἔχοντας,\nπαμψέκτους, ἀπόφωλα βίου μυσαρωπὰ γένεθλα.\nφαινούσαις δʼ ἀκτῖσιν ὅτʼ ἂν Κρόνος εἰς Ἀφροδίτην\nλαμπάζῃ, σελάεσσι φλογὸς βαρυβάμοκος ὁλκῷ,\nἌρης δʼ αἰθαλόεις παρέῃ σὺν τοῖσι διωγμοῖς,\nβυρσοτόμους τεύχει, δοροεργέας, ἔν τε καθέδραις\nσκυτείῃ τέχνῃ μεμελημένα δαιδάλλοντας,\nθηλυλάλους, ῥώπου τε γυναικῶν ἴδριας αἰεί,\nτεκτοσύνης τʼ ἄρχοντας, ἰδ’ ἐν ναυπηγέσι τέχναις\nκαγκανέης ὕλης πελεκήτορας εὐξυλοεργούς,\nλαοτόμους τε πέτρης σκληρώδεος, ἐγρεσιοίκους,\nἠδὲ λιθοψώκτῳ καμάτῳ βίον ἰθύνοντας.\nτούτοις δʼ Ἑρμάων ἐπὶ τέρμονας ἡνίκʼ ἂν ἔλθῃ\nοἰκείως, εὔσχημον ἔχων φάος Ἄρεος ἄστρῳ,\nπρηκτῆρας δείκνυσι τελωνητάς τε βιαίους\nφύσεσθαι, δεινούς τε χρεάρπαγας ἐργολάβους τε,\nἔνθεν ἐπήρειαί τε καὶ ἐκδύσιες τελέθουσιν,\nψευδοκατηγορίαι τε κατηγορίης τε τεχνασμοί.\nμαρμαρυγὴν δʼ ἀκτῖνος ὅτʼἂν σελαηφόρος Ἑρμῆς\nἀμφὶ Σεληναίης σκολιὸν λαβύρινθον ὀρίνῃ,\nἠὲ πέλῃ κατὰ ταὐτὸν ἐπʼ αὐταῖς λαμπάσι Μήνης\nδωδεκατημορίων, ἀντώπια φάγγεα κόσμου,\nἀγραυλοὺς δείκνυσι κυνηγητῆρας ἔσεσθαι\nἄρκυσι καὶ σταλίκεσσιν ἐυσταθέεσσι μέλοντας,\nαἰθροτόκου τε γονῆς ἐπιβήτορας ἰξευτῆρας,ʼ\nἐνδεέας τε τίθησι τροφῆς κάμνοντας ἐπʼ ἔργοις·\nἢν δὲ καὶ οἰκείων ὁρίων ψαύσωσιν ἅμʼ ἄμφω,\nὑλογράφους ἄνδρας, κηραγγέας, ὁλκαδοχρίστας,\nζωοτύπους, μακάρων ἀποπλάστορας, εἰκονομόρφους\nθήσονται, μεθόδῳ τε λινοστολίης προφέροντας,\nπευκῆέν τε λίπασμα συνασκοῦντας σὺν ἐλαίῳ,\nμόχθον πισσήεντα πονήσοντας παλάμῃσιν.\nἈκτὶς δʼ αἰγλήεσσα Σεληναίης Ἀφροδίτην\nφωτὶ νέῳ βάλλουσα καὶ Ἄρεϊμαρτυρέουσα,\nἀλλοτρίων θαλάμων φαίνει ληίστορας ἄνδρας\nἔσσεσθαι, μοιχευτὰ λέχη μελάθροισιν ἔχοντας·\nθἢλυ δʼ ἐὸν τὸ πεφυκὸς ἐν ἤματι τοῦδε σελασμοῦ\nπάγκοινον κέρδος θηρήσεται ἀνδράσι μιχθέν,\nἔκ τε χαμαιτυπίης ἕξει βίον εὔπορον αἰεί.\nἙρμείου δʼ ἀκτῖνες ἐπὴν Κρόνον ἀκροβολῶσιν,\nἌρεά τʼ ἐγρεκύδοιμον ἐπὴν ἐφορῶσʼ ἐπὶ τούτῳ,\nὃς δὲ Διωναίης Κύπριδος θοὸν ἀστέρα βάλλῃ,\nτηνίκα δὴ μαχλάδας τεύχει παντοῖα μιγείσας,\nκαὶ πόρνας, τριβάδας τʼ ἀνδρόστροφα ἔργα τελούσας.\nἢν δʼ ἰσόμοιρα φανῇ Κυθερηιὰς Ἑρμάωνι,\nἄνδρεσσι ξείνοισι καὶ ἀλλοδαποῖσι μιγεῖσαι\nδεσποτίδες μεγάλων τε βίων μελάθρων τε φανοῦνται.\nτὸν συνετὸν κατιδών διὰ τετράδος ὅβριμος Ἄρης\nοὐκ ἀγαθὸν τελέσει, βλαβερὸν δʼ ἐπὶ πᾶσιν ὀρίνει,\nσκυλμοὺς ὑπνοφανεῖς, φαντάσματά τʼ ἡδʼ ἐπαγωγάς·\nκαὶ διεγείρονται νεκύων θάμβησιν ἔχοντες.\nΑἰθαλόεις δʼ ἀστὴρ Ἄρεως ἀκτῖσι Σελήνην\nφεγγοβολῶν ἰσόμοιρa κατʼ Οὐλύμποιο κέλευθα\nἀκροτάτοις κέντροισι, πρὸς ἐκθεσίην ἀτίθηνον\nθηλυτέρων βρεφέων τε καὶ ἀρσενικῶν βίον ἕλκει·\nοὐ μὴν εἰς θάνατόν γε πορεύσεται ἔκθεσις ἥδε,\nἀρνυμέναις δὲ γυναιξὶ τροφοῖς θʼ ὑποβάλλετʼ\nὀθνείαις·\nκἢν μὲν ἐπισκοπέῃ γενέθλην Κρόνος, εἰς ζυγὸν ἥξει\nλατρείης πονόεντα· Διὸς δʼ ἐπιδερκομένοιο,\nἦμαρ ἐλευθερίης ἕξει ποιητὸς ὀθνείων,\nσυληθεὶς γονέων, οὐ γνήσιος ἐν μεγάροισιν,\nσὺν δὲ διωνυμίῃ τε καὶ ἐν διποληίδι φήμῃ\nζήσεται ἀλλοτρίων γονέων, οὐχ ὧνπερ ἔβλαστεν,\nχρήμασι καὶ στοργαῖς καὶ παιδοσύνῃσιν ὀθνείων.\nαὐτὰρ ἐπήν γε Κρόνος Μήνῃ ἰσόμοιρος\nὑπάρχῃ,\nἢ διάμετρα φανῇ πλαγκτῷ κόσμοιο πορείῃ\nπάμπαν ἐς ἐκθεσίην βρεφέων γένος ἔσσυτʼ ἐκείνων,\nὧν γένεσις πρὸς μητρὸς ἐλέγχεται ἀνδράσι δούλη,\nἐκ γενέτου δὲ πέφυκεν ἐλεύθερα δεσποσυνάων.\nἢν δὲ Κύ πριςτούτοις προσμαρτυρέουσα γένηται,\nἥσσονες ἐκ πατέρων μητρὸς θαλέθουσι λοχείαις.\nἦμος δʼ Ἑρμείας Ζηνὸς φαέεσσʼ ἰσόμοιρον\nὁρμήσῃ, τῆμος μὲν ὁ φυόμενος θηητῶν\nσεμνοτάτων γονέων ὀφθήσεται, οὗ πατρὶ μήτηρ\nπαρθένος εἰς θαλάμους ζευχθήσεται ἀνδρὸς ἄπειρος,\nἔσσεται ἐν γενέθλῃσι φάος σπανάδελφον ἐσαθρῶν.\nσχῆμα δʼ Ἄρευς ἐπὶ τοῖσιν ὅτʼ ἄν πυριμάρμαρος\nἀστὴρ\nΚύπριδι συννεύσῃ, ἔτι καὶ Κρόνου εἰσορόωντος,\nἢ μετὰ χηρείην μήτηρ πατρὶ τοῦδε συνήξει,\nἢ διὰ μοιχοσύνην δολοεργέα νυμφευθεῖσα.\nἨέλιος δὲ Κρόνοιο καὶ Ἄρεος ἀστέρας ἀθρῶν\nἀκτινηβολίῃσι φαεσφόρου Οὐλύμποιο,\nναυσιβάτας φαίνει καὶ ἐν ὕδασι νήκτορας ἄνδρας\nἔσσεσθαι, σκαφέων τε κυβερνητῆρας ἀύπνους,\nπρωτάρχας τε νεῶν, οἳ πολλάκι ναυφθορίῃσιν\nχείματος ὀρνυμένου βίοτον λείψουσι διʼ ἅλμης,\nνηχόμενοι Μοίραις βαιὸν χρόνον ἐν πελάγεσσιν.\nΠαμφαίνων δʼ ἀστὴρ ὁπότʼ ἂν πολιοῖο Κρόνοιο\nἨελίου σελάεσσιν ἀνʼ οὐρανὸν ᾖ ἰσόμοιρος,\nτηνίκα φυομένων βρεφέων γεννήτορα πρῶτον\nμητέρος εἰς Ἀίδην πέμψει νεκυοστόλος Αἶσα,\nκτήματά τʼ ἐξολέσει πατρώια καὶ πολὺν ὄλβον·\nκαὶ δὲ κασιγνήτων θανάτους ὁρόωσι προόντων,\nπλοῦτον δʼ ἐκ θανάτων πολλῶν μέγαν αὐξήσουσιν.\nἢν δὲ Σεληναίης ἀκτὶς ἰσόμοιρα πελάζῃ\nφωτὶ Κρόνου, μάρτυς δʼ ἐπὶ σήματι τῷδε γένηται\nκαὶ Πυρόεις, μήτηρ προτέρη πατρὸς ἵξετʼ ἐς Ἅιθην,\nἠὲ μογοστοκίῃ δεδαιγμένη, ἢ διὰ νούσου\nἀμβλωσμοῦ θʼ, ἃ γυναιξὶ φύσις κρύφιμιʼ ἄλγε’ ἔδωκεν.\nΖεὺς δʼ ὅτʼ ἂν Ἑρμείαντε καὶ ἱμερτὴν Ἀφροδίτην\nἀκτῖσιν φαέθουσι βάλῃ λαμπραυγέσι κόσμου,\nαὐτοκασιγνήτας ῥέζει κείνοισι βροτοῖσιν\nνύμφας συγγενικάς τε, λοχεύονται δʼ ἀπὸ τούτων\nἄνδρες παιδείης ἡγήτορες, ἔν τε καθέδραις\nγραμματικαῖς δήμοιο βίον διαποιμαίνοντες.\nἨέλιος δʼ ἀκάμας ὁπότʼ ἂν Κύπριν Ἄρεϊ\nκοινῶς\nἀκτινηβολίῃσι πυριβλήτοισι καταθρῇ,\nγνάπτορας εὐσήμων πέπλων, καὶ τεύκτορας αὐτῶν\nἱστοπόνους ἔσσεσθαι, ἰδὲ σμητῆρας ἀρίστους\nπρηκτῆράς τʼ ἀγεληδὸν ἀλωομένους διὰ παντός.\nἙρμάων δʼ ὁπότʼ ἂν Δία καὶ Κρόνον ἀγκυλομήτην\nἀκτῖσι στίλβουσι φλογὸς λαμπτῆρσι πελάζῃ,\nνηοπόλους ἱερῆας, ἰδὲ ζακόρους θεοσέπτους,\nγραμματέας, τεμενῶν τε προφήτορας ἂνδρας ἀυτεῖ\nμυστιπόλους, ἱερῶν τε προϊσταμένους στεφανηδὸν\nἔσσεσθαι σηκῶν τε νεωκορίῃσι μέλοντας.\nὁππότε δʼ ἂν Κυθέρειαν ἐν ἀκτίνεσσι βολαυγῇ,\nἌρεά τʼ οὖ πυρόεντα βραδὺς Κρόνος, οἱ τότε\nφύντες\nγειοπόνοι ζήσουσι φυτοσπορίας ἀγαπῶντες\nὀθνείης χώρης τε καὶ οἰκείης διὰ παντός·\nλήψονται δὲ λέχη δίχα γράμματος, οὐχὶ νόμοισιν,\nἐκ μετεωροσύνης δὲ συναντήσαντες ὁμεύνοις.\nΚύπριν δʼ ἀφρογένειαν ἑλιξοπόρον τε Σελήνην\nπυρσοβόλοις ἀκτῖσι βαλὼν τευχεσφόρος Ἄρης\nμηχανικοὺς τεύχει τε καὶ ὀργανοπήκτορας ἄνδρας,\nτεκτοσύνης τʼ ἄρχοντας, ἰδ’ αὐτοδίδακτα τέχνῃσιν\nθαύματα δαιδάλλοντας, ἐν ἀλκήεντί τε θυμῷ\nἐργοπόνους παλάμῃσι καὶ ἁδροτάτους καὶ ἀρίστους\nἀχθοφόρους, καμάτων τε πόνους εἰς τέρψιν ἄγοντας.\nτούτοις δʼ Ἑρμείας φαύλοις ἐν σχήμασιν ὀφθεὶς\nμυθολόγους τεύχει τε καὶ αἰσχεορήμονας ἄνδρας,\nμωρολόγους, χλεύης θʼ ἡγήτορας, ὑβριγέλωτας,\nἔν τʼ ἀρεταλογίῃ μυθεύματα ποικίλʼ ἔχοντας,\nψηφάων παίκτας τε καὶ ἐξ ὄχλοιο πορισμῶν\nβομβηδὸν ζώοντας, ἀλήμονας ἧς χθονὸς αἰεί.\nἪν δὲ Κύπρις Μήνη τε σὺν Ἠελίῳ τε καὶ\nἙρνῇ\nμάρτυρες ἀλλήλων μέσον οὐρανὸν ἀμφιπολῶσιν,\nἡδʼ ἐν ζωιδίοισι διμορφώτοισι πέλωνται,\nἸχθύσιν ἢ Διδύμοισι συνωρίζουσι κατʼ αἴθρην,\nΤοξότεω κατὰ κύκλον ἢ ἐς σταχυηφόρον ἁγνὴν\nΠαρθενικήν, τῆμος διδυματόκα φύσεται ἀνδρῶν\nσώματα καὶ τριδύμων παίδων θαυμαστὰ γένεθλα·\nκἢν μὲν Ζληνὶ Κύπρις κατὰ φῶς ἰσόμοιρον ἐνεχθῇ,\nἄρσενες ἔσσονται δισσοὶ γένει, ἄμμιγα δʼ αὐτοῖς\nκούρη ἀπʼ ὠδίνων τεχθήσεται ἐσχατόωσα·\nΟὐρανίδου δὲ Κρόνοιο θεωροσύνην ἐπέχοντος,\nθηλυγενὴς διδύμων ἔσται τόκος ἄρσενος ἐκτός·\nἐν κακοδαιμοσύνῃ δʼ Ἄρεος κατεναντία Μήνης\nμαρμαρυγὰς φαίνοντος, ὁ τικτόμενος τότε θνητῶν\nσῶμα περισσομελὴς τεχθήσεται, ἔκμετρα γυῖα\nπὰρ φύσιν ἡμερίην δεικνὺς μερόπεσσιν ἀθρῆσαι.\nὉππότε δʼ εἰν ἀγαθοῖσι τόποις στείχωσι κατʼ\nαἴθρην\nἌρης πυρσοτόκος θʼ εἱλιξόπορός τε Σελήνη,\nτεύχουσιν σοβαροὺς πολυίστορας ἄνδρας ὑπουργούς,\nἡγεμόνων φιλίῃσι γεγηθότας, ἀμφὶ δὲ μισθῷ\nπουλυπλανεῖς ξενίῃσιν ἀρήια λήματʼ ἔχοντας,\nκαὶ πάσης στρατιῆς ἐπιβήτορας ἐν προκοπῇσιν.\nἢν δὲ Κρόνου βλαβεραυγὲς ἐς Ἄρεα φέγγος\nἀθρήσῃ,\nδισσὰ δʼ ἐναντιόωντα φανῇ σελαγίσματα τῶνδε,\nτῆμος ὅσοις γενεὴ μεροπήιος ἄρχεται ἀνδρῶν,\nἐν κακοδαιμοσύνῃ καματώδεϊ πᾶσα βιώσει,\nνουσομελεῖς τεύχουσα βροτούς, ὀδύνῃσι συνήθεις,\nκινδύνων βλαβερῶν τε δυσεκφεύκτων τε παρέδρους.\nΜήνη δʼ ἀμφίκερως σκολιόδρομος ἡνίκʼ ἂν ὀφθῇ\nἌρεος εἰς τετράγωνα πόλου λοξεύματα βᾶσα,\nἢν δʼ ἐπὶ δυομένῳ κατὰ γῆς ἀπὸ τέρμονος αἴθρης\nΣτίλβων ἀμφʼ αὐτοῖς ἢ καὶ διάμετρος ὁραθῇ\nζωιδίῳ κόσμοιο, κακοὺς ληίστορας ἄνδρας\nἐκφύσει, θυρέτρων ἐπανοίκτορας ὀθνειάων,\nκλεπτῆρας φαύλους, νυκτοπλανέας τε λαθραίους·\nοὗτοι φωρηθέντες ἐν ἀλλοτρίοισι μελάθροις\nεἰς συνοχὰς ἥξουσι σιδηρήεντά τε δεσμά,\nεἱρκτὰς δʼ οἰκήσουσι φυλασσόμενοι ἁλυσηδόν,\nἔν τε βιαιοτάτῳ θανάτῳ βίον ἐκλείψουσιν,\nἢ φονίοις ξίφεσιν δεδαϊγμένοι ἢ πελέκεσσιν,\nἢ βρόχον ἀλγινόεντα διʼ αὐχένος ἐκδήσαντες\nπνεῦμα λυγρὸν λείψουσι πικρῆς Μοίρης ὑπʼ ἀνάγκῃ.\nΚύπρις δʼ ἀφρογένεια βροτῶν ὡροσκόπα\nφέγγη\nδερκομένη, θήσει μὲν ἐν εἰλαπίναις φιλομούσους,\nἡδυπότας, θιάσων κωμάστορας, ἔκ τε γυναικῶν\nὀθνείων στοργῇσι κεκασμένα φίλτρα φέροντας,\nμοιχείας τ᾿ ἀγαπῶντας, ἑν αἷς ὕβρις, οὐ κύπρις ἄρχει.\nΖεὺς δʼ ὁπότʼ ἂν φαέθων ὡροσκόπον ὄμμα τιταίνῃ,\nεὐμόρφους τε τίθησι καὶ εὐτυχέας καὶ ἐπόλβους,\nἔν τʼ ἀρχαῖς πλειστῇσι πάτρης τὰ βέβαια φρονοῦντας.\nτούτῳ δʼ εὖτʼ ἂν Ἄρης μίγδηνἰκέλῃσι πορείαις\nσχηματίσῃ κατὰ κόσμον, ἰχνοβλαβέας, φθινοκώλους,\nνευρονόσους, ποδαγρούς, ἀχθήμονας ἄνδρας ἀυτεῖ\nἔσσεσθαι, κατὰ μικρὰ νεκρούμενα δάκτυλʼ ἔχοντας.\nθηλυγενεῖς δὲ γυναῖκες, ἐπὴν Κρόνος ὡρονομήσῃ,\nφύσονται λαμπραί, βαθυχρήμονες, ὀλβομέλαθροι,\nἀξιοπιστοσύνῃ μεμελημέναι, ἀλλὰ πρὸς ἄνδρας\nπαγκοίνως ζήσουσιν ἐπίψογα, νύκτας ἄγουσαι\nἀλλοτρίοις θαλάμοις, κέρδει βίον ἰθύνουσαι.\nἨέλιος δʼ ἀκάμας, πυρόεν σέλας, ἡνίκʼ ἂν ἔλθῃ\nἀρσενικοῖς ζώοισι κατʼ αἰθέρος ἠερόπλαγκτον\nζωφορίην, θήλεια δʼ ἔχῃ νεολαμπέα Μήνην,\nτῆμος ὅσοι φύσονται, ἐν ἀνθρώποισι κράτιστοι\nἄνδρες, ἀριστοπονῆες, ἐλεύθερα λήματʼ ἔχοντες,\nεὔσημοι γενεήν, ἀγαθοὶ φύσιν, ἀξιόμορφοι,\nδοξοφόροι, πάτρης κηδέστορες ἰθυδίκαιοι.\nἢν δέ τʼ ἐναλλάξωσι, Σεληναίη μὲν ἐπʼ ἄρσεν,\nἨέλιος δʼ ἐπὶ θῆλυ πολυζώοισιν ἐν ἄστροις,\nνωχελέες τε πέλουσι, καὶ ἄπρηκτοι καὶ ἄτολμοι,\nπηρώσει ψυχῆς νενεφωμένα βουλεύοντες.\nαὐτὰρ ἐπὴν εἰς θῆλυ καταντήσωσιν ἰόντες\nἀμφότεροι, Μήνης τετελεσμένα τερμοδρομούσης,\nπουλυπλανεῖς, ξενῖης, ἐπιβήτορας ἄνδρας ἔσεσθαι\nαὐδῶσιν, χαίροντας ἀεὶ μεταβλήμασι χώρης,\nκαὶ πόλιος σπουδαῖα πρὸς ὀθνείους φορέοντας\nἤθεα, καὶ τιμῇ μεμετρημένα πράγματʼ ἔχοντας,\nεἰς ἰδίην δὲ πάτρην ψογερὸν βίον ἰθύνοντας,\nοἰκείων ἔργων ἐπιλήσμονας, οὐχὶ θυραίων.\nὁππότε δʼ ἀρσενικοῖς δισσοὶ μίγα φεγγοβολῶσιν\nζωιδίοις κατὰ χῶρον ἀνάστερον, οἱ τότʼ ἔσονται\nτολμηροί, θρασύθυμα μεμηνότες, ἐχθροὶ ἑταίρων,\nπιστοτάτης φιλίης λυμάντορες, ἀκριτόβουλοι,\nοὐ μίαν εἰς ἀτραπὸν βιότου δρόμον ἐκνεύοντες,\nἄλλοτε δʼ ἀλλοίην ζωὴν εὔτρεπτον ἔχοντες,\nπρήξιας ἀλλάσσοντες ἀεὶ μεθόδους τε πορισμῶν,\nἐκ δʼ ἐνύδρων μόχθων τε καὶ ἐκ παράλοιο διαίτης\nδώματα ποιμαίνουσι καὶ ἐκ λιμένων τελέοντες,\nδημοσίων τελέων ἐμπείραμον ἦθος ἔχοντες.\nΜήνης δʼ ελίῳ σύνοδον κατὰ κόσμον ἐχούσης\nζωιδίῳ δύνοντι, βροτῶν γένος ἔσσετʼ ἀμυδρόν,\nἢ καὶ λυσσαλέῃ μανίῃ δεδαμασμένον αἰεί,\nφαρμακτόν, νοσόθυμον, ἀεὶ θανάτοιο πάρεδρον·\nπᾶσα βροτῶν ψυχὴ γάρ, ἐπὴν τάγε κοινὰ βίοιο\nμὴ φρονέῃ κατὰ θυμὸν ἀναισθήτῳ τε παλαίῃ\nδυσκρασίῃ, προτέθνηκε, καὶ ἢν φάος ὄμμασιλεύσσῃ·\nψυχὴ γὰρ μερόπων ἀμαθὴς νεκύεσσιν ὁμοίη.\nἢν δὲ Σεληναίη κατέχῃ πάμμηνα κέλευθα\nσύνδεσμόν τε Κρόνοιο, σεληνιόωντα φανείη\nφῦλα βροτῶν τάδε πάμπαν, ἰδ᾿ εἰδώλοισιν ὅμοια,\nκαὶ κραδίῃ θεόληπτα, καὶ ἀκρατέοντι λογισμῷ\nἔνσοφα, πάντα δʼ ἄβουλα κατʼ ἀνθρώπους προλέγοντα\nφοιβητοῖς μύθοισιν ἀποφθεγκτήρια κρυπτὰ\nἐσσομένων ἔργων τε βίου ζωῆς τε κελεύθων.\nἢν δὲ καὶ αἰθαλόεις ἀστὴρ σὺν τοῖσι φανείη\nἌρεος ἐν κύκλοισι θοοῦ δινήματι κόσμου,\nφάσμασι δαιμονίοισι συναντήσουσιν ἐκεῖνοι,\nψυχῇ δερκόμενοι νεκροειδῆ, νερτερόμορφα,\nἔν τε καταγγελίῃσι θεῶν μηνύμασί τʼ αἰεὶ\nὀξύφοβοι λυπρὸν βιότου τέλος ἀθρήσουσιν,\nεἰδώλων στονόεντα τύπον διὰ παντὸς ὁρῶντες,\nὧν πλάστειρα θέα πικροῦ θαμβήματος ἄρχει.\nἌρεϊ δυομένῳ μέσον οὐρανὸν ἢν Κρόνος ἔλθῃ,\nἔσται μισέλλην γενέθλῃ, τιμήν τε θεοῖσιν\nοὐχὶ νέμων, ἄνομός τε φρεσίν, πλήθοντι λογισμῷ\nἀλλόφρων, δύσμικτος, ἀμετροεπής, ἀτράπεζος,\nαὐτόνομος, κακόθυμος, ἀθεσμοφάγος, δολοεργός,\nὀθνείων κτεάνων ἐπιθύμιος, ὃν διὰ παντὸς\nδῆμοι μισήσουσι διʼ ἀφροσύνην ἀλόγιστον.\nΜήνης ἐρχομένης μέσον οὐρανὸν ἐν γενέθλῃσιν,\nἙρμείας δύνων τε καὶ ὡρονομῶν Κρόνος ἄνδρας\nεὐξοάνους παλάμῃσιν ἀγαλμοτυπεῖς, θεοπλάστας,\nχαλκοτύποις τέχνῃσι κολοσσοπόνους παναρίστους\nΖεὺς δʼ ὑψοῦ φοράδην νέον ἀστέρα φεγγοβολήσας,\nὥρην Ἠελίου βιοτοσκόπον αὐγάζοντος,\nἐκφαίνει γενεῆς βασιληίδος ἄνδρας ἔσεσθαι\nκοινωνοὺς μετόχους τε, καὶ ἐκ σοφίης κλέος ἕξειν,\nῥητορικοῖς τε λόγοισι μέγʼ εὐτυχίης μετέχοντας\nὄλβον καὶ βιοτὴν εὐδαίμονα καρπώσεσθαι.\nἙρμης δʼ εἰς ὥρην μεροποσπόρον ἡνίκʼ ἢν ἔλθῃ,\nδυνούσης Μήνης ὑπὸ λοίσθια τέρματα γαίης,\nἀνέρες ἔσσονται βαθυχρήμονες, ἔν τε τραπέζαις\nπιστόφρονες πόλιος ταμιεύτορες, ἔν τε τοκισμοῖς\nκαὶ χρείαις ζήσουσι βίον πολὺν ὀλβονομοῦντες.\nἢν δὲ Κύπρις κατὰ γῆς ἕλκῃ δρόμον ἀστερόεντα,\nκαὶ Κρόνος οὐρανίην ἀτραπὸν μεσοδερκέα βαίνῃ,\nστείρας τοι δείξει καὶ ἀτέκμονας ἀνδράσι νύμφας\nἀσπορίῃ τε τόκοιο λέχη λιπόπαιδα φερούσας.\nΖηνὸς δʼ αἰθροπλανὴς ἐπὶ τούτοις μάρτυρος ἀστὴρ\nδερχθείς, ἀλλοτρίων τέκνων ὑπόβλητα γένεθλα\nἀνδράσιν ἠδὲ γυναιξὶν ὑπὸ στοργῇσι θυραίους\nἢν δʼ ἰσόμοιρος Ἄρης κατὰ σήματα τοιάδε λάμψῃ,\nφύσονται μάχλοι, διδυμόστροφοι, ἀρσενομίκται,\nμεμφόμενοι φύσεως ὀρθὴν ὁδόν, ἔν τε πόλεσσιν\nἀλλοτρίαις ζήσουσιν ἀλώμενοι αἰσχεόφημοι.\nὁππότε δʼ ἂν γενέθλην ἐφέπῃ Κρόνος ὡρονομεύων,\nἐν κακοδαιμοσύνῃ δὲ Σεληναίης φάος ὀφθῇ,\nἨελίου δʼ ἀκτῖνες ἀποκλίνωσιν Ὀυλύμπου,\nἐκθεσίην ἕξουσι, τραφήσονται δʼ ὑπʼ ὀθνείων.\nἩνίκα δʼ ἂν Κυθέρη ἐσαθρῇ τεκνοσπόρον ὥρην\nφυομένων, συνέῃ δὲ Κρόνος τʼ Ἄρης τε σὺν αὐτῷ\nφέγγεϊ λαμπομένω κακοεργέι, τῆμος ἔσονται\nἐξ ἀπελευθερίης βασιληίδος ἡμισύδουλοι.\nἢν δʼ ἰσόμοιρα Κρόνοιο σελάσματα Κύπριδος ὀφθῇ,\nπανδούλους τε τίθησιν ὁμόζυγα λατρεύοντας,\nοἰκέτιδος γενεῆς τε πεφυκότας ἐκ γενετήρων·\nοὗτοι δεσποσύνων τε πικρὰς ἕξουσιν ἀνάγκας,\nἐξ ἑτέρων τε δόμων ἑτέροις πάλι δουλεύσουσιν,\nἑπτάκι κυρείαις καὶ πεντάκι καινισθέντες,.\nεἰς γῆρας δʼ ἥξουσιν ἀνασσόμενοι διὰ παντός.\nἨελίου δʼ ἀκτῖνες ἀνοικείως ἐπὶ τούσδε\nνεύουσαι δεσμούς τε κατηγορίας τε φοροῦσιν\nἀνδράσιν οἰκονόμοισι, καὶ ἔμπαλιν ἔκλυσιν ἄτης,\nκινδύνων κρυερῶν τε καὶ ἀλγεινῶν εἱρκτάων.\nταὐτὸ πάθος κείνοισι καὶ ἄρξεται, ἢν ἀπολήγῃ\n— — — — — —\nἈντιμεσουρανέων δʼ ὁπότʼ ἂν Κρόνος Ἀρεῖ λάμψῃ,\nθηροβόρου θανάτου φωσὶν κλωθῶα βαρεῖαν\nὧν σάρκας δαΐσονται ὀρέστεροι ἠὲ λέοντες,\nσύες ἀργιόδοντες, ἢ αἱματοπώτιδες ἄρκτοι·\nσχήμασι δʼ ἐν τούτοις ὁ γεγὼς καὶ πτώσιας οἴκων\nταρβείτω, καὶ σφάλματʼ ἀφʼ ὑψηλοῖο μελάθρου.\nΠάντα γὰρ ἀνθρώποισι πέλει κατὰ Μοῖραν ἄφυκτον·\nὡς μὲν ζωιδίων κύκλιος πόρος αἰθέρα τέμνει,\nμιγνυμένων στοιχηδὸν ἀφισταμένων τʼ εἰδώλων,\nοὕτω καὶ μερόπων γενεὴ καματηδὸν ἀλᾶται,\nἢ βίον ἢ θάνατον διζημένη οὐρανόπλαγκτον.\nΤαῦτά τοι οὐρανίων ἄστρων στοιχεῖα τέτυκται,\nοἷς ὁ πάλαι καὶ ὁ νῦν καὶ ἐπὼν χρόνος ἐκμεμέτρηται\nἐκμέτροις αἰῶσι, καὶ εἰς αἰῶνας ὀπηδεῖ.\nΧαίροις, Πτολεμαῖε, λαχὼν βασιληίδα τιμὴν\nγαίης ἡμετέρης, κοσμοτρόφου Αἰγύπτοιο·\nἄξιά σοι τάδε δῶρα φέρω βασιληίδος ἀρχῆς,\nἄστρων οὐρανίων τε φάσεις ἀπλανῶν τε πλάνων τε,\nὅσσα βροτοῖς τελέουσιν ἐπιβλέψαντες ἐν ἀρχαῖς,\nσπειρομένοις καὶ τικτομένοις δειλοῖσι βροτοῖσιν,\nΜοιρῶν ἀρρήκτοισι μίτοις θεσμοῖσί τʼ Ἀνάγκης,\nνύκτας ἄυπνος ἐὼν καὶ ἐν ἤμασι πολλὰ μογήσας,\nὅππως σοι βίβλους, ἅσπερ κάμον, ἅσπερ ἔτευξα,\nτάς σοι ἐγ πέμψω καμάτων σφετέρων μέγʼ ὄνειαρ,\nὄφρα κεν, ὅσσαπερ αὐτὸς ἐπιτροχάδην Πετόσιρις\nεἴρηκεν, τάδε πάντα μάλʼ ἀτρεκέως καταλέξω\nῥυθμοῖς ἡρωικοῖσι καὶ ἑξαμέτροις ἐπέεσσιν,\nὄφρα μάθῃς, ὅτι πάντα δαήμονες ἀνέρες εἰμέν,\nοἳ λάχομεν ναίειν ἱερὸν πέδον Αἰγύπτοιο.\nἨέλιον, Μήνην, Κρόνον, Ἄρεα, Ἑρμέα,\nΖῆνα,\nΚύπριδά τʼ εὐπλόκαμον καλὴ λέγε Καλλιόπεια.\nἪν Κρόνος Ἠέλιός τʼ ἄμφω κατίδωσι Κυθήρην,\nδυσγαμίην παρέχουσι καὶ ἀστασίην ἐπὶ λέκτροις,\nκαὶ δούλαις μίσγουσιν, ἑταιρίσι δʼ ἤθεα φαύλαις\nαἰσχίστως διδόασι κακῆς ἕνεκεν κυθερείης.\nἌρης καὶ Παφίη κέντρων ὅτʼ ἂν ὦσιν ἄνακτες·\nμοιχοὺς ἁρπακτῆρας ἀεὶ ῥέζουσι γυναικῶν.\nἙρμείας δʼ ἢν τοῖσιν ἰσόρροπος ἀντήσειεν,\nτέρπονται παίδων χαλεπῇ ἐπὶ κύπριδι κεῖνοι.\nἨέλιος κέντροισι παρὼν κερόεσσά τε Μήνη,\nὃς μὲν ἐν ἀρσενικοῖσι παρών, Μήνη δέ τʼ ἐναλλάξ,\nγεννῶσιν βασιλῆας ὑπερθύμους τε δυνάστας.\nἀμφότεροι φωστῆρες ἐν ἀρσενικοῖσιν ἐόντες\nθηλυτέρης Κύπριδός τε καὶ ὡρονόμοιο κατιθύ,\nἀρσενικοῖς ἔργοισιν ἀναγκάζουσι γυναῖκας\nτέρπεσθαι, μέγα θαῦμα· γυναιμανέες γὰρ ἐοῦσαι\nἀργαλέως γαμέουσιν ἐς ἀργαλέην φιλότητα.\nΚριὸν ἐποπτεύων Κρονίδης ἐπίκεντρος ὑπάρχων,\nἢ καὶ σκόρπειον κυανόχροον οἶκον Ἄρηος,\nἐσθλὸς ἔφυ, ῥέζει δὲ καὶ ἀνέρας ἡγεμονῆας.\nἘσθλὸς ἔφυ Κρονίδης, ῥέζει δὲ καὶ ἡγεμονῆας,\nἄρχοντάς τʼ ἰδίης πάντοτε πραγματίης.\nἙρμείας καὶ Θοῦρος ἐπὴν τετρ άγωνοι ἔωσιν,\nπολλάκι κινδύνους περὶ σώματος εὑρίσκουσιν·\nἢν δʼ ἄρα καὶ δύνωσι, κακίονες οἵδε, μάλιστα\nΖηνὸς ἄτερ, μόρον αἰνὸν ὑπʼ ἐμφαίνουσι δυναστῶν.\nἌρης καὶ Παφίη κοινὴν ὁδὸν ἰθύνοντες,\nΜήνην εὖτ’ ἂν ἴδωσι, λέχος τεύχουσʼ ἀθέμιστον,\nσυγγενικὰς δʼ αὐτοῖσιν ἐφαρμόζουσι γυναῖκας.\nἢν δὲ Κύπριν καλὴν πολιὸς Κρόνος ἀγκαλίσαιτο,\nδυσγαμίην καὶ δυστοκίην ῥέζουσι γυναιξίν,\nοὐδέ τι κουριδίους ἄνδρας κατέχουσʼ ἄχρι γήρως,\nοὐδὲ τέκνοις γλυκεροῖς ἐπὶ χείλεσι μαζὸν ἔθηκαν·\nστειρώδεις γὰρ ἔασιν ἀχρήιά τʼ ὠδίνουσιν.\nἈντίον Ἠελίοιο φάσιν λύσασα Σελήνη\nμὴ Κρόνῳ ἀντήσειε· τίς ἂν τότε φῶς ἐσίδοιτο;\nδύσμορος, ὃς κακὰ πολλὰ παθὼν Ἀιδόσδε κάτεισιν·\nχροιὴν μὲν φορέουσιν ἀμετροβίων ἐλεφάντων,\nὄγκους δʼ ἀμφὶ δέμας κακοελκέας ἀμφιβαλοῦνται,\nδάκτυλα σηπόμενοι λιποσαρκέα νηλέι λύθρῳ·\nταῦτα δʼ ἄτερ Ζηνός τε καὶ εὐπλοκάμου Κυθερείης\nἔσσεται, ὁππότʼ ἐκεῖνοι ἀπόστροφοι ὦσι Σελήνης.\n† Ἑρμῆς ὡρονομῶν Μήνης μέτα καὶ Κυθερείης\nδύνοντος Κρονίδαο, θεῶν μυστήρια δρῶσιν·\nἢ μούσης ἅπτονται ἐυρρύθμοιο λύρης τε,\nἠὲ πάλην φιλέουσιν ἀμύμονα παγκράτιόν τε.\nἙρμῆς καὶ Κυθέρεια σὺν ἀλλήλοισιν ἐόντες\nῥέζουσιν μούσης ἐπιίστορας εὔφρονας ἄνδρας,\nἤν πως καὶ κερόεσσαν ὁμοῦ Μήνην ἐσίδωνται,\nἘρμῆς φωσφορέουσαν, ἀτὰρ λιποφεγγέα Κύπρις.\nΖεύς, Κρόνος, ἀμφότεροι κέντρων ὅτʼ ἂν ὦσιν ἂνακτες,\nἀνθρώποις διδόασι τύχης πολυήρατα δῶρα,\nκαὶ μεγάλους ῥέζουσι, καὶ ἐς βασιληίδας αὐλὰς\nπολλάκις ἤνεγκαν, τιμήν τε φέρουσι μεγίστην.\nἙρμείας Φαέθων τε μεσουρανέοντες ἔθηκαν\nἄνδρα μέγα πλούτῳ γαυρούμενον εὐτεκνίῃ τε,\nκαὶ φιλίην παρέχουσι πρὸς ἀνέρας ἡγεμονῆας\nκαὶ δόξῃ μεγάλῃ γαυρούμενον, αἴ κεν ἴδηαι\nεὐκέραον Μήνην συναφὴν τούτοις ἐπέχουσαν.\nΠάντοτε μὲν κέντροισιν ἐπὼν κορυθαίολος Ἄρης\nτὴν πρῆξιν παρέχων τοῖάπερ ἐκτελέει·\nἤτοι λαξευτὰς ἢ τέκτονας ἢ λιθοεργούς.\nἨέλιος δʼ ἢν τῷδε συνῇ, πυροεργέας ἄνδρας\nῥέζει χαλκοτύπους, ἢ φυσητὰς ὑέλοιο,\nἢ βαφέας μογερούς, ἢ κλιβανέας σκοτοεργούς·\nοὗτοι γὰρ καὶ νυκτὸς ἀγρυπνητῆρες ἐόντες\nνύκτα μὲν ἐργάζονται, ἐν ἤματι δʼ ὑπνώουσιν.\nπάντοτε νυκτερινοῖσι μεσουρανέων Κρόνος αἰνὸς\nῥέζει κηπουροὺς ἡδʼ ἀργαλέους ὑδραγωγούς,\nῥέζει δʼ ὑδροφόρους πολυπήμονας, οἵθ’ ὑπὸ γαίης\nκευθμῶνας δύνουσιν ἀεικέος εἵνεκα μισθοῦ,\nἢ πανύγροισι τόποισι παρήμενοι ἐργάζονται,\nμήποτε τῶν ἴδιόν τι κτώμενοι ἐκ καμάτων γε.\nἙρμείας διάμετρον ἔχων Κρόνον ἠδὲ Σελήνην\nἐμμανέας τεύχει τʼ ἠδὲ φρενοβλαβέας.\nἙρμείας διάμετρον ἔχων Κρόνον ἠδὲ Σελήνην,\nκεντρωθεὶς δʼ αὐτοῖς κατʼ ἐναντίον ὡρονόμοιο,\nκαὶ φρένας ἠλλοίωσε, παρέπλαγξεν δὲ νόημα·\nεἰ δὲ ῥοπῆς μὴ μοῖρα τύχῃ, καθέτου δʼ ἀποκλίνῃ,\nἐσκότισεν μούνῳ κλεψίφρονι ῥεύματι κείνους·\nἔσθʼ ὅτε σωφρονέουσι, καὶ ἔσθʼ ὅτε μαργαίνουσιν.\nΠάντας ἀπʼ Ἠελίοιο φυγεῖν καλόν, ἀλλʼ οὐκ Ἄρην·\nνικᾶται γὰρ Ἄπρης ὑπὸ αὐγαῖς Ἠελίοιο.\nΝικᾶται δʼ Ἄρης αὐγῇσιν ὕπʼ Ἠελίοιο,\nκαὶ προτέρην κακίην ἔσβεσεν Ἠέλιος.\nΑίδεῖται δʼ Ἄρης καθορῶν φάος Ἠελίοιο,\nοὐδʼ ἔτι τὴν προτέρην ἔσχε κακοφροσύνην.\nΖεὺς ῥέζει κρατέοντας ἐλαιορόοιο παλαίστρης,\nΚύπρις πορφυρέοισιν ἐν εἵμασιν ἀρχιερῆας,\nκαὶ Κρόνος εὐδόξως ἀγορανόμον ἐστεφάνωσεν·\nἌρης δʼ εὐτόλμους στρατιῆς ἡγήτορας ἄνδρας,\nἨέλιος δʼ ὕπατον, Μήνη δέ τοι ἀρχιδικαστήν,\nἙρμῆς κοσμητῆρας ἑῆς ἐποίησε πόληος.\nΑἰγόκερῳ Κύπρις τε καὶ Ὑδροχόῳ παρεοῦσα\nσύν τε Κρόνῳ καὶ Ζηνὶ κακὴ κατὰ πάντα τέτυκται,\nἢν συναφὴν πρώτοιο λάβῃ πολιοῖο Κρόνοιο,\nἌρεος εἰσβλέψαντος ὁμοῦ Μήνην Παφίην τε\nσύν τε Κρόνῳ βλαβερῷ· δυστλήμονες ἀνέρες οὗτοι\nμαινόμενοι βαίνουσιν ἑῆς ἐπὶ λέκτρα τεκούσης·\nἢν δʼ ἀκτῖνα λάβωσι πυραυγέος Ἠελίοιο,\nμητρυιαῖς μίσγοντʼ ἢ παλλακίσιν γενετήρων,\nοὕνεκα τὴν προτέρην κακίην σβέσεν Ἠελίου ἴς.\nΜήνη θηλυτέροισιν ἐπεμβαίνουσα τόποισιν\nἀντίον Ἠελίοιο, καὶ ὡρονόμοιο τυχοῦσα,\nἀνέρα γεννήσει μόνον οὔνομα, πάντα δὲ θῆλυν,\nπάντα γυναικὸς ἔχοντα καὶ αἴσχεα καὶ φιλότητα.\nἢν δὲ μεσουρανέῃ Φαίνων Ἄρης τε κραταιός,\nκαὶ στάχυν ἄρσενα δεινῷ ἀποτμήξειε σιδήρῳ.\nἢν δὲ Κύπρις διάμετρον ἔχοι Κρόνον ἠδὲ Σελήνην,\nἌρης δʼ ἢν τετράγωνον ἴδοι καλὴν Ἀφροδίτην,\nἙρμείας δʼ ἄρα κέντρον ἔχοι μέσον, ἠδὲ καὶ αὐτὸς\nμαρτυρίην τούτῳ κρνερὸς Κρόνος ἀμφιβάλοιτο,\nεὐνούχους στείρους, οὔτʼ ἄρσενας οὕτε γυναῖκας,\nἄχνοας, αἰὲν ἐόντας ἀπειρήτους φιλότητος,\nἔσθʼ ὁτὲ δʼ ἑρμαφρόδιτον ὁμώνυμον ἀθανάτοισιν\nἌρης δʼ ἢν τετράγωνον ἴδοι καλὴν Ἀφροδίτην,\nμαρτυρίην τούτῳ καὶ Κρόνος ἀμφιβάλοι,\nεὐνούχους στείρους ὁτὲ δʼ ἑρμαφρόδιτον ἔτευξαν\nδισσάς, ἀχρήστους εἰς ἓν ἔχοντα φύσεις.\nΥἱὸς δʼ υἱωνός τε Κρόνου Ζεὺς ἠδὲ καὶ Ἑρμῆς\nἀμφότεροι βαίνοντες ὁμοῦ καὶ κέντρα λαβόντες,\nτεύχουσιν ῥητῆρας ἢ ἐκ λόγου ἢ καλάμοιο\nγραπτῆρας πινυτούς, ἢ καὶ πολυκερδέας ἄνδρας,\nἐμπορίην φιλέοντας, ἀεὶ πρηκτῆρας ἐόντας.\nΜήνη φωσφορέουσα καὶ Ἄρεϊ συμβάλλουσα\nἕκτον ἔχοντι τόπον, σίνος ἀνδράσιν αὐτίκα ῥέζει·\nἀμφὶ πόδας τέμνονται ὑπʼ ἀνδροφόνοιο σιδήρου,\nχωλοί, μουνόποδες, ξύλινον προσκείμενοι ἄρθρον,\nλύπην αἰείμνηστον ἐὸν πόδα παπταίνοντες.\nἎρες Ἄρες, κακοεργὲ καὶ ἀνδράσι καὶ μακάρεσσιν\nκαὶ πόλεσιν καὶ νηυσὶ καὶ ἠέρι καὶ πελάγεσσιν\nκαὶ καρποῖς γαίης τε καὶ εὐρείθροις ποταμοῖσιν·\nεἵνεκα σεῦ πόλιες μὲν ὑπαὶ πυρὸς ἐμπίμπρανται,\nκαὶ νῆες πελάγεσσιν ἐπιπλώουσαι ὄλοντο,\nκαὶ ποταμοὶ ξηροῖσιν ἀνύδατοι ἐν στομάτεσσιν,\nδένδρεά τʼ ὠλεσίκαρπα καὶ ἀνέρες αἰνογένεθλοι·\nοὓς μὲν γὰρ μογερῶς πυρικαέας ὤλεσας ἄνδρας,\nοὓς δὲ καὶ ὠμοβόροισιν ἕλωρ θήρεσσιν ἔδωκας,\nἄλλον δʼ ἀκλειῶς μετέωρον ἀνεσταύρωσας,\nοὗ τέτατʼἀνδροφόνοις περὶ δούρασιν ἡλοπαγὴς χείρ·\nνηλεές, οὐκ ἄρα σοί γε πατὴρ ἦν αἰγίοχος Ζεύς,\nοὐδʼ Ἥρη μήτηρ, ἀλλ’ οὔρεα πικρά σʼ ἔτικτεν,\nκαὶ Λύσσα στυγερὴ καὶ Χάος οὐλόμενον.\nΕἰ δὲ Κρόνονλείψειε Σεληναίη κατὰ μοῖραν,\nτεύχει ῥευματικοὺς ἡδ’ ἀσθενέας κατὰ σάρκα,\nτεύχει δʼ ἀργαλέους ὑδρογάστορας, οἳ καὶ ἔπειτα\nὀστέα χαυνωθέντες ἀφʼ ὕδατος οὐλομένοιο\nἔγκυον ὠδίνουσιν ἑὸν μόρον ἐντὸς ἔχοντες.\nἌρεα δʼ ἢν λείψασα Σεληναίη φορέοιτο,\nἀνέρας ἐκτήκει κρυφίμων ἄπο πολλάκι νούσων,\nἥπατος ἢ σπληνὸς τρυχουμένου ἠὲ νεφροῖο,\nἢ κραδίην παρέτριψε νοήμονα, μητέρα βουλῆς,\nπνεύμονά θʼ ἑλκήεντα, κακὴν νόσον ἀνθρώποισιν,\nοἵπερ δὴ μογέοντες ἀποπτύουσιν ὄλεθρον\nβηχὸς ἀνιάτοισιν ἐλαυνόμενοι στροφάλιγξιν,\nλεπταλέοι θυμοῖσι καὶ ἀδρανέες μελέεσσιν\nπίνοντες καὶ ἔδοντες, ἀειθανὲς ἦτορ ἔχοντες.\nἌρης ἡμερινοῖσι μεσουρανέων τάδε ῥέζει·\nπρῶτον μὲν γονέων βίον ὥλεσε, καὶ λέχος αὐτῶν\nχωρίζει θανάτῳ κακῷ ἠὲ διχοστασίῃσιν·\nαὐτοὺς δʼ ἐν πολλοῖσιν ἐγύμνασε πήμασιν αἰεί,\nθλίψεσιν οὐλομέναις τε καὶ ἀργαλέαις πενίῃσιν,\nκινδύνοις, βλαβέεσσι, δανείσμασιν, ἐνδείῃσιν·\nπολλάκι καὶ θανάτῳ στυγεροῦ θνήσκουσι σιδήρου\nἄστεγοι ἠδʼ ἀγύναιοι ἄτεκνοί τʼ ἐν νεότητι.\nἀνέρας ἐκτήκει πολλάκις ἐκ κρυφίμων,\nπολλάκι δʼ ὠκυμόρους στυγερῷ διόλεσσε σιδήρῳ·\nΖεὺς δʼ ἐσιδὼν τούτων ἐσθλὸν ἔθηκε τέλος.\nἌρεα δʼ ἢν κατέχῃ δεινὸν θεὸν αἰθέριος λίψ,\nπολλῶν αἴτιός ἐστιν ἐν ἀνθρώποισιν ἀνιῶν·\nλύπας καὶ θορύβους, ἐγκλήματα καὶ σίνος αἰνόν,\nἢ πάθος\nἢ πέλαγος πλώουσιν, ἑὴν πάτρην προλιπόντες.\nἙρμείας, Παφίη, πολιὸς Κρόνος ἢν μὲν ἔχωσιν\nτὴν πρῆξιν, ῥέζουσιν ἀμύμονας ἰητῆρας,\nἤπια φάρμακʼ ἔχοντας, ἀνώδυνα φαρμάσσοντας·\nεἰ δὲ Ζεὺς ἐσίδοι, πολυόλβους εὐτυχέας τε,\nπλούτῳ τιμήεντας, ἀγακλέας ἀνθρώποισιν.\nὍσσαι δʼ ἄν κεν ἔχωσιν ὑπὲκ συνόδοιο φυγοῦσαν\nΜήνην, φωσφορέουσαν ἔτʼ ἔμπεδον, ὀρνυμένην τε,\nἌρεϊ συμβάλλουσαν ἀνηλέι καὶ Κρόνῳ αἰνῷ,\nἔμβρυα μὲν φθείρουσι μινυνθάδιʼ οἷσι χρόνοισιν,\nμηδὲ βροτῶν μορφὴν ἐγγάστριον αὐξήσαντα,\nσαρξὶ δὲ θηρείῃσι πανείκελα ῥυστήσασαι\nὠμοτόκοις ὠδῖσιν ἐς ἠελίου φέρον αὐγάς·\nαὐταὶ δʼ ἀμφὶ πόνοισιν ἀνηλέα κωκύουσαι\nεἰς Ἄιδος κατίασιν ἀνοστήτοιο μέλαθρον·\nεἰ δὲ Ζεὺς ἐσίδοι, ψυχὴν μάλα πολλὰ παθοῦσαν\nἐκσώσει θανάτοιο, κακῶν δʼ οὐκ ἔσσετʼ ἀρωγός.\nΤίπτε μάτην, ἄνθρωπε, θυηπολέεις μακάρεσσιν;\nτίπτε μάτην τρισέλικτος ἀνʼ οὐρανὸν ἤλυθε κνῖσα;\nἴσχεο· οὐ γὰρ ὄνειαρ ἐν ἀθανάτοιο θυηλαῖς.\nοὐ γάρ τις δύναται γένεσιν μετατρεψέμεν ἀνδρῶν,\nἥθʼ ἅμα νηπιάχοις συγγίγνεται ἀνθρώποισιν,\nεὐθύ τε Μοιράων εἱλίσσεται ἀμφὶ μίτοισιν,\nκλώσμασιν ἀρρήκτοισι σιδηρείοισί τʼ ἀτράκτοις.\nῥέζε Κρόνῳ καὶ Ἄρηι καὶ Ἕρμῇ καὶ Κυθερείῃ\nκαὶ Διὶ καὶ Μήνῃ τε καὶ Ἠελίῳ βασιλῆι·\nοὗτοι γὰρ κρατέουσι θεῶν, κρατέουσι καὶ ἀνδρῶν,\nπόντου καὶ ποταμῶν πάντων ῥοθίων ἀνέμων τε,\nκαὶ γῆς καρποφόροιο καὶ ἠέρος ἀενάοιο.\nΠλησιφαὴς Κρονίωνι συναντήσασα Σελήνη\nεὐτυχέας ῥέζει καὶ μακαριστοτάτους·\nεἰ δὲ λίποι Κρονίωνα φάει πλήθουσα Σελήνη,\nοὐκέτι τὴν αὐτὴν ἐντὸς ἔχει δύναμιν·\nἀλλὰ κακῶν ῥεκτεῖρα πέλει λείπουσα πρὸς αὐτόν·\nἔκφρονας, αἰνομόρους ἢ νοσεροὺς τελέσει,\nἀμβλύτερόν τʼ ἐτέλεσσεν ἔμεν βίον ἐν καμάτοισιν,\nἌρης καὶ Φαέθων κατεναντίον ἀλλήλοισιν\nἄμφω κέντρον ἔχοντες | ἀνωμαλίην βιότοιο\nἀνθρώποις ἐπάγουσι, | καὶ ἐκ φιλίης ἐλάσουσιν,\nκαὶ προκοπῆς στερέουσιν, | ἐπεὶ Διὸς ἔπλετο πλοῦτος\nκαὶ δόξαι καὶ σωφροσύναι καὶ πίστιες ἐσθλαί,\nἐκ δʼ Ἄρεος πενίη τε κακὴ θόρυβοί τε μάχαι τε,\nἐγκλήσεις μεγάλαι, περὶ σώματος ἔσθʼ ὅτʼ ἀγῶνες·\nοὗτοι δʼ εὔποροί εἰσιν, ἀπʼ εὐπορίης δὲ πένονται·\nἢν δὲ μεσουρανέῃ Πυρόεις, τέλος αἰνὸν ἔχουσιν.\nκέντρον ἔχων Φαέθων Μήνης μέτα καὶ Κυθερείης,\nἤν πως φωσφορέουσα Σελήνη τῷδε συνάπτοι,\nἄρχοντας μεγάλους, εὐδαίμονας, ἔμφρονας ἄνδρας,\nἐνδόξους, στροφίοισι καρήατα κοσμηθέντας,\nπλούτῳ τιμήεντας, ἀγακλέας ἀνθρώποισιν.\nἈμφότεροι δύνοντες ὁμοῦ Κρόνος ἠδὲ καὶ Ἄρης\nΜήνης Ἠελίου τε καταντίον ἑστηώτων,\nῥέζουσʼ ἐμμανέας, πάσας φρένας ἐξολέσαντες·\nοἴονται δʼ ὁράαν νεκύων σκιοειδέα μορφήν,\nοἱ δὲ καὶ εὐφρονέοντες ἀεικέα πήματʼ ἔχοντες\nπίπτουσιν συνόδοισι Σεληναίης ὑπὸ ῥιπῆς.\nἢν δὲ Κρόνου μέσση τε καὶ Ἄρεος ᾖ Ἀφροδίτη,\nκαὶ Μήνην λεύσσωσι καὶ Ἑρμείαν τετράγωνον,\nδρῶσιν φοιβητὰς ἢ μάντιας, οἵθʼ ἱεροῖσιν\nἑζόμενοι ζώουσιν ὀνείρατα μυθίζοντες,\nοἱ δὲ καὶ ἐν κατοχῇσι θεῶν πεπεδημένοι αἰεὶ\nδεσμοῖσιν μὲν ἔδησαν ἐὸν δέμας ἀρρήκτοισιν,\nεἵματα μὲν ῥυπόωντα, τρίχες δʼ οὐρῇσιν ὅμοιαι\nἵππων κηροπαγεῖς οὖλαι πληροῦσι κάρηνον·\nοἱ δὲ καὶ ἀμφιτόμοισι σιδηρείοις πελέκεσσιν\nἔνθεα λυσσώοντες ἑὸν δέμας αἱμάσσουσιν.\nπλησιφαὴς δʼ Ἄρηι συναντήσασα Σελήνη,\nΖηνὸς ἄτερ Κύπριδός τε, κακὴ κατὰ πάντα τέτυκται·\nβλάπτει μὲν βίοτον καὶ πλούσιον ἄνδρα πένητα\nῥηιδίως ἔρρεξε, μινυνθάδιόν τε χρόνοισιν\nἐξαπίνης ἀπόλεσσε βίῃ κακοεργέι Μοίρης.\nἌρεος ἠδὲ Κρόνοιο μέσην δείμαινε Σελήνην,\nοὕνεκεν ἀργαλέη πέλεται μογερῇσι τεκούσαις·\nτρύχει γὰρ ταύτας κρυφίμων ἄπο· πολλάκι δʼ αὐτοὺς\nὤλεσεν ἐν θανάτοισι βιαιοτάτοισι βαλοῦσα,\nἁψαμένους βρόχον αἰνόν, ἢ ἀραμένους ξίφος ὀξύ,\nἢ πυρὶ δαιομένους, ἢ ἐν ὕδασι πολλὰ παθόντας.\nἌρεος ἠδὲ Κρόνοιο μέση Κύπρις οὐ καλοεργός,\nοὕνεκεν ἀνθρώποισι κακὴ κατὰ λέκτρα τέτυκται·\nμίσγει γὰρ δούλῃσιν ἑταιρίσιν, ἃς φιλέοντες\nζήλῳ ἐλαύνονται κακοεργέι· πολλάκι δʼ οὗτοι\nἀνέρες ὀργιόωντες ἀποκτείνουσι γυναῖκας,\nαἳ μόρον αἰνὸν ἔχουσι κακῆς διὰ φίλτρα κυθήρης.\nΖῴδιον ὡρονόμοιο λαχὼν Ζεὺς ἡδʼ Ἀφροδίτη\nἌρηος δύνοντος ἀνηλέος ἠδὲ Κρόνοιο,\nπλούσιοι ἐν πρώτοισι καὶ ἐν πυμάτοισι πένητες,\nἀλλʼ οὐκ ἐκλείπουσι μάχας θορύβους τε δίκας τε,\nεἰ μή πως Φαέθων πυμάτην περὶ μοῖραν ὁδεύσῃ.\nεἰ δʼ Ἄρης ὥρην κατέχοι Φαίνωντε σὺν αὐτῷ,\nδύνῃ δʼ αὖ Φαέθων κατεναντίον ἀμφοτέροισιν,\nἐν νεότητι πένητα καὶ ἐς τέλος εὔπορον ἄνδρα\nῥέζουσιν, βιότοιο δʼ ἀνώμαλα ἔργα τελοῦσιν.\nεἰ δὲ Κρόνῳ καὶ Ἄρηι συνῇ κερόεσσα Σελήνη,\nμοίρης ἐντὸς ἐοῦσα, συνάπτῃ δʼ αὐτίκα τοῖσδε,\nἐντὸς ἔχει κακίην Ἄρεός τʼ ἠδὲ Κρόνου αἰνήν,\nαἰνός τʼ ἀνθρώπων ἔσεται βίος ἡδʼ ἐλεεινός,\nκαὶ πενίη καὶ μοῖρα κακή· καὶ λάτρια ἔργα\nπείσονται, βίοτόν τε ῥοπῇ λείψουσι πρόμοιροι.\nἩνίκα δʼ ἡ Κερόεσσα μέσον πόλον ἀμφιβεβῶσα\nνυκτερινοῦ θέματος κατὰ μοῖραν ἰοῦσα φαανθῇ,\nἨέλιος τʼ ἐπίκεντρος ἐν ἀρσενικοῖσι τόποισιν,\nγεννῶσιν βασιλῆα, θεὸν βροτὸν ἀνθρώποισιν.\nἙρμείας δὲ μεσουρανέων, Τιτὰν δὲ σὺν αὐτῷ\nαὐτή θʼ ἡ Κερόεσσα καθʼ ὡρονόμοιο τυχοῦσα\nἡμερινοῦ θέματος, βασιληίδος ἐστὶ γενέθλη.\nταῦτα δέ τοι τελέουσιν, ἐπὴν ἐπίκεντροι ἔωσιν,\nμηδένα τῶν ὀλοῶν κατεναντίον ἐχθρὸν ἔχοντες.\nἪν δʼ ἐπὶ μαρτυρίην Ἄρεως ἐλθοῦσʼ Ἀφροδίτη\nὄμμα βάλῃ πανταυγὲς ἐν ἡμερινῇσι λοχείαις,\nἐκ πυρὸς αὐχήσουσι τέχνας μέλανός τε σιδήρου,\nἄκμοσι ῥαιστοτύποις μεμελημένοι ἠδὲ καμίνῳ.\nἙρμῆς δʼ οἰκείοις ὁπότʼ ἂν κατὰ κύκλα φαανθῇ,\nμαρτυρίη δὲ Κρόνοιο κατʼ αἰθέρα τῷδε πελάζῃ,\nδὴ τότε ῥήτορας ἄνδρας ἰδʼ ἐν σοφίῃσιν ἀρίστους\nἔσσεσθαι δείκνυσι καὶ ἀστρολόγους θεοφήμους.\nεἰ δὲ Σεληναίης ἑλικώπιδος ἄστατος ἀστὴρ\nἙρμείαν σύμφωνον ἔχοι κατὰ κόσμου ἀταρπόν,\nκαὶ μούνη Κυθέρεια συνῇ καλῷ Φαέθοντι,\nῥεκτῆρας χρυσοῖο καὶ Ἰνδογενοῦς ἐλέφαντος\nἐργοπόνους ῥέζει καὶ ζωγραφίης μεδέοντας,\nεὐφυέας θριγκῶν τε καὶ εὐτυχέας κανονισμῶν\nκοσμήτας, μάλα τοι πεπονημένα τεχνάζοντας.\nΖῆνα δʼ ὅτʼ ἂν φαέθοντα βάλῃ λαμπραυγέτις ἀκτὶς\nἙρμείου, μίγδην τε διαλλάξωσιν ὁρισμούς,\nῥήτορας ἐμφαίνουσι βροτοὺς σοφίης τε κρατίστους\nζηλωτάς, τεύχει τε λόγων νεότητά τε λαμπρὴν\nγραμματικὴν ἄσκησιν ἐνὶ στέρνοισιν ἔχοντας.\nΜήνης δʼ ἀμφίκερω σκολιὸς δρόμος ἡνίκʼ ἂν ὀφθῇ\nἌρεος ἀκτίνεσσι πόλου λοξεύματα βαίνων,\nΣτίλβων δʼ ἀμφʼ αὐτοῖς ἢ καὶ διάμετρος ὁραθῇ\nζωιδίῳ κόσμοιο, κακοὺς ληίστορας ἄνδρας\nκαὶ θυρέτρων δεινοὺς ἐπανοίκτορας ὀθνειάων,\nκλεπτῆρας φαύλους νυκτοπλανέας τελέουσιν·\nοὗτοι φωρηθέντες ἐν ἀλλοτρίοισι μελάθροις\nεἰς συνοχὰς ἥξουσι σιδηρήεντά τε δεσμά,\nεἱρκτὰς δʼ οἰκήσουσι φυλασσόμενοι ἀλύσεσσιν,\nἔν τε βίᾳ θάνατον λείψει κακοεργέι θυμῷ,\nἢ σφαγίοις ξίφεσιν δεδαϊγμένοι ἢ πελέκεσσιν,\nἢ βρόχον ἀγχονόωντα διʼ αὐχένος ἐνδήσαντες,\nἢ διὰ λαιμοτόμου φάρυγος βίον αἵματι λείψει\nσφονδυλόεντα τράχηλον ἢ ἰνίον ἀκροτομηθείς·\nπνεῦμά θʼ ἐὸν λείψουσι πικρᾶς Μοίρας ὑπʼ ἀνάγκας.\nἨέλιος δὲ Κρόνοιο καὶ Ἄρεος ἀστέρας ἀθρῶν\nἀκτινηβολίῃσι φαεσφόρου Οὐλύμποιο,\nναυσιβάτας δείκνυσι καὶ ὕδατος ἵστορας ἄνδρας,\nπλωτάρχας σκαφέων, οἳ πολλάκι ναυφθορίῃσιν\nχείματος ὀρνυμένοιο βίον σώζουσι διʼ ἅλμης\nνηχόμενοι Μοίρῃσιν ὑπὸ τρόμον ἐν πελάγεσσιν.\nπαμφαίνων δʼ ἀστὴρ κυανοχρώτοιο Κρόνοιο\nἨελίου σελάεσσιν ἀνʼ οὐρανὸν ἢν ἰσόμοιρος,\nτηνίκα φυομέων βρεφέων γεννήτορα πρῶτον\nμητέρος εἰς Ἀίδην πέμψει νεκυηπόλος Αἶσα,\nκτήματά τʼ ἐκβάλλει πατρώια καὶ μέγαν ὄλβον,\nκαί τε κασιγνήτων θάνατον ὁρόωσι προόντων,\nκἀκ πολλῶν θανάτων πλοῦτον μέγαν αὐξήσουσιν.\nἢν δὲ Σεληναίης ἀκτὶς ἰσόμοιρα πελάζῃ\nφωτὶ Κρόνου, μάρτυς δʼ ἐπὶ σήματι τῷδε γένηται\nκαὶ Πυρόεις, μήτηρ προτέρη πατρὸς οἴχετʼ ἐς Ἅιην,\nἠὲ μογοστοκίῃ δεδαϊγμένη, ἢ ὑπὸ νούσου\nαἱμηρῇσι γυναιξὶ φύσις κρύφιʼ ἄλγεʼ ἔδωκεν.\nἪν Κρόνος ὡρονομῇ, Πυρόεις δύνῃ δὲ κατʼ ἰθύν,\nαἴλινος ὅστις ἀνήρ γε βιαιότατον μόρον ἕξει.\nἨελίῳ τετράγωνος Ἄρης, Μήννῃ δέ τε Φαίνων,\nδούλους ποιήσει καὶ γονέων στερέσει.\nἢν δʼ ἔτι καὶ Παφίη κατεναντίον Ἄρεος ἔλθῃ,\n\nκαὶ ταύτην τετράγωνος ἴδοι Κρόνος ὑψόθεν ἑστώς,\nἐκ δούλων δούλους τῇδε νόει ξυνέσει.\nἢ Φαέθων τετράγωνον ἴδοι Κρόνον ἠὲ τρίγωνον,\n\nἙρμείας δέ τʼ ἐφʼ ὡρονόμου Μήνη τε σὺν αὐτῷ,\nεὐτυχὲς ἐσσεῖται τοῦτο θέμʼ ἐκ γενεῆς,\nδόξῃ καὶ πλούτῳ καὶ φιλίαις μερόπων.\nκαὶ Ζεὺς ὡρονομῶν Πυρόεις θʼ ἅμα καὶ τρίτος\nἙρμῆς\n\nΜήνη δʼ ἐκ συνόδοιο Κρόνον φίλον ἀγκαλίσαιτο,\nεὐπρήκτους ῥέζει καὶ μακαριστοτάτους.\nἪν δὲ Κρόνος παρόδοισιν ἐπʼ Ἄρηος τόπον ἔλθοι,\nψυχρὸς ἐὼν θερμοῖο, μολὼν τόπῳ οὐ καλοεργός,\nἔσσεται ἀνθρώποις πολλοῦ κακοῦ αἴτιος οὗτος·\nλύπας γὰρ στονάχας τε βλάβας τʼ ἄξει μερόπεσσιν.\nἌρης δʼ ἐν παρόδοισι κατοπτεύσας Κρόνον αἰνὸν\nἐσθλὸς ἔφυ· κτήσεις δʼ ἀγαθῶν καὶ νῖκος ὀπάζει.\nΕἴρηται δρόμος οὐράνιος ἀπλανῶν τε πλάνων τε.\nΛοιπόν μοι Μοῦσαι δότʼ ἀεῖσαι πλείονα τούτων\nεἰς ἑτέραν βίβλον τῷδε μέτρῳ πρὸς ἔπος.\nἘξ ἀδύτων Ἱερῶν βίβλων, βασιλεῦ Πτολεμαῖε,\nκαὶ κρυφίμων στηλῶν, ἃς ἤρατο πάνσοφος Ἑρμῆς\nσύμβουλον πινυτῆς σοφίης Ἀσκληπιὸν εὑρών,\nοὐρανίων τʼ ἄστρων ἰδίαις ἐχάραξε προνοίαις\nἀντιτύπῳ κηρῷ ἀπομαξάμενος, κεκόμισται\nἀνθολόγου μούσης βλύζον δώρημα μελισσῶν,\nᾗ διὰ νύκτα μέλαιναν ὑπʼ οὐρανίων χοροῦ ἄστρων\nμοιραίοισι μίτοισι λάλον τὸ μάθημα καθεῦρον·\nοὐ γάρ τις τοίης σοφίης ἔτʼ ἐμήσατο κῦδος,\nἢ μοῦνος Πετόσιρις, ἐμοὶ πολὺ φίλτατος ἀνήρ·\nοὐ βαιὸς κάματος δʼ οὗτος, Πτολεμαῖε, πέφυκεν.\nἈνθρώπων γενέσεις, ἃς ἤραρε μυρίος αἰών,\nἐκ στομάτων ἱερῶν ὁ σοφώτατος εἶπεν Ὅμηρος\nχείλεσιν ἀμβροσίοις καὶ νεκταρέῃ διανοίῃ\n„φύλλα, τὰ μέν τʼ ἄνεμος χαμάδις χέει, ἄλλα δέ θʼ ὕλη\nτηλεθόωσα φύει, ἔαρος δʼ ἐπιγίνεται ὥρη·\nὣς ἀνδρῶν γενεὴ ἡ μὲν φύει, ἡ δʼ ἀπολήγει.·\n„μοῖραν δʼ οὔτινά φημι πεφυγμένον ἔμμεναι ἀνδρῶν,\nοὐ κακόν, οὐδὲ μὲν ἐσθλόν, ἐπὴν τὰ πρῶτα γένηται.“\n„ἀλλὰ τίη μοι ταῦτα φίλος διελέξατο θυμός;“\nμύθοις οὐρανίοισι φέρων παρέθηκʼ ἀγελαῖα,\nχάλκεα χρυσείοισιν, ἐπεὶ καὶ δόγματα θεῖα\nοἷα κόχλῳ χρυσὸς περικείμενός ἐσθ’, ὁ δὲ χρυσὸς\nκοσμεῖται κοχλίδεσσιν ἁλὸς περιπορφυρούσαις.\nἘν πᾶσιν μύθοις καὶ τῇ ἰδίῃ διανοίῃ\nεἴρηται πραπίδων κάματος εὐσυνθέτῳ ἔργῳ.\nὭρῃ ἀκριβοῦται δὲ βροτοῖσι τὰ δόγματα θεῖα,\nἢν δʼ ὥρην ψεύσῃ τι, συνεξώλισθεν ἅπαντα.\nἈστέρες ἑπτὰ θεοὶ μὲν ἀνʼ οὐρανοῦ ἠέρα πουλύν,\nοἳ ζώνας κατέχουσιν ἄνω τὰς ἑπτὰ πόλοιο,\nαἰῶνός τε γένος καὶ ῥίζα φύσεως πολυμόρφου,\nζωδιακοῦ κύκλου σφαίρωμʼ ἄνα καγχαλόωσιν\nεἰν ἰδίοις ὁρίοις ὑψώμασιν ἠδέ τʼ ἐν οἴκοις·\nΖεύς, Ἄρης, Παφίη, Μήνη, Κρόνος, Ἥλιος, Ἑρμῆς.\nἐν συνόδῳ, βασιλεῦ, μεγάλους παρέχει βασιλῆας·\nαὐτίκα δʼ ἐν συνόδῳ Μακεδὼν βασιλεὺς ἐγενήθη,\nὅν πινυταῖς πραπίδεσσιν ὁμοῦ σκήπτροις ἀνέδειξαν·\nκαὶ σὺ δέ γʼ ἐν συνόδῳ, ἀλλ’ οὐκ αὐτῇ ἐνὶ ὥρῃ.\nἨέλιος σατράπας μεσσουρανέων ἐπιδείξει,\nκαὶ στρατιῆς Ἄρης ἡγήτορας οἷς ἐνὶ οἴκοις,\nἐν δʼ Ἄρεως οἴκοις καὶ Ζεὺς ἀπέφηνε δικαστάς·\nκαὶ τούτων δὲ ἕκαστος, ὅτʼ ἂν ἐπίκεντρα τὰ φῶτα,\nἢν δʼ ἀτόνως λεύσειε, συνεξώλισθεν ἅπαντα.\nὩς ὅτʼ ἂν ἐν μεγάλοις τοῖς σχήμασικαλὸν ἀθρήσῃ\nἀστὴρ ἀργαλέος, ὑπὸ βασκάνῳ ὄμματι θραύει,\nοὕτως ἀργαλέοις ἀστὴρ καλὸς ὄμματ’ ἐποίσει\nἢ τετράγωνος ἐὼν τοῖς σχήμασιν ἢ διάμετρος.\nἈντολίην ζητῶν καὶ τὴν φάσιν ἐν συναφῇσιν,\nνυκτερινὸν δείμαινε Κρόνον καὶ ἑῷον Ἄρηα·\nἀρχαὶ γὰρ τούτῳ πάμπαν τελέθουσιν ἀηδεῖς.\nὡς πυρὸς αἰθομένου στυγεραὶ φλόγες εἰσὶν ἐν ὕλῃ\nλάβῤ ἐπιγινομένου\nκαὶ σβέννυται εὐθὺ παῤ ἀκμήν,\nἢν δʼ ἐσίδῃ Παφίην, οὐ μαίνεται, ἀλλὰ κενοῦται.\nτοῦ δὲ Κρόνουτάρβει αἰεὶ κατὰ πάντα τελευτήν·\nψυχρὸς γάρ τε πέλει\nτῇδε Κρόνοιο βολὴ καὶ πήγνυται αἰεὶ\nὄψιμος· εἰ δʼ ἄμφω διʼ ἔριν περὶ κέντρον ἔωσιν,\nἔνθʼ ἀκαταστασίαι καὶ πῆμʼ ἐπὶ πήματι δεινῷ.\nἢν στείχωσι δʼ ὁμοῦ συνόδοις ἢ εἰς ἕνα χῶρον,\nεὐκρασίῃ χαίρουσι καὶ οὐκέτι δῆριν ἔχουσιν·\nθερμότατος γὰρ ἐὼν ψυχρῷ ἀνακίρναται Ἄρης,\nψυχροτάτη δὲ Κρόνοιο βολὴ ὑποθάλπεται Ἄρει.\nΜειλίχιος Κρονίδης κατὰ πάντα Κρόνῳ συνοδεύων\nσύν τʼ ἄστροις πᾶσιν, πλὴν Ἠελίου κακοτργοῦ,\nσὺν κείνῳ γὰρ ἐὼν λύει πατρώιον οἶκον\nκαὶ φυγάδας τεύχει καὶ ἐνὶ ξενίῃσιν ἀλήτας.\nἨέλιος Παφίῃ κοινούμενός ἐστι κάκιστος·\nζῆλον, δυσγαμίην, ἐγκλήματα, ὕβριν, ἀνάγκην,\nκαὶ ψόγον ἐν λέκτροις, ἀσχήμονά τʼ ἀλλοπρόσαλλον\nΚαὶ δύνων Κρονίδης ἢ καὶ ὑπόγειος ὑπάρχων\nλαμπροτέρας πρήξεις εἰν ἀλλοδαποῖσι τόποισιν,\nεὐπορίην δηλοῖ τε καὶ ὀψίτυχόν τινα πίστιν.\nἪν δʼ ἐσορῇ Στίλβοντʼ Ἄρης ἐπὶ τέρματος αἴης,\nθησαυροὺς ἐπέδειξε, καὶ ἐκ χθονὸς ὄλβον ἔδωκεν.\nἌστοργος θυμοῖσιν ἀεὶ ὀλοώτατος Ἄρης\nμὴ καθορῶν Κρονίδην, μηδ’ εὐπλόκαμον Κυθέρειαν.\nΟὗτος γὰρ κακός ἐστιν, ὅταν δʼ ἐπίκεντρος ὁδεύων\nὄσσ’ ἀνέχων λεύσσῃ καταλαμπομένην Ἀφροδίτην,\nΠᾶς ἀστὴρ πέλετʼ ἠὲ πανήμερος ἠὲ πονηρὸς\nἐν γενεῇ· φαῦλος δʼ ὅτε οἱ παλίνορσος ἐπαχθεὶς\nεἰς ἰδίην χώρην αὐτὸς κατʼ ἐπέμβασιν ἔλθοι.\nἈργαλέων ἄστρων δυνατῶς γίγνωσκε τὰ δῶρα.\n— — —  — — —\nἐν δὲ τέκνοισι μόνοις ἀγνώμονές εἰσι δοτῆρες·\nκαὶ διδόασι γονὴν ἰδὲ πένθιμον ὄμμασι δάκρυ.\nἌρης καὶ Στίλβων, σύμφωνα τὰ κέντρα λαχόντες,\nὑψηλούς, δρήστας, μεγαλόφρονας ἠδὲ βιαίους,\nπταίοντας τόλμῃ καὶ σφαλλομένους ἐπὶ δόξῃ·\nἤτοι γὰρ κολάσει συνελαυνόμενοι βεβάρηνται,\nἢ ἀλόγους μέμψεις ὑπενεγκάμενοι πεπάτηνται,\nἠὲ πάτρην φεύγουσι διωκόμενοι παῤ ἕκαστα.\nἢν δὲ Κρόνος τούτῳ τῷ σχήματι μάρτυς ἐπέλθῃ,\nτὸν δρησμὸν λύσας δόξαν παλίνορσον ἔδωκεν,\nκαὶ χειμῶνι πικρῷ γλυκερὴν ἐπέχευε γαλήνην.\nἙρμείας κακότεχνος ὁμοῦ καὶ πυρβόλος Ἄρης,\nὄλβῳ γὰρ πίσυνοι καὶ τεύχεσι θωρηχθέντες\nἐλπίσιν ἀπλήστοις μεγάλας ἀρχὰς μελετῶσιν·\nοὐρανίοις δʼ ἄστροις μέγʼ ἀειρόμενοι ἀτῶνται,\nἠδʼ ἄστρων ψαύσαντες ἑὴν διὰ πίστιν ἄπιστον\nοὐρανίῃσι βολαῖς ὡς ἀστέρες ἄφνω ἔλαμψαν,\nοὐρανίῃσι βολαῖς ὡς ἀστέρες ἦλθον ὑπʼ ὄρφνην.\nΚαὶ Παφίη δύνουσα κακή, ὡς λοίγιος Ἄρης·\nἀλλʼ ὁ μὲν ἀλγύνει ψυχὴν καὶ σῶμα βρότειον,\nἡ Παφίη δὲ πικρὴ καὶ βάσκανός ἐστʼ ἐπὶ λέκτροις.\nἙρμῆς καὶ Παφίη ἰδίαις μοίρῃσι ταπεινοὶ\nξυρομένους κεφαλὰς μίμους ὄχλοισι γελοίων\nΟὐ καλός ἐστιν Ἄρης καὶ ἐπεμβαίνων Ἀφροδίτῃ·\nζήλους γὰρ τεύχει φοβερούς, καὶ φάρμακα δεινά,\nκαὶ κρύφιμα στομάχων ἀλγήματα καὶ νόσον ἄρθρων.\nἭμερός ἐστιν Ἄρης ἐπὶ τὸν Δία πάντοτʼ ἄκεντρος.\nΑὐξιφαὴς δʼ ἀγαθὴ κατὰ πάντα πέφυκε Σελήνη,\nἢν φεύγουσα Κρόνον ἐπὶ τὸν Δία πρῶτονἵκηται·\nκαὶ λείπουσα καλή, ὁπότʼ ἂν Παφίῃ συνοδεύῃ·\nμεῖον δʼ ἢ μεῖζον μεστὴ πρὸς Ἄρηα κακίστη.\nΠλησιφαὴς Μήνη ἐπὶ τὸν Κρόνον ἐστὶν ἀρίστη·\nπλοῦτον γὰρ πουλὺν παρέχει, ἀλλ’ οὐκ ἐπὶ δόξῃ.\nΠλησιφαὴς δʼ ἀκτῖσιν ἀπορρείουσα Κρόνοιο\nψυχαῖς πλαζομένους, ἐξισταμένους διανοίης,\nσαρκῶν ἐξ ἰδίων ἀπογευομένους, ἱεροῖσιν\nθυμῷ μορμύροντας ἐπίψογον εἰς νόσου ὀργήν,\nβωμολόχους θʼ ἱερεῖς, τιμαῖς θείῃσι προφήτας.\nἨέλιον Μήνη ὁπότʼ ἂν συναφῇσι καθεύροι,\nἀρχῇσιν πλοῦτον παρέχει πενίην ἐπάγουσα·\nοὐκ ἰδικὴν γὰρ ἔχει φάσιν ἡ θεός, ἀλλά τινʼ αὐγὴν\nχείρονʼ ἀπʼ Ἠελίοιο δανείζεται, οὐ μόνιμον φῶς·\nΜήνη δʼ ὡς σχομένη περ ἀπώλεσεν, ὅσσον ἕλῃσιν,\nοὕτω καὶ πλούτῳ πενίην ἐπέθηκε φέρουσα,\nἀντιτύπῳ νεμέσει ἀποδωκαμένη τὸ δάνειον.\nΣύνδεσμος Μήνης ὀλοώτατός ἐστι βροτοῖσιν·\nκἢν λύσῃ δὲ φάσιν τὰ τελέσματά γʼ, οὗτος ἔφυσεν\nπτωχόν, χερνήτην ταλαπείριον ἠδέ τʼ ἀλήτην.\nἨελίου κέντροισιν Ἄρης διάμετρος ὑπάρχων\nτέκνοις καὶ γενέτῃσι μάχας ἡδʼ ἄστατον ὀργήν·\nκαὶ διάμετρος Ἄρης εὑρὼν μοίρῃσι Σελήνην,\nδεσμά, βρόχους, εἰρκτάς, πολέμους, ἀσχήμονα θωήν·\nἢν δʼ ἀπόκεντρος Ἄρης μοιρῶν ἰδίων διάμετρος,\nμιμηλὰς τέχνας, καμάτους πυρὸς ἠδὲ σιδήρου·\nκαὶ Παφίῃ διάμμετρος Ἄρης οὐ σώφρονα μοιχόν.\nκαμπτομένοις ζώοις ὅτʼ ἂν εὐρήσῃς ποτὲ φῶτα,\nἙρμείαν σκέπτου, | μεθοδεύεται εἰ τό τʼ ἐκεῖνος 139\nσχήματι τῆς Παφίης· | θηλυνόμενος γὰρ ἐκεῖνος 138\nκοσμεῖτʼ ἀρσενόθηλυς ἐὼν πέπλοισι γυναικῶν,\nκαὶ τούτων χάρισιν δαμνᾷ θυμέλῃσιν ἐραστάς·\nεἰ δὲ γυναικὸς ἔῃ, πολύκοινον ἔτευξεν ἑταίρην,\nμουσῳδόν, σοβαρήν, πολλοὺς τήκουσαν ἐραστάς.\nΕἰ δʼ Ἄρην ὑπόγειον ἔχων φαίνοιτό τις ἀνήρ,\nκαὶ σύν τῷδε γένοιτο ἰοβλέφαρος Κυθέρεια,\nκαλοβάτην σχοίνοισί τʼ ἔπʼ ἠερόφοιτον ἔθηκαν,\nἼκαρον αἰθέριον πτερύγων δίχα καὶ δίχα κηροῦ·\nἢν δʼ ἐσίδῃ Τιτὰν φαέθων, ἐπὶ γαῖαν ἀφῆκαν.\nἪν δʼ εὕρῃς Μήνην αἰεὶ δύνουσαν ἐφʼ ὑγροῖς,\nπρὸς Κρόνον ἐρχομένην ἢ δύνουσαν τὰ βόρεια,\nἂνθρωποι θύνουσαν ὁρῶνται ναυτίλοι ὑγρήν,\nὧν ὁδός ἐστιν ὕδωρ, οἱ δʼ ἀστέρες εἰσὶν ὁδηγοί,\nἡνίοχοι δʼ ἄνεμοι, καὶ κύματα μακρὰ κέλευθα.\nἢν δʼ ἐσίδῃς ζώοις ἐν ὀλισθηροῖσι τὰ κέντρα,\nΚαρκίνῳ, Ὑδροχόῳ ἡδ’ Ἰχθύσι τοῖσιν ἀφώνοις,\nδύνοντας καθʼ ὕδωρ δεσμευομένους θʼ ὑπὸ μαζῶν\nκυανέῳ πελάγει δʼ ὑπονήχεται, ἠύτε δελφίν,\nσφόγγους ἐκ βυθίων πουλυτρήτους ἀνερευνῶν.\nἘν δʼ ἰδίοις οὔσης Παφίης ἅμα Ἑρμάωνι,\nἢ τρητοῖς καλάμοις ὑπὸ πνεύμασιν ᾆσμα μελῳδεῖ,\nἢ νομίῳ σύριγγι φίλην κεφαλὴν ἐπισείει,\nἄλλῳ δʼ ἐκ στομάτων κελαδεῖ μυκήματα σάλπιγξ,\nᾧ δʼ ᾄσει κίθαρις νευρένδετος ἐν παλάμῃσιν,\nἄλλῳ δʼ ἁρμονίην χαλκώματα πληκτὰ παρέξει.\nἀλλʼ ὅτʼ ἂν ἡ Παφίη Ἑρμῇ στείχουσα συνοικῇ,\nἙρμείαο τόποισιν ἀγαλλομένη, ἐπὶ χώρῃ\nαἰόλλειν μορφὰς χρώμασι τῇδέ γʼ ἔδωκεν\nἢ πολλοῖσι μίτοις ἢ πλάσμασιν ἤ ποτε κηρῷ.\nἢν δʼ ἐπάνω φέρεται μετὰ Ἠελίοιο Σελήνη,\nἡνίοχος καμπτῆρα διερχόμενος, φιλονείκως\nἱπταμένων πώλων τετράζυγον ἅρμα διώκων,\nκαὶ νύσσῃ σύρδην ἐπινίκιον ἵππον ἐλαύνων.\nἢν δὲ Σεληναίη ὕψωμ’ ἀνιοῦσα σὺν Ἑρμῇ\nαὐξιφαὴς κατίδοι κλυτὸν Ἥλιον Ὠκεανίτην,\nἰξῷ χρησαμένην τέχνην καλάμοις τʼ ἀναφαίνει,\nκαὶ ταύτην ἴρηξ ὠκύπτερος οὔ ποτε λείπει.\nἌρεα δʼ εἰ γνοίης ἀκρονύκτιον ὀβριμοεργόν,\nκαὶ σὺν τῷδε Κρόνον τε καὶ Ἑρμείην παρεόντα,\nἀράμενοι παλάμαις ὑπὸ τύμπανα φάσγανον ὀξὺ\nμιμοῦνται δυσαγῆ Κυβελήιον ἔνθεον Ἄττιν.\nἢν δʼ Ἄρης ζώοις ἐπὶ φωλεύουσι τὰ κέντρα\nξυνὰ Ζηνὶ λαχὼν κατίδῃ Κρόνον ὄνθʼ ὑπόγειον,\nῥιζοτόμους τεύχει, παραβαλλομένους, ἐπαοιδούς,\nζητοῦντας θάνατον κακοδαίμονα καὶ μόρον αὔτως\nἀσπίδος αἰνομανοῦς πλατυαύχενος, ἡδʼ ἄῤ ἐχίδνης\nδιψάδος αἱμοβόρου φοβερὸν θάνατον προκαλοῦντος,\nΤανταλικῇ κολάσει ὑπὸ γαμφηλῇσιν ὀδοῦσιν\nἰὸν ἐρευγομένης ἐπιδίψιον ἄσθματι δεινῷ.\nεἰ δʼ αὔξουσα τύχῃ μεσσουρανέουσα Σελήνη\nκαὶ διάμετρος Ἄρης σύν τʼ Ἠελίῳ ὑπόγειος,\nφρυγομένων σαρκῶν ὑποτήκεται ἔμπυρος ἀνήρ.\nκαὶ δύνων Πυρόεις, ὁπότʼ ἂν Κρόνος ὡρονομήσῃ,\nσαρκοβόροις θηρσὶν παρέχει γεννώμενον ἄνδρα·\nἢ γὰρ ὑὸς καπρίοιο ὑπέστη λευκὸν ὀδόντα,\nἢ γναμπτοί σφʼ ὄνυχες λαιμὸν διόρυξαν ὄρεσσιν\nπορδάλιος στικτῆς ἠὲ βλοσυροῖο λέοντος.\nἡνίκα δʼ ἡ βασίλεια μέση συνέχοιτο Σελήνη\nἌρεος ἠδὲ Κρόνου συλλαμπομένη ἰσόμοιρος,\nτῷ μὲν ἔδωκε βρόχον, τῷ δʼ αὖ βυθόν, ᾧ δὲ μελάθρων\nπολλάκις ἢ πτώσεις ἢ χώματα προσκυλίσασα\nκληίδων ἀπέρηξε βίῃ συνθλωμένῳ ὀστᾶ.\nΜὴ λαθέτω σε Κρόνος ἰσομοιρήσας Ἀφροδίτῃ,\nτέκνῳ μὲν τεύχων Πελοπήιον ἠὲ Θυέστην,\nἠὲ καὶ εἰς ἄλλην ἀσεβῆ υἱὸν Ἰοκάστην,\nπολλάκι δὲ προγόνους καὶ μητρυιῇσιν ἔμιξεν,\nἠδὲ κασιγνήτοις ἐπάγει ὁμογάστριον εὐνήν.\nἐνθάδε μοι, βασιλεῦ, τῷ σχήματι γίγνεο μάρτυς,\nγνωρίζων γενεῇ τοὺς Ἀρσινόης ὑμεναίους.\nΧαίρειτοι Τιτὰν μὲν ἐπʼ ἀρσενικοῖσι τόποισιν,\nγήθει αὖ Μήνη πάλι θηλυτέροισιν ἐν οἴκοις.\nεἰ δʼ ἄμφω τούτους ἐνὶ θηλυτέροισι καθεύροις,\nεὐνοῦχον σὺ νόει ταλαπείριον ἠὲ κίναιδον,\nἱστοῖς, ἠλακάταις μιμούμενον ἔργα γυναικῶν.\nεἰ δὲ γυναῖκα λάβοις εἰν ἀρσενικοῖσιν ἔχουσαν\nΜήνην Ἠέλιόν τε, νόει τὸ σχῆμʼ ὅ τι δηλοῖ·\nἀνδρῶν ἔργα τέλεσσε γυναιξὶ συνευνάζουσα.\nΝυκτερινὸς δὲ Κρόνος ὁπόταν ὑπόγειος ὑπάρχῃ,\nκαὶ δέ τʼ Ἄρην ἐσίδοις γε μεσουρανέοντα ἄνωθεν,\nἁπλώσας παλάμῃσιν ἐπὶ ξύλου ὑψόθι σῶμα\nοἰωνοῖσι βορὴν ἐπανιπταμένοις ἐπέδειξεν,\nμοίρης νευροτόμου ἐσφιγμένος ἄκρα σιδήρῳ.\nΤὴν Μήνην σκέπτου, εἰ Τιτῇνος ἐνὶ οἴκῳ,\nκἢν εὕρῃς τοῦτον φωλευόμενον διάμετρον,\nκαὶ φυγάδας σὺ νόει καὶ ἀτιμήτους διὰ πάντων.\nΑὐξιφαὴς Μήνη θερμὸν διάμετρον Ἄρηα\nἢν προφύγῃ, λίην ψυχρήν τʼ ἀκτῖνα Κρόνοιο,\nΖεὺς δὲ τρίγωνος ἔῃ ἐν σχήματι τῷδέ γε μάρτυς,\nτὸν βίον αὐτὸς ἔχων ἢ καὶ καθορῶν διάμετρος,\nἡλικίῃ μὲν πρῶτα μέγαν, περιμήκεα θῆκεν,\nὀφθαλμοῖσι χαρωπὸν ἰδʼ ὀφρύσιν εὖ ἀραρυίαις,\nμηχανικὸν σὺ νόει τε πολύτροπον ἢ πολύτλητον,\nοἶκον μὲν φθείροντα πατρώιον, ἠδέ τʼ ἀλιτρόν,\nὃς σκεδάσας ὄλβον πενίην δαπάνῃσι διώκει,\nτὴν δʼ ἰδίην ἀκμὴν φιλέοντι δίδωσιν ἐραστῇ,\nτὴν δʼ ἄλλου ὥρην αὐτὸς ποθέων ἀγαπήσει,\nζηλώσει δούλην δʼ, ἢ ψάλτριαν, ἢ πολύκοινον,\nἐχθροὺς δʼ ἐκπτώσσει, τοῖς κρείττοσιν ἀντιφερίζων,\nκαὶ πάτρης εἴξει, ἡδʼ ἐν ξείνῃ διατρέψει,\nκαὶ πλαστῇσι γραφαῖς ἀπελαύνεται ἄλλοσε γαίης\nεἰς στεινὸν ζωῆς λύπης μέτα, ταῖς ἐπὶ τέχναις\nἀλλοτρίαις τε γραφαῖς ἐπιτέρπεται, ἢ δίχα λύπης\nεὐτραπέλοισι γραφαῖς τερπνὸν βίοτον διοδεύει.\nἨνίκα δʼ ἂν Μήνη Ἑρμῇ στίλβοντι συνάπτῃ,\nῥήτορα σημαίνει, καί ῥʼ ἐν μελέτῃσι σοφιστὴν,\nεὔγραμμον πινυτόν τʼ, ἐν γυμνασίοις τʼ ἴσον Ἑρμῇ.\nΣκορπίος, Αἰγόκερως καὶ Καρκίνος ἠδʼἄῤ οἱ Ἰχοῦς\nἐκ φολίδων πολλῶν συγκείμενοί εἰσι τὸ σῶμα,\nκαὶ λεπίδων πολλῶν λεπτῶν θʼ ἅμα καὶ πολυχρώμων·\nἐν τούτοισι τυχὼν Πρέσβυς καὶ λοίγιος Ἄρης\nκαὶ Μήνηκεραὴ καὶ γλαυκιόωσα Κυθήρῃ\nψώρην καὶ λέπρην, ἀλφούς, λειχῆνας ἔτευξαν.\nκεντρωθεὶς δʼ Ἄρης ἤν πως φαίνοιτο σὺν Ἐρμῇ\nἩελίου οἱκῳ καθορώμενος, ἐχθρὸς ἐπʼ ἐχθρῷ,\nὀφθαλμὸν βλάπτει, εἰ μέν θʼ ἕνα φωσφόρον ἀθροῖ·\nεἰ δʼ ἄμφω κατίδοιτʼ, ἀλαὸν καὶ πηρὸν ἔθηκεν.\nΕἰ δʼ ἀγαθὸς σωτὴρ φαεσίμβροτος οὐράνιος Ζεὺς\nαὐξιφαοῦς Μήνης ὑποδέξεται ἱερὸν ὄμμα,\nἀρχῇ καὶ πίστει καὶ τιμαῖς ἐστεφάνωσεν,\nεἵμασι πορφυρέοις τε φέρει κοσμούμενον ἄνδρα.\nὉ Κρόνος Ἑρμείαν κατέχων Κριοῦ ἐνὶ οἴκῳ,\nἢν Μήνην ἐσίδῃ ὕψωμ’ ἀνιοῦσαν ἑαυτῆς,\nὡρονόμου τε κρατῇσι, βραβεὺς τοῦ πνεύματος αὐτός,\nτραυλὸν ἐνὶ γλώσσῃ, ἀχαρίστατον εἶδος ἔχοντα,\nταῖς ἀκοῇσι βαρὺν καὶ τοῖς ποσὶν ἠδὲ καὶ ἄρθροις,\nἀστρολόγον πινυτὸν καὶ ῥήτορα καὶ φιλόμουσον,\nῥυθμοῖς καὶ μέτρων ποιήμασιν εὔστοχον ἄνδρα,\nσχήμασιν εὐθαρσῆ καὶ χρώμασιν ἀπρονόητον,\nπουλύγαμον,τέκνοισιν ἐπώδυνον ἠδὲ πολύτλαν,\nεὔμουσον, λιγυρόν, φιλοπαίγμονα τῇ διανοίῃ,\nοὗ πόρος ἐστὶ φύσις, ἡ δʼ αὖ φύσις ἐστὶν ὁ δαίμων,\nκαὶ σοφίῃσι λόγων φυσικῶν βίοτον μεθοδεύων,\nζωῆς καὶ μούσης εὐσύνθετον εἰς τὸ νοῆσαι\nἀνθολόγοισι τροφαῖς ἠδʼ εἰν ἰδίῃσι μελίσσαις.\nΕὔσφυρος Ἑρμείης ἢν Ζηνὶ μόνῳ συνοδεύῃ,\nεὔπορος ἀκριβής τε φύσει, κυκλῶν τὸ νόμισμα·\nσμικρολόγος γὰρ ἐὼν πολλοῖσι τόκοις ἀναβαίνει,\nφειδωλός, ψηφών τε φιλάργυρος ἠδὲ δανειστής.\nἐν δὲ τρίταις χώρῃσιν ἀφʼ ὡρονόμοιο τυχήσας\nἀγρευτῆρι λίνῳ ἀνεφέλκεται ἐξ ἁλὸς ἰχθύν.\nεἰ δʼ Ἄρην ἐσίδοις θυμούμενον ἐκ διαμέτρου,\nκαὶ δολίοισι βρόχοις ὀρεσίτροφα πάντα κυνηγεῖ.\nἪν Παφίην εὕρῃς περιπλεξαμένην τὸν Ἄρηα,\nμοιχοὺς καὶ λάγνους καὶ παντοπαθεῖς ἐποίησεν.\nἘν Παφίης οἴκοις ὁ Ζεὺς ἐπίδοξος ὑπάρχει,\nκαί ῥʼ οὕτως παρέχει, ἢν καὶ ἐπίδοξα τὰ φῶτα·\nἀφνειοί, μεγάλοι, περικαλλέες, ὄμμασι γαῦροι,\nλευκοί, καὶ ξανθοῖσιν ἐπαντέλλοντες ἰούλοις,\nεὐπρόσιτοι, γλυκεροί, σοβαροί, χαρίεντες ἀοιδοί,\nεὔθικτοι, πινυτοί, εὐσχήμονες, ἀρχικυνηγοί,\nοὐχὶ μόνον ζώων θηρήτορες, ἀλλὰ γυναικῶν,\nδισσολόγοι, δίγαμοι, δίγονοί θʼ ἅμα καὶ διπολῖται,\nφαινόμενοι πᾶσιν μακαριζόμενοί τε.\nκαὶ πάτρῃ χαίρουσι, καὶ ἐν ξείνοισι βιοῦσιν·\nτιμῶνται συνεχῶς ἠδ’ ἐξ ἀλόχων ἀγαπῶνται·\nαὐχοῦσιν στεφάνοις, φιλίαις γήθουσιν ἀνάκτων·\nμαρτυρίαις δόξῃσί τʼ ἀγαλλόμενοι σελαγεῦνται,\nπενθερικοῖς θαλάμοισι διωκόμενοι καθορῶνται,\nἢ κλοπίμως φθείρουσι λέχη ἰδίων συνεφήβων.\nκἀν ἄστει φαίνονται, ἰδ’ ἐν στρατιῇσιν ὁρῶνται.\nἪν δέτ’ ἔχῃ σύνδεσμον ἐπʼ Ἠέλιόν ποτε Μήνη,\nἐκ πενίης πλουτεῖ τε καὶ εἰς πενίην ἀνακάμπτει·\nδόξαν ἔχει τέχνης Ἑκατησίου εἵνεκα κέρδους,\nκαὶ μαγικῇ συνέσει πέπιθεν τὰ πνεύματα φεύγειν,\nκαὶ κρυφίμαις βίβλοις ἐπαγαλλόμενος περιείργει·\nπίστεις μὲν παρέχει σοβαραῖς μεγάλῃσι γυναιξίν,\nἐκ δὲ τύχης μικρῆς ἐπὶ μείζονα πίστιν ὁδεύει.\nκἢν εὕρῃ Μήνη μετὰ τὴν λύσιν ἀστέρας ἐσθλούς,\nσιτοδόται, κτίσται, μὴ φειδόμενοι φιλοτίμως\nὄλβον καὶ πλοῦτον καὶ χρήματα χρυσοφορητὰ\nεἰς βυθόν, εἰς ἀνέμους διαπαιζόμενοι δαπανῶσιν,\nκαιροῖσιν πάμπαν, τὸ πλέον δὲ περισσὰ διδόντες\nλείπονται πάντων ἐλεούμενοι οὐδὲν ἔχοντες.\nΤὰς αὐτὰς δυνάμεις εἴτʼ ἀνδράσιν εἴτε γυναιξὶν\nσκεπτόμενος προλέγω, ὥρη δὲ φύσιν διορίζει·\nἀλλὰ καὶ ὣς ἐρέω τοῖς σχήμασι καὶ τὰ γυναικῶν.\nσώφρονας ἡ Παφίη οἴκοις ἰδίοις, μετὰ Ζηνὸς\nεὐμόρφους, πινυτάς τʼ, ἢν καὶ Στίλβοντα καθεύρῃ·\nκαὶ πόρνας ὁ Κρόνος ἀσχήμονα ἔργα τελούσας,\nἐν διθύροις αἰεί τε προϊσταμένας ἀναφανδόν.\nτετράποσιν ζώοισιν εἰ στείχουσα Σελήνη,\nεἰ καὶ τὴν ὥρην ἐν τετραπόδεσσι καθεύροις,\nἀρρήτοις ἔργοισι μιαίνεται, ἠύτ’ ἐπʼ ἔργοις\nἐκ στομάτων αἰσχροῖς διαβαλλομένη κακοφήμως.\nεἰ δʼ Ἄρης ἠοῦς γε μεσουρανέοιτο, λογίζου,\nἦ πολλοῖς μήτηρ ἐπὶ δάκρυσιν ἔστενʼ ἄτεκνος.\nεἰ δὲ Κρόνος Παφίηνἰδίοις οἴκοισι καθεύροι,\nκἢν φάσκῃ τίκτειν ἐκ νηδύος, οὔ ποτε τίκτει,\nψευδομένη δʼ ὠδῖνας ἀνώδυνός ἐστιν ἄτεκνος,\nἀλλοτρίην τε γονὴν ὑποβαλλομένη κακοτέχνως\nκαὶ κλίνασα δέμας στείρα λοχός ἐστʼ ἐπὶ κλίνης,\nκαὶ πλαστὴ μήτηρ ἐσκήψατο τὴν φάσιν ἁγνώς.\nἌρεα καὶ Παφίην συναφαῖς εὑροῦσα Σελήνη\nἨελίοιο τόποις ἢ καὶ Στίλβοντος ἐν οἴκοις,\nἢν διάμετρον ἔχῃ δνοφερὴν ἀκτῖνα Κρόνοιο,\nἰσχνὴν καὶ λυπρήν, κακοπρήγμονα καὶ κακόβουλον,\nαὐστηρήν, προπετῆ, πολυπρήγμονα, βάσκανον αἰεί,\nεὔκνιστον, πρόλαλον καὶ βληχρὴν καὶ φιλόνεικον,\nλυσσάδα, ζηλότυπον καὶ ἀγνώμονα καὶ περίεργον,\nπῆμα λυγρῷ γαμέτῃ συναλιζόμενον κακοῆθες·\nἀλλʼ ὑπὸ τῆς Παφίης ἀμβλυνομένη μεταβάλλει.\n"};
