var sequence = {"name":"Agathias Scholasticus. Epigrammata","data":"ΑΓΑΘΙΟΥ ΣΧΟΛΑΣΤΙΚΟΥ\nΕΠΙΓΡΑΜΜΑΤΑ.ΑΓΑΘΙΟΥ ΣΧΟΛΑΣΤΙΚΟΥ\nΕΠΙΓΡΑΜΜΑΤΑ. *\nΕΚ ΤΗΣ ΑΝΘΟΛΟΓΙΑΣ ΚΩΝΣΤΛΝΤΙΝΟΤ\nΤΟΥ ΚΕΦΑΛΑ.\n1.* (Anth. Gr. ex editione Fr. Iacobsii IV, 3.)\nΑγαθίου Σχολαστικοῦ Ἀσιανοῦ Μυριναίου\nσυλλογὴ γέων ἐπιγραμμάτων ἐκτεθεῖσα έν Κωνσταντίνου\nπόλει πρὸς Θεόδωρον Δεκουρίωνα τὸν Κοσμᾶ εἴρηται δὲ\nτὰ προοίμια μετὰ τὰς συνεχεῖς ἀκροάσεις τὰς κατ’ ἐκεῖνο\nκαιροῦ γενομένας.\nΟἶμαι μὲν ὑμᾶς, ἄνδρες, ἐμπεπλησμένους\nἐκ τῆς τοσαύτης τῶν λόγων πανδαισίας,\nἔτι που τὰ σιτία προσκορως ἐρυγγάνειν·\nκὼ δὴ κάθησθε τῇ τρυφῇ σεσαγμένοι.\nλόγων γὰρ ἡμῖν πολυτελῶν καὶ ποικίλων\nπολλοὶ προθέντες παμμιγεῖς εὐωχίας,\nπεριφρονεῖν πείθουσι τῶν εἰθισμένων.\nτί δὲ νῦν ποιήσομεν; τὰ προὐξειργασμένα\nοὕτως ἐάσω συντετῆχθαι κείμενα\nἡ καὶ προθῶμαι τῆς ἀγορᾶς ἐν τῷ μέσῳ\nπαλιγκαπήλοις εὐτελῶς ἀπεμπολῶν;\nκαὶ τίς μετασχεῖν τῶν ἐμῶν ἀνέξεται;\nτίς δ’ ἂν πρίαιτο τοὺς λόγους τριωβόλου,\nεἰ μὴ φέροι πως ὦτα μὴ τετρημένα;\nἀλλ’ ἐστιν ἐλπὶς εὐμενῶς τῶν δρωμένων\nὑμᾶς μεταλαβεῖν, κοὐ κατεβλακευμένως.\nἔθος γὰρ ὑμῖν τῇ προθυμίᾳ μόνῃ,\nτῇ τῶν καλούντων, ἐμμετρεῖν τὰ σιτία·\nκαὶ πρός γε τοῦτο δεῖπνον ἠρανισμένον\nἥκω προθήσων ἐκ νέων ἡδυσμάτων.\n\n\n\nἐπεὶ γὰρ οὐκ ἔνεστιν ἔξ ἐμοῦ μόνου\nὑμᾶς μεταλαβεῖν, ἄνδρες, ἀξίας τροφῆς,\nπολλοὺς ἔπεισα συλλαβεῖν μοι τοῦ πόνον,\nκαὶ συγκαταβαλεῖν καὶ συνεστιᾶν πλέον.\nκαὶ δὴ παρέσχον ἀφθόνως οἱ πλούσιοι\nἐξ ὧν τρυφῶσι, καὶ παραλαβὼν γνησίως\nἐν τοῖς ἐκείνων πέμμασι φρυάττομαι.\nτοῦτο δέ τις αὐτῶι προσφόρως, δείκνυς ἐμὲ,\nἴσως ἐρεῖ πρὸς ἄλλον, ἀρτίως ἐμοῦ\nμάζαν μεμαχότος μουσικήν τε καὶ νέαν,\nοὗτος παρέθηκε τὴν ὑπ’ ἐμοῦ μεμαγμένην.\nταυτὶ μὲν οὖν ἐρεῖ τις, οἴδα, τῶν σοφῶν,\nτῶν ὀψοποιῶν, ὧν χάριν δοκῶ μόνος\nεἶναι τοσαύτης πανδαισίας.\nθαρρῶν γὰρ αὐτοῖς λιτὸν οἴκοθεν μέρος\nκαὐτὸς παρέμιξα, τοῦ δοκεῖν μὴ παντελῶς\nξένος τις εἶναι τῶν ὑπ’ ἐμοῦ συνηγμένων.\nἀλλ’ ἐξ ἑκάστου σμικρὸν ἐξάγω μέρος,\nὅσον ἀπογεῦσαι. τῶν δὲ λοιπῶν εἰ θέλοι\nτυχεῖν τις ἁπάντων, καὶ μετασχεῖν εἰς κόρον,\nἴστω γε ταῦτα κατ’ ἀγορὰν ζητητέα.\nΚόσμον δὲ προσθεὶς τοῖς ἐμοῖς πονήμασιν,\nἐκ τοῦ βασιλέως τοὺς προλόγους ποιήσομαι·\nἅπαντα γάρ μοι δεξιῶς προβήσεται.\nκαί μοι μεγίστων πραγμάτων ὑμνουμένων\nεὑρεῖν γένοιτο καὶ λόγους ἐπηρμένους.\nΜή τις ὑπαυχενίοιο λιπὼν ζωστῆρα λεπάδνου\nβάρβαρος ἐς βασιλῆα βιημάχον ὄμμα τανύσσῃ,\nμηδ’ ἔτι Περσὶς ἄναλκις ἀναστείλασα καλύπτρην\nὄρθιον ἀθρήσειεν· ἐποκλάζουσα δὲ γαίῃ,\nκαὶ λόφον αὐχήεντα καταγνάμπτουσα τενόντων,\nΑὐσονίοις ἄκλητος ὑποκλίνοιτο ταλάντοις.\nἙσπερίη θεράπαινα, σὺ δ’ ἐς κρηπῖδα Γαδείρων,\nκαὶ παρὰ πορθμὸν Ἴβηρα, καὶ Ὠκεανίτιδα Θούλην,\nἤπιον ἀμπνεύσειας, ἀμοιβαίων δὲ τυράννων\nκράατα μετρήσασα τεῇ κρυφθέντα κονίη,\nθαρσαλέαις παλάμῃσι φίλην ἀγκάζεο Ῥώμην.\nΚαυκασίῳ δὲ τένοντι καὶ ἐν ῥηγμῖνι Κυταίῃ,\nὁππόθι ταυρείοιο ποδὸς δουπήτορι χαλκῷ\n\n\n\nσκληρὰ σιδηρείης ἐλακίζετο νῶτα κονίης,\nσύννομον Ἀδριάδεσσιν ἀναπλέξασα χορείην\nΦάσιάς εἱλίσσοιτο φίλῳ σκιρτήματι νύμφη,\nκαὶ καμάτους μέλψειε πολυσκήπτρου βασιλῆος,\nμόχθον ἀποῤῥίψασα γιγαντείου τοκετοῖο.\nμηδὲ γὰρ αὐχήσειεν Ἰωλκίδος ἔμβολον Ἄργος,\nὅττι πόνους ἥρωος ἀγασσαμένη Παγασαίου\nοὐκέτι Κολχὶς ἄρουρα, γονῇ πλησθεῖσα Γιγάντων,\nεὐπτολέμοις σταχύεσσι μαχήμονα βῶλον βῶλον\nκεῖνα γὰρ ἢ μῦθός τις ἀνέπλασεν, ἢ διὰ τέχνης\nοὐχ ὁσίης τετέλεστο, πόθων ὅτε λύσσαν ἑλοῦσα\nπαρθενικὴ δολόεσσα μάγον κίνησεν ἀνάγκην.\nἀλλὰ δόλων ἔκτοσθε καὶ ὀρφναίου κυκεῶνος\nΒάκτριος ἡμετέροισι Γίγας δούπησε βελέμνοις.\nοὐκέτι μοι χῶρός τις ἀνέμβατος, ἀλλ’ ἐνὶ πόντῳ\nὙρκανίου κόλποιο, καὶ ἐς βυθὸν Αἰθιοπῆα\nἸταλικαῖς νήεσσιν ἐρέσσεται ἥμερον ὕδωρ.\nἀλλ’ ἴθι νῦν ἀφύλακτος ὅλην ἤπειρον ὁδεύων,\nΑὐσόνιε, σκίρτησον, ὁδοίπορε, Μασσαγέτην δὲ\nἀμφιθέων ἀγκῶνα, καὶ ἄξενα τέμπεα Σούσων\nἸνδῴης ἐπίβηθι κατοργάδος· ἐν δὲ κελεύθοις\nεἴποτε διψήσειας, ἀρύεο δοῦλον Ὕδασπιν·\nναὶ μὴν κὼ κυανωπὸν, ὑπὲρ δύσιν ἄτρομος ἕρπων\nκύρβιας Ἀλκείδαο μετέρχεο θαρσαλέως δὲ\nἴχνιον ἀμπαύσειας ἐπὶ Ψαμάθοισιν Ἰβήρων,\nὁππόθι, καλλιρέεθρον ὑπὲρ βαλβῖδα θαλάσσης,\nδίζυγος ἠπείροιο συναντήσασα κεραίη\nἐλπίδας ἀνθρώποισι βατῆς εὔνησε πορείης.\nἐσχατιὴν δὲ Λιβυσσᾶν ἐπιστείβων Νασαμώνων\nἔρχεο, καὶ παρὰ Σύρτιν, ὅπη νοτίῃσι θυέλλαις\nἐς κλίσιν ἀντίπρῳρον ἀνακλασθεῖσα Βορῆος,\nκαὶ ψαφαρὴν ἄμπωτιν ὕπερ ῥηγμῖνι ἁλίπλῳ\nἀνδράσι δῖα θάλασσα πόρον χερσαῖον ἀνοίγει.\nοὐδὲ γὰρ ὀθνείης σε δεδέξεται ἤθεα γαίης,\nἀλλὰ σοφοῦ κτεάνοισιν ὁμιλήσεις βασιλῆος,\nἔνθα κεν ἀίξειας, ἐπεὶ κυκλώσατο κόσμον\nκοιρανίη· Τάναϊς δὲ μάτην ἤπειρον ὁρίζων\nἐς Σκυθίην πλάζοιτο καὶ ἐς Μαιώτιδα λίμνην.\nτουνεκεν, ὁππότε πάπα φίλης πέπληθε γαλήνης,\n\n\n\nὁππότε καὶ ξείνοιο καὶ ἐνδαπίοιο κυδοιμοῦ\nἐλπίδες ἐθραύσθησαν ὑφ’ ἡμετέρῳ βασιλῆι,\nδεῦρο, μάκαρ Θεόδωρε, σοφὸν στήσαντες ἀγῶνα\nπαίγνια κινήσωμεν ἀοιδοπόλοιο χορείης.\nσοι γὰρ ἐγὼ τὸν ἄεθλον ἐμόχθεον· εἰς σὲ δὲ μύθων\nἐργασίην ἤσκησα, μιῇ δ’ ὑπὸ σύζυγι βίβλῳ\nἐμπορίην ἤθροισα πολυξείνοιο μελίσσης,\nκαὶ τόσον ἐξ ἐλέγοιο πολυσπερὲς ἄνθος ἀγείρας,\nστέμμα σοι εὐμύθοιο καθήρμοσα Καλλιοπείης,\nὡς φηγὸν Κρονίωνι, καὶ ὁλκάδας Ἐννοσιγαίῳ,\nὡς Ἄρεϊ ζωστῆρα, καὶ Ἀπόλλωνι φαρέτρην,\nὡς χέλυν Ἑρμάωνι, καὶ ἡμερίδας Διονύσῳ.\nοἶδα γὰρ ὡς ἄλληκτον ἐμῆς ἱδρῶτι μεριμνᾷ\nεὖχος ἐπιστάξειεν ἐπωνυμίη Θεοδώρου.\nπρῶτα δέ σοι λέξαιμι, παλαιγενέεσσιν ἐρίζων,\nὄσσαπερ ἐγράψαντο νέης γενετῆρες ἀοιδῆς,\nὡς προτέροις μακάρεσσιν ἀνειμένα· καί γὰρ ἐῴκει\nγράμματος ἀρχαίοιο σοφὸν μίμημα φυλάξαι.\nἈλλὰ πάλιν μετ᾿ ἐκεῖνα παλαίτερον εὖχος\nὅσσαπερ ἥ γραφίδεσσι χαράξαμεν, ἢν τινι χώρῳ,\nεἴτε καὶ εὐποίητον ἐπὶ βρέτας, εἴτε καὶ ἄλλης\nτέχνης ἐργοπόνοιο πολυσπερέεσσιν ἀέθλοις.\nΚαὶ τριτάτην βαλβῖδα νεήνιδος ἔλλαχε βίβλου\nὅσσα θέμις τύμβοισι· τάπερ θεὸς ἐν μὲν ἀοιδῇ\nἐκτελέειν νεύσειεν, ἐν ἀτρεκίῃ δὲ διώκοι.\nὌσσα δὲ καἰ βιότοιο πολυσπερέεσσι κελεύθοις\nγράψαμεν, ἀσταθέος δὲ τύχης σφαλεροῖσι ταλάντοις,\nδέθκεό μοι βίβλοιο παρὰ κρηπῖδα τετάρτην.\nΝαὶ τάχα καὶ πέμπτοιο χάρις θέλξειεν ἀέθλου,\nὁππόθι κερτομέοντες ἐπεσβόλον ἦχον ἀοιδῆς\nγράψαμεν· ἑκταῖον δὲ μέλος κλέπτουσα Κυθήρῃ\nεἰς ὀάρους ἐλέγοιο παρατρέψειε πορείην,\nκαὶ γλυκεροὺς ἐς ἔρωτας· ἐν ἑβδομάτη δὲ μελίσσῃ,\nεὐφροσύνας Βάκχοιο, φιλακρήτους τε χορείας,\nκαὶ μέθυ, καὶ κρητῆρα, καὶ ὄλβια δεῖπνα νοήσεις.\n2.* (Ibid.)\nTοῦ αὐτοῦ Ἀγαθίου.\nΣτῆλαι καὶ γραφίδες καὶ κύρβιες, εὐφροσύνης μὲν\nαἴτια τοῖς ταῦτα κτησαμένοις μεγάλης·\n\n\n\nἀλλ᾿ ἐς ὅσον ζώουσι· τὰ γὰρ κενὰ κύδεα φωτῶν\nψυχαῖς οἰχομένων οὐ μάλα συμφέρεται·\nἡ δ᾿ ἀρετὴ σοφίης τε χάρις καὶ κεῖθι συνέρπει,\nκἀνθάδε μιμνάζει μνῆστιν ἐφελκομένη.\nοὕτως οὔτε Πλατῶν βρενθύεται, οὔτ’ ἄρ’ Ὅμηρος,\nχρώμασιν ἢ στήλαις, ἀλλὰ μόνῃ σοφίη.\nὄλβιοι ὧν μνήμη πινυτῶν ἐνὶ τεύχεσι βίβλων,\nἀλλ᾿ οὐκ ἐς κενεὰς εἰκόνας ἐνδιάει.\nΕΠΙΓΡ ΑΜΜΑΤΑ ΧΡΙΣΤΙΑΝΙΚΑ.\n3.* (I, 34.)\nΕἰς εἰκόνα τοῦ ἀρχαγγέλου ἐν Πλάτῃ.\nΑσκοπον ἀγγελίαρχον, ἀσώματον εἴδει· μορφῆς,\nἀ μέγα τολμήεις, κηρὸς ἀπεπλάσατο·\nἔμπης οὐκ ἀχάριστον, ἐπεὶ βροτὸς εἰκόνα λεύσσων\nθυμὸν ἀπιθύνει κρείσσονι φαντασίῃ·\nοὐκέτι δ᾿ ἀλλοπρόσαλλον ἔχει σέβας, ἀλλ᾿ ἐν ἑαυτῷ\nτὸν τύπον ἐγγράψας ὡς παρεόντα τρέμει·\nομματα δ᾿ ὀτρύνουσι βαθὺν νόον· οἶδε δὲ τέχνη\nχρώμασι πορθμεῦσαι τὴν φρενὸς ἱκεσίην.\n4.* (I, 35.)\nΕἰς τὸν αὐτὸν ἐν τῷ Σωσθενίῷ.\nΚαρικὸς Αἰμιλιανὸς, Ἰωάννης τε σὺν αὐτῶ,\nῬουφῖνος Φαρίης, Ἀγαθίης Ἀσίης,\nτέτρατον, ἀγγελίαρχε, νόμων λυκάβαντα λαχόντες,\nἄνθεσιν εἰς σὲ, μάκαρ, τὴν σφετέρην γραφίδα,\nαἰτοῦντες τὸν ἔπειτα καλὸν χρόνον· ἀλλὰ φανείης\nἐλπίδας ἰθύνων ἐσσομένου βιότου.\n5.* (I, 36.)\nΕἰς εἰκόνα Θεοδώρου Ἰλλουστρίου καὶ δὶς ἀνθυπάτου, έν\nᾗ γέγραπται παρὰ τοῦ ἀρχαγγέλου δεχόμενος τὰς ἀξίας\nἐν Ἐφέσῳ.\nἽλαθι μορφωθεὶς, ἀρχάγγελε· σὴ γὰρ\nἄσκοπος· ἀλλὰ βροτῶν δῶρα πέλουσι τάδε.\nἐκ σέο γὰρ Θεόδωρος ἔχει ζωστῆρα μαγίστρου\nκαὶ δὶς ἀεθλεύει πρὸς θρόνον ἀνθυπάτων\n\n\nτῆς δ’ εὐγνωμοσύνης μάρτυς γραφὶς· ὑμετέρην γὰρ\nχρώμασι μιμηλὴν ἀντετύπωσε χάριν.\nΕΠΙΓΡ ΑΜΜΑΤΑ ΕΡΩΤΙΚΑ.\n6. (V, 216.)\nΕἰ φιλέεις, μὴ πάμπαν ὑποκλασθέντα χαλάσσῃς\nθυμὸν ὀλισθηρῆς ἔμπλεον ἱκεσίης.\nἀλλά τι καὶ φρονέοις στεγανώτερον, ὅσσον ἐρύσσαι\nὀφρύας, ὅσσον ἰδεῖν βλέμματι φειδομένῳ.\nἔργον γάρ τι γυναιξὶν ὑπερφιάλους ἀθερίζειν,\nκαὶ κατακαγχάζειν τῶν ἄγαν οἰκτροτάτων.\nκεῖνος δ’ έστιν ἄριστος ἐρωτικὸς ὃς τάδε μίξει,\nοἶκτον ἔχων ὀλίγῃ ξυνὸν ἀγηνορίῃ.\n7. (V, 218.)\nΤὸν σοβαρὸν Πολέμωνα, τὸν ἐν θυμέλῃσι Μενάνδρου\nκείραντα Γλυκερὰς τῆς ἀλόχου πλοκάμους,\nὁπλότερος πολέμων μιμήσατο, καὶ τὰ Ῥοδάνθης\nβόστρυχα παντόλμοις χερσὶν ἐληίσατο,\nκαὶ τραγικοῖς ἀχέεσσι τὸ κωμικὸν ἔργον ἀμείψας\nμάστιξεν ῥαδινῆς ἅψεα θηλυτέρης.\nζηλομανὲς τὸ κόλασμα· τί γὰρ τόσον ἤλιτε κούρη,\nεἰ με κατοικτείρειν ἤθελε τειρόμενον;\nσχέτλιος, ἀμφοτέρους δὲ διέτμαγε, μέχρι καὶ αὐτοί\nβλέμματος ἐνστήσας αἴθοπα βασκανίην.\nἀλλ’ ἔμπης τελέθει μισούμενος· αὐτὰρ ἔγωγε\nδύσκολος, οὐχ ὁρόων τὴν περικειρομένην.\n8. (V, 220.)\nΕἰ καὶ νὺν πολιή σε κατεύνασε, καὶ τὸ θαλυκρὸν\nκεῖνο κατημβλύνθη κέντρον ἐρωμανίης,\nὤφελες, ὦ Κλεόβουλε, πόθους νεότητος ἐπιγνοὺς,\nνῦν καὶ ἐποικτείρειν ὁπλοτέρων ὀδύνας,\nμηδ’ ἐπὶ τοῖς ξυνοῖς κοτέειν μέγα, μηδὲ κομάων\nτὴν ῥαδινὴν κούρην πάμπαν ἀπαγλαίσαι.\nἀντίπατρος τῇ παιδὶ πάρος μεμέλησο ταλαίνῃ,\nκαὶ νῦν ἐξαπίνης ἀντίπαλος γέγονας.\n9. (V, 222.)\nΕἰς Ἀριάδνην\nΕἴ ποτε μὲν κιθάρης ἐπαφήσατο πλῆκτρον ἐλοῦσα\nκούρη, Τερψιχόρης ἀντεμέλιζε μίτοις·\nεἰ ποτε δὲ τραγικῷ ῥοιζήματι ῥήξατο φωνὴν,\nαὐτῆς Μελπομένης βόμβον ἀπεπλάσατο·\nεἰ δὲ καὶ ἀγλαίης κρίσις ἵστατο, μᾶλλον ἂν αὐτὴ\nΚύπρις ἐνικήθη, κἂν ἐδίκαζε Πάρις.\nσιγῇ ἐφ’ ἡμείων, ἵνα μὴ Διόνυσος ἀκούσας\nτῶν Ἀριαδνείων ζῆλον ἔχοι λεχέων.\n10. (V, 237.)\nπᾶσαν ἐγὼ τὴν νύκτα κινύρομαι· εὖτε δ’ ἐπέλθῃ\nὄρθρος ἐλινῦσαι μικρὰ χαριζόμενος,\nἀμφιπεριτρύζουσι χελιδόνες, ἐς δέ με δάκρυ\nβάλλουσιν, γλυκερὸν κῶμα παρωσάμεναι.\nὄμματα δὲ σταλάοντα φυλάσσεται· ἡ δὲ Ῥοδάνθης\nαὖθις ἐμοῖς στέρνοις φροντὶς ἀναστρέφεται.\nὦ φθονερᾶι παύσασθε λαλητρίδες· οὐ γὰρ ἔγωγε\nτὴν Φιλομηλείην γλῶσσαν ἀπεθρισάμην.\nἀλλ’ Ἴτυλον κλαίοιτε κατ’ οὔρεα, καὶ γοάοιτε\nεἰς ἔποπος κραναὴν αὖλιν ἐφεζόμεναι,\nβαιὸν ἶνα κνώσσοιμεν· ἴσως δέ τις ἤξει ὄνειρος,\nὅς με Ῥοδανθείοις πήχεσιν ἀμφιβάλοι.\n11. (V, 261.)\nΕἰμὶ μὲν οὐ φιλόοινος· ὅταν δ’ ἐθέλῃς με μεθύσσαι,\nπρῶτα σὺ γευομένη πρόσφερε, καὶ δέχομαι.\nεἰ γὰρ ἐπιψαύσεις τοῖς χείλεσιν, οὐκέτι νήφειν\nεὐμαρὲς, οὐδὲ φυγεῖν τὸν γλυκὺν οἰνοχόον·\nπορθμεύει γὰρ ἔμοιγε κύλιξ παρὰ σοῦ τὸ φίλημα,\nκαὶ μοι ἀπαγγέλλει τὴν χάριν ἣν ἔλαβεν.\n12. (V, 263.)\nΜήποτε λύχνε μύκητα φέροις, μηδ’ ὄμβρον ἐγείροις,\nμὴ τὸν ἐμὸν παύσῃς νυμφίον ἐρχόμενον.\nαἰεὶ σὺ φθονέεις τῇ Κύπριδι, κὼ γὰρ ὅθ’ Ἥρω\nἥρμοσε Λειάνδρῳ... θυμὲ, τὸ λοιπὸν ἔα.\nἩφαίστου τελέθεις, καἰ πείθομαι, ὅττι χαλέπτων\nΚύπριδα, θωπεύεις δεσποτικὴν ὀδύνην.\n13. (V, 267.)\nἁ Τί στενάχεις; βφιλέω. ατίνα; βπαρθένον· ἁ ἦ ῥά γε καλήν,.\nβ καλὴν ἡμετέροις ὄμμασι φαινομένην.\nἁ ποῦ δέ μιν εἰσενόησας; βἐκεῖ ποτὶ δεῖπνον ἐπελθὼν\nξυνῇ κεκλιμένην ἔδρακον ἐν στιβάδι.\nἁ ἐλπίζεις δὲ τυχεῖν; βναὶ ναὶ φίλος· ἀμφαδίην δὲ\nοὐ ζητῶ φιλίην, ἀλλ’ ὑποκλεπτομένην.\nἆτόν νόμιμον μᾶλλον φεύγεις γάμον· ἀτρεκὲς ἔγνων\nὅττι γε τῶν κτεάνων πουλὺ τὸ λειπόμενον.\nβἔγνως. αοὐ φιλέεις, ἐψεύσαο· πῶς δύναται γὰρ\nψυχὴ ἐρωμανέειν ὀρθὰ λογιζομένη;\n14.* (V, 269.)\nΔισσῶν θηλυτέρων μοῦνός ποτε μέσσος ἐκείμην,\nτῆς μὲν ἐφιμείρων, τῇ δὲ χαριζόμενος.\nεἷλκε δέ μ’ ἡ φιλέουσα· πάλιν δ’ ἐγὼ, οἶά τέ τις φὼρ,\nχείλεϊ φειδομένῳ τὴν ἑτέρην ἐφίλουν,\nζῆλον ὑποκλέπτων τῆς γείτονος, ἧς τὸν ἔλεγχον\nκαὶ τὰς λυσιπόθους ἔτρεμον ἀγγελίας.\nὀχθήσας δ’ ἄρ’ ἔειπον· ἐμοὶ τάχα καὶ τὸ\nὡς τὸ φιλεῖν χαλεπὸν, δισσὰ κολαζομένῳ.\n15. (V, 273.)\nἩ πάρος ἀγλαίῃσι μετάρσιος, ἡ πλοκαμῖδας\nσειομένη πλεκτὰς, καὶ σοβαρευομένη,\nἥ μεγαλαυχήσασα καθ’ ἡμετέρης μελεδώνης,\nγήραι ῥικνώδης τὴν πρὶν ἀφῆκε χάριν.\nμαζὸς ὑπεκλίνθη, πέσον ὀφρύες, ὄμμα τέτηκται,\nχείλεα βαμβαίνει φθέγματι γηραλέῳ.\nτὴν πολιὴν καλέω Νέμεσιν Πόθου, ὅττι δικάζει\nἔννομα, ταῖς σοβαραῖς θᾶσσον ἐπερχομένη.\n16.* (V, 276.)\nΣοι τόδε τὸ κρήδεμνον, ἐμὴ μνήστειρα, κομίζω,\nχρυσεοπηνήτῳ λαμπόμενον γραφίδι.\nβάλλε δὲ σοῖς πλοκάμοισιν· ἐφεσσαμένη δ’ ὑπὲρ ὤμων\nστήθει παλλεύκῳ τήνδε δὸς ἀμπεχόνην.\nναὶ ναὶ στήθει· μᾶλλον, ὅπως ἐπιμάζιον εἴη\nἀμφιπεριπλέγδην εἰς σὲ κεδαννύμενον.\nκαὶ τόδε μὶν φορέοις ἅτε παρθένος· ἀλλὰ καὶ εὐνὴν\nλεύσσοις, καὶ τεκέων εὔσταχυν ἀνθοσύνην,\nὄφρα σοι ἐκτελέσαιμι καὶ ἀργυφέην ἀναδέσμην,\nκαὶ λιθοκολλήτων πλέγματα κεκρυφάλων.\n17. (V, 278.)\nΑὐτή μοι Κυθέρεια καὶ ἱμερόεντες Ἔρωτες\nτήξουσιν κενεὴν ἀχθόμενοι κραδίην,\nἄρσενας εἰ σπεύσω φιλέειν ποτέ. μήτε τυχήσω,\nμήτ’ ἐπολισθήσω μείζοσιν ἀμπλακίαις.\nἄρκια θηλυτέρων ἀλιτήματα, κεῖνα κομίσσω,\nκαλλείψω δὲ νέους ἄφρονι Πιτταλάκῳ.\n18.* (V, 280.)\nἮ ῥά γε καὶ Φίλιννα, φέρεις πόθον, ἦ ῥα καὶ αὐτὴ\nκάμνεις, αὐαλέοις ὄμμασι τηκομένη;\nἢ σὺ μὲν ὕπνον ἔχεις γλυκερώτατον, ἡμετέρης δὲ\nφροντίδος οὔτε λόγος γίγνεται, οὔτ’ ἀριθμός;\nεὑρήσεις τάχ’ ὅμοια, τεὴν δ’, ἀμέγαρτε, παρειὴν\nἀθρήσω θαμινοῖς δάκρυσι τεγγομένην.\nΚύπρις γὰρ τὰ μὲν ἄλλα παλίγκοτος· έν δέ τι καλὸν\nἔλλαχεν, ἐχθαίρειν τὰς σοβαρευομένας.\n19. (V, 282.)\nἩ ῥαδινὴ Μελίτη ταναοῦ ἐπὶ γήραος οὐδῷ\nτὴν ἀπὸ τῆς ἥβης οὐκ ἀπέθηκε χάριν,\nἀλλ’ ἔτι μαρμαίρουσι παρηίδες, ὄμμα δὲ θέλγειν\nοὐ λάθε· τῶν δ’ ἐτέων ἡ δεκὰς οὐκ ὀλίγη.\nμίμνει καὶ τὸ φρύαγμα τὸ παιδικόν· ἐνθάδε δ’ ἔγνων\nὅττι φύσιν νικᾷν ὁ χρόνος οὐ δύναται.\n20.* (V, 285.)\nΕἰργομένη φιλέειν με κατὰ στόμα δῖα Ῥοδάνθη\nζώνην παρθενικὴν ἐξετάνυσσε μέσην,\nκαὶ κείνῳ φιλέεσκεν· ἐγὼ δέ τις ὡς ὀχετηγὸς\nἀρχὴν εἰς ἑτέρην εἷλκον ἔρωτος ὕδωρ,\nαὐερύων τὸ φίλημα· περὶ ζωστῆρα δὲ κούρης\nμάστακι ποππύζων, τηλόθεν ἀντεφίλουν.\nἦν δὲ πόνου καὶ τοῦτο παραίφασις· ἡ γλυκερὴ γὰρ\nζώνη πορθμὸς ἴην χείλεος ἀμφοτέρου.\n21 (V, 287.)\nΣπεύδων εἰ φιλέει με μαθεῖν εὐῶπις Ἐρευθὼ,\nπείραζον κραδίην πλάσματι κερδαλέῳ·\nβήσομαι ἐς ξείνην τινά που χθόνα· μίμνε δὲ κούρη\nἀρτίπος, ἡμετέρου μνῆστιν ἔχουσα πόθου.\nἡ δὲ μέγα στονάχησε καὶ ἥλατο, καὶ τὸ πρόσωπον\nπλῆξε, καὶ εὐπλέκτου βότρυν ἔρηξε κόμης,\nκαὶ με μένειν ἱκέτευσεν. ἐγὼ δέ τις ὡς βραδυπειθὴς\nὄμματι θρυπτομένῳ συγκατένευσα μένειν.\nὄλβιος ἐς πόθον εἰμι· τὸ γὰρ μενέαινον ἀνύσσαι\nπάντων, εἰς μεγάλην τοῦτο δέδωκα χάριν.\n22.* (V, 289.)\nἩ γραῦς ἡ τρικόρωνος, ἡ ἡμετέρους διὰ μόχθους\nμοίρης ἀμβολίην πολλάκι δεξαμένη,\nἄγριον ἦτορ ἔχει, καὶ θέλγεται οὔτ’ ἐπὶ χρυσῷ,\nοὔτε ζωροτέρῳ μείζονι κισσυβίῳ.\nτὴν κούρην δ’ αἰεὶ περιδέρκεται· εἰ δὲ ποτ’ αὐτὴν\nἀθρήσει κρυφίοις ὄμμασι ῥεμβομένην,\nἇ μέγα τολμήεσσα, ῥαπίσμασιν ἀμφὶ\nπλήσσει τὴν ἁπαλὴν οἰκτρὰ κινυρομένην.\nεἰ δ’ ἐτεὸν τὸν Ἄδωνιν ἐφίλαο, Περσεφόνεια,\nοἴκτειρον ξυνῆς ἄλγεα τηκεδόνος.\nἔστω δ’ ἀμφοτέροισι μία τῆς δὲ γεραιῆς\nῥύεο τὴν κούρην, πρίν τι κακὸν παθέειν.\n23. (V, 292.)\nἈγαθίου πέραν τῖς πόλεως διάγοντος διὰ τὰ λύσιμα\nτῶν νόμων, ὑπομνηστικὸν πεμφθὲν πρὸς Παῦλον\nΣιλεντιάριον.\nἘνθάδε μὲν χλοάουσα τεθηλότι βῶλος\nφυλλάδος εὐκάρπου πᾶσαν ἔδειξε χάριν·\nἐνθάδε δὲ κλάζουσιν ὑπὸ σκιεραῖς κυπαρίσσοις\nὄρνιθες δροσερῶν μητέρες ὀρταλίχων·\nκαἰ λιγυρὸν βομβεῦσιν ἀκανθίδες· ἡ δ’ ὀλολυγὼν\nτρύζει, τρηχαλέαις ἐνδιάουσα βάτοις.\nἀλλὰ τι μοι τῶν ἦδος, ἔπει σέο μῦθον ἀκούειν\nἤθελον, ἢ κιθάρης κρούσματα Δηλιάδος;\nκαί μοι δισσὸς ἔρως περικίδναται. εἰσοράαν γὰρ\nκαὶ σὲ μάκαρ ποθέω, καὶ γλυκερὴν Δάμαλιν,\nἧς με περισμύχουσι μεληδόνες· ἀλλά με θεσμοὶ\nεἴργουσιν ῥαδινῆς τηλόθι δορκαλίδος.\n24.* (v, 294.)\nἩ γραῦς ἡ φθονερὴ παρεκέκλιτο γείτονι κούρη\nδόχμιον ἐν λέκτρῳ νῶτον ἐρεισαμένη.\nπροβλὴς ὡς τις ἔπαλξις ἀνέμβατος· οἷα δὲ πύργος\nἔσκεπε τὴν κούρην ἁπλοὶς ἐκταδίη.\nκαὶ σοβαρὴ θεράπαινα πύλας σφίγξασα μελάθρου\nκεῖτο χαλικρήτῳ νάματι βριθομένη.\nἔμπης οὐ μ’ ἐφόβησαν· ἐπεὶ στρεπτῆρα θυρέτρου\nΧέρσιν ἀδουπήτοις βαιὸν ἀειράμενος\nφρυκτοὺς αἰθαλόεντας ἐμῆς ῥιπίσμασι λώπης\nἔσβεσα, καὶ διαδὺς λέχριος ἐν θαλάμῳ\nτὴν φύλακα κνώσσουσαν ὑπέκφυγον· ἦκα δὲ λέκτρου\nνέρθεν ὑπὸ σχοίνοις γαστέρι συρόμενος,\nὠρθούμην κατὰ βαιὸν, ὅπη βατὸν ἔπλετο τεῖχος\nἄγχι δὲ τῆς κούρης στέρνον ἐρεισάμενος,\nμαζοὺς μὲν κρατέεσκον ὑπεθρύφθην δὲ προσώπῳ\nμάστακα πιαίνων χείλεος εὐαφίῃ.\nἦν δ’ ἄρα μοι τὰ λάφυρα καλὸν στόμα, καὶ τὸ φίλημα\nσύμβολον ἐννυχίης εἶχον ἀεθλοσύνης.\nοὔπω δ’ ἐξαλάπαξα φίλης πύργωμα κορείης·\nἀλλ’ ἔτ’ ἀδηρίτῳ σφίγγεται ἀμβολίῃ.\nἔμπης ἢν ἑτέροιο μόθου στήσωμεν ἀγῶνα,\nναὶ τάχα πορθήσω τείχεα παρθενίης,\nοὐ δ’ ἔτι με σχήσουσιν ἐπάλξιες ἢν δὲ τυχήσω,\nστέμματα σοι πλέξω, Κύπρι τροπαιοφόρε.\n25.* (V, 296.)\nἘξότε τηλεφίλου πλαταγήματος ἠχέτα βόμβος\nγαστέρα μαντῴου μάξατο κισσυβίου,\nἔγνων, ὡς φιλέεις με· τὸ δ’ ἀτρεκὲς αὐτίκα πείσεις\nεὐνῆς ἡμετέρης πάννυχος ἁπτομένη.\nτοῦτό σε γὰρ δείξει παναληθέα· τοὺς δὲ μεθυστὰς\nκαλλείψω λατάγων παίγμασι τερπομένους.\n26. (V, 297.)\nἨϊθέοις οὐκ ἐστι τόσος πόνος, ὁππόσος ἡμῖν\nταῖς ἀταλοψύχοις ἔχραε θηλυτέραις.\nτοῖς μὲν γὰρ παρέασιν ὁμήλικες, οἶς τὰ μερίμνης\nἄλγεα μυθεῦνται φθέγματι θαρσαλέῳ·\nπαίγνιά τ’ ἀμφιέπουσι παρήγορα, καὶ κατ’ ἀγυιὰς\nπλάζονται γραφίδων χρώμασι ῥεμβόμενοι.\nἡμῖν δ’ οὐδὲ φάος λεύσσειν θέμις, ἀλλὰ μελάθροις\nκρυπτόμεθα, ζοφεραῖς φροντίσι τηκόμεναι.\n27. (V, 299.)\n„Μηδὲν ἄγαν” σοφὸς εἶπεν· ἐγὼ δέ τις ὡς\nὡς καλὸς, ἠέρθην ταῖς μεγαλοφροσύναις,\nκαὶ ψυχὴν δοκέεσκον ὅλην ἐπὶ χερσὶν ἐμεῖο\nχεῖσθαι τῆς κούρης, τῆς τάχα κερδαλέης.\nἡ δ’ ὑπερηέρθη, σοβαρήν θ’ ὑπερέσχεθεν ὀφρὺν,\nὥσπερ τοῖς προτέροις ἤθεσι μεμφομένη.\nκαὶ νῦν ὁ βλοσυρωπὸς, ὁ χάλκεος, ὁ βραδυπειθὴς,\nὁ πρὶν ἀερσιπότης, ἤριπον εζαπινης·\nπάντα δ’ ἔναλλα γένοντο· πεσὼν δ’ ἐπὶ γούνασι κούρης\nἴαχον· „ίλήκοις, ἤλιτεν 1) νεότης.”\n28. (V, 302.)\nΠοίην τις πρὸς ἔρωτας ἴοι τρίβον; ἐν μὲν ἀγυιαῖς\nμαχλάδος οἰμώζεις χρυσομανεῖ σπατάλῃ.\nεἰ δ’ ἔπι παρθενικῆς πελάσοις λέχος, ἐς γάμον ἥξεις\nἔννομον, ἢ ποινὰς τὰς περὶ τῶν φθορέων.\nκουριδίαις οἱ γυναιξὶν ἀτερπέα Κύπριν ἐγείρειν\nτις κεν ὑποτλαίη, πρὸς χρέος ἑλκόμενος,\nμοίχια λέκτρα κάκιστα καὶ ἔκτοθέν εἰσιν ἐρώτων\nὦν μέτα παιδομανὴς κείσθω ἀλιτροσύνη.\nχήρη δ’, ἡ μὲν ἄκοσμος ἔχει πάνδημον ἐραστὴν,\nκαὶ πάντα φρονέει δήνεα μαχλοσύνης·\nἡ δὲ σαοφρονέουσα μόλις φιλότητι μιγεῖσα\nδέχνυται ἀστόργου κέντρα παλιμβολίης,\nκαὶ στυγέει τὸ τελεσθέν· ἔχουσα δὲ λείψανον αἰδοῦς,\nἂψ ἐπὶ λυσιγάμους χάζεται ἀμβολίας.\nἢν δὲ μιγῇς ἰδίῃ θεραπαινίδι, τλῆθι καὶ αὐτὸς\nδοῦλος ἐναλλάγδην δμωίδι γιγνόμενος·\nεἰ δὲ καὶ ὀθνείῃ, τότε σοι νόμος αἶσχος ἀνάψει,\nὕβριν ἀνιχνεύων δώματος ἀλλοτρίου.\nπάντ’ ἄρα Διογένης ἔφυγεν τάδε, τὸν δ’\nἤειδεν παλάμῃ, Λαΐδος οὐ χατέων.\nΕΠΙΓΡΑΜΜΑΤΑ ΑΝΑΘΗΜΑΤΙΚΑ.\n29. (VI, 32.)\nΔικραίρῳ δικέρωτα, δασυκνάμῳ δασυχαίταν,\nἴξαλον εὐσκάρθμῳ, λόχμιον ὑλοβάτᾳ,\nΠανὶ φιλοσκοπέλῳ λάσιον παρὰ πρῶνα Χαρικλῆς\nκνακὸν ὑπηνήταν τονδ’ ἀνέθηκε τράγον.\n30. (VI, 41.)\nΧαλκὸν ἀροτρητὴν, κλασιβώλακα, νειοτομῆα,\nκαὶ τὴν ταυροδέτιν βύρσαν ὑπαυχενίην,\nκαὶ βούπληκτρον ἄκαιναν, ἐχετλήεντα τε γόμφον\nΔῃοῖ Καλλιμένης ἄνθετο γειοπόνος,\nτμήξας εὐαρότου ῥάχιν ὀργάδος· εἰ δ’ ἐπινεύσεις\nτὸν στάχυν ἀμῆσαι, καὶ δρεπάνην κομίσω.\n31. (VI, 59.)\nΤῇ Παφίῃ στεφάνους, τῇ Παλλάδι τὴν πλοκαμῖδα,\nἈρτέμιδι ζώνην ἄνθετο Καλλιρόη.\nεὕρετο γὰρ μνηστῆρα τὸν ἤθελε, καὶ λάχεν ἥβην\nσώφρονα, καὶ τεκέων ἄρσεν ἔτικτε γένος.\n32. (VI, 72.)\nΕἰδον ἐγὼ τὸν πτῶκα καθήμενον ἐγγὺς ὀπώρης\nβακχιάδος, πουλὺν βότρυν ἀμεργόμενον.\nἀγρονόμῳ δ’ ἀγόρευσα, καὶ ἔδρακεν· ἀπροιδὴς δὲ\nἐγκέφαλον πλήξας ἐξεκύλισε λίθῳ.\nεἶπε δὲ καὶ χαίρων ὁ γεωπόνος· ἆ τάχα Βάκχῳ\nλοιβῆς καὶ θυέων μικτὸν ἔδωκα γέρας.\n33. (VI, 74.)\nΒασσαρὶς Εὐρυνόμη σκοπελοδρόμος, ἥ ποτε ταύρων\nπολλὰ τανυκραίρων στέρνα χαραξαμένη,\nἥ μέγα καγχάζουσα λεοντοφόνοις ἐπὶ νίκαις,\nπαίγνιον ἀτλήτου θηρὸς ἔχουσα κάρη,\nἱλήκοις Διόνυσε, τεῆς ἀμέλησα χορείης,\nΚύπριδι βακχεύειν μᾶλλον ἐπειγομένη.\nθῆκα δέ σοι τάδε ῥόπτρα· παραῤῥίψασα δὲ κισσὸν\nχεῖρα περισφίγξω χρυσοδέτῳ σπατάλῃ.\n34. (VI, 76.)\nΣὸς πόσις Ἀγχίσης, τοῦ εἵνεκα πολλάκι, Κύπρι,\nτὸ πρὶν ἐς Ἰδαίην ἔτρεχες ἠϊόνα,\nνῦν μόλις εὗρε μέλαιναν ἀπὸ κροτάφων τρίχα κόψαι,\nθῆκε δὲ σοι προτέρης λείψανον ἡλικίης.\nἀλλὰ θεὰ, δύνασαι γὰρ, ἢ ἡβητῆρά με τεῦξον,\nἢ καὶ τὴν πολιὴν ὡς νεότητα δέχου.\n35. (VI, 79.)\nἌσπορα, Πὰν λοφιῆτα, τάδε Στρατόνικος ἀφοτρεὺς\nἀντ’ εὐεργεσίης ἄνθετο σοὶ τεμένη.\n„βόσκε δ’’’ ἔφη „χαίρων τὰ σὰ ποιμνία, καὶ σέο χώρην\nδέρκεο, τὴν χαλκῷ μηκέτι τεμνομένην.\nαἴσιον εὑρήσεις τὸ ἐπαύλιον· ἐνθάδε γάρ σοι\nἨχὼ τερπομένη καὶ γόμον ἐκτελέσει.’’\n36. (VI, 80.)\nΔαφνιακῶν βίβλων Ἀγαθίου ἐννεάς εἰμι·\nἀλλὰ μ’ ὁ τεκτήνας ἄνθετο σοι, Παφίη.\nοὐ γὰρ Πιερίδεσσι τόσον μέλω, ὅσσον Ἔρωτι,\nοργια τοσσατίων ἀμφιέπουσα πόθων.\nαἰτεῖ δ’ ἀντὶ πόνων, ἵνα οἱ διὰ σεῖο παρείη\nἢν τινα μὴ φιλέειν, ἢ ταχὺ πειθομένην.\n37. (VI, 167)\nΣοὶ, μάκαρ αἰγίκναμε, παράκτιον ἐς περιωπὰν\nτὸν τράγον, ὠ δισσᾶς ἁγέτα θηροσύνας —\nσοὶ γὰρ καστορίδων ὑλακὰ καὶ τρίστομος αἰχμὴ\nεὔαδε, καὶ ταχινῆς ἔργα λαγωσφαγίης,\nδίκτυά τ’ ἐν ῥοθίοις ἁπλούμενα, καὶ καλαμευτὰς\nκάμνων, καὶ μογερῶν πεῖσμα σαγηνοβόλων —\nἄνθετο δὲ Κλεόνικος, ἐπεὶ καὶ πόντιον ἄγραν\nἄνυε, καὶ πτῶκας πολλάκις ἐξεσόβει.\n38. (VI, 172.)\nSine auctoris nomine in cod. Palatino; Agathiae tributum\nin Anth. Planudea.\nΠορφυρὶς ἡ Κνιδίη τὰ στέμματα, καὶ τὸ δίθυρσον\nτοῦτο τὸ λογχωτὸν, καὶ τὸ περισφύριον,\nοἷς ἀνέδην βάκχευεν, ὅτ’ ἐς Διόνυσον ἐφοίτα,\nκισσωτὴν στέρνοις νεβρίδ’’ ἀναπτομένη,\nἁβροκόμη Διόνυσε, πρὸ παστάδος ᾐώρησεν\nταῦτα τὰ τοῦ κάλλευς κόσμια καὶ μανίης.\nΕΠΙΓΡΑΜΜΑΤΑ ΕΠΙΤΥΜΒΙΑ.\n39. (VII, 204.)\nΟὐκέτι που τλῆμον, σκοπέλων μετανάστρια πέρδιξι\nπλεκτὸς λεπταλέαις οἶκος ἔχει σε λύγοις,\nοὐδ’ ὑπὸ μαρμαρυγῇ θαλερώπιδος Ἠριγενείης\nἄκρα παραιθύσσεις θαλπομένων πτερύγων.\nσὴν κεφαλὴν αἴλουρος ἀπέθρισε· τἄλλα δὲ πάντα\nἥρπασα, καὶ φθονερὴν οὐκ ἐκόρεσσε γένυν.\nνῦν δέ σε μὴ κούφη κρύπτοι κόνις, ἀλλὰ βαρεῖα,\nμὴ τὸ τεὸν κείνη λείψανον ἔξερύσῃ.\n40. (VII, 205.)\nΟἰκογενὴς αἴλουρος ἐμὴν πέρδικα φαγοῦσα\nζώειν ἡμετέροις ἔλπεται ἐν μεγάροις.\nοὐ σὲ, πέρδιξ, πέρδιξ, φθιμένην ἀγέραστον ἐάσω,\nἀλλ’ ἔπι σοι κτενέω τὴν σέθεν ἀντιβίην.\nψυχὴ γὰρ σέο μᾶλλον ὀρίνεται, εἰσόκε ῥέξω\nὅσσ’ ἐπ’ Ἀχιλλῆος Πύρρος ἔτευξε τάφῳ.\n41. (VII, 220.)\nἝρπων εἰς Ἐφύρην, τάφον ἔδρακον ἀμφὶ κέλευθον\nΛαίδος ἀρχαίης, ὡς τὸ χάραγμα λέγει.\nδάκρυ δ’ ἐπισπείσας, „χαίροις γύναι· ἐκ γὰρ ἀκουῆς\nοἰκτείρω οἰκτείρω ἔφην „ἡν πάρος οὐκ ἰδόμην.\nἆ πόσον ἠϊθέων νόον ἤκαχες· ἀλλ’ ἔδε Λήθην\nναίεις, ἀγλαίην έν χθονὶ κατθεμένη.”\n42. (VII, 551.)\nΛητόϊος καὶ Παῦλος ἀδελφεὼ ἄμφω ἐόντε\nξυνὴν μὲν βιότου συζυγίην ἐχέτην,\nξυνὰ δὲ καὶ Μοίρης λαχέτην λίνα, καὶ παρὰ θῖνα\nβοσπορίην ξυνὴν ἀμφεβάλοντο κόνιν.\nοὐδὲ γὰρ ἀλλήλοιν ζώειν ἀπάνευθε δυνάσθην,\nἀλλὰ συνετρεχέτην καὶ παρὰ Φερσεφόνην.\nχαίρετον, ὦ γλυκερὼ καὶ ὁμόφρονε· σήματι δ’ ὑμέων\nὤφελεν ἱδρύσθαι βωμὸς Ὁμοφροσύνης.\n43. (VII, 552.)\n“Ὦ ξένε, τι κλαίεις; β διὰ σὸν μόρον. ἁ οἶσθα τις εἰμι;\nβ οὐ μὰ τόν· ἀλλ’ ἔμπης οἰκτρὸν ὁρῶ τὸ τέλος.\nἐσσι δέ τίς; α Περίκλεια· β γυνὴ τίνος; α ἀνδρὸς ἀρίστου,\nῥήτορος ἐξ Ἀσίης, οὔνομα Μεμνονίου.\nβ πῶς δέ σε βοσπορίη κατέχει κόνις; ἁ εἴρεο Μοῖραν,\nἥ μοι τῆλε πάτρης ξεῖνον ἔδωκε τάφον.\nβ Παῖδα λίπες; α τριέτηρον, ὃς ἐν μεγάροισιν ἀλύων\nἐκδέχεται μαζῶν ἡμετέρων σταγόνα.\nβ αἴθε καλῶς ζώοι. ἁ ναὶ ναὶ, φίλος, εὔχεο κείνῳ,\nὄφρα μοι ἡβήσας δάκρυ φίλον σταλάοι.\n44. (VII, 567.)\nΚανδαύλου τόδε σῆμα· Δίχη δ’ ἐμὸν οἶτον ἰδοῦσα\nοὐδὲν ἀλιτραίνειν τὴν παράκοιτιν ἔφη.\nἤθελε γὰρ δισσοῖσιν ὑπ’ ἀνδράσι μηδὲ φανῆναι,\nἀλλ’ ἢ τὸν πρὶν ἔχειν, ἢ τὸν ἐπιστάμενον.\nἦν ἄρα Κανδαύλην παθέειν κακόν· οὐ γὰρ ἂν ἔτλη\nδεῖξαι τὴν ἰδίην ὄμμασιν ἀλλοτρίοις.\n45.* (VII, 568.)\nIn Anth. Planudea P. 262. HSt. ἄδηλον.\nἙπτά με δὶς λυκάβαντας ἔχουσαν ἀφήρπασε δαίμων,\nἣν μούνην Διδύμῳ πατρὶ Θάλεια τέκεν.\nἆ Μοῖραι, τι τοσοῦτον ἀπηνέες, οὐδ’ ἐπὶ παστοὺς\nἠγάγετ’, οὐδ’ ἐρατῆς ἔργα τεκνοσπορίης;\nοἱ μὲν γὰρ γονέες με γαμήλιον εἰς Ἱμέναιον\nμέλλον ἄγειν· στυγεροῦ δ’ εἰς Ἀχέροντος ἔβην.\nἀλλὰ θεοὶ λίτομαι, μητρός γε γόους πατέρος\nπαύσατε, τηκομένων εἵνεκ’ ἐμεῦ φθιμένης.\n46. (VII, 569.)\nΝαὶ λίτομαι, παροδῖτα, φίλῳ κατάλεξον ἀκοίτῃ,\nεὖτ’ ἂν ἐμὴν ἐμὴν λεύσῃς πατρίδα Θεσσαλίην·\nκάτθανε σὴ παράκοιτις, ἔχει δέ μιν ἐν χθονὶ τύμβος,\nαἲ αἰ, βοσπορίης ἐγγύθεν ἠιόνος·\nἀλλά μοι αὐτόθι τεῦχε κενήριον ἐγγύθι σεῖο,\nὄφρ’ ἀναμιμνήσκῃ τῆς ποτε κουριδίης.\n47. (VII, 572.)\nΟὐχ ὁσίοις λεχέεσσιν ἐτέρπετο λάθριος ἀνὴρ,\nλέκτρον ὑποκλέπτων ἀλλοτρίης ἀλόχου·\nἐξαπίνης δὲ δόμων ὀροφὴ πέσε, τοὺς δὲ κακούργους\nἔσκεπεν, ἀλλήλοις εἰσέτι μισγομένους.\nξυνὴ δ’ ἀμφοτέρους κατέχει παγίς· εἰν ἑνὶ δ’ ἄμφω\nκεῖνται, συζυγίης οὐκέτι παυόμενοι.\n48. (VII, 574.)\nΘεσμοὶ μὲν μεμέληντο συνήθεες Ἀγαθονίκῳ·\nΜοῖρα δὲ δειμαίνειν οὐ δεδάηκε νόμους·\nἀλλά μιν ἁρπάξασα σοφῶν ἤμερσε θεμίστων,\nοὔπω τῆς νομίμης ἔμπλεον ἡλικίης.\nοἰκτρὰ δ’ ὑπὲρ τύμβοιο κατεστονάχησαν ἑταῖροι\nκείμενον, οὖ θιάσου κόσμον ὀδυρόμενοι.\nἡ δὲ κόμην τίλλουσα γόῳ πληκτίζετο μήτηρ,\nαἲ αἲ, τῶν λαγόνων μόχθον ἐπισταμένη.\nἔμπης ὄλβιος οὗτος, ὃς ἐν νεότητι μαρανθεὶς\nἔκφυγε τὴν βιότου θᾶσσον ἀλιτροσύνην.\n49.* (VII, 578.)\nΤὸν κρατερὸν Πανοπῆα, τὸν ἀγρευτῆρα λεόντων,\nτὸν λασιοστέρνων κέντορα παρδαλίων,\nτύμβος ἔχει· γλαφυρῆς γὰρ ἀπὸ χθονὸς ἔκτανε\nσκορπίος, οὐτήσας ταρσὸν ὀρεσσιβάτην.\nαἰγανέη δὲ τάλαινα, σίγυνά τε πὰρ χθονὶ κεῖται,\nαἲ αἰ, θαρσαλέων παιγνία δορκαλίδων.\n50. (VII, 583.)\nἌβαλε μηδ’ ἐγένοντο γάμοι, μὴ νυμφία λέκτρα,\nοὐ γὰρ ἂν ὠδίνων ἐξεφάνη πρόφασις.\nνῦν δ’ ἡ μὲν τριτάλαινα γυνὴ τίκτουσα κάθηται,\nγαστρὶ δὲ δυσκόλπῳ νεκρὸν ἔνεστι τέκος·\nτρισσὴ δ’ ἀμφιλύκη δρόμον ἤνυσεν, ἐξότε μίμνει\nτὸ βρέφος ἀπρήκτοις ἐλπίσι τικτόμενον.\nκούφη σοὶ τελέθει γαστὴρ, τέκος, ἀντὶ κονίης·\nαὑτὴ γάρ σε φέρει, καὶ χθονὸς οὐ χατέεις.\n51. (VII, 589.)\nΜηδὲν ἀπαγγείλειας ἐς Ἀντιόχειαν, ὁδῖτα,\nμὴ πάλιν οἰμώξῃ χεύματα Κασταλίης.\nοὕνεκεν ἐξαπίνης Εὐστόργιος ἔλλιπε μοῦσαν,\nθεσμῶν τ’ Αὐσονίων ἐλπίδα μαψιδίην,\nἑβδόματον δέκατόν τε λαχὼν ἔτος· ἐς δὲ κονίην\nἠμείφθη κενεὴν εὔσταχυς ἡλικίη.\nχαἰ τὸν μὲν κατέχει χθόνιος τάφος, ἀντὶ δ’ ἐκείνου\nοὔνομα καὶ γραφίδων χρώματα δερκόμεθα.\n52.* (VII, 592.)\nΑ Brunckio inter luliani epigrammata editum.\nΑὐτὸς ἄναξ νεμέσησε πολυφλοίσβοισι θαλάσσης\nκύμασιν, ῾Υπατίου σῶμα καλυψαμένοις·\nἤθελε γάρ μιν ἔχειν γέρας ὕστατον, οἷα θανόντα,\nκαὶ μεγαλοφροσύνης κρύψε θάλασσα χάριν.\nἔνθεν, πρηϋνόου κραδίης μέγα δεῖγμα, φαεινὸν\nτίμησεν κενεῷ σήματι τῷδε νέκυν.\n53. (VII, 593.)\nΤὰν πάρος ἀνθήσασαν ἐν ἀγλαίᾳ καὶ ἀοιδᾷ,\nτὰν πολυκυδίστου μνάμονα θεσμοσύνας,\nΕὐγενίαν κρύπτει χθονία κόνις· αἱ δ’ ἐπὶ\nκείραντο πλοκάμους Μοῦσα, Θέμις, Παφίη.\n54. (VII, 596.)\nἘπὶ Θεοδότῳ τῷ γαμβρῷ, ἐπ᾿ ἐχθρὰ\nτῆς ἰδίας γαμέτης.\nΝαὶ μὰ τὸν ἐν γαίη πύματον δρόμον, οὕτ᾿ ἔμ’\nἔστυγεν, οὔτ’ αὐτὸς Θεόδοτος Εὐγενίης\nἐχθρὸς ἑκὼν γενόμην. ἀλλὰ φθόνος ἠέ τις ἄτη\nἡμέας ἐς τόσσην ἤγαγεν ἀμπλακίην.\nνῦν δ’ ἐπὶ Μινῴην καθαρὴν κρηπῖδα μολόντες,\nἀμφότεροι λευκὴν ψῆφον ἐδεξάμεθα.\n55. (VII, 602.)\nΕὐστάθιε, γλυκερὸν μὲν ἔχεις τύπον· ἀλλά σε κηρὸν\nδέρκομαι, οὐδ’ ἔτι σοι κεῖνο τὸ λαρὸν ἔπος\nἔζεται ἐν στομάτεσσι· τεὴ δ’ εὐάνθεμος ἥβη\nαἲ αἰ, μαψιδίη νῦν χθονός ἐστι κόνις.\nπέμπτου καὶ δεκάτου γὰρ ἐπιψαύσας ἐνιαυτοῦ,\nτετράκις ἓξ μούνους ἔδρακες ἠελίους\nοὐδὲ τεοῦ πάππου θρόνος ἤρκεσεν, οὐ γενετῆρος\nὄλβος· πᾶς δὲ τεὴν εἰκόνα δερκόμενος\nτὴν ἄδικον Μοῖραν καταμέμφεται, οὕνεκα τοίην,\nἆμέγα νηλειὴς, ἔσβεσεν ἀγλαΐην.\n56. (VII, 612.)\nΦεῦ, φεῦ, τὴν δεκάτην Ἑλικωνίδα, τὴν λυραοιδὸν\nῬώμης καὶ Φαρίης, ἥδε κέκευθε κόνις.\nὤλετο φορμίχχων τερετίσματα, λῆξαν ἀοιδᾶι;\nὥσπερ Ἰωάννη πάντα συνολλύμενα.\nκαὶ τάχα θωμὸν ἔθηκαν ἐπάξιον ἐννέα Μοῦσαι,\nτύμβον Ἰωάννης ἀνθ᾿ Ἑλικῶνος ἔχειν.\n57.* (VII, 614.)\nἙλλανὶς τριμάκαιρα, καἰ ἁ χαρίεσσα Λάμαξις\nἤστην μὲν πάτρας φέγγεα Λεσβιάδος.\nὅκκα δ’ Ἀθηναίῃσι σὺν ὁλκάσιν ἐνθάδε\nτὰν Μιτυληναίαν γᾶν ἀλάπαξε Πάχης,\nτᾶν κουρᾶν ἀδίκως ἠράσσατο, τὼς δὲ συνεύνως\nἔκτανεν, ὡς τήνας τῇδε βιησόμενος.\nτὼ δὲ κατ’ Αἰγαίοιο ῥόου πλατὺ λαῖτμα φερέσθην,\nκαὶ ποτὶ τὰν κραναὰν Μοψοπίαν δραμέτην·\nδάμῳ δ’ ἀγγελέτην ἀλιτήμονος ἔργα Πάχητος,\nμέσφα μιν εἰς ὀλοὴν κῆρα συνηλασάτην.\nτοῖα μὲν, ὠ κούρα, πεπονήκατον· ἂψ δ’ ἐπὶ πάτραν\nἤκετον, ἐν δ’ αὐτᾷ κεῖσθον ἀποφθιμένα·\nεὖ δὲ πόνων ἀπόνασθον, ἐπεὶ ποτὶ σᾶμα συνεύνων\nεὕδετον, ἐς κλεινᾶς μνᾶμα σαοφροσύνας·\nὑμνεῦσιν δ’ εντι πάντες ὁμόφρονας ἡρωίνας,\nπάτρας καὶ ποσίων πήματα τισαμένας.\nΕΠΙΓΡΑΜΜΑΤΑ ΕΠΙΔΕΙΚΤΙΚΑ.\n58. (IX, 152.)\nἍδε ποθ’ ἁ κλεινὰ Πριάμου πόλις, ἃν ἀλαπάξαι\nἙλλάνων δεκέτης οὐκ ἐτάλασσεν ἄρης\nἀμφαδὸν, ἀλλ’ ἵπποιο κακὸν ξύλον. αἴθε δ’ Ἐπειὸς\nκάτθανε, πρὶν τεῦξαι δουρατέαν παγίδα.\nοὐ γὰρ ἂν, Ἀτρειδᾶν ὀροφηφάγον ἁψαμένων πῦρ,\nοὕτω ἐφ’ ἁμετέροις λάεσιν ἠριπόμαν.\n59. (IX, 153.)\nὩ πόλι, πῆ σέο κεῖνα τὰ τείχεα; πῆ\nνηοί; πῆ δὲ βοῶν κράατα τεμνομένων;\nπῆ Παφίης ἀλάβαστρα, καὶ ἡ πάγχρυσος ἐφεστρίς;\nπῆ δὲ Τριτογενοῦς δείκελον ἐνδαπίης;\nπάντα μόθος, χρονίη τε χύσις, καὶ Μοῖρα κραταιὴ\nἥρπασεν, ἀλλοίην ἀμφιβαλοῦσα τύχην·\nκαί σε τόσον νίκησε βαρὺς φθόνος. ἀλλ’ ἄρα μοῦνον\nοὔνομα σὸν κρύψαι καὶ κλέος οὐ δύναται.\n60. (IX, 155.)\nΕἰ μὲν ἀπὸ Σπάρτης τις ἔφυς, ξένε, μή με γελάσσῃς·\nοὐ γὰρ ἐμοὶ μούνῃ ταῦτα τέλεσσε τύχη.\nεἰ δέ τις ἐξ Ασίης, μὴ πένθεε· Δαρδανικοῖς γὰρ\nσκήπτροις Αἰνεαδῶν πᾶσα νένευκε πόλις.\nεἰ δὲ θεῶν τεμένη, καὶ τείχεα, καὶ ναετῆρας\nζηλήμων δηίων ἐξεκένωσεν ἄρης,\nεἰμὶ πάλιν βασίλεια· σὺ δ’, ὦ τέκος, ἄτρομε Ῥώμη,\nβάλλε γᾶν Ἑλλήνων σῆς ζυγόδεσμα δίκης.\n61. (IX, 154.)\nἹλήκοις, πολιοῦχε, σὲ μὶν χρυσαυγέι· νηῷ,\nὡς θέμις, ἡ τλήμων Ἴλιος ἠγασάμην.\nἀλλὰ σύ με προλέλοιπας ἑλώριον· ἀντὶ δὲ μήλου\nπᾶσαν ἀπεδρέψω τείχεος ἀγλαίην.\nἄρκιον ἦν θνήσκειν τὸν βουκόλον· εἰ γὰρ ἄθεσμος\nἔπλετο, τῆς πάτρης οὐκ ἀλίτημα τόδε.\n62. ΙΧ, 204.)\nΜή με τὸν Αἰάντειον ἀνοχμάσσειας, ὁδῖτα,\nπέτρον, ἀκοντιστὴν στήθεος Ἑκτορέου.\nεἰμὶ μέλας τρηχύς τε· σὺ δ’ εἴρεο θεῖον Ὅμηρον,\nπῶς τὸν Πριαμίδην ἐξεκύλισα πέδῳ,\nνῦν δὲ μόλις βαιόν με παροχλίζουσιν ἀρούρης\nἄνθρωποι, γενεῆς αἴσχεα λευγαλέης·\nἀλλά μέ τις κρύψειεν ὑπὸ χθονός· αἰδέομαι γὰρ\nπαίγνιον οὐτιδανοῖς ἀνδράσι γιγνόμενος.\n63. (IX, 442.)\nΓριπεύς τις μογέεσκεν ἐπ’ ἰχθύσι· τὸν δ’ ἐσιδοῦσα\nεὐκτέανος κούρη θυμὸν ἔκαμνε πόθῳ,\nκαί μιν θῆγε σύνευνον. ὁ δ’ ἐκ βιότοιο πενιχροῦ\nδέξατο παντοίης ὄγκον ἀγηνορίης.\nἡ δὲ Τύχη γελόωσα παρίστατο, καὶ ποτὶ Κύπριν,\n„οὐ τεὸς οὗτος ἀγὼν, ἀλλ’ ἐμός ἐστιν” ἔφη.\n64. (IX, 432.)\nΕἰς τὰ λυτὰ Ζήνωνος τοῦ βασιλέως.\nΟὐτιδανοὶ μερόπων, εἰ καὶ μέγα ῥέξαμεν ἔργον,\nοὔτινος εἰς μνήμην δηρὸν ἐπερχόμεθα·\nοἱ δ’ ἀγαθοὶ, κἠν μηδὲν, ἀναπνεύσωσι δὲ μοῦνον,\nὡς Λίβυς εἶπεν ἀνὴρ, τοῦτ’ ἀδάμαντι\nδήποτε γὰρ Ζήνωνα πολισσοῦχον βασιλῆα\nπαίγνιον ἀφράστων ἐκτελέοντα κύβων,\nτοίη ποικιλότευκτος ἕλεν θέσις, εὖτ’ ἀπὸ λευκοῦ,\nτοῦ καὶ ὀπισθιδίην εἰς ὁδὸν ἐρχομένου.\nἑπτὰ μὲν ἕντος ἔχεν, μίαν εἴνατος· αὐτὰρ ὁ σουμμος\nδισσὰς ἀμφιέπων ἶσος ἔην δεκάτῳ·\nὅς τε πέλει μετὰ σοῦμμον ἔχεν δύο, μουνάδα δ’ ἄλλην\nψῆφον τὴν πυμάτην ἀμφιέπεσκε δίβος·\nἀλλὰ μέλας δισσὰς μὲν ἐν ὀγδοάτῳ λίπε χώρῳ,\nκαὶ τόσσας ἑτέρας ἐς θέσιν ἑνδεκάτην.\nἀμφὶ δυωδέκατον δὲ διέπρεπον εἴκελοι ἄλλαι,\nκαὶ τρισκαιδεκάτῳ ψῆφος ἔκειτο μία·\nδίζυγες Ἀντίγονον διεκόσμεον· ἀλλὰ καὶ αὐτῶ\nἶσος ἔμιμνε τύπος πεντεπικαιδεκάτῳ,\nὀκτωκαιδεκάτω πανομοίιος· εἰσέτι δ’ ἄλλας\nεἶχεν διχθαδίας τέτρατος ἐκ πυμάτου.\nαὐτὰρ ἄναξ λευκοῖο λαχὼν σημήϊα πεσσοῦ,\nκαὶ τὴν ἐσσομένην οὐ νοέων παγίδα,\nτριχθαδίας ἀδόκητα βαλὼν ψηφῖδας ἀπ’ ἠθμοῦ\nπύργου δουρατέου κλίμακι κευθομένῃ,\nδοιὰ καὶ ἲξ καὶ πέντε κατήγαγεν· αὐτίκα δ’ ὀκτὼ\nἄζυγας εἶχεν ὅλας πρόσθε μεριζομένας.\nτάβλην φεύγετε πάντες, ἐπεὶ καὶ κοίρανος αὐτὸς\nκείνης τὰς ἀλόγους οὐχ ὑπάλυξε τύχας.\n65. (IX, 619)\nΕἰς λουτρὸν έν Βυζαντίῳ ἔχον Ἀφροδίτην λουομένην.\nΝῦν ἔγνων, Κυθέρεια, πόθεν νίκησας ἀγῶνα,\nτὴν πρὶν Ἀλεξάνδρου ψῆφον ὑφαρπαμένη.\nἐνθάδε γὰρ τέγγουσα τεὸν δέμας, εὗρες ἐλέγξαι\nἭρην Ἰναχίοις χεύμασι λουσαμένην.\nνίκησεν τὸ λοετρόν· ἔοικε δὲ τοῦτο\nΠαλλάς· ἐνικήθην ὕδασιν, οὐ Παφίῃ.”\n66. (IX, 63 1.)\nΕἰς τὰ θερμὰ τὰ Ἀγαμεμνόνια έν Σμύρνη.\nΧῶρος ἐγὼ Δαναοῖς μεμελημένος, ἔνθα μολόντες\nτῆς Ποδαλειρείης ἐξελάθοντο τέχνης.\nἔλκεα γὰρ μετὰ δῆριν ἐμοῖς ἀκέσαντο ῥεέθροις,\nβαρβαρικῆς λόγχης ἰὸν ἀπωσάμενοι.\nἔνθεν ἀε·ξήθην ὀροφηφόρος· ἀντὶ δὲ τίμης\nτὴν Ἀγαμεμνονέην εὗρον ἐπωνυμίην.\n67. (IX, 641.)\nΕἰς γέφυραν τοῦ Σαγγαρίου.\nΚαἰ σὺ μεθ᾿ Ἑσπερίην ὑψαύχενα, καὶ\nἔθνεα, καὶ πᾶσαν βαρβαρικὴν ἀγέλην,\nΣαγγάριε, κρατερῇσι ῥοὰς ἀψῖσι πεδηθεὶς,\nαὐτὸς ἐδουλώθης κοιρανικῇ παλάμῃ.\nὁ πρὶν δὲ σκαφέεσσιν ἀνέμβατος, ὁ πρὶν ἀτειρὴς,\nκεῖσαι λαϊνέῃ σφιγκτὸς ἀλυκτοπέδῃ.\n68. (IX, 642.)\nΕἰς σωτήρια έν Μυρίνῃ ἐκ προαστείῳ.\nΠᾶν τὸ βροτῶν σπατάλημα καὶ ἡ πολύολβος ἐδωδὴ\nἐνθάδε κρινομένη τὴν πρὶν ὄλεσσε χάριν.\nοἱ γὰρ φασιανοί τε καὶ ἰχθύες, αἵ τ’ ὑπὲρ ἴγδιν\nτρίψιες, ἥ τε τόση βρωματομιξαπάτη,\nγίγνεται ἐνθάδε κόπρος· ἀποσσεύει δ’ ἄρα γαστὴρ\nὁππόσα πειναλέη δέξατο λαυκανίη.\nὀψὲ δὲ γιγνώσκει τις, ὅτ’ ἄφρονα μῆτιν ἀείρων\nχρυσοῦ τοσσατίου τὴν κόνιν ἐπρίατο.\n69. (IX, 643.)\nΕἰς τὸ αὐτό.\nΤι στενάχεις κεφαλὴν κεκακωμένος; ἐς τι δὲ παρὰ\nοἰμώζεις, μελέων πάγχυ βαρυνομένων;\nἐς τι δὲ γαστέρα σεῖο ῥαπίσμασιν ἀμφιπατάσσεις,\nἐκθλίψαι δοκέων μάστακος ἐργασίην;\nμόχθων τοσσατίων οὔ σοι χρέος, εἰ παρὰ δαιτὶ\nμὴ τοῦ ἀναγκαίου πουλὺ παρεξετάθης,\nἀλλ’ ἐπὶ μὲν στιβάδος φρονέεις μέγα, καὶ στόμα τέρπεις\nβρώμασιν, εὐτυχίην κεῖνα λογιζόμενος·\nἐνθάδε δ’ ἀσχάλλεις· μούνη δ’ ἀλιτήματα λαιμοῦ\nἡ γαστὴρ τίνει πολλάκι τυπτομένη.\n70. (IX, 644.)\nΕἰς τὸ αὐτο.\nΕὖγε μάκαρ τλήθυμε γεωπόνε· σοὶ βίος αἰεὶ\nμίμνειν καὶ σκαπάνης ἄλγεα καὶ πενιης·\nλιτὰ δέ σοι κὼ δεῖπνα, καὶ ἐν ξυλόχοισι καθεύδεις,\nὕδατος ἐμπλήσας λαιμὸν ἀμετροπότην.\nἔμπης ἀρτίπος ἐσσι, κω ἐνθάδε βαιὰ καθεσθεὶς\nαὐτίκα γαστέρα σὴν θῆκας ἐλαφροτάτην.\nοὐδὲ καταψήχεις ἱερὴν ῥάχιν, οὐδέ τι μηροὺς\nτύπτεις, αὐτομάτως φόρτον ἀπωσάμενος.\nτλήμονες οἱ πλουτοῦντες, ἰδ’ οἱ κείνοισι συνόντες,\nοἶς πλέον ἀρτεμίης εὔαδεν εἰλαπίνη.\n71. (IX, 653.)\nΕἰς οἶκον κείμενον ἐν ὕψει έν Βυζαντίῳ.\n„Τῆς ἀρετῆς ἱδρῶτα θεοὶ προπάροιθεν ἔθηκαν”\nἔννεπεν Ἀσκραῖος, δῶμα τόδε προλέγων,\nκλίμακα γὰρ ταναὴν περόων κεκαφηότι ταρσῷ,\nἱδρῶτι πλαδαρὴν ἀμφεδίηνα κόμην·\nὑψόθι δ᾿ εἰσενόησα θαλασσαίην περιωπήν.\nναὶ τάχα τῆς Ἀρετῆς πιστότατος θάλαμος.\n72. (IX, 662.)\nΧῶρος ἐγὼ τοπρὶν μὲν ἔην στυγερωπὸς ἰδέσθαι,\nπηλοδόμοις τοίχοις ἀμφιμεριζόμενος·\nἐνθάδε δὲ ξείνων τε καὶ ἐνδαπίων καὶ ἀγροίκων\nνηδὺς ἐπεγδούπει λύματα χευομένη.\nἀλλὰ πατήρ με πόληος ἐναλλάξας Ἀγαθίας,\nθῆκεν ἀρίζηλον τὸν πρὶν ἀτιμότατον.\n73. (IX, 665.)\nΕἶξον ἐμοὶ Δάφνης ἱερὸν κλέτας, ἔκτοθι πόντου\nκείμενον, ἀγραύλου κάλλος ἐρημοσύνης.\nἐνθάδε γὰρ Νύμφαι δενδρίτιδες, αἵ τ’ ἐνὶ πόντῳ\nΝηρείδες ξυνὴν θέντο συνηλυσίην.\nἀμφ’ ἐμὲ γὰρ μάρναντο· δίκασσε δὲ Κυανοχαίτης,\nκαί με παρ’ ἀμφοτέραις μέσσον ἔθηκεν ὅρον.\n74.* ΙΧ, 677.)\nΤεῦξε με πολλὰ καμὼν Μουσώνιος, οἶκον ἀγητὸν\nτηλίκον, ἀρκτῴοις ἄσθμασι βαλλόμενον.\nἔμπης οὐκ ἀπέειπεν ἀφεγγέα δώματα Μοίρης,\nἀλλά με καλλείψας ἐν χθονὶ ναιετάει.\nκαὶ ῥ’ ὁ μὲν εἰς ὀλίγην κεῖται κόνιν· ἡ δὲ περισσὴ\nτέρψις ἔπι ξείνοις ἀνδράσιν ἐκκέχυμαι.\n75.* (IX, 766.)\nAnth. Plan. p. 377. HSt. ἄδηλον\nΕἰς κωνωπεῶνα.\nπλέγμασι μὶν σκοπός ἐστι περισφίγξαι πετεηνῶν\nἔθνεα, καὶ ταχινοὺς ἔνδοθεν ὀρταλίχους·\nαὐτὰρ ἐγὼ σεύειν ἐπιτέρπομαι, οὐδὲ καλύπτω\nἔνδοθεν, ἀλλ’ εἴργω μᾶλλον ἐπειγομένους.\nοὐδέ μέ τις λήσειε, καὶ εἰ βραχὺς ἔπλετο, κώνωψ\nἡμετέρης διαδὺς πλέγμα λινοστασίης.\nὈρνεαὶ που σώζω· μερόπεσσι δὲ λέκτρα φυλάσσω.\nἦ ῥά τις ἡμείων ἐστὶ δικαιότερος;\n76.* (IX, 767.)\nAnth. Plan. p. 377. HSt. ἄδηλον; a Brunckio Paulo Silentiario tributum.\nΕἰς τάβλαν.\nἙξόμενος μὲν τῇδε παρ’ εὐλάϊγγι τραπέζῃ\nπαιγνία κινήσεις τερπνὰ βολοκτυπίης.\nμήτε δὲ νικήσας μεγαλίζεο, μήτ’ ἀπολειφθεὶς\nἄχνυσο, τὴν ὀλίγην μεμφόμενος βολίδα.\nκαὶ γὰρ ἐπὶ σμικροῖσι νόος διαφαίνεται ἀνδρός·\nκαὶ κύβος ἀγγέλλει βένθος ἐχεφροσύνης.\n77.* (IX, 768.)\nPauli Silentiarii apud Brunckium.\nΕἰς τὸ αὐτό.\nΠαιγνία μὲν τάδε πάντα· Τύχης δ’ ἐτερότροπος ὁρμὴ\nταῖς ἀλόγοις ταύταις ἐμφέρεται βολίσιν.\nκαὶ βροτέου βιότου σφαλερὸν μίμημα νοήσεις,\nνῦν μὲν ὑπερβάλλων, νῦν δ’ ἀπολειπόμενος.\nαἰνέομεν δὴ κεῖνον, ὃς ἐν χύβῳ τε κύβῳ τε\nχάρματι καὶ λύπη μέτρον ἐφηρμόσατο.\n78.* (IX, 769.)\nPauli Silentiarii apud Brunckium.\nΕἰς τὸ αὐτό.\nΤοῖς μὲν πρηυνόοις τάδε παίγνια· τοῖς δ’ ἀκολάστοις\nλύσσα καὶ ἀμπλακίη καὶ πόνος αὐτόματος.\nἀλλὰ σὺ μὴ λέξῃς τι θεημάχον ὕστατος ἕρπων,\nμηδ’ ἀναροιβδήσῃς ῥινοβόλῳ πατάγῳ.\nδεῖ γὰρ μήτε πονεῖν ἐν ἀθύρμασι, μήτε τι παίζειν\nἐν σπουδῇ. καιρῷ δ’ ἴσθι νέμειν τὸ πρέπον,\nΕΠΙΓΡΑΜΜΑΤΑ ΠΡΟΤΡΕΠΤΙΚΑ.\n79. (X, ,4.)\nΕὔδια μὲν πόντος πορφύρεται· οὐ γὰρ ἀήτης\nκύματα λευκαίνει φρικὶ χαρασσόμενα.\nοὐκέτι δὲ σπιλάδεσσι περικλασθεῖσα θάλασσα\nἔμπαλιν ἀντωπὸς πρὸς βάθος εἰσάγεται.\nοἱ ζέφυροι πνείουσιν· ἐπιτρύζει δὲ χελιδὼν\nκάρφεσι κολλητὸν πη·ξαμένη θάλαμον.\nθάρσει ναυτιλίης ἐμπείραμε, κἂν παρὰ Σύρτιν,\nκἂν παρὰ Σικελικὴν ποντοπορῇς κροκάλην.\nμοῦνον ἐνορμίταο παραὶ βωμοῖσι Πριήπου\nἢ σκάρον, ἢ βῶκας φλέξον ἐρευθομένους.\n80. (X, 64.)\nἮ ῥά γε ποῦ τὸ φρύαγμα τὸ τηλίκον; οἱ δὲ περισσοὶ\nπῆ ἔβαν ἐξαίφνης ἀγχίποροι κόλακες;\nνῦν γὰρ ἑκὰς πτόλιος φυγὰς ᾤχεο· τοῖς πρότερον δὲ\nοἰκτροῖς τὴν κατὰ σοῦ ψῆφον ἔδωκε Τύχη.\nπολλὴ σοι, κλυτοεργὲ Τύχη, χάρις, οὕνεχ’ ὁμοίως\nπάντας ἀεὶ παίζεις, κεἰσέτι τερπόμεθα.\n81. (X, 66.)\nΕὖτέ τις ἐκ πενίης πλούτου τύχοι, ἠδὲ καὶ ἀρχῆς,\nοὐκέτι γιγνώσκει τις πέλε τὸ πρότερον.\nτήν ποτε γὰρ φιλίην ἀπαναίνεται. ἀφρονέων δὲ,\nτέρψιν ὀλισθηρῆς οὐ δεδάηκε Τύχης.\nἦς ποτε γὰρ πτωχὸς ταλαπείριος οὐκ ἐθέλεις δὲ,\nαἰτίσσας ἀκόλους, νῦν ἑτέροις παρέχειν.\nπάντα, φίλος, μερόπεσσι παρέρχεται· εἰ δ’ ἀπιθήσεις,\nἔμπαλιν αἰτίζων, μάρτυρα σαυτὸν ἔχοις.\n82. (X, 68)\nΚαλὸν μὲν στυγόδεμνον ἔχειν νόον· εἰ δ’ ἄρ’ ἀνάγκη,\nἀρσενικὴ φιλότης μήποτέ σε κλονέοι.\nθηλυτέρας φιλέειν ὀλίγον κακὸν, οὕνεκα κείναις\nΚυπριδίους ὀάρους πότνα δέδωκε φύσις.\nδέρκεο τῶν ἀλόγων ζώων γένος· ἦ γὰρ ἐκείνων\nοὐδὲν ἀτιμάζει θέσμια συζυγίης.\nἄρσενι γὰρ θήλεια συνάπτεται. οἱ δ’ ἀλεγεινοὶ\nἄνδρες ἐς ἀλλήλους ξεῖνον ἄγουσι γάμον.\n83. (X, 69.)\nΤὸν θάνατον τί φοβεῖσθε, τὸν ἡσυχίης γενετῆρα,\nτὸν παύοντα νόσους καὶ πενίης ὀδύνας;\nμοῦνον ἅπαξ θνητοῖς παραγίγνεται, οὐδέ ποτ’ αὐτὸν\nεἶδέν τις θνητῶν δεύτερον ἐρχόμενον.\nαἱ δὲ νόσοι πολλαὶ καὶ ποικίλαι, ἄλλοτ’ ἐπ’ ἄλλων\nἐρχόμεναι θνητῶν, καὶ μεταβαλλόμεναι.\nΕΠΙΓΡ ΑΜΜΑΤΑ ΣΚΩΠΤΙΚΑ.\n84. (XI, 57.)\nΓαστέρα μὲν σεσάλακτο γέρων εὐωδεῖ βακχῶ\nΟἰνοπίων, ἔμπης δ’ οὐκ ἀπέθηκε δέπας.\nἀλλ’ ἔτι διψώων ἰδίῃ κατεμέμφετο χειρὶ,\nὡς ἀπὸ κρητῆρος μηδὲν ἀφυσσαμένῃ.\nοἱ δὲ νέοι ῥέγχουσι, καὶ οὐ σθένος οὐδ’ ἀπ’ ἀριθμοῦ\nτὰς κύλικας γνῶναι τὰς ἔτι πινομένας.\nπῖνε, γέρον, καὶ ζῆθι· μάτην δ’ ἄρα θεῖος Ὄμηρος\nτείρεσθαι πολιὴν ἐκ νεότητος ἔφη.\n85.* (XI, 64.)\nἩμεῖς μὶν πατέοντες ἀπείρονα\nἄμμιγα βακχευτὴν ῥυθμὸν ἀνεπλέκομεν.\nἤδη δ’ ἄσπετον οἶδμα κατέρρεεν· οἶα δὲ λέμβοι\nκισσύβια γλυκερῶν νήχεθ’ ὑπὲρ ῥοθίων,\nοἱσιν ἀρυσσάμενοι σχέδιον ποτὸν ἤνομεν ἤδη\nθερμῶν Νηι·άδων οὐ μάλα δευόμενοι.\nἡ δὲ καλὴ ποτὶ ληνὸν ὑπερκύπτουσα Ροδάνθη\nμαρμαρυγῇς κάλλους νᾶμα κατηγλάϊσεν.\nπόντων δ’ ἐκδεδόνηντο θοαὶ φρένες, οὐδέ τις ἡμέων\nἦεν, ὃς οὐ Βάκχῳ δάμνατο καὶ Παφίῃ.\nτλήμονες· ἀλλ’ ὁ μὲν εἷρπε παραὶ πόσιν ἄφθονος ἡμῖν·\nτῆς δ’ ἀρ’ ὑπ’ ἐλπωρῇ μοῦνον ἐπαιζόμεθα.\n86.* ΧΙ, 350.)\nΕἰς δικολόγον ἀδικοῦντα.\nΝήπιε, πῶς σε λέληθε Δίκης ζυγόν; οὐ νοέεις δὲ\nἀνδράσιν οὐχ ὁσίοις ψῆφον ὀφειλομένην;\nῥήτρη πιστεύεις πυκινόφρονι, σῇ τε μενοινῇ\nποικίλον αὐδῆσαι μῦθον ἐπισταμένῃ.\nἐλπίζειν ἔξεστι· Θέμιν δ’ οὐκ οἶδεν ἀμεῖψαι\nτῆς σῆς ἠλεμάτου παιγνία φαντασίης.\n87.* (XI, 352.)\nIn Anth. Plan. p. 68. ἀδέσποτον.\nΤὸν σοφὸν ἐν κιθάρῃ, τὸν μουσικὸν Ἀνδροτίωνα\nεἴρετό τις τοίην κρουματικὴν σοφίην·\n„δεξιτερὴν ὑπάτην ὁπότε πλήκτροισι δόνησας,\nἡ λαιὴ νήτη πάλλεται αὐτομάτως\nλεπτὸν ὑποτρύζουσα, καὶ ἀντίτυπον τερέτισμα\nπάσχει, τῆς ἰδίης πλησσομένης ὑπάτης·\nὣστε με θαυμάζειν, πῶς ἄπνοα νεῦρα\nἡ φύσις ἀλλήλοις θήκατο συμπαθέα.”\nὃς δὲ τὸν ἐν πλήκτροισιν Ἀριστόξεινον ἀγητὸν\nὤμοσε μὴ γνῶναι τήνδε θεημοσύνην·\n„ἔστι δ᾿” ἔφη „λύσις ἥδε. τὰ νευρία πάντα\nἐς οιος χολάδων αμμιγα τερσομένων.\nτοὔνεκέν εἰσιν ἀδελφὰ, καὶ ὡς ξύμφυλα συνηχεῖ,\nξυγγενὲς ἀλλήλων φθέγμα μεριζόμενα.\nγνήσια γὰρ τάδε πάντα, μιῆς ὅτε γαστρὸς ἐόντα,\nκαὶ τῶν ἀντιτύπων κληρονομεῖ πατάγων.\nκαὶ γὰρ δεξιὸν ὄμμα κακούμενον ὄμματι λαιῷ\nπολλάκι τοὺς ἰδίους ἀντιδίδωσι πόνους.”\n88.* (XI, 354.)\nPalladae in Anth. Plan. p. 188.\nἌλλον Ἀριστοτέλην, Νικόστρατον, ἰσοπλάτωνα,\nσκινδαλαμοφράστην αἰπυτάτης σοφίης,\nτοῖα περὶ ψυχῆς τις ἀνείρετο· πῶς θέμις εἰπεῖν\nτὴν ψυχὴν, θνητὴν ἢ πάλιν ἀθάνατον;\nσῶμα δὲ δεῖ καλέειν ἢ ασώματον; ἐν δὲ νοητοῖς\nτακτέον ἢ ληπτοῖς, ἢ τὸ συναμφότερον;”\nαὐτὰρ ὃ τὰς βίβλους ἀνελέξατο τῶν\nκαὶ τὸ περὶ ψυχῆς ἔργον Ἀριστοτέλους,\nκαὶ πάρα τῷ Φαίδωνι Πλατωνικὸν ὕψος ἐπιγνοὺς\nπᾶσαν ἐνησκήθη πάντοθεν ἀτρεκίην.\nεἶτα περιστέλλων τὸ τριβώνιον, εἶτα γενείου\nἄκρα καταψήχων, τὴν λύσιν ἐξέφερεν·\n„εἴπερ ὅλως ἔστι ψυχῆς φύσις, οὐδὲ γὰρ\nἢ θνητὴ πάντως ἐστιν ἢ ἀθάνατος,\nστεγνοφυὴς ἢ ἄυλος· ὅταν δ’ Ἀχέροντα περήσῃς,\nκεῖθι τὸ νημερτὲς γνώσεαι, ὡς ὁ πότων.\nεἰ δ’ ἐθέλεις, τὸν παῖδα Κλεόμβροτον Ἀμβρακιώτην\nμιμοῦ, καὶ τεγέων σὸν δέμας ἐκχάλασον.\nκαὶ κεν ἐπιγνοίης δίχα σώματος αὐτίκα σαυτὸν,\nμοῦνον ὅπερ ζητεῖς τοῦθ’ ὑπολειπόμενος.”\n89.* (XI, 365.)\nIn Anth. Plan. p. 133. ἄδηλον\nΚαλλιγένης ἀγροῖκος, ὅτε σπόρον ἔμβαλε μίη,\nοἶκον Ἀριστοφάνους ἦλθεν ἐς ἀστρολόγου,\nᾔτεε δ’ ἐξερέειν, εἴπερ θέρος αἴσιον αὐτῷ\nἔσται, καὶ σταχύων ἄφθονος εὐπορίη.\nὃς δὲ λαβὼν ψηφῖδας, ὑπὲρ πίνακός τε πυκάζων,\nδάκτυλά τε γνάμπτων, φθέγξατο Καλλιγένει·\n„εἴτερ ἐπομβρηθῇ τὸ ἀρούριον, ὅσσον ἀπόχρη,\nμηδέ τιν’ ὑλαίην τέξεται ἀνθοσύνην,\nμηδὲ πάγος ῥήξῃ τὴν αὔλακα, μηδὲ χαλάζῃ\nἄκρον ἀποδρυφθῇ δράγματος ὀρνυμένου,\nμηδὲ νεβροὶ κείρωσι τὰ λήι·α, μηδέ τιν’ ἄλλην\nἠέρος ἢ γαίης ὄψεται ἀμπλακίην,\nἐσθλόν σοι τὸ θέρος μαντεύομαι, εὖ δ’ ἀποκόψεις\nτοὺς στάχυας· μούνας δείδιθι τὰς ἀκρίδας.”\n90.* (XI, 372.)\nLucillii in Anth. Plan. p.158.\nΣῶμα φέρων σκιοειδὲς, ἀδερκέι· σύμπνοον αὔρῃ,\nμὴ ποτε θαρσήσῃς ἄγχι τινὸς πελάσαι,\nμή τις ἔσω μυκτῆρος ἀναπνείων σε κομώσῃ,\nἄσθματος ἠερίου πολλὸν ἀφαυρότερον.\nοὐ σὺ μόρον τρομέεις· τότε γὰρ πάλιν οὐδὲν ἄμειψας\nἔσσεαι ὡσαύτως φάσμα, τόπερ τελέθεις\n91.* (XI, 376.)\nAmmiani in Anth. Plan. p. 171.\nῬήτορα πρὸς Διόδωρον ἀνὴρ δείλαιος ἀπελθὼν,\nἔγρετό μιν τοίης ἀμφὶ δικασπολίης·\n„ἡμετέρη θεράπαινα φύγεν ποτέ· τὴν δέ τις εὑρὼν,\nἀλλοτρίην τ’ εἶναι λάτριν ἐπιστάμενος,\nζεῦξεν ἑῷ θεράποντι· τέκεν δ’ ὑπὸ παῖδας ἐκείνῳ\nκαὶ τινι δουλεύειν εἰσὶ δικαιότεροι;”\nἐς δ’ ὅτε μερμήριξε, καὶ ἔδρακε βίβλον ἑκάστην,\nεἶπεν ἐπιστρέψας γυρὸν ἐπισκύνιον·\n„ἢ σοὶ, ἢ τῷ ἑλόντι τεὴν θεράπαιναν, ἀνάγκη\nδουλεύειν κείνους, ὧν χάριν ἐξερέεις\nδίζεο δ’ εὐμενέοντα δικασπόλον, αἶψα δ’ ἀποίσεις\nψῆφον ἀρειοτέρην, εἴγε δίκαια λέγεις.”\n92. (XI, 379.)\nΟὔ τις ἀλοιητῆρας ἰδεῖν ·τέτληκεν ὀδόντας\nὑμετέρους, ἕνα σοῖς ἐν μεγάροις πελάσῃ·\nεἰ γὰρ ἀεὶ βούβρωστιν ἔχεις Ἐρυσίχθονος αὐτοῦ,\nναὶ τάχα δαρδάψεις καὶ φίλον ὃν καλέεις.\nἀλλ’ οὐ σεῖο μέλαθρά με δέξεται· οὐ γὰρ ἔγωγε\nβήσομαι ὑμετέρῃ γαστρὶ φυλαξόμενος.\nεἰ δέ ποτ’ ἐς τεὸν οἶκον ἐλεύσομαι, οὐ μέγ’ ἄνυσσεν\nΛαρτιάδης Σκύλλης χάσμασιν ἀντιάσας·\nἀλλ’ ἔσομαι πολύτλας τις ἐγὼ πλέον, εἰ σὲ περήσω,\nΚύκλωπος κρυεροῦ μηδὲν ἐλαφρότερον.\n93. (XI, 382.)\nΚεῖτο μὲν Ἀλκιμένης κεκακωμένος ἐκ πυρετοῖο,\nκαὶ περὶ λαυκανίην βραγχὰ λαρυγγιόων,\nνυσσόμενός τε τὸ πλευρὸν ἅτε ξιφέεσσιν ἀμυχθὲν,\nκαὶ θαμὰ δυσκελάδοις ἄσθμασι πνευστιόων·\nἦλθε δὲ Καλλίγνωτος ὁ Κώϊος, ὁ πλατυλέσχης,\nτῆς παιωνιάδος πληθόμενος σοφίης,\nπᾶσαν ἔχων πρόγνωσιν ἐν ἄλγεσιν, οὐ τι περισσὸν\nἄλλο προαγγέλλων, ἢ τὸ γενησόμενον.\nἈλκιμένους δ’ ἐδόκευεν ἀνάκλισιν, ἔκ τε προσώπου\nφράζετο, καὶ παλάμης ψαῦεν ἐπισταμένως.\nκαὶ τὸ περὶ κρισίμων φαέων ἐλογίζετο γράμμα,\nπάντ’ ἀναπεμπάζων, οὐχ ἑχὰς Ἰπποκράτους.\nκαὶ τότε τὴν πρόγνωσιν ἐς Ἀλκιμένην ἀνεφώνει\nσεμνοπροσωπήσας καὶ σοβαρευσάμενος.\n„εἴγε φάρυγξ βομβεῦσα, κὼ ἄγρια τύμματα πλευροῦ,\nκω πυρετῷ λήξῃ πνεῦμα δασυνόμενον,\nοὐκέτι τεθνήξει πλευρίτιδι, τοῦτο γὰρ ἡμῖν\nσύμβολον ἐσσομένης ἐστιν ἀπημοσύνης.\nθάρσει· τὸν νομικὸν δὲ κάλει, καὶ χρήματα σαυτοῦ\nεὖ διαθεὶς, βιότου λῆγε μεριμνοτόκου,\nκαί με τὸν ἰητρὸν, προῤῥήσιος εἵνεκεν ἐσθλῆς,\nἐν τριτάτη μοίρη κάλλιπε κληρονόμον.”\nANTHOLOGIAE PLANUDEAE\nEPIGRAMMATA\nQUAE\nIN CODICE PALATINO NON REPERlUNTUR.\n94. (36.)\nΕἰς εἰκόνα τινὸς σοφιστοῦ ἐν Περγάμῳ δοθεῖσαν ἐπὶ\nπρεσβείᾳ πολιτικὴ.\nΤὰς μὲν ὑπὲρ μύθων τε καὶ εὐτροχάλοιο μελίσσης\nεἰκόνας δηρὸν ὀφειλόμενος\nνῦν δ’ ὑπὲρ ἱδρώτων τε καὶ ἀστυόχοιο\nτῇδέ σε τῇ γραφίδι στήσαμεν, Ἡράκλαμον.\nεἰ δ’ ὀλίγον τὸ γέρας, μὴ μέμφεο· τοῖσδε γὰρ ἡμεῖς\nαἰεὶ τοὺς ἀγαθοὺς ἄνδρας ἀμειβόμεθα.\n95. (41.)\nΕἰς εἰκόνα ἀνατεθεῖσαν ἐν τοῖς Πλακιδίας ὑπὸ τῶν\nτοῦ νέου σκρινίου.\nΘωμᾶν, παμβασιλῆος ἀμεμφέα κηδεμονῆα,\nἄνθεσαν οἱ τὸ νέον τάγμα μετερχόμενοι,\nθεσπεσίης ἄγχιστα συνωρίδος, ὄφρα καὶ αὐτῇ\nεἰκόνι χῶρον ἔχη γείτονα κοιρανίης.\nαὐτὸς γὰρ ζαθέοιο θρόνους ὕψωσε μελάθρου,\nπλοῦτον ἀεξήσας, ἀλλὰ μευ εὐσεβίης.\nεὔγνωμον τὸ πόνημα. τι γὰρ γραφὶς οἶδεν ὀπάσσαι,\nεἰ μὴ τοῖς ἀγαθοῖς μνῆστιν ὀφειλομένην;\n96. (59.)\nΕἰς Βάκχην ἐν Βυζαντίῳ.\nΟὔπω ἐπισταμένην τάχα κίμβαλα χερσὶ\nΒάκχην αἰδομένην στήσατο λαοτύπος.\nοὕτω γὰρ προνένευκεν· ἔοικε δὲ τοῦτο βοώσῃ·\n„ἔξιτε, καὶ παταγῶ, μηδενὸς ἱσταμένου.”\n97. (80.)\nΜαχλὰς ἐγὼ γενόμην Βυζαντίδος ἔνδοθι Ῥώμης,\nὠνητὴν φιλίῳ πᾶσι χαριζομένη·\nεἰμι δὲ Καλλιρόη πολυδαίδαλος, ἣν ὑπ’ ἔρωτος\nοἰστρηθεὶς Θωμᾶς τῇδ’ ἔθετο γραφίδι,\nδεικνὺς ὅσσον ἔχει πόθον ἐν φρεσίν ἶσα γὰρ αὐτῷ\nκηρῷ τηκομένῳ τήκεταί οἱ κραδίη.\n98. (109.)\nεἰς Ἱππόλυτον διαλεγόμενοι τῇ τροφῷ τῆς Φαίδρας.\nἹππόλυτος τῆς γρηὸς ἐπ’ οὔατι νηλέα μῦθον\nφθέγγεται· ἀλλ’ ἡμεῖς οὐ δυνάμεσθα κλύειν·\nὅσσον δ’ ἐκ βλεφάροιο μεμηνότος ἐστι νοῆσαι,\nὅττι παρεγγυάᾳ μηκέτ’ ἄθεσμα λέγειν.\n99. (244.)\nΕἰς εἰκόνα Σατύρου πρὸς τῇ ἀκοῇ τὸν αὐλὸν ἔχοντος καὶ\nὥσπερ ἀκροωμένου.\nΑὐτομάτως, Σατυρίσκε, δόναξ τεὸς ἦχον ἰάλλει,\nἢ τι παρακλίνας οὖας ἄγεις καλάμῳ;\nἐς δὲ γελῶν σίγησεν· ἴσως δ’ ἂν φθέγξατο μῦθον,\nἀλλ’ ὑπὸ τερπωλῆς εἴχετο ληθεδόνι.\nοὐ γὰρ κηρὸς ἔρυκεν ἑκὼν δ’ ἠσπάζετο σιγὴν,\nθυμὸν ὅλον τρέψας πηκτίδος ἀσχολίῃ.\n100. (331.)\nΕἰς εἰκόνα πλουτάρχου.\nΣεῖο πολυκλήεντα τύπον στήσαντο, Χερωνεῦ\nΠλούταρχε, κρατερῶν υἱέες Αὐσονίων·\nὅττι παραλλήλοισι βίοις Ἕλληνας ἀρίστους\nῬώμης εὐπολέμοις ἥρμοσας\nἀλλὰ τεοῦ βιότοιο παράλληλον βιόν ἄλλον\nοὐδὲ σὺ γ’ ἂν γράψαις· οὐ γὰρ ὅμοιον ἔχεις.\n101. (332.)\nΕἰς εἰκόνα Αἰσώπου\nΕὐ γε ποιῶν, Λύσιππε γέρων, Σικυώνιε πλάστα,\nδείκελον Αἰσώπου στήσαο τοῦ Σαμίου\nἑπτὰ σοφῶν ἔμπροσθεν, ἔπει κεῖνοι μὶν ἀνάγκην\nἔμβαλον, οὐ πειθὼ, φθέγμασι τοῖς σφετέροις·\nὃς δὲ σοφοῖς μύθοις καὶ πλάσμασι καίρια λέξας,\nπαίζων ἐν σπουδῇ, πείθει ἐχεφρονέειν.\nφευκτὸν δ’ ἡ τρηχεῖα παραίνεσις· ἡ Σαμίου δὲ\nτὸ γλυκὺ τοῦ μύθου καλὴν ἔχει δέλεαρ.\nEPIGRAMMATA\nQUAE\nIN PLANUDEA AGATHIAE, IN ANTHOLOGIA\nCONSTANTINI CEPHALAE\nALIIS SCRIPTORIBUS TRIBUUNTUR.\n102. (V, 241.)\nΠαύλου Σιλεντιαρίου.\nΣώζεο σοὶ μέλλων ἐνέπειν, παλίνορσον ἰωὴν\nἂψ ἀνασειράζω, καὶ πάλιν ἄγχι μένω.\nσὴν γὰρ ἐγὼ δασπλῆτα διάστασιν, οἶά τε πικρὴν\nνύκτα καταπτήσσω τὴν Ἀχεροντιάδα.\nἤματι γὰρ σέο φέγγος ὀμοίϊον· ἀλλὰ τὸ μέν που\nἄφθογγον· σὺ δέ μοι καὶ τὸ λάλημα φέρεις\nκεῖνο, τὸ Σειρήνων γλυκερώτερον, ᾧ ἔπι πᾶσαι\nεἰσιν ἐμῆς ψυχῆς ἐλπίδες ἐκκρεμέες.\n103.(VI, 87.)\nἌδηλον.\nΑνθετό σοι κορύνην καὶ νεβρίδας ἡμέτερος πὰν,\nΕὔϊε, καλλείψας σὸν χορὸν ἐκ Παφίης.\nἨχὼ γὰρ φιλέει, καὶ πλάζεται· ἀλλὰ σὺ Βάκχε\nἵλαθι τῷ ξυνὴν ἀμφιέποντι τέχνην.\n104. (VII, 323.)\nἈδέσποτον.\nΕἷς δύ’ ἀδελφειοὺς ἐπέχει τάφος· ὲν γὰρ ἐπέσχον\nἦμαρ καὶ γενεῆς οἱ δύο, καὶ θανάτου.\n105. (XI, 402.)\nΛουκιανοῦ.\nΜηδεὶς μοι ταύτην, Ἐρασίστρατε, τὴν σπατάλην σου,\nποιήσειε θεῶν, ᾑ σὺ κατασπαταλᾷς,\nἔσθων ἐκτραπέλως στομάχων κακὰ, χείρονα λιμοῦ,\nοἶα φάγοιεν ἐμῶν ἀντιδίκων τεκνία.\nπεινάσαιμι γὰρ αὖθις ἔτι πλέον, ἢ πρὶν ἐπείνων,\nἢ χορτασθείην τῆς παρὰ σοι σπατάλης.\n106. (XI, 377.)\nΠαλλάδα.\nὌρνεον ἠσθίομεν κεκλημένοι ἄθλιον ἄνδρες,\nἄλλων ὀρνίθων βρώματα γιγνόμενοι.\nκαὶ τὸν μὲν Τιτυὸν κατὰ γῆς δύο γῦπες ἔδουσιν,\nἡμᾶς δὲ ζῶντας τέσσαρες αἰγυπιοί.\n107. (XI, 357.)\nΤοῦ αὐτοῦ.\nἰὸς καὶ γενετὴρ δῆριν φιλόνεικον ἔθεντο,\nτις πλέον ἐκδαπανῶν κλῆρον ἅπαντα φάγῃ.\nκαὶ μετὰ τὴν βρῶσιν τὴν χρηματικὴν μάλα πᾶσαν,\nὕστατον ἀλλήλους λοιπὸν ἔχουσι φαγεῖν.\n108. (XI, 401.)\nΛουκιανὸς.\nἸητήρ τις ἐμοὶ τὸν ἑὸν φίλον υἱὸν ἔπεμψεν,\nὥστε μαθεῖν παρ’ ἐμοὶ ταῦτα τὰ γραμματικά.\nὡς δὲ τὸ „Μῆνιν ἄειδε” καὶ „ἄλγεα μυρί’ ἔθηκεν”\nἔγνω, καἰ τὸ τρίτον τοῖς δ’ ἀκόλουθον ἔπος,\nπολλὰς δ’ ψυχὰς ψυχὰς ἄϊδι προΐαψεν,”\nοὐκέτι μιν πέμπει πρός με μαθησόμενον,\nἀλλά μ’ ἰδὼν ὁ πατὴρ, σοὶ μὲν χάρις” εἷπεν „ἑταῖρε·\nαὐτὰρ ὁ παῖς παρ’ ἐμοὶ ταῦτα μαθεῖν δύναται.\nνὼ γὰρ ἐγὼ πολλὰς ψυχὰς ἄϊδι προϊάπτω,\nκαὶ πρὸς τοῦτ’ οὐδὲν γραμματικοῦ δέομαι.”\n"};
