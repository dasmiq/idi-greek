var sequence = {"name":"Paraphrases in Dioynsium Periegetam. Paraphrases in Dioynsium Periegetam","data":"ΠΑΡΑΦΡΑΣΙΣ.1—18. Τὰ περὶ τὴν γῆν καὶ τὸν μέγαν πόντον ᾄδειν\nἀρχόμενος καὶ τοὺς ποταμοὺς καὶ τὰς πόλεις καὶ τῶν\nἀνδρῶν τὰ διὰ πλῆθος κρίνεσθαι, εἴτουν διαχωρίζετθαι,\nμὴ δυνάμενα ἔθνη, πρῶτον τοῦ βαθυρρόου ὠκεανοῦ\nμνείαν ποιήσομαι. Καὶ γὰρ ἐν ἐκείνῳ, τῷ ἐκεανῷ\nδηλονότι, ἅπασα ἡ ἄπειρος γῆ ὡς νῆσος περιέχεται.\nΟὐ πᾶσα δὲ διόλου ὑπάρχει κυκλοτερὴς, ἀλλ᾿ ἀμφοτέρωθεν,\nὃ ἔστι δι᾿ ἑκατέρου μέρους, πρὸς τὰς τοῦ ἡλίου\nὁδοὺς πλατυτέρα προβαίνουσα καὶ προερχομένη, ἤτοι\nπρὸς ἀνατολὴν καὶ δύσιν, ὁμοία καὶ παραπλησία σφενδόνῃ.\nΜίαν δὲ αὐτὴν καίπερ ἐοῦσαν ἐν τρισσαῖς ἠπείροις\nοἱ ἄνθρωποι, ἀντὶ τοῦ εἰς τρία μέρη, διεῖλον.\nΠρώτην μὲν τὴν Λιβύην εἶπε, προέταξε δὲ ταύτην,\nδιότι καὶ Λίβυς ἦν· μετὰ ταύτην δὲ τὴν Εὐρώπην καὶ\nἈσίαν. Ἀλλʼ ἢ μὲν Λιβύη ἄποθεν ἔχει τῆς Εὐρώπης\nτὸν ὅρον, τουτέστι τὸν χωρισμὸν, τά τε Γάδειρα καὶ\nτὸ στόμα τοῦ Νείλου, λοξὸν ἐν ταῖς γραμμαῖς, ὃ ἔστι\nταῖς διατυπώσεσιν, ὡς κολποῦσθαι καὶ κυρτοειδῆ φαίνεσθαι,\nὅπου βορειότατον ὑπάρχει τὸ ἔσχατον μέρος\nτῆς Αἰγύπτου, καὶ τὸ περίπυστον τέμενος, ὃ ἔστι τὸ\nἐξάκουστον χωρίον, τοῦ Λακωνικοῦ Κανώβου. Τὴν\nδὲ Εὐρώπην καὶ Ἀσίαν ὁ Τάναϊς μέσον διαχωρίζει·\nΤάναϊς δὲ λέγεται διὰ τὸ τεταμένως ῥεῖν· ὅστις δὴ\nσυστρεφόμενος ἐπὶ τὴν Σαυροματῶν γῆν σύρεται καὶ\nἐπὶ τὴν Σκυθίαν καὶ ἐπὶ τὴν Μαιώτιδα λίμνην πρὸς\nβορρᾶν, ὡς μέχρι τοῦ Ἑλλησπόντου τὰ βόρεια αὐτοῦ\nὁρίζοντος. Μεσούριον δὲ εἶπε τὸ μέσον ὅριον, οἱονεὶ\nδιαχώρισμα· τοῦ γὰρ Ἑλλησπόντου νοτιώτερον. Τὸ\nδὲ νότιον μέρος Ἑλλήσποντός ἐστι. Σῆμα δέ, ὃ ἔστι\nδιαχώρισμα, ὑπερτετάνυσται νοτιώτερον ἐπὶ τὸ Ἡρακλεωτικὸν\nστόμα.\n19—26. Ἄλλοι δὲ πάλιν ταῖς ἠπείροις τὴν γῆν οὕτω\nδιαχωρίζουσιν. Ἰσθμὸς ἄνω τετάνυσται ὑπέρτατος\nτῆς Ἀσιάδος γαίης, ἀναμεταξὺ τῆς Κασπίας θαλάσσης\nκαὶ τοῦ Εὐξείνου πελάγους ἰσθμὸς δὲ λέγεται στενὴ γῆ\nμεταξὺ δύο θαλασσῶν· ἐκεῖνον δὲ τὸν ἰσθμὸν τῆς\nἈσίας καὶ τῆς Εὐρώπης ὅρον εἶπον. Ἄλλος δὲ πάλιν\nἰσθμὸς μακρὸς καὶ μέγας ἐπὶ τὸν νότον σύρεται ἐπὶ τοῦ\nἈραβικοῦ κόλπου καὶ μεταξὺ τῆς Αἰγύπτου, ὅστις δὴ\nἀπὸ τῆς Ἀσιάτιδος γῆς τὴν Λιβύηνχωρίζει. Τοιαῦτα\nμὲν οἱ ἄνθρωποι περὶ τῶν ὅρων τῆς γῆς διετάξαντο.\n27—35. Πανταχοῦ δὲ τοῦ ἀκαμάτου, ὃ ἔστι τοῦ\nἀεικινήτου, ὠκεανοῦ ὁ ῥοῦς φέρεται, εἷς μὲν ὑπάρχων,\nπολλαῖς δὲ ἐπωνυμίαις ἀρηρὼς, ἤγουν ἡρμοσμένος.\nΚαὶ οὗτος μὲν ὁ ὠκεανὸς περὶ τὴν ἐσχατιὰν τοῦ Λοκροῦ\nζεφύρου, ἤτοι τοῦ δυτικοῦ, ἢ μᾶλλον τοῦ Ἰταλικοῦ\n(καὶ γάρ εἰσιν ἐν Ἰταλίᾳ Ἐπιζεφύριοι Λοκροί) Ἄτλας\nκαλεῖται ἑσπέριος. Ὕπερθεν δὲ πρὸς βορρᾶν, ὅπου\nοἱ παῖδες, ἤτοι τὸ ἔθνος, τῶν πολεμιστῶν Ἀριμασπῶν,\nΚρόνιόν τε καὶ πεπηγότα κόλπον καλοῦσιν ἄλλοι\nδὲ πεπηγότα τοῦτον τὸν Κρόνιον πόντον καλοῦσι διὰ τὸ\nψυχρὸν τῶν τόπων, ὡς πηγνυμένου αὐτοῦ, καὶ νεκρὸν\nεἶπον διὰ τὸ ἀσθενὲς τοῦ ἡλίου· βραδέως γὰρ ἢ ὀλίγον\nὑπεράνω ἐκείνης τῆς θαλάσσης φαείνει, πανταχοῦ\nδὲ ὑπὸ τῶν σκιερῶν νεφελῶν παχύνεται καὶ πυκνοῦται.\n36—42. Ὅπου δὲ τὸ πρῶτον ἐν τῇ ἀνατολῇ ἀνατέλλει\nτοῖς ἀνθρώποις τὸ πρὸς ἕω μέρος, ἠῷον καὶ Ἰνδικὸν καλεῖται\nτὸ κῦμα ἐκεῖνο τῆς θαλάσσης, τουτέστι τὸ μέρος\nἐκεῖνο τοῦ ὠκεανοῦ. Τὸ δὲ πρὸς νότον κλίμα Ἐρυθραῖον\nκαὶ Αἰθιοπικὸν καλοῦσιν· ὅπου ὁ πολὺς καὶ ἐπιμήκης\nτῆς ἀοικήτου γῆς τόπος ἐκτετάνυσται, ὑπὸ τοῦ\nμαλεροῦ, ἤτοι θερμαντικοῦ καὶ καυστικοῦ, ἡλίου κεκαυμένος.\nΚαὶ γὰρ τὸ πρὸς νότον μέρος Ἐρυθραῖον,\nκαὶ διὰ τοῦτο τὸ ἔθνος ἐκεῖνο Αἰθιοπικὸν, ὡς παρακεῖσθαι\nμακρὸν ἀγκῶνα τῆς ἀοικήτου. Οὕτω, καθὼς\nεἴπομεν, περιτρέχει ὁ ὠκεανὸς πᾶσαν τὴν γῆν,\nτοιοῦτος ὑπάρχων καὶ τοσαῦτα ἐπὶ τοῖς ἀνθρώποις\nὀνόματα ἔχων.\n43—57. Κόλπους δὲ ἔνθα κἀκεῖσε ἐκβάλλει ἔσωθεν εἰς\nτὴν γῆν, μικροὺς μὲν πολλοὺς, τέτταρας δὲ μεγίστους.\nΚαὶ πρῶτος μὲν ὅστις τὴν ἑσπερίαν τὴν καθ᾿ ἡμᾶς\nθάλασσαν ποιεῖ, συρόμενος ἀπὸ τῆς Λιβύης ἕως τῆς\nΠαμφυλίας. Δεύτερος δέ, κατ᾿ ὀλίγον μὲν μικρότερος\nτοῦ πρώτου, προφερέστατος δὲ, ἤτοι μείζων τῶν\nἄλλων, ὅστις ἀπὸ τῆς Κρονίας θαλάσσης ἀπὸ τοῦ\nβορρᾶ διασκορπιζόμενος τῇ Κασπίᾳ θαλάσσῃ τὸ δεινὸν\nαὐτοῦ ῥεῖθρον, ἤτοι τὴν πρόχυσιν τοῦ ὠκεανοῦ, ἐπιπέμπει.\nἌλλοι δὲ Ὑρκανίαν θάλασσαν αὐτὴν εἶπον.\nΤῶν δὲ ἄλλων δύο κόλπων, οἵτινές εἰσιν ἀπὸ τῆς νοτίας\nθαλάσσης, εἷς μὲν ἀνώτερος ὑπάρχων τὸ Περσικὸν\nκῦμα προχέων ἐξ ἐναντίας τετραμμένος τῆς Κασπίας\nθαλάσσης, ἄλλος δὲ πάλιν Ἀραβικὸς κόλπος\nἐξογκοῦται καὶ αὔξεται πλησίον τοῦ Περσικοῦ, νοτιώρερον\nτὸ ῥεῦμα συστρέφων τοῦ Εὐξείνου Πόντου.\nΤοσοῦτοι μὲν τοῦ βαθυρρόου ὠκεανοῦ οἱ μείζονές εἰσι\nκόλποι· ἄλλοι δὲ ἄπειροι καὶ πολλοὶ γεγένηνται.\n58—68. Ἀρτίως δὲ τῆς ἑσπερίας ἤτοι τῆς δυτικῆς\nτῆς καθ᾿ ἡμᾶς θαλάσσης τὸν πόρον λέξω, ἥτις ἐπὶ πάσας\nτὰς ἠπείρους, ὃ ἔστιν ἐπὶ τὰ τρία τῆς οἰκουμένης\nμέρη, τοῖς λοξοῖς πελάγεσιν ἐπιστρέφεται, τουτέστι\nδιέρχεται, ἄλλοτε μὲν νήσους κύκλῳ περιτρέχουσα,\nἄλλοτε δὲ ἢ ὀρέων ἄκρας ἢ τὸ τῶν παραλίων πόλεων\nκάτω μέρος ὑποξύουσα, ἤτοι ὑποτρίβουσα. Ὑμεῖς δὲ,\nὦ Μοῦσαι, τὰς σκολιὰς ὁδοὺς, ἤτοι τὰς δυσχερεῖς καὶ\nοὐ κατ᾿ εὐθεῖαν ἰούσας, προσείπατε, ἀρξάμεναι κατὰ\nτάξιν ἀπὸ τοῦ δυτικοῦ ὠκεανοῦ, ὅπου καὶ αἱ στῆλαι\nτοῦ Ἡρακλέους, ἥ τε Ἀλύβη καὶ Ἄβιννα, περὶ τὰ\n\n\nτέρματα τῆς καθ᾿ ἡμᾶς θαλάσσης καὶ τῆς τοῦ ὠκεανοῦ\nἀρχῆς μέγα ἵσταται θαῦμα, ἐπὶ τὰ ἔσχατα μέρη τῶν\nΓαδείρων, ἐπὶ τὸν μακρὸν πρηῶνα, ἤτοι τὴν μεγάλην\nἐξοχὴν, τῶν ἐπὶ πολὺ διηκόντων, ἤτοι τῶν εἰς πολλὰ\nδιεσπαρμένων, Ἀτλάντων ἢ τῶν Ἀτλαντικῶν πόρων·\nὅπου ὁ Ἄτλας μέγιστον τῆς Λιβύης ὄρος ὡς χάλκειος\nκαὶ ὑψηλὸς κίων εἰς οὐρανὸν ἀνέδραμε, πυκνοῖς καὶ\nἰσχυροῖς νέφεσι καλυπτόμενος.\n60—75. Ἀρχὴν δὲ ποιουμένοις ἡμῖν τοῦ λέγειν ἔστω\nτάξις αὕτη. (τοῦτο γὰρ συνυπακούεται). Ἀπὸ τῶν Γαδείρων,\nἤτοι Ἡρακλέους στηλῶν, πρῶτος μὲν ὁ\nἸβηρικὸς περικέχυται πόντος, ὅστις καὶ τῆς Εὐρώπης\nκαὶ τῆς Λιβύης ὑπάρχει ἀρχή· καὶ γὰρ ἀναμεταξὺ τῶν\nἀμφοτέρων γαιῶν συστρέφεται. Αἱ δὲ Ἡρακλεωτικαὶ\nστῆλαι παρὰ ταῖς πλευραῖς αὐτοῦ ἐπίκεινται, ἡ μὲν\nἐπὶ τὴν Λιβύην, ἡ δὲ ἐπὶ τὴν Εὐρώπην ὁρῶσα. Μετὰ\nτοῦτον δὲ τὸν Ἰβηρικὸν πόντον διαδέχεται ὁ Γαλατικὸς\nῥοῦς, τουτέστι ἡ Γαλατικὴ θάλασσα, ἣν παροικοῦσιν\nοἱ Κελτογαλάται. Οἱ γὰρ ἐν τῇ Ἀσίᾳ Γαλάται τῶν\nἐνταῦθα ἄποικοί εἰσιν, ὥσπερ καὶ οἱ ἐν τῇ Ἀσίᾳ\nἼβηρες τῶν ἐν ταύτῃ. Ὅπου καὶ ἡ Μασσαλία γῆ,\nἤτοι πόλις, εὐλίμενος, ὅρμον περιφερῆ ἢ ἐπίδρομον\nἔχουσα.\n76-83. Ἑξῆς δὲ μετὰ τὸν Γαλατικὸν κόλπον ἡ Λιγυστικὴ\nθάλασσα σύρεται, ὅπου οἱ τῶν Ἰταλῶν υἱοὶ\nδιαπαντὸς ἐπὶ ταῖς ἠπείροις νέμονται, μέγα ἀπὸ τοῦ\nΔιὸς τὸ κράτος ἔχοντες καὶ ἀρχὴν μεγίστην, ἀρξάμενοι\nἀπὸ τοῦ βορρᾶ, ἤτοι τῶν βορείων μερῶν, τῶν Ἄλπεων\nδηλονότι, ἕως ἐπὶ τὴν Λευκὴν πέτραν, ἥτις ἔσχατον\nτῆς Ἰταλίας ἐστὶν ἀκρωτήριον ἐπὶ τὸν πορθμὸν τῆς\nΣικελίας, ᾧ ἐπίκειται Ῥήγιον. Τὸ δὲ «Αὐσονῆες»\nἀπὸ Αὔσονός τινος βασιλέως ἐκλήθησαν οἱ Ρωμαῖοι οὕτως,\nὃς ἦν υἱὸς Ὀδυσσέως καὶ Κίρκης. Ἑξῆς δὲ\nμετὰ τὴν Λιγυστικὴν θάλασσαν τὸ περὶ Κύρνον πέλαγος\nτὸ ἁλμυρὸν ὕδωρ προχέει. Ἐπὶ τούτῳ δὲ ὁ Σαρδόνιος\nπόντος ἔνδοθι ἀναβράζει, ἤτοι ἦχον ἀποτελεῖ.\n84—91. Μετὰ δὲ τὸν Σαρδόνιον πόντον τῆς Τυρσηνίδος\nκῦμα θαλάσσης ἀπὸ βορέου εἰς νότον παραπέπταται·\nμετὰ δὲ τὸ Τυρσηνικὸν πέλαγος ὁ Σικελὸς ῥόος ἢ\nΣικελικὸς πόντος ἀπὸ δύσεως πρὸς ἀνατολὰς κυρτὸς ἢ\nκυρτούμενος ἐπιστρέφεται. Ἐκκέχυται δὲ τὸ Σικελικὸν\nπέλαγος, ἔνθα μὲν μέχρι τοῦ πολυκλύστου Παχύνου,\nὅπερ ἀκρωτήριόν ἐστι τῆς Σικελίας, ἐκεῖσε δὲ\nμέχρι τῆς Κρητικῆς ἄκρας, ἥτις καταπολὺ εἰς τὴν θάλασσαν\nἔκκειται, παρά τε τὴν ἱερὰν Γόρτυναν καὶ τὴν\nἐν μέσῳ ἠπείρου κειμένην Φαιστὸν προνενευκυῖα καὶ\nκριοῦ παρεμφαίνουσα κεφαλήν. Τούτου χάριν καὶ\nΚριοῦ μέτωπον ταύτην εἶπον διὰ τὴν κροῦσιν καὶ\nτὴν ὑπήχησιν τῶν ὑδάτων. Ἐκτέταται δὲ τὸ Σικελικὸν\nπέλαγος ἐπὶ τὴν Ἰαπυγίαν Ἰαπυγία δὲ ἐκλήθη\nἀπὸ Ἰαπύγου τινός, ἥτις μέρος ἐστὶ τῆς Καλαβρίας.\n92—102. Ἐκεῖθεν δὲ πλατυνθεῖσα ἐκτείνεται ἡ Ἀδριὰς\nἅλμη, ἤτοι πλατύτερον σύρεται τὸ Ἀδριατικὸν πέλαγος,\nπρὸς βορρᾶν, παρεκκλίνει δὲ ὀλίγον πρὸς ἑσπέραν\nἢ δυσμὰς κατὰ τὸν ἐνδότατον κόλπον· ἥντινα\nἈδριάδα οἱ περίοικοι καὶ Ἰονίαν θάλασσαν εἶπον.\nΕἰς δισσὰς δὲ ἠπείρους ἀπερεύγεται, ἤτοι εἰς δύο τόπους\nτῆς γῆς ἐκβάλλει. Εἰσερχομένου γάρ τινος κατὰ\nτὴν δεξιὰν χεῖρα, ὃ ἔστι κατὰ τὸ δεξιὸν μέρος,\nφαίνεται ἡ Ἰλλυρικὴ γῆ, ἡ δὲ Δαλματία τῶν πολεμικωτάτων\nἀνδρῶν χώρα ὑπεράνωθεν τῆς Ἰλλυρίδος\nγῆς. Ἐν δὲ τῇ σκαιᾷ χερὶ ὁ τῶν Ῥωμαίων ἄπλετος\nκαὶ ἐπιπολὺ ἐκτεταμένος ἰσθμὸς διασύρεται, ἤτοι ἡ\nἸταλία μακρὰ καὶ στενὴ παρατέταται, ὑπὸ τριῶν θαλασσῶν\nπερίδρομος οὖσα, ἤτοι πανταχόθεν περιεχομένη,\nτῇ τε Τυρσηνῇ καὶ Σικελῇ καὶ τῇ πληθούσῃ,\nὃ ἔστι πολλῇ, Ἀδριάδι. Ἑκάστη δὲ αὐτῶν εἰς ἄνεμόν\nτινα τὸ ῥεῦμα τεκμαίρεται, οἱονεὶ τελειοῖ, καὶ\nτὴν κυματώδη κίνησιν ἔχει, καὶ ἡ μὲν Τυρσηνικὴ\nνεύει ἐπὶ ζέφυρον, ἡ δὲ Σικελὴ τὸν ὅρμον καὶ τὴν\nὁλκὴν ἔχει ἐπὶ νότον, ἡ Ἀδριὰς δὲ ἐπὶ τὸν εὖρον.\n103—111. Ὑπεράνω δὲ τῆς Σικελικῆς γῆς ὁ Λιβυκὸς\nπόντος τὸ κῦμα κορύσσων καὶ αὔξων ἕλκεται ἔσω Λιβύης\nεἰς κόλπον μέγιστον, ἤτοι τὴν ἑτέραν Σύρτιν,\nτουτέστι τὴν νοτίαν, συστρέφων, ἥντινα καὶ μείζονα\nλέγουσιν. Ἡ δὲ ἄλλη μικρὸν ἔχει τὸν πόρον, οὐ τοσοῦτον\nεἰσέχουσα, καὶ δυτικωτέρα τυγχάνουσα, τὴν\nπλημμυρίδα τοῦ πόντου τοῦ Σαρδώου καὶ Τυρσηνικοῦ\nπόρρωθεν ἐρχομένην δέχεται. Οὕτως μὲν οὗτοι, ὅ τε\nτῆς μεγάλης Σύρτιδος καὶ τῆς μικρᾶς δηλονότι, οἱ\nκόλποι συστρέφονται καὶ βοῶσιν. Ἀπὸ δὲ τῶν Σικελικῶν\nὀρῶν, οἱονεὶ πλέουσιν ἐκ Σικελίας, διὰ τὸ μηκέτι\nφαίνεσθαι τὰ τῆς Σικελίας ὄρη, τὸ μακρὸν τῆς Κρήτης\nἐπὶ τὴν ἀνατολὴν διαδέχεται πέλαγος, μέχρι τῆς\nΣαλμωνίδος ἄκρης, ἥντινα τὸ ἀνατολικώτερον τῆς\nΚρήτης ἀκρωτήριον λέγουσιν εἶναι, τὸ δὲ Κριοῦ μέτωπον\nτὸ δυτικώτερον.\n112—129. Δύο δὲ ἐφεξῆς προσωτέρω πυκνοῦνται, ὃ\nἔστιν αὔξονται καὶ εἰς ὕψος αἴρονται, πελάγη, ὑπὸ τῆς\nτοῦ Θρᾳκικοῦ βορρᾶ ἐλαυνόμενα πνοῆς, ὀρθοῦ φυσῶντος\nαὐτοῦ, ἐπειδὴ ἐξεναντίας κεῖται αὐτῶν. Τὴν δὲ\nπρώτην τῶν δύο θαλασσῶν Φαρίαν, ἤτοι Αἰγυπτίαν,\nκαλοῦσιν, ἐπὶ τὴν ἐσχάτην ἐξοχὴν ἐκτεινομένην τοῦ\nΚασίου ὄρους, ὃ ἔστιν ὑπὲρ τὸ Πηλούσιον πρὸς τῇ\nΣερβωνίδι λίμνῃ. Τὴν δὲ ἑτέραν Σιδωνίαν, ἤτοι\nΦοινικίαν, λέγουσιν, ὅπου ὁ Ἰσσικὸς ἄπειρος ἢ μέγιστος\nκόλπος συρόμενος ἐπὶ τὸν βορρᾶν ἐς μυχὸν γαίης,\nἤτοι ἐπὶ τὴν ἐξοχὴν τῆς γῆς ἢ ἐπὶ τὴν παραλίαν, μέχρι\nτῆς Ἰσσοῦ πόλεως τὴν τῶν Κιλίκων χώραν παραμείβων\nδιέρχεται, οὐ πόρρωθεν μὲν κατὰ τὰ ἄνω μέρη\nὢν ἰσόδρομος, οὐδὲ διόλου ἐπὶ τὸν βορρᾶν ἐπ᾿ εὐθείας\nφερόμενος· πλησίον γὰρ τῆς τῶν Κιλίκων γῆς καμπῇ\nμελαγγείῳ, ἤτοι τῇ μελαίνῃ αὐτοῦ συστροφῇ, ἀποπαύεται.\nὍταν γὰρ τῆ Κιλικίᾳ ἐπιβάλῃ, πάλιν\nἐπὶ δύσιν ἀναχωρεῖ, καὶ τὴν στροφὴν ἐκεῖ ποιησάμενος\nἐπὶ τὸν ζέφυρον ἐκπτύει τὴν θάλασσαν. Ἐπεὶ μὴ\nκατ᾿ εὐθὺ φέρεται, διὸ καὶ κατὰ τὴν ἕρπυσιν δράκοντι\n\n\nἀπεικάζεται. Καθάπερ γὰρ δράκων καταπληκτικοὺς\nὀφθαλμοὺς ἔχων σκολιὸς καὶ βραδὺς συρόμενος συστρέφεται,\nὑπὸ δὲ τούτου ἐρχομένου ἡ τοῦ ὄρους ἄκρα\nπᾶσα βαρύνεται, οὕτω καὶ ἐκεῖνος ὁ Ἰσσικὸς κόλπος\nὑπὸ ταῖς προχύσεσι βαρυνόμενος πολύχυτος ἐν τῇ θαλάσσῃ\nἔνθα κἀκεῖσε συστρέφεται. Ἐπὶ τούτου μὲν\nτοῦ Ἰσσικοῦ κόλπου προχύσεσιν οἱ Παμφύλιοι κατοικοῦσιν,\nἕως ἐπὶ τῶν Χελιδονίων νήσων Παμφυλίας,\nαἵτινές εἶσι Μελανίππαι, Γάγαι καὶ Κορύθαλαι.\nΣημεῖον δὲ καὶ πέρας ὁ Ἰσσικὸς κόλπος πρὸς τὸν ζέφυρον\nἢ κατὰ τὴν δύσιν πόρρωθεν τὰ Πάταρα ἔχει,\nκαὶ τοῦτο τὸ τέλος τοῦ Σιδονίου πελάγους.\n130—139. Ἐξ ἐκείνου οὖν τοῦ Ἰσσικοῦ κόλπου τῆς\nΠαμφυλίας πάλιν ἐπὶ τὰ ἀρκτῶα μέρη συστραφεὶς\nβλέπε, ὦ ἀκροατά (πρὸς γὰρ ἐκεῖνον ὁ λόγος),\nκαὶ τὸν τοῦ Αἰγαίου πελάγους πόρον· ὅπου τὸ κῦμα\nδιαρρησσόμενον ταῖς διεσπαρμέναις νήσοις, αἵτινες\nἐκ τοῦ σποράδην ἐν τῷ πελάγει κεῖσθαι Σποράδες\nκαλοῦνται, ποιόν τινα ἦχον ἀποτελεῖ. Οὐδαμῶς\nγὰρ ἕτερός τις πόντος τῆς θαλάσσης ὅμοια καὶ παραπλήσια\nκύματα τοῦ Αἰγαίου ἐκείνου πελάγους αὔξει\nεἰς ὕψος ἀνεγείρων καὶ κτυπῶν καὶ ἀναβράζων. Τὸν\nδὲ ὅρον, ὃ ἔστι τὸ πέρας καὶ τὸν ὁρισμὸν αὐτοῦ, τὸ\nΑἰγαῖον πέλαγος ἔχει εἰς τὴν ἐσχάτην Τένεδον, ἢ ἕως\nτῆς Τενέδου, ἔχων ἐκ τῆς ἑτέρας πλευρᾶς τὴν Ἴμβρον\nνῆσον ὑπὸ τῆς Θρᾴκης. Ὅπου στενὸς καὶ ἐπιμήκης\nαὐλὼν ἢ πορθμὸς ἐκ τοῦ Αἰγαίου πελάγους πρὸς\nβορρᾶν συρόμενος ἕως τῆς Προποντίδος ἔρχεται ἁπάσης·\nλέγει δὲ τὸν Ἑλλήσποντον. Ὑπὲρ δὲ τῆς Προποντίδος\nπρὸς τὰ νότια πολλὰ καὶ ἄπειρα τῆς Ἀσίας\nἔθνη ἐπεκτείνεται, μέγιστος γὰρ τῆς ἠπείρου, ὃ ἔστι\nτῆς γῆς, ἰσθμὸς ἐπέρχεται ἢ ἔκκειται.\n140—145. Ἐπὶ τῇ Προποντίδι τοῦ Θρᾳκικοῦ Βοσπόρου\nἐστὶ τὸ στόμα, ὅντινά ποτε Βόσπορον ἡ Ἰὼ\nτῇ βουλῇ τῆς Ἥρας, ὡς παῤ αὐτῆς ζηλοτυπηθεῖσα,\nεἰς βοῦν μεταβληθεῖσα ἐνήξατο, ἤτοι διῆλθε\nκαὶ ἐπέρασεν. Ἐκεῖνος δὲ ὁ ἐν τῷ Βοσπόρῳ καὶ\nἀναμεταξὺ Καλχηδόνος καὶ Βυζαντίου, ἢ τοῦ Κικονίου\nκαὶ τοῦ Ἀνάπλου λεγομένου, στενότατος ὑπάρχει πορθμὸς,\nὑπὲρ τοὺς ἄλλους δηλονότι πορθμοὺς οἵπερ εἰσὶ\nτῆς Εὐβοίας καὶ Σικελίας ὅπου ὁ μῦθος ἐν τῇ θαλάσσῃ\nτὰς τραχείας πλανωμένας πέτρας, τὰς Κυανέας\nκαὶ Συμπληγάδας λεγομένας, ἐπ᾿ ἀλλήλαις μετὰ\nκτύπου πολλοῦ κινεῖσθαι.\n146—155. Ἐκ τούτου δὲ τοῦ Βοσπόρου ἀνοιγόμενος ὁ\nΕὔξεινος πόντος παραπέπταται, μέγιστος ὢν καὶ σύρων\nἐπὶ τὸ ἐσώτερον μέρος πρὸς τὰς ἀνατολάς. Τούτου δὲ\nτοῦ πόντου ἀεὶ μὲν καὶ διαπαντὸς λοξαὶ ὁδοὶ ἐπιτρέχουσι,\nπρὸς βορρᾶν καὶ ἀνατολὰς τὴν φορὰν καὶ ἀνάνευσιν\nποιούμεναι, τουτέστι πρὸς Κιμμέριον Βόσπορον\nκαὶ τὴν τῶν Κόλχων χώραν καὶ Φᾶσιν ποταμόν. Μέσαι\nδ᾿ ἔνθα κἀκεῖσε δύο ὑψηλαὶ ἄκραι εἰς τὸν πόντον\nἔκκεινται, ὧν ἡ μὲν πρὸς νότον τῆς Ἀσίας, ἥντινα Κάραμβιν\nκαλοῦσιν· ἡ δὲ ὡς πρὸς βορρᾶν ἔγκειται ὑπὲράνω\nτῆς Εὐρωπείας γῆς, ἥντινα οἱ περίοικοι καὶ Κριοῦ\nκαλοῦσο μέτωπον, ἔστι δὲ τῆς Ταυρικῆς χερρονήσου.\nΑἵτινες ἄκραι ἐναντίαι ἀλλήλαις συνέρχονται, οὐδαμῶς\nοὖσαι πλησίον ἀλλήλων, ἀλλ᾿ ὁπόσον ἐστὶν ὁλκάδα ἢ\nναῦν ἐπὶ τρεῖς ἡμέρας διαπερᾶσαι.\n156—169. Ἐξ ἐκείνου δὲ ἴδοις ἂν καὶ διθάλασσον\nὑπάρχοντα τὸν Πόντον, τῇ περιφερεία κυκλοτεροῦς τόξου\nνευρᾷ ὁμοιούμενον. Ἀλλὰ γένοιτο νευρᾶς σημεῖα\nτὰ δεξιὰ τοῦ Πόντου κατ᾿ εὐθεῖαν διαγραφέντα· μόνη δὲ\nτῆς διατυπώσεως ταύτης ἔξωθεν οὖσα καὶ ἐπὶ τὸν βορρᾶν\nὁρῶσα ὑπάρχει ἡ Κάραμβις, ὁ δὲ ἀριστερὸς πόρος\nκεράτων ἔχει σημεῖον. Εἰς δισσὴν γὰρ συστροφὴν\nκέρασι τόξου ὁμοιούμενος συστρέφεται, τουτέστιν εἰς\nδύο μεγίστους κόλπους κυρτοῦται. Ὑπὲρ τοῦ Εὐξείνου\nπόντου πρὸς βορρᾶν τῆς Μαιώτιδος λίμνης ὕδατα ἐκκέχυται.\nΠερὶ ταύτην οἱ Σκύθαι, πολλοὶ καὶ ἄπειροι\nἄνδρες, κατοικοῦσι καλοῦσι δὲ ταύτην τὴν Μαιώτιδα\nλίμνην καὶ μητέρα τοῦ Πόντου· ἐκ ταύτης γὰρ διὰ\nΚιμμερίου βοσπόρου τὸ πολὺ καὶ ἄπειρον ὕδωρ ὀρθὸν\nδιασύρεται καὶ εἰς τὸν Πόντον ἐκβάλλει. Παῤ ᾧτινι\nΚιμμερίῳ Βοσπόρῳ πολλοὶ Κιμμέριοι κατοικοῦσι πρὸς\nτὰ ἔσχατα καὶ κατώτατα μέρη τοῦ ὑψηλοῦ ὄρους Ταύρου.\nΤοιαύτη μὲν ἡ μορφὴ καὶ τὸ σχῆμα τῆς μελανιζούσης\nθαλάσσης τῆς καθ᾿ ἡμᾶς.\n170—173. Ἀρτίως δὲ ἁπάσης τῆς ἠπείρου, ὃ ἔστι τῆς\nγῆς, μορφὴν λέξω, ἵνα εὔφραστον αἴσθησιν καὶ εὐσύνοπτον\nγνῶσιν καίπερ μὴ ἰδὼν ἔχῃς. Ἐκ τούτου γὰρ\nτοῦ εἰδέναι σε τὰ τῆς γῆς σχήματα καὶ μέτρα παῤ\nἀνδρὶ μὴ γινώσκοντι καὶ ἀνεπιστήμονι ἢ μηδὲν εἰδότι\nἕκαστα φανεροποιῶν καὶ κατὰ μέρος καὶ ἁρμοδίως λέγων\nἐντιμότερος ἂν ὑπάρχοις καὶ αἰδοῦς καὶ ἐντροπῆς\nἄξιος.\n174—183. Καὶ ἡ μὲν Λιβύη ἐκτεινομένη ἐπὶ τὸν νότον\nπορεύεται, φημὶ δὲ ἐπὶ τὴν νοτίαν ἀνατολὴν, ἤτοι\nχειμερινὴν, παραπλησία κατὰ τὸ εἶδος τραπεζίῳ,\nσχήματι γεωμετρικῷ τετραπλεύρῳ, ἀπὸ Γαδείρων ἀρξαμένη,\nἤτοι τοῦ Ἡρακλεωτικοῦ πορθμοῦ, ὅπου ἡ\nἄκρα τῆς Λιβύης ὀξυνθεῖσα ἐκτείνεται μέχρι τοῦ ὠκεανοῦ.\nΤὸν δὲ πλατύτερον αὐτῆς ὁρισμὸν τελειοῖ πλησίον\nτῆς Ἀραβικῆς θαλάσσης, ὅπου τῶν ἑτέρων ἤτοι\nτῶν ἄλλων Αἰθιόπων ἐστὶν ἡ γῆ. Ὧντινων Αἰθιόπων\nἐγγύς ἐστι καὶ ἡ τῶν Ἐρεμβῶν ἤτοι Τρωγλοδυτῶν\nχώρα. Διὰ δὲ τὸ πολύχροον καὶ ποικίλον αὐτῆς οἱ\nκατοικοῦντες ἐκεῖ ἄνδρες ὁμοίαν παρδάλει καλοῦσι\nδιψώδης γὰρ ὅλη καὶ κατάξηρός ἐστιν, ἔνθα κἀκεῖσι\nμελαίναις φολίδεσι κατάστικτος, καὶ ὥσπερ λεπίσιν\nὑπὸ τῆς ξηρασίας πεποικιλμένη. Καὶ γάρ ἐστι μελάγγεως\nκαὶ ψαμμώδης καὶ ἀργιλλώδης.\n184—194. Ἀλλ᾿ ἐπὶ μὲν τὴν ἐσχάτην γωνίαν τοῦ τετραπλεύρου\nἐκείνου σχήματος τῆς Λιβύης ἐγγὺς τῶν\nἩρακλεωτικῶν στηλῶν οἱ Μαυρούσιοι κατοικοῦσιν.\nἘπὶ τούτοις δὲ τῶν Νομάδων τὰ πολλὰ ἔθνη παράκεινται,\nὅπου οἱ Μασαισύλιοι καὶ οἱ ἄγριοι καὶ ἀνέστιοι\nΜασυλῆες σὺν τοῖς παισὶν αὐτῶν τὴν γῆν καὶ τὰς\n\n\nὕλας βόσκονται, ζητοῦντες βίον ἀπρεπῆ καὶ κακὸν καὶ\nθηριώδη. Οὐ γὰρ ἐν πείρᾳ τοῦ ἀροτριᾶν ἐκεῖνοι γεγένηνται·\nἐκείνοις οὐδαμῶς ποτε τῆς ἁμάξης ὁ τερπνὸς\nσυρμὸς καὶ ἦχος ἀκούεται, οὐδὲ ὁ μυκηθμὸς τῶν βοῶν\nεἰς τὴν ἔπαυλιν ἐρχομένων, ἀλλ᾿ οὕτως ματαίως καθάπερ\nθῆρες ἐπὶ τὰ δρυοφόρα χωρία πορεύονται, ἄπειροι\nκαὶ ἀμαθεῖς καὶ ἄμοιροι τῶν ἀμπέλων ἢ ἀμπελουργίας,\nκαὶ τοῦ ἀμήτου, ἤτοι τοῦ θέρους, ἀνήκουστοι.\n193—200. Ἐπὶ τούτοις ἡ Καρχηδὼν πολύευκτον ἢ\nεὐχαρῆ ὅρμον περιέχει, ἡ πρότερον μὲν οὖσα τῶν\nΦοινίκων, νῦν δὲ τῶν Λιβύων, ἣν δὴ μυθεύονται ῥινῷ\nβοὸς μετρηθῆναι. Ἐφεξῆς δὲ ἡ μικροτέρα Σύρτις τὸν\nἄγαν ταχέα ῥεύματα ἔχοντα ὁλκὸν συστρέφει. Μετὰ\nταύτην δὲ ἄλλη ἀπλήρωτος ἢ μεγίστη, εὐρυτέραις\nπροχοαῖς καὶ μείζοσιν ἐκβολαῖς ὡς ὑπὸ βάρους τῶν κυ\nμάτων βαρυνομένη, πρὸς ἀνατολὰς σύρεται.\n201—204. Ἐκεῖ δὲ αὐξανομένου ἢ ἐγειρομένου τοῦ\nΤυρσηνικοῦ πελάγους καὶ τῆς θαλάσσης ἀναδιδομένης,\nἄλλοτε μὲν πλημμυρὶς ἀνίσταται, ἄλλοτε δὲ ταῖς ξηραῖς\nψάμμοις ἡ ἀναρρόφησις καὶ ἀναχώρησις ἐπιτρέχει,\nὡς φαίνεσθαι αὐτὴν ὑποχωροῦσαν. Μέση δὲ ἢ\nἀναμέσον ἀμφοτέρων Σύρτεων πόλις ἵσταται ἢ κεῖται\nΝεάπολις καθ᾿ Ἕλληνας καλουμένη, ἐφ᾿ ἧς ὑπεράνω\nοἱ Λωτοφάγοι κατοικοῦσιν, ἄνδρες φιλόξενοι γεγονότες.\nἘκεῖσε δήποτε πλανώμενος ὁ δόλια ἢ ὁ ποικίλα καὶ\nσυνετὰ βουλευόμενος ἦλθεν Ὀδυσσεύς.\n205—215. Περὶ δὲ τὴν χώραν ἐκείνην καὶ τῶν Νασαμώνων\nἀνδρῶν τὰ οἰκήματα ἀφανισθέντα θεάσῃ,\nοὕστινας ἀσεβοῦντας καὶ μὴ φροντίζοντας τοῦ Διὸς ἡ\nτῶν Ῥωμαίων αἰχμὴ ἢ ὁ Ῥωμαϊκὸς πόλεμος ἀπώλεσεν.\nἘπὶ τούτοις δὲ οἱ Ἀσβύσται μεσόγειοι ἢ μέσην\nγῆν ἔχοντες ὑπάρχουσι, καὶ τοῦ Λιβυκοῦ θεοῦ τοῦ\nἌμμωνος ἱερὸν ἐν ἀμμώδει χώρᾳ, καὶ Κυρήνη πόλις\nἵππους καλλίστους ἔχουσα, Λακεδαιμονίων ἀνδρῶν\nἀποικία. Πλησίον δὲ τῆς Κυρήνης πρὸς τὴν Αἴγυπτον\nοἱ Μαρμαρίδαι εἰσίν. Ὑπεράνωθεν δὲ οἱ Γαιτοῦλοί\nεἰσι, καὶ πλησίον τῆς Γαιτούλων χώρας οἱ Νίγρητες\nκατοικοῦσιν.\n216—227. Ἑξῆς δὲ ἐπὶ τούτοις εἰσὶν οἱ Φαυρούσιοι,\nὑπέρ ὧντινων γῆν οἱ Γαράμαντες πολλοὶ καὶ ἄπειροι\nκατοικοῦσιν. Ἐν δὲ τοῖς ἐνδοτάτοις μέρεσι τῆς ἠπείρου\nἔσχατοι πάντων οἱ Αἰθίοπες οἰκοῦσιν ἐπ᾿ αὐτοῦ τοῦ\nὠκεανοῦ, παρὰ τὰ κοιλώματα ἢ τὰ δάση καὶ ἕλη τῆς\nἐσχάτης Κέρνης. Πρὸ τούτων τῶν προειρημένων Αἰθιόπων\nἐξέχουσι τὰ ὑψηλὰ ὄρη τῶν αἰθαλέων Βλεμμύων,\nτουτέστι Μαύρων ἐθνῶν, ἤγουν Αἰθιόπων.\nἈπεκεῖθεν τοῦ εὐτραφεστάτου καὶ λιπαρωτάτου Νείλου\nτὰ ὕδατα κατέρχεται ὅστις δὴ ἀπὸ τῆς Λιβύης πολὺς,\nτουτέστι μέγας, ἤδη πρὸς ἀνατολὰς ῥέων Σῖρις ὑπὸ\nτῶν Αἰθιόπων καλεῖται, διὰ τὸ ἀνέρχεσθαι αὐτὸν τότε\nκαὶ πλημμυρεῖν, ὅταν ἡ ἐπιτολὴ τοῦ ἄστρου, ἤτοι\nΣειρίου, γένηται. Οἱ δὲ τὴν Συήνην κατοικοῦντες\nμεταστρέψαντες τὸ ὄνομα αὐτοῦ Νεῖλον ἔθεντο. Ἀπὸ\nτούτων δὲ τῶν Βλεμμύων ἐπὶ τὰ ὄρεια μέρη ἄλλοθεν\nἀλλαχόσε ἐκτεινόμενος διὰ ἑπτὰ ἐπισήμων καὶ περιψενῶν\nστομάτων (ἅτινά εἰσι ταῦτα· Ἡρακλεωτικόν,\nΒολβιτικόν, Σεβεννιτικόν, Μενδήσιον, Πηλουσιακόν,\nΚανωβικόν, Θερμουτιακόν Πηλούσιον, Κανωβικὸν\nὃ καὶ Ἡρακλεωτικόν, Σεβεννιτικόν, Σαϊτικόν, Μενδήσιον,\nΒολβίτινον καὶ Βουβαστικόν) ἐκπίπτει εἰς\nτὴν θάλασσαν, τὴν λιπαρὰν γῆν τῆς Αἰγύπτου τοῖς\nὕδασι πιαίνων.\n228—241. Οὐδεὶς γὰρ τῶν ἄλλων ποταμῶν τῷ Νείλῳ\nπαραπλήσιος καὶ ὅμοιος τυγχάνει, οὐ μὲν κατὰ τὸ μέγεθος,\nἀλλὰ κατὰ τὴν αὔξησιν καὶ τὴν ἄρδευσιν, οὔτε\nσυρφετώδη χόρτον ἐπὶ γῆν βάλλειν, οὔτε πάλιν τον\nπλοῦτον τῆς γῆς ἐκείνης αὐξῆσαι. Ὅστις καὶ τὴν\nΛιβύην ἀπὸ τῆς Ἀσίας διαμερίζει ἢ ἀφορίζει, τὴν\nμὲν Λιβύην πρὸς Λίβα ἄνεμον, τὴν δὲ Ἀσίαν πρὸς\nἀνατολὰς ἔχων. Παροικοῦσι δὲ τῷ Νείλῳ τῶν πλουσιών\nἢ εὐκλεῶν Αἰγυπτίων γένος, οἵτινες καὶ πρῶτον\nτὰς τέχνας τοῦ βίου εὗρον, καὶ πρῶτοι τοῦ ἐπιθυμητοῦ\nἀρότρου ἀπόπειραν ἐποιήσαντο, καὶ ὑπὲρ εὐθείας αὔλακος\nἔσπειραν, πρῶτοι δὲ καὶ ταῖς γραμμαῖς καὶ τοῖς\nκύκλοις τὸν οὐρανὸν διεμέτρησαν, τὸν λοξὸν δρόμον\nτοῦ ἡλίου ἐν τῷ ζωδιακῷ τῷ νετ σκεψάμενοι καὶ βουλευσάμενοι.\nΚαὶ τούτων δὲ τῶν Αἰγυπτίων τῆς χώρας\nτὰ πέρατα καὶ τὴν μορφὴν, ἤτοι εἶδος καὶ σχῆμα,\nλέξομαι. Οὐ γὰρ μικρᾶς καὶ αὐτὴ τιμῆς ἔτυχεν,\nἀλλ᾿ οὐδὲ κατὰ τὸ μέγεθος ὀλίγη ὑπάρχει, μάλιστα δὲ\nτῶν ἄλλων εὐτραφεῖς καὶ καλοὺς λειμῶνας ἔχει καὶ\nκάλλιστα πάντα φύει.\n242—253. Τὸ μὲν οὖν σχῆμα τῆς Αἰγύπτου τρίγωνόν\nἐστι, πρὸς τὰ βόρεια μέρη καὶ τὴν ἔσω θάλασσαν\nπλατύ, ἐπὶ δὲ ἀνατολὴν ὀξὺ καὶ μέχρι τῆς βαθεῖς\nκρημνοὺς ἢ καταράκτας ἐχούσης, ἤτοι ὑψηλῆς, Συήνης\nἑλκόμενον, καὶ τοῖς ἀμφοτέροις ὄρεσι τῶν Αἰθιόπων\nκαὶ Ἀράβων κύκλῳ ἀσφαλῶς περιεσκεπασμένον, ὑφ᾿\nὧντινων δρῶν τὰ ὕδατα τοῦ Νείλου, καλλίστου ποταμοῦ,\nκατέρχεται. Καὶ ταύτην μὲν τὴν Αἴγυπτον πολλοί\nτε καὶ εὐδαίμονες ἄνδρες ἔχουσιν· ὅσοι μὲν τὴν μεγαλόδοξον\nΘήβην κατοικοῦσι, πόλιν ἀρχαίαν, τὴν\nἑκατὸν πύλας ἔχουσαν, ὅπου καὶ ὁ Μέμνων τὴν οἰκείαν\nμητέρα Ἠῶ, ὃ ἔστι τὴν ἡμέραν, ἀνατέλλουσαν ἀσπάζεται\nκαὶ ὅσοι τὴν μεσόγειον ἑπτὰ πόλεις ἔχουσαν\nκατοικοῦσι, καὶ ὅσοι πρὸς τὰ νότια μέρη ἐπὶ τοῖς αἰγιαλοῖς\nτῆς θαλάσσης τὴν Αἰγυπτιακὴν παραλίαν ἕως\nτῆς Σερβωνίτιδος λίμνης κατοικοῦσιν.\n254—269. Ταύτης οὖν τῆς Αἰγύπτου πρὸς μὲν τὸν\nζέφυρον ἡ Μακεδονικὴ πόλις, τουτέστιν ἡ Ἀλεξάνδρεια,\nκεῖται, ὅπου τοῦ Σινωπίτου μεγάλου Διὸς ἱερὸν πολυτελεῖ\nκαὶ πολυτιμήτῳ χρυσῷ κεκοσμημένον ἐστίν· οὐδαμῶς\nἂν ἐκείνου θαυμασιώτερον ναὸν ἐν τοῖς ἀνθρώποις\nθεάσῃ, οὐδὲ πλουσιωτέραν ἄλλην πόλιν. Ὅτου\nαἱ ὑψηλαὶ σκοπιαὶ φαίνονται τῆς Μακεδονίας Εἰδοθέας,\nτουτέστιν ἡ Φάρος ἡ κατ᾿ Ἀλεξάνδρειαν. Μετὰ ταύτην,\nἤγουν τὴν Αἴγυπτον, ἐπὶ τὴν ἀνατολὴν περὶ τὸ\nΚάσιον ὄρος τὸ Πηλούσιόν ἐστι, πόλις ἀπὸ Πηλέως\n\n\nοὕτω λεγομένη, ἣν ἄνδρες κατοικοῦσιν ἐξόχως τὴν\nναυτικὴν μεμαθηκότες. Οὗτοι δὲ οἱ Πηλουσιῶται\nοὐδαμῶς τῆς Λιβύης ἀλλὰ τῆς Ἀσίας ἔθνεσιν ἐναριθμοῦνται,\nὡς ἔξω τῆς Αἰγύπτου καὶ τοῦ ἑπταστόμου\nΝείλου τὴν πόλιν οἰκοῦντες. Ἄλλοι δὲ πλεῖστοι τήνδε\nτὴν γῆν κατοικοῦσιν, οἱ μὲν ἐπὶ τῷ ὠκεανῷ, οἱ δὲ ἐν\nτοῖς μεσογείοις, οἱ δὲ περὶ τῆς μεγάλης καὶ πλατείας\nΤριτωνίδος λίμνης τὰ κύματα, ἥτις μέσον τῆς Λιβύης\nτὸν πλατὺν αὐτῆς κόλπον ἀμφέλκεται ἢ περισύρεται.\nΤοιαύτη μὲν τῆς Λιβύης ἡ μορφὴ καὶ τὸ σχῆμά ἐστιν.\n270—280. Εἰ δὲ καὶ τῆς Εὐρώπης τὸν τύπον ἐθέλεις\nἰδεῖν, οὐδαμῶς σε κρύψω κἀκεῖνον. Ὁ αὐτὸς δὲ\nὁρισμός ἐστι τῆς Λιβύης, οἷον καὶ τῆς Εὐρώπης, ἄλλ᾿\nοὗτος μὲν ἐπὶ τὰ ἀρκτῶα μέρη ἔστραπται, ὡς βορειοτέραν\nεἶναι τὴν Εὐρώπην, καὶ ἀντιπροσώπως τῷ αὐτῷ\nσχήματι τοσοῦτον ἐπὶ τὴν ἀνατολὴν πάλιν ἐπισύρεται,\nὅσον καὶ ἡ πρὸς νότον ἀντικειμένη Λιβύη πρὸς ὅρον ἢ\nπέρας ἀνατολικὸν προχωρεῖ. Ἀμφότεραι δὲ, δηλονότι\nαἱ ἐκτάσεις τῆς Εὐρώπης καὶ τῆς Λιβύης, ἴσην ἔχουσι\nτὴν ἐσχάτην βάσιν ἐπὶ τὴν Ἀσίαν, ἡ μὲν πρὸς τὸν\nβορρᾶν, ἡ δὲ πρὸς τὸν νότον. Ἐὰν δὲ τὰς ἀμφοτέρας\nταύτας, τήν τε Εὐρώπην καὶ τὴν Λιβύην, μίαν θείης\nγῆν, ὄντως κώνου σχῆμα ὑπάρχει, ὡς ἀμφοτέρων τῶν\nπλευρῶν ἴσων ὄντων· καὶ τὸ μὲν ὀξὺ τοῦ κώνου ἐστι\nπρὸς δύσιν, ὅθιν ἀποξύνεται ἥ τε Λιβύη καὶ ἡ Εὐρώπη,\nτὸ δὲ πλατὺ, ἤγουν ἡ βάσις, πρὸς ἀνατολὴν, τὸ\nμέσον ἢ κοινὸν μεθόριον πρὸς τῇ Ἀσίᾳ· τούτου χάριν\nτῶν ἀμφοτέρων ἠπείρων τὸν πόρον καὶ ἔκτασιν ἰδὼν\nῥᾳδίως καὶ εὐκόλως καὶ τῆς Εὐρώπης πέρατα καὶ\nὅρους καταλάβοις.\n281—287. Ἧστινος Εὐρώπης τὴν ἐσχάτην γωνίαν\nπλησίον τῶν Ἡρακλεωτικῶν στηλῶν τῶν μεγαλοψύχων\nἸβήρων, ἤγουν Ἱσπανῶν, ἔθνη οἰκοῦσιν, ἐπὶ τὸ\nμῆκος τῆς ἠπείρου, ἤγουν χώρας, τετραμμένα· ὅπου\nτοῦ βορείου ὠκεανοῦ ψυχρὸς ῥοῦς κέχυται, ὅπου καὶ οἱ\nΒρετανοὶ καὶ τὰ λευκὰ ἢ καλὰ ἔθνη τῶν πολεμικῶν\nΓερμανῶν κατοικοῦσι παρεκτεινόμενα καὶ ἐφαπλούμενα\nἐπὶ τὰς ἄκρας καὶ τὰς ἐξοχὰς τοῦ Ἑρκυνίο δρυμοῦ.\nΤὴν δὲ γῆν ἐκείνην, δηλονότι τὴν Ἰβηρίαν, τῷ σχήματι\nβοείῃ βύρσῃ ὁμοίαν εἶναι λέγουσιν.\n283—301. Ἐπὶ τούτοις δὲ τοῖς Ἴβηρσι τὸ Πυρηναῖον\nὄρος ἐστὶ καὶ τὰ οἰκήματα τῶν Κελτῶν, πλησίον τῶν\nπηγῶν τοῦ καλλιρρόου Ἠριδανοῦ, ἐφ᾿ οὗτινός ποτε\nταῖς ἐκβολαῖς κατὰ τὴν ἔρημον νύκτα αἱ Ἡλιάδες\nἐθρήνησαν κλαίουσαι τὸν Φαέθοντα, ἀδελφὸν αὐτῶν\nὄντα. Ἐκεῖσε δὲ οἱ τῶν Κελτῶν παῖδες ἐπὶ ταῖς αἰγείροις\nκαθεζόμενοι τοῦ χρυσαυγέος ἠλέκτρου δάκρυα ἢ\nἀποσταλάγματα συλλέγουσι καὶ σωρεύουσιν. Μετὰ\nτοῦτον δὲ ἐφεξῆς ἡ τῶν Τυρρηνῶν χώρα ὑπάρχει. Πρὸς\nταύτης δὲ τῆ ἀνατολῇ ἀναφαίνεται ἡ τῆς Ἄλπιος\nὄρους ἀρχή. Ἐπὶ δὲ τὸ μέσον αὐτῆς, δηλονότι τῆς\nἌλπιος, σύρεται, ὃ ἔστι διέρχεται, τὰ ὕδατα τοῦ\nῬήνου ποταμοῦ, πρὸς τὸ ἔσχατον χεῦμα τοῦ βορείου\nὠκεανοῦ, εἰς ἐκεῖνον γὰρ ἐκβάλλει. Ἐφεξῆς δὲ ἐπὶ\nτῷ Ῥήνῳ ἐπεκτείνεται, ἤγουν τὰς πηγὰς ἔχει, ὁ μέγας\nἼστρος, ὅστις ἐστὶν ὁ Δάνουβις, ἐπὶ τὴν ἀνατολὴν\nἐστραμμένος, πλησίον τοῦ Εὐξείνου πόντου, εἰς ὃν\nπάντα τὸν ἀφρὸν τοῦ ὕδατος ἐρεύγεται ἢ ἐκβάλλει διὰ\nπέντε στομάτων, συστρεφόμενος περὶ τὴν Πεύκην νῆσον,\nἣν ὁ Ἴστρος ἀποτελεῖ.\n302—319. Ἐπὶ μὲν τὸ βόρειον αὐτοῦ μέρος πολλοὶ\nλίαν καὶ πάνυ ἐφαπλούμενα κέχυνται ἔθνη ἕως τοῦ\nστόματος τῆς Μαιώτιδος λίμνης, Γερμανοὶ, Σαρμάται,\nΓέται τε ὁμοῦ καὶ Βαστάρναι καὶ ἡ τῶν Λακῶν\nπολλὴ καὶ ἀπλήρωτος γῆ, καὶ οἱ ἄλκιμοι ἢ δυνατώτατοι\nἈλανοὶ καὶ οἱ Ταῦροι, οἵτινες ἐπὶ τὸν δεινὸν\nτοῦ Ἀχιλλέως δρόμον οἰκοῦσι, στενὸν ὁμοῦ καὶ μακρὸν,\nκαὶ ἐπ᾿ αὐτὸ τὸ στόμα τῆς λίμνης. Ὑπερράνω\nδὲ τούτων ἐκτέταται τῶν πολυΐππων Ἀγαυῶν τὸ ἔθνος,\nὅπου οἱ Μελάγχλαινοι καὶ οἱ τοὺς ἵππους ἀμέλγοντες\nἄνδρες, καὶ οἱ Νευροὶ οἱ ταχεῖς καὶ ἰσχυροὺς πόδας\nἔχοντες καὶ οἱ Γελωνοὶ καὶ οἱ Ἀγάθυρσοι· ὅπου τοῦ\nΒορυσθένους ποταμοῦ τὸ ἐκτεταμένον ὕδωρ ἔμπροσθεν\nτοῦ Κριοῦ μετώπου τῷ Εὐξείνῳ πόντῳ μίσγεται,\nὡς ἐκ γραμμῆς τινος ἢ κατὰ διάμετρον ἐξεναντίας τῶν\nΚυανέων ἤτοι Συμπληγάδων πετρῶν. Ἐκεῖθεν καὶ τοῦ\nἈλδήσκου καὶ τοῦ Παντικάπου ποταμῶν τὰ ὕδατα ἐν\nτοῖς Ῥιπαίοις ὄρεσι τῆς Σκυθίας κεχωρισμένα μετὰ\nἤχου ῥέουσιν. Παρὰ δὲ ταῖς ἐκβολαῖς τούτων πλησίον\nτοῦ πεπηγότος Κρονίου ὠκεανοῦ, τῆς νεκρᾶς οὕτω\nκαλουμένης θαλάσσης, ὁ ἤλεκτρος αὔξεται ὁ ἡδεῖαν\nκαὶ καλὴν τὴν λαμπηδόνα ἔχων, οἷά τις αὐγή ἐστι\nσελήνης ἀρχομένης. Πλησίον δὲ ὑπὸ τοῖς ψυχροῖς\nἈγαθύρσοις καὶ τὸν λαμπρότατον ἴδοις ἀδάμαντα.\n320—329. Τοσοῦτοι μὲν γεγόνασιν οἱ κατοικοῦντες\nπρὸς τὸν βορρᾶν τοῦ Ἴστρου ποταμοῦ. Πρὸς δὲ τὸν\nνότον εἰσὶν οἱ Γέρραι καὶ τὰ ἰσχυρὰ καὶ ἀσφαλῆ πολίσματα\nτῶν Νωρικίων, καὶ οἱ Παννόνιοι καὶ οἱ Βούλγαροι\nβορειότεροι τῶν Θρακῶν, καὶ αὐτοὶ οἱ Θρᾷκες\nπολλὴν καὶ ἄπειρον γῆν ἔχοντες, οἱ μὲν ἐπὶ ταῖς πλευραῖς\nτῆς Προποντίδος, οἱ δὲ ὑπὲρ τὸν Ἑλλήσποντον\nτὸν ἄγαν ταχέα ῥεύματα ἔχοντα, οἱ δὲ ὑπὲρ αὐτῆς\nτῆς πολυταράχου ἢ πολυκινήτου καὶ πολυηχέος καὶ\nμεγάλα κύματα ἐχούσης Αἰγαίης θαλάσσης. Ὅπου\nκατὰ τὴν ὑψηλὴν κορυφὴν τῆς Παλλήνης, τοῦ Θρᾳκικοῦ\nὄρους, ὁ καλὸς λίθος ἀστέριος φύεται καθάπερ\nτις ἀστὴρ λάμπων, καὶ ὁ λυχνίτης τῇ φλογὶ τοῦ πυρὸς\nπαραπλήσιος καὶ ὅμοιος.\n330—344. Καὶ τοσαῦτα μὲν ἔθνη περὶ τὸν Ἴστρον\nποταμὸν κατοικοῦσι. Τὸν δὲ λοιπὸν πόρον τῆς Εὐρώπης\nκαλῶς διανοούμενος βλέπε, ὅστις ἐκ τριγώνου\nπλευρᾶς πρὸς τὴν ἀνατολὴν ἐρχόμενος ἀπὸ τῶν δυτικῶν\nἐπὶ τὰ ἑῷα ἐκτείνεται, τὴν μὲν τῶν Ἰβήρων,\nτὴν δὲ τῶν Ἐλλήνων, τὴν δὲ τῶν ἀγαθῶν Ῥωμαίων.\nἈλλ᾿ ἡ ἐσχάτη μὲν τῶν λαμπροτάτων ἐστὶν Ἰβήρων,\nἡ γειτνιῶσα καὶ πλησιάζουσα τῷ ἑσπερίῳ ὠκεανῷ.\nΚαὶ ἐν αὐτῇ ἐστιν ἡ ἄκρα, μία τῶν Ἡρακλεωτικῶν\nστηλῶν, ἡ Ἀλύβη καλουμένη. Ὑπεράνω δὲ ταύτης τῆς\n\n\nἈλύβης ἡ εὐδαίμων Ταρτησὸς τῶν πλουσίων καὶ ῥύδην\nτὸν πλοῦτον ἐχόντων ἀνδρῶν χώρα, καὶ οἱ Κεμψοὶ, οἵτινες\nὑπὸ τὸν πόδα τοῦ Πυρηναίου ὄρους κατοικοῦσι, τοῦ\nχωρίζοντος τοὺς Κελτοὺς καὶ τοὺς Ἴβηρας. Εἰς τὸ μέσον\nδὲ τῶν ἀμφοτέρων γαιῶν τῶν Ἰβήρων καὶ τῶν\nἙλλήνων ἐξήπλωται ἢ παράκειται ἡ ἐπὶ πολὺ ἐκτεταμένη\nγῆ τῶν Ῥωμαίων, τουτέστιν ἡ Ἰταλία. Καὶ\nταύτην μὲν μέσην διαχωρίζει τὸ Ἀπέννιον καλούμενον\nὄρος, ὀρθὸν καθάπερ ὑπὸ στάθμης ἰθυθέν· οὐδαμῶς ἂν\nἐκεῖνο ἐπιστήμων ἀνὴρ τῆς σοφῆς Ἀθηνᾶς ὑπηρέτης,\nὃ ἐστι σοφὸς τεχνίτης, μέμψοιτο· ἄρχεται δὲ πρὸς βορρᾶν\nἀπὸ τῆς Ἄλπιος ὄρους, καὶ λήγει ἐπὶ τὸν Σικελικὸν\nπορθμόν.\n345—356. Πολλὰ δὲ περὶ τὸ Ἀπέννιον ὄρος ἑκατέρωθεν\nἔθνη οἰκοῦσιν, οἵτινά σοι ῥᾳδίως καὶ εὐκόλως πάντα\nκαταλέξω· ἄρξομαι δὲ ἀπὸ τῆς δυτικῆς πλευρᾶς ἐκ τοῦ\nβορέου. Πρῶτοι μὲν ἐκεῖ εἰσιν οἱ Τυρρηνοὶ, μετ᾿\nαὐτοὺς δὲ τὰ ἔθνη τῶν Πελασγῶν, οἵτινές ποτε ἀπὸ\nτῆς Κυλλήνης, τοῦ Ἀρκαδικοῦ ὄρους, ἐπὶ τὴν ἑσπερίαν\nθάλασσαν ἀποβάντες ἐνταῦθα σὺν τοῖς Τυρρηνοῖς ἀνδράσι\nδράσι κατῴκησαν. Μετὰ τούτους δέ ἐστι τὸ ἔθνος\nτῶν λαμπροτάτων Λατίνων, τὸ μερίμνας πολλὰς παρέχον\nτοῖς ἐναντίοις, ἤγουν τὸ δεινὸν καὶ πολεμικὸν,\nἐπέραστον καὶ καλὴν γῆν κατοικοῦντες. Διὰ μέσης\nδὲ χώρας τῶν Λατίνων ῥεῖ ὁ Θύμβρις ποταμὸς καὶ\nτὸν καθαρὸν αὐτοῦ ῥοῦν εἰς τὴν θάλασσαν βάλλει,\nΘύμβρις ὁ κάλλιστος καὶ βασιλικώτατος πάντων τῶν\nἄλλων ποταμῶν, ὅστις εἰς δύο διαχωρίζει τὴν ἐπιθυμητὴν\nκαὶ ἔνδοξεν Ῥώμην, τὸν μέγαν οἶκον, ἤγουν τὸ\nβασίλειον, τῶν ἐμῶν βασιλέων, τὴν μητέρα πασῶν\nτῶν πόλεων, τὴν πλουσίαν καὶ εὐδαίμονα χώραν.\n357—363. Ἐπὶ ταύτῃ δὲ τῇ Λατίνων χώρᾳ ἡ τῶν\nΚαμπανῶν ἐστι λιπαρὰ γῆ, ὅπου ὁ οἶκος, ἤγουν ἡ\nπόλις, τῆς ἁγνῆς Παρθενόπης, μιᾶς τῶν Σειρήνων,\nἡ πολλὰ τῶν σταχύων δράγματα ἔχουσαν, τουτέστιν ἡ\nσιτοφόρος, ἥντινα Παρθενόπην ὁ πόντος τοῖς ἰδίοις κόλποεις\nἐδέξατο· κατέρριψε γὰρ ἑαυτὴν εἰς τὸν πόντον.\nΠρὸς δὲ τὸ νότιον μέρος ὑπὸ τὴν Σειρηνίδα πέτραν\nλίαν καὶ πάνυ κατὰ πολὺ τοῦ Σιλάρου, ποταμοῦ\nΠευκεντίνου, ἐκβολαὶ φαίνονται. Πλησίον δέ εἰσιν\nοἱ Λευκανοὶ καὶ οἱ Βρέντιοι ἄνδρες τὸ λοιπὸν μέρος\nτῆς Ἰταλίας μέχρι τῆς Λευκῆς πέτρας κρατοῦντες καὶ\nκατοικοῦντες.\n364—374. Ἐκεῖθεν δὲ, ὃ ἔστιν ἀπὸ τῆς Λευκῆς πέτρας,\nἐπὶ τὸν βορρᾶν ἡ ἄκρα τοῦ ζεφύρου, ἤγουν τὸ\nΖεφύριον ἀκρωτήριον, φαίνεται, καὶ ἐπ᾿ αὐτοῦ οἱ Λοκροὶ\nοἱ Ἐπιζεφύριοι κατοικοῦσιν, οἵτινες τοῖς προτέροις\nχρόνοις ἀπὸ Λοκρίδος τῆς Ἐπικνημίδος τῆς πατρίδος\nαὐτῶν φεύγοντες ἐπὶ τὴν Ἰταλίαν παρεγένοντο ταῖς\nοἰκείαις δεσποίναις μιγέντες, δοῦλοι ὄντες· ὧντινων τὸ\nγένος ἀρτίως ἐστὶν ἐπὶ ταῖς ἐκβολαῖς τοῦ Ἅληκος ποταμοῦ.\nΜετὰ δὲ τούτους ἐφεξῆς εἰσιν οἱ Μεταπόντιοι·\nἐγγὺς δὲ αὐτῶν ἡ ἐπιθυμητὴ καὶ καλῶς κατοικουμένη\nπόλις τοῦ πολυστεφάνου Κρότωνος ἐπὶ ταῖς ἐκβολαῖς\nταῖ ?? ?? Αἰσάρου. Ἐκεῖσε δὲ τὸν μέγαν\nἢ τὸν ὑψηλὸν τῆς Δακ??άδος Ἥρας ναὸν θεάσῃ. Ἔστι\nδὲ κἀκεῖσε ἡ ἀπὸ τοῦ Διὸς μεγάλην ὀργὴν δεξαμένη\nἀθλία καὶ ταλαίπωρος Σύβαρις, τοὺς ἐνοικοῦντας ἢ\nπολίτας ἑαυτῆς ἀπολωλότας κλαίουσα, ἤγουν ἔρ??\nοὖσα, διὰ τὸ ἐπὶ τοῖς ἀναθήμασι τοῦ Ἀλφειοῦ ὑπὲρ τὰ\nδίκαιον μανέντας αἰσχρῶς ἀσεβῆσαι.\n375—383. Μετὰ τούτους δὲ τοὺς Συβαρίτας οἱ Σαυνῖται\nτὴν μέσην γῆν, ἤγουν τὴν μεσόγειον χώραν, οἰκοῦσι,\nκαὶ τὰ ταχέα ἔθνη τῶν Μαρσῶν, ὑπεράνωθεν\nτοῦ Σιλάρου ποταμοῦ. Τάρας δὲ παραλία πόλις πλησίον\nτῆς θαλάσσης κεῖται, ἥν ποτε ὁ τῶν Λκκεδαιμονίων\nἰσχυρὸς πόλεμος ἔκτισεν· ἢ ἣν οἱ Ἀμυκλαῖοι\nἐπόρθησαν. Ἐφεξῆς δὲ ἐπὶ τούτοις ἡ Καλαβρία ἡ\nχώρα ἐστὶ τά τε τῶν Ἰαπύγων ἔθνη μέχρι τῆς παραθαλασσίας\nπόλεως Ὑρίου, ὅπου τὸ Ἀδριατικὸν πέλαγος\nσύρεται ἐπὶ τὸν ἐφεξῆς ὄντα Ἀκυλήϊον κόλπον, τὸ\nἐνδότερον μέρος ὄντα τοῦ Ἀδρίου, ὅπου Ἀκύλη πόλις\nἐστίν. Ἐκεῖ καὶ ἡ Τεγεστραίων πόλις οἰκεῖται ἐπὶ\nτοῖς ἐνδοτάτοις μέρεσιν, ἤγουν ἐν τῷ μυχῷ τοῦ Ἀδριατικοῦ\nπελάγους. Τοσαῦτα μὲν ἔθη τὴν Ἰταλίαν κατοικεῖ.\n384—397. Ἐκεῖθεν δὲ πρὸς ἀνατολὰς σύρεται ἢ τὴν\nθάλασσαν ἐπερεύγεται ὁ Ἀδρίας κόλπος, τοὺς αἰγιαλοὺς\nτῶν Λιβυρνίδων νήσων ὑποξύων, καὶ περὶ ἅπασαν\nτὴν ὑψηλὴν ἢ ἰσχυρὰν τῶν Ὑλλείων χώραν, ἤτο\nχερρόνησον, ὁπόση τῷ ἰσθμῷ πλησίον ἐπίκειται,\nκαὶ ταῖς ἀκταῖς τῶν Βουλιμέων. Ἐπάγουσα δὲ καὶ\nἀπλήρωτον ῥεῦμα τὴν Ἰλλυρικὴν γῆν περιστρέφεται\nἕως τῆς ἄκρας τῶν ὑψηλῶν ὀρῶν, τῶν καλουμένων\nΚεραυνίων διὰ τὸ πλῆθος τῶν ἐκεῖσε πιπτόντων κεραυνῶν.\nΠερὶ ἐκεῖνον δὲ τὸν κόλπον ἴδοις ἂν καὶ τὸν μεγαλόδοξον\nτύμβον, περὶ ὃν ἡ τοῦ Κάδμου καὶ τῆς Ἁρμονίας\nτῆς γυναικὸς αὐτοῦ φήμη λέγεται. Ἐκεῖσε\nγὰρ εἰς σκολιῶν ὄφεων γένος ἠλλάχθησαν, ἤγουν εἰς\nὄφεις μετεβλήθησαν, ὁπόταν ἀπὸ τοῦ Ἰσμηνοῦ ποταμοῦ\nτῆς Βοιωτίας ἢ τῶν Θηβῶν ἐπὶ τὸ γῆρας παρεγένοντο,\nτουτέστιν ὅτε ἐγήρασαν καὶ ἔμελλον λιπαροῦ\nβίου καὶ ἐπιμελείας ἀξιοῦσθαι, μετὰ τὰ ἐν Θήβαις\nἀτυχήματα. Ἐκεῖσε αὐτοῖς οἱ θεοὶ σημεῖον ἄλλο\nἔθεσαν· περὶ μέν γὰρ τὴν χώραν ἐκείνην δύο πέτραι\nἀμφοτέρωθεν ἐστηριγμέναι εἰσὶν, αἵτινες ἀμφότεραι\nκινούμεναι ἀλλήλαις συνέρχονται, ὁπόταν τις ἀρχὴ\nἐπικυλιομένου κακοῦ τοῖς πολίταις γίνεται, ἤγουν σημαίνουσι\nτῶν μελλόντων κακῶν τὴν ἀρχήν.\n398—402. Πρὸς δὲ τὸν νότον ἢ τὰ νότια μέρη πορρωτάτω\nὑπὲρ τὴν εὔγειον Θρᾴκην καὶ τὴν Ὠρικίαν\nχώραν ἡ τῆς Ἑλλάδος ἀρχὴ κατὰ πολὺ ἀνερχομένη\nπροσεγγίζει, διπλῇ θαλάσσῃ διεζωσμένη ἢ περιεχομένη,\nτῇ Αἰγαίᾳ δηλονότι καὶ τῇ Σικελικῇ. ἄνεμον δὲ\nἑκάστη ἔλαβεν, ἡ μὲν Σικελικὴ τὸν ἐσπέριον ἢ δυτικὸν,\nὃν καὶ ζέφυρον καλοῦσιν, ἡ δὲ Αἰγαία τὸν εὖρον.\n403—422. Πελοπόννησος δὲ ἕπεται ἢ ἐπακολουθεῖ,\nὁμοία πλατάνου φύλλῳ μυουρίζοντι, ἤγουν λεπτοτάτῳ\n\n\nκατὰ τὸ ἄκρον δίκην μυὸς οὐρᾶς. Πρὸς γὰρ τὸν βορρᾶν\nὁ ἰσθμὸς στενούμενος τῷ κλάδῳ τῷ προσπεφυκότι\nτῷ φύλλῳ ἔοικε, καὶ ἐπὶ τὴν κοινὴν βάσιν τῆς Ἑλλάδος\nτὴν Πελοπόννησον ἐπιστηρίζει· ἡ δὲ χώρα τῆς Πελοποννήσου\nφύλλῳ πολυστρόφῳ ὁμοία θαλασσίοις κόλποις\nἔνθα κἀκεῖσε περιέχεται καὶ πρὸς μὲν τὴν δύσιν\nταύτης τῆς γῆς, ἤγουν ἐν τῷ δυτικῷ μέρει τῆς Πελοποννήσου,\nἡ Τριφυλὶς χώρα οὕτως καλουμένη ἐστὶν,\nὅπου ὁ κάλλιστος καὶ ἐπιθυμητότατος τῶν ποταμῶν\nὁδεύει Ἀλφειὸς, ταῖς προχοαῖς, ἤγουν ταῖς πηγαῖς\nκαὶ τῷ ῥεύματι, σχιζόμενος τοῦ Μεσσηνίου Εὐρώτου·\nοἵτινες ἀμφότεροι ποταμοὶ ἀπὸ τῆς Ἀσέας τὰ ῥεῖθρα\nαὐτῶν ἀναδιδόασι, τουτέστιν ἀπὸ τῆς Ἀσέας ῥέουσιν,\nἀλλ᾿ ὁ μὲν Ἀλφειὸς τὴν τῶν Ἠλείων, ὁ δὲ Εὐρώτας\nτὴν Λακώνων χώραν τέμνει καὶ διαρρεῖ. Κατὰ δὲ\nτὴν μέσην Πελοποννησον οἱ Ἀρκάδες Ἀπιδανεῖς κοιλην,\nἤγουν κυρτὴν, γῆν κατοικοῦσιν ὑπὸ τοῦ ὑψηλοῦ\nὄρους τοῦ Ἐρυμάνθου· ὅπου ὁ Μέλας καὶ ὁ Κρᾶθις καὶ\nὁ ὑγρὸς Ἰάων ποταμοὶ ῥέουσιν, ὅπου καὶ ὁ ἀρχαῖος\nΛάδων τοῖς ὕδασι πλατύνεται· μέγας γὰρ ποταμός\nἐστιν. Πλησίον δὲ τῶν Ἀρκάδων ἡ τῶν Ἀργείων ἐστὶν\nἄροσις, ἤγουν ἡ χώρα ἣν γεωργοῦσι, καὶ ἡ γῆ τῶν\nΛακώνων, ἡ μὲν τῶν Ἀργείων ἐπὶ τὴν ἀνατολὴν,\nἡ δὲ Λακωνικὴ ἐπὶ τὸν νότον ὁρῶσα. Περὶ δὲ τὰ\nστενὰ τοῦ Ἰσθμοῦ δύο θάλασσαι κτυποῦσιν ἥ τε Κορινθία\nκαὶ ἡ Σαρωνικὴ, καὶ ἡ μὲν Κορινθία ἐξ ἐναντίας\nτῆς Ἐφύρης, ὃ ἔστι τῆς Κορίνθου πόλεως πρὸς δύσιν\nἐστὶν, ἀπὸ τοῦ Ἀδριατικοῦ πελάγους, ἡ δὲ Σαρωνικὴ\nπρὸς ἀνατολάς ἐστι συρομένη.\n423—428. Ἔμπροσθεν δὲ ταῦ Ἰσθμοῦ ὡς πρὸς ἀνατολὰς\nἡ Ἀττικὴ γῆ ἐστιν, ὃ ἔστιν αἱ Ἀθῆναι· ἀνὰ μέσον\nδὲ τῶνδε κατέρχεται ὁ θεῖος ποταμὸς Ἰλισσὸς, ὅτου\nκαὶ ὁ Βορρᾶς ποτε ὁ τῆς Θρᾴκης βασιλεὺς ἥρπασε τὴν\nὨρείθυιαν. Ἐπὶ ταύτῃ δὲ τῇ Ἀττικῇ ἡ τῶν Βοιωτῶν\nχώρα ἐστὶ καὶ τῶν Λοκρῶν ἠροτριασμένη γῆ.\nΜετὰ τοὺς Βοιωτοὺς δὲ καὶ τοὺς Λοκροὺς ἡ Θεσσαλία\nκαὶ αἱ πόλεις τῆς Μακεδονίας εἰσίν. Ἐπὶ ταύταις δὲ\nπάλιν φαίνονται αἱ κορυφαὶ τοῦ χιονώδους Αἵμου τοῦ\nΘρᾳκικοῦ ὄρους.\n429—436. Ἐξεναντίας δὲ τούτου πρὸς ζεφύρου πνοὴν\nἡ ἀπλήρωτος γῆ τῆς Δωδώνης ἐκτέταται. Ὑπεράνω\nδὲ ταύτης τῆς Δωδώνης πρὸς νότον ἡ μεγάλη τῶν Αἰτωλῶν\nἀνδρῶν χώρα ἐστὶν ὑπὸ τοῦ ὑψηλοῦ ὄρους Ἀρακύνθου.\nΔιὰ μέσης δὲ τῆς Αἰτωλίας σύρεται ὁ Ἀχελώῖος\nποταμὸς, ὁ λαμπρὰ συστρέμματα ἔχων, ἐκβάλλει\nδὲ εἰς τὸ Σικελικὸν πέλαγος διὰ μέσων τιῶν νήσων\nἃς Ἐχινάδας καλοῦσιν· ἐφ᾿ ὧν αἱ τῶν γειτνιαζόντων\nΚεφαλλήνων πόλεις ἐπακολουθοῦσιν.\n437—446. Ἐπὶ τούτῳ δὲ τῷ πεδίῳ, τῆς Αἰτωλίας δηλονότι,\nπρός τε τὴν ἀνατολὴν καὶ τὴν ἠῶ, ἤγουν τὸν\nἀνίσχοντα ἥλιον, ἡ Φωκὶς χώρα ἐστὶ, συρομένη ἢ\nἀποκλίνουσα ἐπὶ βορρᾶν κατὰ τὸ στόμα καὶ τὰ στενὰ\nτῶν Θερμοπυλῶν, ὑπὸ τῇ ἐξοχῇ τοῦ χιονώδους ὄρους\nτοῦ Κηφισσοῦ ποταμοῦ κατερχόμενον ἦχον ἀποτελεῖ.\nΠαρὰ τῷ Κηφισσῷ ποταμῷ ἡ τεθυμιαμένη καὶ καλῆ\nγῆ τῆς Πυθῶνος πόλεώς ἐστιν, ὅπου ἡ περιπλοκὴ τῆς\nΔελφίνης δράκοντος περὶ τοῦ θεοῦ τοῦ Ἀπόλλωνος τρίποδι\nκέκλιται, ὃ ἔστι περὶ τοῦ μαντικοῦ θεοῦ ἐν τῷ\nἐπιθυμητῷ ναῷ περιέχεται, ὁλκὸς πολλοῖς καταστίγμασι\nπεπυκνωμένος. Ὅπου πολλάκις αὐτὸς ὁ Ἀπόλλων\nἢ ἀπὸ τῆς Μιλήτου ἢ ἀπὸ τῆς Κλάρου ἄρτι ἀναβὰς,\nἤτοι ἐλθὼν, τὸ ἅμμα, τουτέστι τὸν δεσμὸν ἢ τὴν\nνευρὰν, τῆς χρυσῆς φαρέτρης ἀναλύει.\n447—449. Ἀλλ᾿ οὗτος μὲν ὁ Ἀπόλλων ἵλεως ἔστω· σὺ\nδὲ, ὦ Μοῦσα, Διὸς καὶ Μνημοσύνης θύγατερ, πασῶν\nτῶν νήσων, αἵτινες ἐν τῷ πόντῳ ἄλλη ἀλλαχόσε ἐστραμμέναι\nὑπάρχουσι, τὰ ὀνόματα ἐμοὶ καὶ τὴν θέσιν εἰπέ.\n450—456. Κατὰ μὲν τὸ μέσον τοῦ πορθμοῦ τῶν\nἩρακλείων στηλῶν τὰ Γάδειρα, ἡ ἐσχάτη τῆς οἰκουμένης\nνῆσος, τοῖς ἀνθρώποις φαίνεται, καὶ πόλις ἐπὶ τῆς\nπεριρρεομένης ἐκείνης νήσου ἐπὶ τοῖς τέρμασι τοῦ\nὠκεανοῦ. Ἐκεῖ ἐν τοῖς Γαδείροις τῶν Φοινίκων ἀνδρῶν\nγένος κατοικεῖ, τοῦ μεγάλου Διὸς υἱὸν Ἡρακλῆ\nτιμῶντες. Καὶ ταύτην μὲν τὴν νῆσον παρὰ τῶν\nἐκεῖ πρότερον κατοικούντων ἀνθρώπων Κοτίνουσαν\nκαλουμένην ὕστερον Γάδειρα οἱ Φοίνικες ἐκάλεσαν.\n457—460. Αἱ δὲ Γυμνήσιαι νῆσοι ἐφεξῆς εἰσι. Πλησίον\nδὲ αὐτῶν ἐστιν ἡ Βοῦσος, καὶ ἡ εὐρυτάτη, ἤγουν\nἡ πλατεῖα ἢ μεγίστη Σαρδὼ, καὶ ἡ ἐπέραστος καὶ\nκαλὴ νῆσος Κύρνος τῇ θαλάσσῃ περιεχομένη, ἥντινα\nκαὶ Κορσίδα διὰ τὸ πολλὰς ἐξοχὰς ἔχειν ὀρῶν οἱ κατοικοῦντες\nἄνδρες καλοῦσι· κατάσκιος δὲ καὶ πολύϋλος\nὑπάρχει τοσοῦτον, ὅσον οὐδεμία τῶν ἄλλων νήσων.\n461—467. Μετὰ ταύτην δὲ αἱ τοῦ Αἰόλου τοῦ Ἱππότου\nυἱοῦ, τοῦ φιλοξένου βασιλέως, νῆσοί εἰσιν ἐν τῇ\nθαλάσσῃ πανταχοῦ περίδρομοι· ὅστις Ἱπποτάδης Αἴολος\nθεῖα, ἤγουν θαυμαστὰ, δῶρα πάντας ὑπὲρ τοὺς\nἀνθρώπους ἔλαβε, τὴν βασιλείαν καὶ ἐξουσίαν τῶν\nἀνέμων, τῶν τε ταρασσομένων ἢ πνεόντων καὶ τῶν\nἱσταμένων ἤτοι ἡσυχαζόντων. Ἑπτὰ δέ εἰσιν αὗται αἱ\nνῆσοι, ὑπὸ τῶν ἀνθρώπων Πλωταὶ καλούμεναι, διότι\nμέσον ἔχουσιν οἱονεὶ μεταξὺ ἀλλήλων περικυκλούμενον\nδιάπλουν ἢ περίπλουν.\n468—476. Ἐπὶ ταύταις δὲ ταῖς Αἰόλου νήσοις ἡ Τρινακία,\nτουτέστιν ἡ Σικελία, νῆσος ὑπὲρ τὴν Ἰταλίαν ἐκτέταται\nἐπὶ τρισὶ πλευραῖς ἑστηκυῖα. Ἄκρα δὲ αὐτῆς ἥ τε\nΠάχυνος καὶ ἡ Πελωρὶς καὶ ἡ Λιλύβη· ἀλλ᾿ ἡ μὲν Λιλύβη\nπρὸς τὴν ὁρμὴν ἢ πνοὴν τοῦ ζεφύρου κεῖται, ἡ δὲ Πάχυνος πρὸς\nἀνατολὰς, ἡ δὲ ἀνεμώδης Πελωρὶς πρὸς βορρᾶν\nἢ τὰ ἀρκτῶα μέρη, ἐπὶ τὴν Αὐσονίων γῆν ἢ τὴν Ἰταλίαν\nὁρῶσα. Καὶ μὲν πρὸς βορρᾶν ταύτης τῆς Σικελίας\nὁδὸς ὀλεθρία καὶ ἐλεεινή ἐστι τοῖς ναύταις, στενὴ\nκαὶ σκολιὰ καὶ ἄβατος ἢ χαλεπή· ὅπου ἡ θάλασσα συρομένη\nταῖς μακρὰν ἐκκειμέναις πέτραις περιηχεῖται,\nτουτέστι τὰ κύματα προσπελάζει καὶ προσκρούει,\nτμηθεῖσα τῇ τριαίνῃ τοῦ Ποσειδῶνος, ὃς ἐν Ἀονίᾳ τῆς\nΠαρνασοῦ. Διὰ δὲ τῆς Φωκίδος μέσον τὸ μέγα ῥεῦμα Βοιωτίας ἐτιμᾶτο.\n477—480. Πφὸς δὲ τὸν νότον ὑπὲρ τοῦ Σικελικοῦ\nπορθμοῦ ἐστιν ἡ Λιβυκὴ θάλασσα καὶ ἡ ἀρχὴ τῆς\nἑτέρας, ἤγουν τῆς μείζονος Σύρτιδος. Ἐὰν δὲ ἐπὶ τὰ\nἔμπροσθεν περάσῃς, καὶ τὴν ἑτέραν τὴν μικρὰν δυτικωτέραν\nοὖσαν κατόψει· ἦστινος ἔμπροσθέν εἰσι δύο\nνησίδια, ἥ τι Μῆνιγξ καὶ τὰ Κέρκινα, ὑπὸ τῆς Λιβύης\nτὸν ὅρμον, ἤγουν τὸν λιμένα καὶ τὴν πορείαν,\nἔχουσαι.\n481—491. Ἀλλ᾿ ὁπότε μετὰ νηὸς ἐπὶ τὴν Ἰαπυγίαν\nγῆν περὶ τὸν ἀριστερὸν πόρον τοῦ Ἀδριατικοῦ πελάγους\nὁδεύσῃς, παρευθὺς εὑρήσεις τὴν τοῦ ἰσχυροτάτου Διομήδους\nνῆσον, ὅπου ὁ ἡμίθεος ἐκεῖνος ἀνὴρ, τῆς Ἀφροδίτης\nαὐτῷ ὀργισθείσης, παρεγένετο, ὁπότε ταῖς βουλαῖς\nτῆς κακὰ καὶ ὀλέθρια εἰς αὐτὸν φρονούσης γυναικὸς\nαὐτοῦ Αἰγιαλείας ἐπὶ τὸ ἔθνος τῶν πολυλιτανεύτων\nἸβήρων ἀπῆλθεν. Ὁς δὲ ἀπληρωτος καὶ ἐπιμήκης\nὀλκὸς ἢ τὸ πλῆθος τῶν Ἀψυρτίδων νήσων ἐφεξῆς πορευομένῳ\nπρὸς ἀνατολὰς τοῦ ἡλίου μετὰ τὴν τοῦ Διομήδους\nνῆσον ἀναφαίνεται, ἅστινάς ποτε οἱ υἱοὶ ἢ τὸ\nγένος τῶν Κόλχων ἐπέδραμον, ὃ ἔστι κατέλαβον, ἡνίκα\nτῆς πλανηθείσης Λἰήτου θυγατρὸς Μηδείας τὰ ἴχνη\nψηλαφῶντες ἐμόγησαν ἢ ἐκακοπάθησαν. Ἐφεξῆς δὲ\nἐπὶ ταύταις αἱ Λιβυρνίδες νῆσοι ἐρριζωμέναι εἰσί.\n492—497. Πρὸς δὲ τὸν νότον πορευομένῃ νηῒ, ἤγουν\nμετὰ νηὸς πορευομένῳ, μετὰ τὰ Κεραύνια ὄρη ἐξ\nἐναντίας τῶν Ἀμβρακίων νῆσοι φαίνονται, ἥ τε λιπαρὰ\nἢ πολυφόρος Κέρκυρα, ἡ καὶ Φαιακία λεγομένη, ἡ\nπροσφιλεστάτη τοῦ Ἀλκινόου χώρα. Ἐπὶ ταύτης δὲ\nκαὶ τὸ τῆς Νηρικίης Ἰθάκης ἔδαφος, ἤγουν ἡ Ἰθάκη\nνῆσος, ἡ ὑπὸ τὸ Νηρίτιον ὄρος, καὶ τῶν ἄλλων, δηλονότι\nτῶν Ἐχινάδων, νήσων ἡ γῆ, ὁπόσας ὁ Ἀχελῷος\nποταμὸς ταῖς λαμπροτάταις συστροφαῖς περιρρεῖ,\nἀπὸ τῆς Χαλκίδος πόλεως τῆς Αἰτωλίας κατερχόμενος.\n498—512. Πολλαὶ δὲ νῆσοι πρὸς τὰ βόρεια μέρη τοῦ\nἈμνισοῦ, ποταμοῦ τῆς Κρήτης, φαίνονται, τά\nτε Αἴγυλα, τὰ Κύθηρα καὶ ἡ τραχεῖα Καλαύρια.\nἘπὶ δὲ τὸ ἕτερον μέρος ἐξ ἀνατολῶν πρὸς δυσμὰς ἡ\nΚάρπαθός ἐστιν. Ἐγγὺς δὲ αὐτῆς ἡ τιμία Κρήτη, ἡ\nτροφὸς τοῦ μεγάλου Διὸς, νῆσος μεγάλη καὶ λιπαρὰ\nκαὶ εὔτροφος ἐν ᾗτινι ἡ Ἴδη ὄρος, Ἴδη δρυσὶ θάλλουσα\nκαλλιφύλλοις, ἤτοι ὑψηλαῖς καὶ καλλίσταις.\nΚαὶ ταύτης τὸ μέγεθος περισσὸν καὶ ἐξαίρετον ἢ διάδηλον\nμᾶλλον καὶ φανερόν. Ἐξ ἐναντίας δὲ τῆς Αἰγυπτιακῆς\nπαραλίας Ῥόδος ἐστὶν, ὑπὸ Ἰηλυσίων\nἀνδρῶν κατοικουμένη. Μετὰ ταύτην δὲ πρὸς τὴν\nἀνατολὴν αἱ Χελιδόνιαι νῆσοι ἕπονται τρεῖς οὖσαι,\nἔνδοθεν τῆς μεγάλης ἄκρας τῶν Πατάρων. Ἡ δὲ\nΚύπρος πρὸς τὰς ἀνατολὰς ἐν τῷ Παμφυλίῳ κόλπῳ\nκεῖται, ἡ ἐπιθυμητὴ καὶ καλὴ χώρα τῆς Ἀφροδίτης,\nθυγατρὸς τῆς Διώνης. Ἐγγὺς δὲ τῆς Φοινίκης ἐν\nμεγάλῳ κόλπῳ, τῷ Ἰσσικῷ δηλονότι, ἡ Ἄραδος νῆσος\nκεῖται. Ἔμπροσθεν δὲ τοῦ Σουνίου, ἀκρωτηρίου τῆς\nἈττικῆς, ὑπεράνω τῆς Εὐβοίας τῆς ὑπὸ Ἀβάντων οἰκουμένης,\nφαίνονται ἡ Σαλαμὶς καὶ ἡ πόλις τῆς Αἰγίνης\nνήσου.\n513—516. Θαυμαστὸς δέ τις πόρος ἐστὶν ὁ τοῦ Αἰγαίου\nπελάγους ὁ βαθὺς, ὁ περιέχων ἐντὸς αὐτοῦ ἐξ ἑκατέρων\nτῶν μερῶν ἄπειρον πλῆθος νήσων στιχηδὸν ἢ κατὰ\nτάξιν κειμένων, ἐπὶ τὸ στενὸν ὕδωρ τοῦ Ἑλλησπόντου,\nἤγουν ἐπὶ τοσοῦτον, ἐφ᾿ ὅσον ἐστὶν ὁ στενὸς αὐλὸς τῆς\nθαλάσσης ὁ ἀπὸ τῆς Τενέδου ἕως τῆς Προικοννήσου,\nτῆς Ἕλλης τῆς Ἀθάμαντος θυγατρὸς ἐπώνυμος· ὅπου\nἥ τε Σηστὸς καὶ ἡ Ἄβυδος ἐξ ἐναντίας ἀλλήλων τὸν\nλιμένα ἢ τὸν ὅρμον ἔχουσαι κεῖνται, ἡ μὲν Σηστὸς τῆς\nΕὐρώπης, ἡ δὲ Ἄβυδος τῆς Ἀσίας.\n517—524. Τούτων δὲ τῶν νήσων τοῦ Αἰγαίου πελάγους\nαἱ μὲν τῆς Εὐρώπης ἐπὶ τὰ ἀριστερὰ κεῖνται τῷ\nεἰσπλέοντι, οἱ δὲ τῆς Ἀσίας ἐπὶ τὰ δεξιὰ κατὰ τὸ μῆκος\nἐκτεινόμεναι ἀπὸ τῆς μεσημβρίας πρὸς ἄρκτους ἢ\nτὸν ἀρκτῶον βορέαν. Καὶ ἐπὶ τῆς Εὐρώπης μέν ἐστιν\nἡ Εὔβοια, Μάκρις διὰ τὰ μακρὸν σχῆμα λεγομένη,\nἣν οἱ Ἄβαντες κατοικοῦσι, καὶ ἡ Σκῦρος ἀνέμους\nβιαίους ἔχουσα, καὶ ἡ ὑψηλὴ Πεπάρηθος· ὅπου ὑπάρχει\nκαὶ ἡ Λῆμνος, τὸ τραχὺ πέδον, ἤγουν ἡ τραχεῖα νῆσος,\nτοῦ Ἡφαίστου, καὶ ἡ ἀρχαία Θάσος, Δημήτερος\nἀκτὴ, τουτέστι πυροφόρος χώρα, καὶ Ἴμβρος καὶ ἡ\nΣαμοθρᾴκη, ἡ πόλις τῶν Κορυβάντων τὰ μυστήρια ἐν\nαὐτῇ τελούντων.\n525—532. Αἱ δὲ τὴν πρώτην μοῖραν ἢ τάξιν τῆς\nἈσίας λαχοῦσαι νῆσοι αὗταί εἰσιν, αἳ κύκλῳ τὴν Δῆλον\nπεριέχουσι, καὶ Κυκλάδες ἐκ τούτου ὀνομάζονται.\nΧαριστήρια δὲ τῷ Ἀπόλλωνι καὶ χοροὺς ἅπασαι αἱ\nνῆσοι ἄγουσι, τὴν Δῆλον τοῦ Ἀπόλλωνος κυκλοῦσαι,\nτοῦ καλοῦ καὶ ἐπιθυμητοῦ ἔαρος νεωστὶ ἀρχομένου,\nἡνίκα ἡ ἡδύφωνος ἀηδὼν χωρὶς καὶ ἄπωθεν τῶν ἀνθρώπων\nγεννᾷ ἢ νεοττεύει. Αἱ δὲ Σποράδες νῆσοι\nἐφεξῆς μετὰ τὰς Κυκλάδας πανταχοῦ ἐν τῷ πόντῳ\nλάμπουσιν, ὥσπερ τὰ ἄστρα διὰ ἀνεφέλου καὶ καθαροῦ\nἀέρος φαίνονται, τοῦ ταχυτάτου βορρᾶ τὰ ὑγρὰ\nνέφη βιασαμένου ἢ διασκεδάσαντος.\n533—540. Ἐπὶ ταύταις δέ εἰσιν αἱ Ἰωνίδες νῆσοι,\nὅπου ἡ Καῦνος, καὶ ἡ καλὴ καὶ ἐπιθυμητὴ Σάμος, τὸ\nἔδαφος τῆς ἐν Πελασγίᾳ τιμωμένης Ἥρας, καὶ ἡ\nΧίος ὑπὸ τὴν πέζαν τοῦ ὑψηλοῦ Πεληναίου ὄρους.\nΛέγει δὲ πρὸς τὸ Πεληναῖον ὄρος εἶναι τὴν Χίον, οὐ\nτὴν νῆσον, ἀλλὰ τὴν πόλιν. Ἐκεῖθεν δὲ τὰ ὄρη τῶν\nΑἰολίδων νήσων φαίνεται, τῆς τε μεγάλης ἢ πλατεῖαν\nχώραν ἐχούσης Λέσβου καὶ τῆς ἐπιθυμητῆς Τενέδου.\nΚἀκεῖθεν περὶ τὴν Τένεδον νῆσον ὁ Μέλας καλούμενος\nκόλπος τὸν Ἑλλήσποντον ἐπέρχεται τὸν ἀφρὸν ἀποπέμπων,\nτῷ δὲ κατὰ πολὺ ἐπὶ τὸν βορρᾶν πορευομένῳ\nτὸ αὔξημα ἢ τὸ φύσημα τῆς Προποντίδος θαλάσσης\nἔνθα κἀκεῖσε παρατέταται.\n541—549. Ὑπὲρ δὲ τὸν ἀριστερὸν πόρον, ἤγουν πρὸς\nτὰ ἀριστερὰ μέρη, τοῦ Εὐξείνου πόντου ἐξ ἐναντίας τοῦ\nΒορυσθένους ποταμοῦ μεγαλώνυμος καὶ ἔνδοξός τις νῆσος\nτῶν ἡμιθέων ἀνδρῶν κεῖται, Λευκὴν δὲ τὸ ἐπίκλην\n\n\nαὐτὴν λέγουσι, διότι τὰ ἐν αὐτῇ θηρία ἢ ὄρνεα λευκὰ\nὑπάρχουσιν. Ἐκεῖσε λέγουσι τὰς καὶ τοῦ Ἀχιλλέως καὶ\nτῶν ἄλλων ἡμιθέων ψυχὰς κατὰ τοὺς ἐρήμους καὶ\nσυμφύτους τόπους ἀναστρέφεσθαι. Τοῦτο δὲ τὸ δῶρον\nπαρὰ τοῦ Διὸς ταῖς ἀρίσταις ψυχαῖς ἀντὶ τῆς ἀρετῆς\nἐπακολουθεῖ· ἀφθάρτου γὰρ ἡ ἀρετὴ τιμῆς καὶ\nἀκηράτου ἔτυχεν.\n550—554. Ἄλλη δὲ νῆσος ἄπειρος καὶ μεγάλη ὑπάρχει\nἰθύνοντί σοι καὶ ἐπ᾿ εὐθείας ὁρμῶντι ἐπὶ τὸν Κιμμέριον\nΒόσπορον, ἥτις δὴ ἔσωθεν τῆς Μαιώτιδος λίμνης\nκατὰ τὸ δεξιὸνμέρος ἐστηριγμένη ἐστίν· ἐφ᾿ ἧστινος\nλίμνης ἥ τε Φαναγόρη καὶ ἡ καλῶς ἐκτισμένη Ἑρμώνασσα,\nὅπου καὶ ἀπὸ τῆς Ἰωνίδος γῆς ἀπόγονοι κατοικοῦσιν.\nΑὗται μὲν ἐπίσημοι καὶ μεγαλόδοξοι παρὰ\nτοῖς ἀνθρώποις νῆσοι ἐν τῇ καθ᾿ ἡμᾶς θαλάσσῃ ὑπάρχουσιν.\n555—564. Ἕτεραι δὲ πάλιν ἐν τῷ ὠκεανῷ κεῖνται,\nτῷ ῥῷ, ἤγουν τοῖς κύμασιν, αὐτοῦ κύκλῳ περιεχόμεναι·\nὧντινων ἐγὼ τὴν εὔδηλον καὶ φανερὰν θέσιν λέξαιμι,\nκαὶ ὁποίῳ ἀνέμῳ παράκειται ἑκάστη αὐτῶν. Περὶ\nμὲν τὴν βοοτρόφον Ἐρύθειαν καὶ τὸ ῥεῦμα τοῦ Ἀτλαντικοῦ\nπελάγους κατοικοῦσιν οἱ θεοειδεῖς διὰ τὸ κάλλος\nκαὶ ἀρετὴν Αἰθίοπες, τῶν μακροβίων ἄψογοι υἱοὶ καὶ\nἀπόγονοι, οἵτινες μετὰ τὸν θάνατον τοῦ αὐθάδους ἢ ὑπερηφάνου,\nὡς τῇ ἀνδρίᾳ ὑπερέχοντος, Γηρύονος ἐκεῖσε\nᾤκησαν. Ὑπὸ δὲ τὴν ἱερὰν ἄκραν, ἥντινα λέγουσι τῆς\nΕὐρώπης εἶναι ἀρχὴν, καὶ τὰς Ἑσπερίδας νήσους,\nὅπου ὁ κασσίτερος γεννᾶται, τὸ ἔθνος τῶν λαμπροτάτων\nἸβήρων κατοικεῖ.\n565—569. Ἐπὶ δὲ τὰ βόρεια μέρη τοῦ ὠκεανοῦ ἄλλαι\nδύο νῆσοί εἰσι Βρετανικαὶ ἐξ ἐναντίας τοῦ Ῥήνου ποταμοῦ·\nἐκεῖσε γὰρ ὁ Ῥῆνος τὴν ἐσχάτην αὐτοῦ συστροφήν\nτῶν ὑδάτων εἰς τὴν θάλασσαν ἀπερεύγεται.\nΤούτων δὲ τῶν νήσων τὸ μέγεθος ἄπειρον, καὶ οὐδεμία\nἄλλη ἐν πάσαις ταῖς νήσοις τῷ μεγέθει ἐξισάζεται\nταῖς Βρεταννικαῖς.\n570—579, Πλησίον δὲ τῶν λεγομένων Κασσιτερίδων\nἄλλος ἐστὶ πόρος μικρῶν νησίων, ὅπου αἱ γυναῖκες\nτῶν Ἀμνιτῶν ἀντιπέραν, ὃ ἔστιν ἐξ ἐναντίας, διεγειρόμεναι\nτὰ ἱερὰ τῷ Διονύσῳ κατὰ τὸν νόμον τελοῦσι\nτοῖς κορύμβοις τοῦ μελαμφύλλου κισσοῦ, ἤγουν τοῖς\nκλάδοις τοῖς βοτρυώδεις καρποὺς ἔχουσι, νυκτεριναὶ ἢ\nνύκτωρ στεψάμεναι· ἠχὴ δὲ κτυπώδης τῶν τε τυμπάνων\nκαὶ τῶν κυμβάλων διεγείρεται. Οὐδαμῶς γὰρ\nοὕτως ἐπὶ τοῖς αἰγιαλοῖς τῆς Θρᾶκικῆς Ἀψύνθου οἱ\nΒ??στονίδες, τουτέστιν οἱ Θρᾷκες, τὸν ἐρίβρομον\nΕἰραφιώτην, τουτέστι τὸν Βάκχον τὸν ῥαφθέντα\nποτὲ ἐν τῷ τοῦ Διὸς μηρῷ, ἢ ἀπὸ πόλεως Εἰραφίας\nκαλουμένης οὕτως λεγόμενον καλοῦσιν, ἐν τοῖς μυστηρίοις\nαὐτοῦ μέγαν ἦχον διεγείροντες· οὐδὲ οὕτω\nσὺν τοῖς παισὶν αὐτῶν κατὰ τὸν Γάγγην ποταμὸν\nτὸν μελαίνας στροφὰς ἔχοντα τῷ μεγαλοήχῳ Διονύσῳ\nοἱ Ἰνδοὶ τὸν κῶμον ἄγουσιν, ὡς κατὰ ταύτην τὴν χώραν\nαἱ γυναῖκες τῶν Ἀμνιτῶν τὸ εὐοῖ Βάκχε, τουτέστι\nτὸν ὕμνον τὸν εἰς τὰ Διονύσια τελούμενον, λέγουσιν.\n580—586. Πολλὴν δὲ ὁδὸν τοῦ ὠκεανοῦ ἐπὶ τὰ ἔμπροσθεν\nβόρεια μέρη ὑπὲρ τῶν Βρετανικῶννήσων διελθὼν\nἐπὶ τὴν Θούλην νῆσον τῇ καλῶς ἐργασθείσῃ νηῒ διαπεράσαις.\nἘκεῖσε μὲν τοῦ ἡλίου πρὸς τὰ ἀρκτῶα\nμέρη τοῦ κόσμου, ἤγουν ἐπὶ τὸν ἀρκτῶον πόλον, βεβηκότος,\nδιὰ τὸ ἐπίμηκες τῶν ἡμερῶν τάς τε ἡμέρας καὶ\nνύκτας τὸ ἀειλαμπές αὐτοῦ φῶς ἐκκέχυται. Τηνικαῦτα\nγὰρ λοξότερος ὁ ἥλιος φέρεται καὶ τὸν ὁρίζοντα\nἐκκλινόμενος, κατὰ εὐθεῖαν τῶν ἀκτίνων αὐτοῦ ἐρχομένων·\nμυλοειδῶς γὰρ αὐτὴν περιστρέφεται καὶ εἰς\nαὐτὴν ἐφορᾷ καθ᾿ ὅλον τὸν κύκλον, ἕως ὅτου πάλιν\nἔλθῃ ἐπὶ τοὺς τὰ νότια μέρη, ἤγουν τὸ ἀντικείμενον\nνότιον ἡμικύκλιον, κατοικοῦντας Ἰνδοὺς καὶ Αἰθίοπας.\n587—605. Ἀλλ᾿ ὅταν τοῦ Σκυθικοῦ ἢ βορείου ὠκεανοῦ\nβαθὺ ῥεῦμα τῇ νηῒ περάσῃς, εἰς τοὔμπροσθεν δὲ ἐπὶ\nτὸ ἑῷον πέλαγος κάμψῃς, ἐπὶ τὴν Χρυσῆν νῆσόν σε ὁ\nπλοῦς ἄγει Ἐκεῖ δὲ ἡ τοῦ καθαροῦ ἡλίου φαίνεται\nἀνατολή. Ἐκεῖθεν δὲ στραφεὶς ἔμπροσθεν τῆς νοτίας\nἄκρας ταχέως ἐπὶ τὴν Ταπροβάνην, μεγάλην νῆσον\nτῆς Κωλιάδος, ἤτοι τῆς Ἀφροδίτης, παραγενήσῃ, τὴν\nμητέρα τῶν ἐλεφάντων τῶν ἐξ Ἀσίας τὸ γένος ἐχόντων·\nὑπὲρ ἧστινος Ταπροβάνης ἄνωθεν ἐν τῷ ζωδιακῷ\nτοῦ οὐρανοῦ κύκλῳ ὁ διάπυρος καρκίνος ἀναστρέφεται,\nὡς ἐπιπολάζοντος τοῦ ἡλίου ἐκεῖ διὰ τὸ μέγεθος αὐτῆς.\nΚαὶ γὰρ πλατεῖά ἐστιν ἡ Ταπροβάνη κατὰ τὸ μέγεθος.\nΟἱ δὲ περὶ αὐτὴν αἰγιαλοὶ τὰ κήτη ἔχουσι, τὰ\nβοτὰ, τουτέστι τὰ θρέμματα, τῆς Ἐρυθρᾶς θαλάσσης,\nτοῖς ὑψηλοῖς ἢ τοῖς μεγάλοις ὄρεσιν ἀφομοιούμενα ἢ\nἀπεικαζόμενα, κατὰ δὲ τὸν νῶτον αὐτῶν ἡ πολλὴ καὶ\nἐπιμήκης τῆς ἀκάνθης περιπλοκὴ τραχύνεται. Τῶν δὲ\nδυσμενῶν καὶ ἀγρίων ἀνδρῶν παῖδες περὶ τὸν πόντον\nπλανώμενοι αὐτοῖς ὑπαντήσειαν· οὐδαμῶς γὰρ ἐκφυγεῖν\nἔνεστι τὸ μέγα χάσμα τῶν στομάτων, πολλάκις δὲ\nτὰ τέρατα ἐκεῖνα, ἤτοι τὰ Ἐρυθραῖα κήτη, τὴν ναῦν\nσὺν τοῖς ἀνδράσι τῆς νηὸς ἢ σὺν τοῖς ναύταις καταπίοιεν.\nΤοῖς γὰρ κακοῖς ὁ θεὸς πανταχοῦ καὶ ἐν τῇ γῇ\nκαὶ ἐν τῇ θαλάσσῃ μυρία κακὰ ἡτοίμασεν.\n606—619. Ὑπάρχει δέ σοι ἐπὶ τὰ ἔμπροσθεν μέρη\nἔξωθεν τῆς Καρμανίδος ἄκρας ἡ Περσόνησος, Ὤγυρις\nκαλουμένη, ὅπου ὁ τύμβος ἢ τὸ σῆμα τοῦ Ἐρυθραίου\nβασιλέως, ἀφ᾿ οὗ καὶ Ἐρυθρὰ ἡ ἐκεῖθι θάλασσα\nλέγεται. Ἐκ ταύτης δ᾿ ἂν περάσαις ἐπὶ τὸ\nστόμα τῆς Περσικῆς θαλάσσης. Ὁρμηθεὶς δὲ πρὸς\nτὰ βόρεια, εἰς Ἤκαρον πελαγίαν νῆσον παραγενήσῃ,\nὅκου τῆς Ταυροπόλου θεοῦ, ἤτοι τῆς Ἀρτέμιδος, βωμοὶ\nκνισσήεντες πικρὸν καπνὸν τῶν θυσίῶν ἔχουσιν.\nΤοσαύτας μέν πλατυτέρας ἢ μείζους νήσους ὁ ῥοῦς τοῦ\nὠκεανοῦ ἔχει· ἄλλαι δὲ ἄπειροι καὶ ἀναρίθμητοί εἰσιν,\nαἱ μὲν ἐπὶ ταῖς προχοαῖς τῆς Λιβυκῆς θαλάσσης, αἱ\nδὲ ἐπὶ τῆς Ἀσίας, αἱ δὲ περὶ τὸ κλίμα τῆς Εὐρώπης,\nἄλλαι δὲ ἀλλαχόσε πολλαὶ, αἱ μὲν ὑπ᾿ ἀνθρώπων κατοικούμεναι\nκαὶ ταῖς ναυσὶν λιμένα καλὸν ἔχουσαι, αἱ\n\n\nδὲ κατάκρημνοι καὶ τοῖς ναύταις ἀνεπίβατοι· ὧντινων\nοὐκ ἔστι μοι εὔκολον τὰ ὀνόματα εἰπεῖν.\n620 626. Τὸ δὲ σχῆμα καὶ ἡ μορφὴ τῆς Ἀσίας ἐστὶν\nὁ ῥυσμὸς, τουτέστιν ἡ ἔκτασις καὶ ἡ περιγραφὴ, τῶν\nἀμφοτέρων ἠπείρων, τῆς τε Εὐρώπης καὶ Λιβύης,\nὅμοιον δέ ἐστι τὸ σχῆμα καὶ παραπλήσιον κώνῳ, ὅπερ\nἐστὶ σχῆμα στροβιλοειδὲς, κατὰ τὸ ἔτερον μέρος ἢ τὸ\nἐναντίον ἑλκόμενον κατὰ μικρὸν, καὶ ἀποξυνόμενον\nπρὸς τὸ ἔσχατον πέρας τῆς ἀνατολῆς, τῶν ἑτέρων δύο\nἡπείρων πρὸς τὴν δύσιν κειμένων· ὅπου καὶ τοῦ ἐν\nΘήβῃ γεννηθέντος Διονύσου αἱ στῆλαι περὶ τὰ ἔσχατα\nτοῦ ὠκεανοῦ ἵστανται ἐν τοῖς ἐσχάτοις μέρεσι τῶν\nἸνδῶν, ὅπου ὁ Γάγγης τὸ Νυσσαῖον λευκὸν ὕδωρ ἢ τὸ\nἀπὸ Νύσσης κατερχόμενον ἐπὶ τὸν πλαταμῶνα κυλίει.\n627—635. Ἀλλ᾿ οὐδαμῶς τοσοῦτον ὑπάρχει τὸ μέγεθος\nτῆς Ἀσίας γῆς, ὅσον τῆς Λιβύης καὶ Εὐρώπης, οὐδὲ\nκατὰ τὸ εἶδος ἅπαν ὅμοιον καὶ παραπλήσιον. Καὶ\nγὰρ ἐν ἐκείναις ταῖς ἡπείροις μία μεγίστη ἡγεμονεύει\nθάλασσα, ἐν δὲ τῆ Ἀσίᾳ πολὺς ὠκεανός· τρεῖς γὰρ\nκόλπους μεγάλα κύματα ἔχοντας συστρέφων ἐρεύγεται\nἢ ἀποτίκτει ἐξ ἑαυτοῦ ἔσωθεν βάλλων εἰς τὴν ἤπειρον\nτῆς Ἀσίας, τὸν Περσικὸν καὶ τὸν Ἀράβιον καὶ τὸν Ὑρκάνιον\nτὸν καὶ Κάσπιον κόλπον τὸν βαθείας συστροφὰς\nἔχοντα, τοὺς δύο μέν, τουτέστι τὸν Περσικὸν καὶ Ἀράβιον,\nπρὸς νότον, τὸν Κάσπιον δὲ ἐς τὸν βορρᾶν ὁρῶντα\nκαὶ ἐς τὸν Λίβα ἄνεμον, γείτονα τοῦ Εὐξείνου πόντον·\nὅντινα κόλπον ἄπειρα καὶ ἀναρίθμητα ἔθνη περιοικεῖ.\n636—651. Ἀμφοτέρων δὲ τῶν δύο τούτων κόλπων\nἄπειρος ἰσθμὸς μέσον διαχωρίζει, ἔνθα κἀκεῖσε εἰς\nπολλὰ μέρη τοῖς πεδίοις περιτεινόμενος, εἰς τὰ μέσα\nδὲ ἁπάσης τῆς Ἀσίας ὄρος ἐπιβέβηκεν ἀρξάμενον ἀπὸ\nτῆς Παμφυλίας μέχρι τῶν Ἰνδῶν, ἄλλοτε μὲν λοξὸν\nκαὶ κυρτὸν, ἄλλοτε δὲ ὀρθότερον ἰχνῶν, Ταῦρον δὲ καλοῦσιν\nαὐτὸ, διότι ταυροφανές ἐστι καὶ ὀξυκέφαλον,\nὥστε λοφοῦσθαι εἰς ὕψος πολυσχιδὲς, ὃ ἔστι εἰς πολλὰ\nμέρη διασχιζόμενον· εἰς γὰρ τὰς ἐξοχὰς αὐτοῦ κέρατα\nταύρου μιμεῖται ἔνθα κἀκεῖσε τοῖς ἐκτεταμένοις ὄρεσιν.\nἘξ αὐτοῦ δὲ πολλοὶ καὶ ἄπειροι ποταμοὶ ἠχητικῶς\nῥέουσιν, οἱ μὲν πρὸς τὸν βορρᾶν, οἱ δὲ ἰπὶ νότον, οἱ δὲ\nἐπὶ τὴν ὁρμὴν τοῦ ζεφύρου. Τίς ἂν πάντων τὰ ὀνόματα\nεἴποι, οὐδαμῶς γὰρ μίαν ἐπωνυμίαν ὁ Ταῦρος\nἔλαχεν, ἀλλ᾿ ἐν ἑκάστῃ τοῦ τόπου θέσει ἐν ᾧ καὶ ὁρᾶται\nκαὶ ὄνομα ἔχει. Ἄτινα ὀνόματα ἐν φροντίδι γένοιτο\nτοῖς ἀνδράσιν, οἵτινες κατὰ χώραν ἑκάστην\nτὴν οἴκησιν ἔχειν κεκλήρωνται ὁμούριον ἢ αὐτῶν\nπλησιόχωρον. Ἀρτίως δὲ διέλθω καὶ περιγένωμαι\nλέξων πάντα τὰ ἔθνη, ὅσα διάδηλα καὶ ἐπίσημα τὴν\nἈσίαν οἰκεῖ, αἱ δὲ Μοῦσαι τὴν εὐθεῖαν ὁδὸν καὶ μὴ\nδιεσπαρμένην φέροιεν.\n652—662. Πλησίον μὲν οὖν τῆς Μαιώτιδος λίμνης\nαὐτοὶ οἱ Μαιῶται οἰκοῦσι, καὶ τὸ γένος τοῦ πολεμικωτάτου\nἌρεος, τὰ ἔθνη τῶν ἀγαυῶν Σαυροματῶν· καὶ\nγὰρ ἐξ ἐκείνης τῆς συνουσίας τὴν γένεσιν ἕλκουσι τῶν\nἈμαζόνων, ἥντινά ποτε ἐμίγησαν τοῖς Σαυρομάταις,\nπόρρω τῆς οἰκείας πατρίδος καὶ τοῦ Θερμώδοντος ποταμοῦ\nπλανηθεῖσαι, ὁπόταν καθ᾿ Ἑλλάδος ἐστρατοπέδευσαν,\nἢ φεύγουσαι τὸν Ἡρακλέα. Τούτου χάριν\nκαὶ μεγαλόψυχοι παῖδες καὶ ἰσχυροὶ (ἐξ αὐτῶν ἐγεννήθησαν,\nἐπὶ τὴν ἄπειρον κατοικοῦντες καὶ ὑλώδη γῆν,\nἧστινος ἐπὶ μέσον ὁ Τάναῖς ποταμὸς συρόμενος εἰς τὴν\nμυχὸν ἢ τὸ μέσον τῆς Μαιώτιδος λίμνης ἐκβάλλει,\nὅστις καὶ τὴν Εὐρώπην ἀπὸ τῆς Ἀσίας διαχωρίζει,\nἐπὶ τὴν δύσιν μὲν τὴν Εὐρώπην, ἐπὶ δὲ τὰς αὐγὰς,\nἤτοι τὴν ἀνατολὴν, τὴν τῆς Ἀσίας ἤπειρον.\n663 679. Τούτου δὲ τοῦ Τανάϊδος αἱ μὲν πηγαὶ ἐν\nτοῖς Καυκασίοις πόρρωθεν ἀναβράζονται, ἤτοι ἀναπέμπονται,\nοὗτος δὲ ἔνθα κἀκεῖσε ἐπὶ τὰ Σκυθικὰ\nὁρμῶν ἐπιτρέχει πεδία. Τούτου δὲ κυμαίνοντος ἀπὸ\nτοῦ βορρᾶ, ἄπειρον καὶ πολὺν προσβλέψειας ἀπὸ τοῦ\nκρύους παγέντα. Σχετλιασμοῦ δὲ ἄρα ἐκεῖνοι οἱ ἄνδρες\nἄξιοι, οἵτινες περὶ τὸν ποταμὸν ἐκεῖνον τὴν οἴκησιν\nαὑτῶν ἔχουσιν· ἀεὶ γὰρ ἐν αὐτοῖς ψυχρά ἐστι χιὼν\nκαὶ ὁ δύσπνοος κρυμός. Καὶ δὴ ὁπόταν ἐκ τῶν ἀνέμων\nπολὺ ψύχος ἐπέλθῃ, ἢ ἵππους ἐκπνέοντας τοῖς\nὀφθαλμοῖς ὁρῶσιν αὐτῶν, ἢ ἡμιόνους, ἢ τὸ γένος τῶν\nἐν ἀγρῷ αὐλιζομένων προβάτων. Οὐδαμῶς δὲ οὐδ᾿\nαὐτοὶ σῶοι οἱ ἄνδρες ὑπάρχουσιν, οἵτινες ὑπὸ τῆς\nπνοῆς ἢ φορᾶς τῶν ἀνέμων ἐκείνων μένουσιν, ἀλλ᾿\nἁμάξας ὑποζεύξαντες εἰς ἑτέραν χώραν ἐκκλίνουσι καὶ\nφεύγουσι, καταλείπουσι δὲ τοῖς χειμερίοις ἀνέμοις\nἐκείνην τὴν γῆν, οἵτινες σὺν κακαῖς συστροφαῖς ὁρμώμενοι\nτήν τε γῆν ἅπασαν ἐκείνην καὶ τὰ πευκόεντα\nὄρη συγκλονοῦσι. Τοσοῦτοι μὲν περὶ τὸν Τάναῖν ποταμὸν\nκατοικοῦσιν.\n680—694. Οἱ δὲ Σινδοὶ καὶ οἱ Κιμμέριοι πυκνοὶ καὶ\nσυνεχεῖς ὄντες τοὺς Σαυρομάτας ἐπέχουσιν, οἳ τε πλησίον\nτοῦ Εὐξείνου ὄντες Κερκέτιοί τε καὶ Ὀρέται καὶ\nοἱ ἰσχυρότατοι Ἕλληνες, οὕστινάς ποτε ἀπὸ τοῦ Ξάνθου\nκαὶ τοῦ Σιμόεντος ποταμοῦ τοῦ ἐξ Ἴδης ῥέονιος\nαἱ τοῦ ζεφύρου καὶ νότου πνοαὶ ἀπεχώρισαν τῷ πολεμικωτάτῳ\nἈγαμέμνονι καὶ Μενελάῳ ἐπὶ τὸν κατὰ τῆς\nΤροίας πόλεμον ἀκολουθήσαντας. Ἐπὶ τούτοις δὲ\nκατοικοῦσι πλησιόχωρον γῆν ἔχοντες ἔκγονοι ὄντες τῶν\nΠελασγῶν οἳ τε Ἡνίοχοι καὶ οἱ Ζύγιοι. Περὶ δὲ τὸ\nἐνδότατον τοῦ Εὐξείνου πόντου μετὰ τὴν Διοσκουριάδα\nγῆν Κόλχοι, οἱ τῶν Αἰγυπτίων ἀπόγονοι, μέτοικοι ὄντες,\nκατοικοῦσι, πλησίον τοῦ Καυκάσου ὄρους ὑπάρχοντες,\nὅστις Καύκασος περὶ τὸν Ὑρκάνιον πόντον\nτοῖς ὑψηλοῖς ὄρεσιν αὔξεται· ὅπου ὁ Φᾶσις ποταμὸς\nκατὰ τὸν νῶτον τοῦ Κιρκαίου πεδίου συστρεφόμενος εἰς\nτὸν Εὔξεινον πόντον τὸ ἀχνῶδες καὶ χορτῶδες αὐτοῦ\nἀπερεύγεται, ἀπὸ Ἀρμενίου ὄρους ἀρξάμενος.\n695—705. Πρὸς δὲ τὴν ἀνατολὴν τούτου καὶ τὸν βορρᾶν\nὁ ἰσθμὸς τῆς Κασπίας θαλάσσης καὶ τοῦ Εὐξείνου\nἐπίκειται. Ἐπὶ δὲ τούτῳ τῷ ἰσθμῷ τὸ ἀνατολικὸν\nἔθνος κατοικεῖ τῶν Ἰβήρων (οἵτινές ποτε Ἴβηρες ἀπὸ\nτῆς Πυρήνης, ἤγουν τῆς ἑσπερίας ἢ δυτικῆς Ἰβηρίας\nἐπὶ τὴν ἀνατολὴν παρεγένοντο, τοῖς Υρκανίοις ἀνδρασι\n\n\nμεγάλην ἔχθραν συμβαλόντες), καὶ τὸ μέγα\nἔθνος τῶν Καμαριτῶν, οἵτινές ποτε τὸν Διόνυσον ἀπὸ\nτοῦ πολέμου τῶν Ἰνδῶν προσδεξάμενοι ἐξενοδόχησαν,\nκαὶ ἱερὸν χορὸν, ὃ ἔστι μέγαν, μετὰ τῶν Βακχῶν ἔστησαν,\nζώματα καὶ νεβρῖδας ἐπὶ τοῖς στήθεσιν αὐτῶν\nπεριβαλόμενοι, εὐ οἱ εὐάν λέγοντες. Οὗτος δὲ ὁ Διόνυσος\nταῖς ἑαυτοῦ φρεσὶ τὴν γενεὰν τῶν ἀνθρώπων\nκαὶ τὰ ἤθεα τῆς γῆς ἐκείνης, τουτέστι περιφραστικῶς\nτὴν γῆν ἐκείνην, ἠγάπησεν.\n706—717. Ἐπὶ τούτοις δὲ ἡ Κασπία κυμαίνεται θάλασσα·\nῥᾳδίως δέ σοι καὶ ταύτην τὴν θάλασσαν καταγράψαιμι,\nοὐδαμῶς μὲν τῶν ἄποθεν ἀπῳκισμένων\nχωρῶν τὰς θέσεις ἰδὼν, οὐδὲ μετὰ νηὸς περάσας· οὐδὲ\nγὰρ ἐμοὶ τοιοῦτος βίος ὑπῆρξεν, οὐδὲ πατρική μοί ἐστιν\nἐμπορία, οὐδὲ ἐπὶ τὸν Γάγγην πεπόρευμαι, ὁποῖα\nπολλοὶ διὰ τοῦ Ἐρυθραίου πόντου πλέουσιν, ἵνα πολὺν\nπλοῦτον λάβωσι τῆς ψυχῆς αὐτῶν οὐ φροντίζοντες,\nἀλλ᾿ οὐδὲ τοῖς Ὑρκανίοις ἐπιμίσγομαι, οὐδὲ τοῦ Καυκάσου\nὄρους τὰς κνημῖδας, ὃ ἔστι τοὺς συμφύτους καὶ\nδασεῖς τόπους, καὶ τῶν Ἐρυθραίων Ἀριηνῶν, οἵπερ\nεἰσὶν ἔθνος περὶ τὴν Ἐρυθρὰν θάλασσαν, πολυπραγμονῶ·\nἀλλ᾿ αἱ Μοῦσαί με ἄγουσι καὶ φέρουσιν, αἵτινες\nχωρὶς πλανήσεως καὶ κακοπαθείας τὴν πολλὴν θάλασσαν\nκαὶ τὴν ἄπειρον γῆν καὶ τὰ ὄρη καὶ τὴν αἰθερίαν\nὁδὸν τῶν ἀστέρων μετρήσασθαι δύνανται.\n718—725. Ἀλλὰ τῆς μὲν Κασπίας θαλάσσης τὸ σχῆμα\nπανταχοῦ περιελισσόμενον καὶ περιερχόμενον κυκλοτερές\nἐστιν· οὐδαμῶς ἂν ἐκείνην ἐπὶ τρεῖς κύκλους τῆς\nσελήνης, τουτέστιν ἐπὶ τρεῖς μῆνας, περάσεις· τοσοῦτον\nγάρ ἐστι δυσπέρατος ὁ τόπος ἐκεῖνος. Εἰς τοὐπίσω\nδὲ ἐπὶ τὰ ἀρκτῶα μέρη ἑλκόμενος ταῖς προχύσεσι τοῦ\nὠκεανοῦ ἀναμίγνυται· ἥτις Ὑρκανία ἐν τοῖς ἀνδράσι\nθαύματα πολλὰ αὔξει καὶ ἕτερα, ἀναβλαστάνει δέ καὶ\nτὸν κρύσταλλον καὶ τὴν σκοτεινὴν ἴασπιν, τὴν ἐχθρὰν\nοὖσαν ταῖς ἐμπούσαις καὶ τοῖς δαίμοσιν ἢ φάσμασιν.\n726—738. Ἅπαντα δέ σοι ἔθνη λέξω, ὅσα τὴν Ὑρκανίαν\nἢ Κασπίαν θάλασσαν περιοικεῖ, ἀρξάμενος ἀπὸ\nτῆς δυτικῆς πλευρᾶς ἐκ τοῦ βορρᾶ. Πρῶτοι μὲν οἱ\nΣκύθαι ὑπάρχουσιν, ὁπόσοι κατὰ τὴν παραλίαν οἰκοῦσι\nτῆς Κρονίας θαλάσσης κατὰ τὸ στόμα τῆς Κασπίδος\nθαλάσσης. Ἐφεξῆς δὲ Οὖννοι, ἐπ᾿ αὐτοῖς δὲ\nοἱ Κάσπιοι, ἐπὶ τούτοις δὲ πάλιν οἱ πολεμικώτατοι\nἈλβανοὶ, καὶ οἱ τὴν ὑπεράνωθεν αὐτῶν τραχεῖαν γῆν\nκατοικοῦντες Καδούσιοι, ἐπ᾿ αὐτοῖς δὲ οἱ Μάρδοι καὶ\nοἱ Ὑρκάνιοι καὶ οἱ Τάπυσοι. Ἐπ᾿ αὐτοῖς δὲ τὴν\nπεριπλοκὴν αὐτοῦ συστρέφει ὁ τῆς Ὑρκανίας ποταμὸς\nΜάρδος, τῶν Δερκεβίων καὶ τῶν πλουσιωτάτων ὕδωρ\nΒάκτρων· δι᾿ ἀμφοτέρων γὰρ διερχόμενος, τῶν τε\nΔερκεβίων καὶ Βάκτρων, εἰς τὴν Κασπίαν θάλασσαν\nἐκβάλλει. Ἀλλ᾿ οἱ μὲν Βάκτροι ὑπὸ τὴν εὐρυτέραν\nχώραν τῆς ἠπείρου, ὃ ἔστι τὴν μεσόγειον, κατοικοῦσιν,\nὑπὸ τοῖς κνημοῖς τοῦ Παρνασσοῦ· εἰς δὲ τὸ ἕτερον μέρος,\nτῆς Ὑρκανίας δηλονότι τὸ δεξιὸν, ἐπὶ τοῖς Κασπίοις\nὕδασιν οἱ Δερκέβιοι.\n739—748. Μετὰ τούτους δὲ τοὺς Δερκεβίους ἐπὶ τὴν\nἀνατολὴν πέραν τοῦ ἠχητικοῦ Ἀράξου ἄνδρες πολεμικοὶ\nκαὶ τοξόται Μασσαγέται κατοικοῦσιν, ἐφ᾿ οἷς μήτε\nαὐτὸς ἐγὼ πλησιάσαιμι καὶ προσεγγίσαιμι, μήτε ἄλλος\nἐμὸς φίλος. Πάνυ γὰρ κακοξεινότεροι τῶν ἄλλων\nεἰσίν· οὐδαμῶς γὰρ αὐτοῖς ἡ τροφὴ ἄρτος ἐστὶν ἡ εὐφραντικοῦ\nσίτου, οὐδὲ ὁ ἐν τῷ δήμῳ πινόμενος οἶνος,\nἀλλὰ τῷ λευκῷ γάλακτι τὸ τῶν ἵππων αἷμα ἀναμιγνύντες\nτὴν εὐωχίαν αὐτῶν τίθενται. Ἐπὶ τούτοις δὲ\nτοῖς Μασσαγέταις ἀνωτέρω πρὸς τὰ βόρεια μέρη εἰσὶν\nοἱ Χωράσμιοι, ἐφ᾿ οἷς ἡ Σουγδία ἐστὶ γῆ, ἧστινος κατὰ\nτὸ μέσον ἐστὶν ὁ μέγας ποταμὸς Ὦξος, ὅστις τὸ περὶ\nτὰς Διονύσου κείμενον στήλας Ἠμωδὸν ὄρος καταλιπὼν\nἐπὶ τὴν Κασπίδα κατέρχεται.\n749—761. Μετὰ τοῦτον δὲ ἐπὶ ταῖς προχοαῖς Ἰαξάρτου\nκατοικοῦσιν οἱ Σάκαι τόξα φέροντες, ὡς ὄντες\nπολεμικοὶ, ἅτινα οὐδαμῶς τις ἄλλος τοξευτὴς ἀπελέγξοι\nδιὰ τὸ ἀκριβὲς καὶ εὔστοχον· καὶ γὰρ οὐδαμῶς αὐτοῖς\nἐστι θέμις ἢ δίκαιον μάταια καὶ εἰκῆ πέμπειν·\nἐζημιοῦντο γὰρ οἱ ἀποτυγχάνοντες. Ὑπάρχουσι δὲ\nκαὶ οἱ Τόχαροι καὶ οἱ Φροῦροι καὶ τὰ βάρβαρα ἔθνη\nτῶν Σηρῶν, οἵτινες τοὺς μὲν βόας καὶ τὰ λιπαρώτατα\nπρόβατα ἀπαρνοῦνται, διὰ τὸ μὴ γινώσκειν τὸ χρήσιμον\nαὐτῶν, τὰ δὲ ποικίλα ἄνθη τῆς ἐρήμου γῆς ξαίνοντες\nπολυδαίδαλα καὶ πολύτιμα, ὅμοια κατὰ τὴν\nχροιὰν τοῖς τῆς λειμωνίδος ποίης ἄνθεσιν, ἀντὶ τοῦ\nτῆς παραδεισιακῆς γῆς τοῖς ἄνθεσι, κατασκευάζουσιν·\nἐκείνοις οὐδὲ τὸ τῶν ἀραχνῶν ἔργον ἐξισωθείη. Ἄλλοι\nδὲ πυκνοὶ καὶ συνεχεῖς Σκύθαι εἰσὶν, οἵτινες κατοικοῦσι\nκατὰ τὰ ἔσχατα μέρη· πλησίον δὲ αὐτῶν δυσάνεμος\nκαὶ τοῖς χειμερίοις ἀνέμοις καὶ ταῖς χαλάζαις\nπαράκειται γῆ. Τοσοῦτοι μὲν ἄνδρες τὴν Κασπίαν θάλασσαν\nπεριοικοῦσιν.\n762—771. Διαλογιζόμενος δὲ σκόπει ἀρτίως ἀπὸ τῶν\nΚόλχων καὶ τοῦ Φάσιδος ποταμοῦ ἐπὶ τὴν δύσιν παρὰ\nτὸ χεῖλος τοῦ Εὐξείνου πόντου τὸ πλῆθος τῶν ἐθνῶν\nἄχρι τοῦ Θρᾳκικοῦ στόματος, ἤγουν τοῦ Βοσπόρου,\nὅπου ἡ τῶν Καλχηδονίων χώρα ἐστίν. Μετὰ δὲ τοὺς\nΚόλχους πρῶτά εἰσιν ἔθνη οἱ Βύζηρες, καὶ πλησίον\nαὐτῶν τὰ ἔθνη τῶν Βεχείρων, καὶ οἱ Μάκρωνες, καὶ\nοἱ Φίλυρες, καὶ οἵτινες τοὺς οἴκους αὐτῶν ξυλίνους\nἔχουσιν. Ὧντινων πλησίον εἰσὶν οἱ πολυθρέμματοι,\nἤτοι πολλὰ θρέμματα ἔχοντες, Τιβαρηνοί· ἐπὶ τούτοις\nδὲ οἱ Χάλυβες τὴν ἀμετακίνητον καὶ σκληρὰν γῆν κατοικοῦσι,\nτὰ τοῦ μοχθηροῦ σιδήρου ἔργα μεμαθηκότες,\nοἵτινες βαρυκτύποις σφύραις ἐπὶ τοῖς ἄκμοσιν\nἐστηρικότες τῆς δεινῆς ταλαιπωρίας καὶ τοῦ χαλεποῦ\nκόπου οὐδαμῶς παύονται.\n772—782. Μετὰ δὲ τούτους τοὺς Χάλυβας τῆς Ἀσσυρίας\nγῆς ἡ πρόχυσις ἐκτετάνυσται· λέγει δὲ τὰ περὶ\nΘερμώδοντα καὶ Παφλαγονίαν· ὅπου ταῖς Ἀμαζόσιν\nἀπὸ τοῦ Ἀρμενίου ὄρους τὸ λευκὸν ὕδωρ ὁ πολεμικώτατος\nΘερμώδων προπέμπει, ὅστις ποτὲ Θερμώδων\nτὴν Ἀσώπου θυγατέρα Σινώπην πλανωμένην ἐδέξατο\n\n\nκελεύσαντος τοῦ Διὸς λελυπημένην· καὶ γὰρ ὁ Ζεὺς τῆς\nἐπεράστου καὶ καλῆς φιλίας αὐτῆς ἐπιθυμῶν καὶ χρῄζων,\nκαίτοι μὴ θέλουσαν, πόρρω τῆς ἰδίας πατρίδος\nἐχώρισεν· ἐκ ταύτης δὲ καὶ ἡ πόλις Σινώπη τὸ ὄνομα\nἔχει. Περὶ ἐκείνου δὲ τοῦ Θερμώδοντος ποταμοῦ κρυμώδεις\nἢ ψυχρὰς ὄχθας τὸν καθαρὸν λίθον τοῦ κρυστάλλου,\nκαθάπερ χειμερίαν πάχνην, τέμνοις, εὑρήσεις\nδὲ καὶ τὴν πρασινίζουσαν ἴασπιν.\n783—792. Ἑξῆς δὲ ὁ Ἶρις ποταμὸς τὸ καθαρὸν ὕδωρ\nεἰς τὸν Πόντον ἐκβάλλει· ἐπὶ τούτῳ δὲ αἱ τοῦ Ἅλυος\nποταμοῦ ῥοαὶ ἀναβλύζουσι πλησίον τῆς Καραμβίας\nἄκρας, ἐπὶ δὲ τὸν βορρᾶν ἑλκόμεναι ἀπὸ τοῦ Ἀρμενίου\nὄρους τὴν ἀρχὴν ἔχουσιν. Ἐπὶ τούτοις δὲ τοῖς αἰγιαλοῖς\nτῶν ποταμῶν κατοικοῦσιν οἱ Παφλαγόνες καὶ τὸ\nτῶν Μαριανδυνῶν ἱερὸν γένος. Ἐκεῖσε τὸν ἰσχρυρόφωνον\nμέγαν κύνα τοῦ ὑπογείου Πλούτωνος τὸν Κέρβερον,\nταῖς χερσὶ τοῦ μεγαλόφρονος Ἡρακλέους ἑλκόμενον,\nδεινὸν χυλὸν σιελώδη ἀπὸ τῶν στομάτων αὐτοῦ\nφασιν ἐκβεβληκέναι. Καὶ τοῦτον μὲν τὸν ἰὸν ἀναμεμιγμένον\nἡ γῆ ἐδέξατο καὶ τοῖς Μαριανδυνοῖς ἀνδράσι\nμεγάλην βλάβην ἐφύτευσε, τὴν ἀκόνιτον δηλονότι θανάσιμον\nοὖσαν.\n793—798. Πλησίον δὲ τῶν Μαριανδυνῶν οἱ Βιθυνοὶ\nλιπαρὰν καὶ καλὴν χώραν κατοικοῦσιν, ἔνθα ὁ Ῥήβας\nτὸ κάλλιστον ὕδωρ εἰς τὸν Πόντον ἐκβάλλει, ὅστις\nπαρὰ τοῖς στόμασι τοῦ Πόντου διέρχεται, οὗτινος κάλλιστον\nὕδωρ ἐπὶ τὴν γῆν σύρεται. Τοσοῦτοι μὲν ἄνδρες\nτοῦ Πόντου περίοικοι ὑπάρχουσιν· ἐκεῖνά σοι\nὑπαρχέτω τὰ προκατηριθμημένα τῆς Σκυθίας ἔθνη.\n799—808. Ἀρτίως δὲ τῆς παραλίας Ἀσίας τὸν πόρον,\nτουτέστι τὴν θέσιν, διαγράψαιμι, ὅστις δὴ ἐπὶ τὸν\nἙλλήσποντον ὁδεύων πρὸς τὸν νότον πορεύεται καὶ\nπρὸς τὸν νοτιώτατον ῥοῦν τοῦ Αἰγαίου πελάγους, μέχρι\nτῆς Συρίας αὐτῆς καὶ τῆς ἐπεράστου καὶ καλῆς\nἈραβίας. Πρῶτον μὲν οἱ Χαλκηδονῖται πλησίον τοῦ\nστόματος τὴν γῆν κατοικοῦσι, τὸ Βυζάντιον κατὰ τὴν\nπέραν ὁρῶντες. Ἐπὶ τούτοις δὲ οἱ Βέβρυκες καὶ τὰ\nὄρη τῆς Μυσίας, ἤτοι τῆς μικρᾶς Βιθυνίας· τὰ ὄρη\nδὲ λέγει τοὺς νῦν καλουμένους Ὀλύμπους, ὅπου ὁ Κίος\nποταμὸς τὰ ἐπιθυμητὰ αὐτοῦ ῥεῖθρα ἐπιπέμπει, ἐφ᾿\nοὗτινός ποτε Κίου προχοαῖς ἢ ἐκβολαῖς τὸν ἰσχυρρότατον\nθεράποντα τοῦ μεγάλου Ἡρακλέους τὸν Ὕλαν ἡ\nνύμφη ἀνήρπασεν.\n809—819. Ἐκεῖσε τῆς μικροτέρας Φρυγίας ὁ πολὺς\nἢ μέγας ἀγκὼν ἐπὶ τὸν Ἑλλήσποντον ἐπιτρέχει, ἡ δὲ\nἑτέρα Φρυγία ἡ μεγάλη ἔνδοθεν ἐπὶ τοῖς ὕδασι τοῦ\nΣαγγαρίου ποταμοῦ κεῖται. Ἀλλ᾿ ἡ μὲν μεγάλη\nΦρυγία ἐπὶ τὴν ἀνατολὴν ἐκτέταται, ἱπποτρόφος οὖσα\nκαὶ πλουσία, πρὸς δὲ τὴν δύσιν τὴν ἑτέραν ἴδοις, ἥτις\nὑπὸ τοὺς ἄγαν θείους καὶ θαυμαστοὺς πόδας τῆς Ἴδης\nκεῖται, ὑπὸ τῷ εὐρὺ ῥέοντι Ξάνθῳ καὶ τῷ ἐκ τῆς Ἴδης\nκατερχομένῳ Σιμόεντι, τὴν ὑψηλὴν καὶ τοὺς ἀνέμους\nπροσδεχομένην Ἴλιον ὑπὸ ταῖς πλευραῖς αὐτῆς ἔχουσα,\nτὴν λαμπρὰν καὶ ἐπίσημον πόλιν τῶν πάλαι γεγενημένων\nἡμιθέων, ἣν ὅ τε Ποσειδῶν καὶ Ἀπόλλων ἔκτισε,\nκαὶ ἡ Ἥρα καὶ ἡ Ἀθηνᾶ ἐπόρθησεν.\n820—829. Μετὰ ταύτην δὲ τὴν Φρυγίαν ἡ Αἰολὶς γῆ\nπαρατέταται παρὰ τὸν μέγαν Ἑλλήσποντον καὶ παρὰ\nτὸ χεῖλος, ἤγουν τὴν παραλίαν, τοῦ Αἰγαίου. Ἐφεξῆς\nδὲ μετὰ τὴν Αἰολίδα οἱ εὐδοξότατοι Ἴωνες κατοικοῦσιν,\nεἰσὶ δὲ καὶ αὐτοὶ παράλιοι· δι᾿ ἧστινος γῆς\nμέσος ὁ Μαίανδρος ταῖς λιπαραῖς αὐτοῦ συστροφαῖς\nκατέρχεται εἰς τὴν θάλασσαν, ἀναμεταξὺ τῆς Μιλήτου\nκαὶ τῆς πλατυχώρου Πριήνης. Τούτων δὲ τῶν ἀμφοτέρων\nπόλεων πρὸς τὰ βόρεια μέρη ἴδῃς τὴν παραθαλασσίαν\nἜφεσον τὴν μεγάλην πόλιν τῆς Ἀρτέμιδος\nὅπου ποτὶ τῇ θεᾷ ἐν τῇ ῥίζῃ τῆς πτελέας αἱ Ἀμαζονίδες\nβωμὸν κατεσκεύασαν μέγιστον καὶ ἐξαίσιον θαῦμα\nτοῖς ἀνθρώποις.\n830—845. Ἐπὶ ταύταις δὲ ἡ Μήονία ἐπὶ τὴν ἀνατολὴν\nἐκτέταται ὑπὸ τῷ ἠνεμόεντι ὄρει Τμώλῳ, ἀφ᾿ οὗ\nὁ Πακτωλὸς διερχόμενος ταῖς συστροφαῖς αὑτοῦ ὁμοῦ\nχρυσὸν ἐπισύρων ἠχεῖ. Ἐπὶ τούτου δὲ ταῖς πλευραῖς\nἐν τῇ τοῦ ἔαρος ὥρᾳ καθήμενος τὴν ὀξεῖαν ἢ μᾶλλον\nεἰπεῖν ἡδεῖαν φωνὴν τῶν κύκνων ἀκούσαις, οἵτινες αὐξομένης\nτῆς πόας ἔνθα κἀκεῖσε ἐπὶ τὸ ὕδωρ πλαζόμενοι\nνέμονται. Πολλοὶ γάρ εἰσι λειμῶνες, ὃ ἔστιν ἀνθοῦντα\nπεδία, ἐν τῇ Ἀσίᾳ, ἐξόχως δὲ καὶ ὑπὲρ πάντα περὶ τὸ\nΜαιάνδριον πεδίον, ὅπου ὁ Κάϋστρος ποταμὸς ἡσυχῆ\nκαὶ ἠρέμα τὸ λαμπρὸν αὐτοῦ ὕδωρ ἀναβράζων ἐπιρρεῖ.\nἈλλ᾿ οὐδὲ τὰς γυναῖκας ἐκείνας μέμψῃ, αἵτινες περὶ τὸ\nθεῖον καὶ θαυμαστὸν ἐκεῖνο ἔδαφος ἐπὶ τῆς ὀσφύος τὴν\nζώνην βαλοῦσαι θαυμαστὸν συστρεφόμεναι κύκλον\nὀρχοῦνται, ἡνίκα τὰς χοροστασίας, ἤτοι τοὺς χοροὺς,\nτῷ Διονύσῳ ἐκπληροῦσιν· ἅμα δὲ αὐταῖς καὶ αἱ νέαι\nπαρθένοι καθάπερ νεβροὶ συσκιρτῶσιν. Ἐπὶ ταύταις\nδὲ καὶ αἱ τῶν ἀνέμων πνοαὶ τοὺς ἐπιθυμητοὺς ἐπὶ τοῖς\nστήθεσιν αὐτῶν χιτῶνας κτυποῦσαι ἠχοῦσιν. Ἀλλὰ\nταῦτα μὲν τοῖς Λυδοῖς ἀνθρώποις ἐν φροντίδι γενήσονται.\n846—853. Τὴν δὲ ἐπὶ τὴν θάλασσαν κειμένην γῆν περὶ\nτὰς ἐκβολὰς τοῦ Ξάνθου, καλλίστου ἢ καλὰ ῥεύματα\nἔχοντος ποταμοῦ, κατοικοῦσιν οἱ Λύκιοι· ὅπου τὰ ὄρη\nτοῦ Ταύρου βαθέα κρημνὰ ἔχοντος μέχρι τῆς Παμφυλίας\nφέρεται, Κράγον δὲ αὐτὸν καλοῦσιν. Ἐκεῖθεν\nδὲ πάλιν θεάσῃ περὶ τὸν ῥοῦν τοῦ Εὐρυμέδοντος ποταμοῦ\nὑπεράνωθεν τῆς θαλάσσης Ἄσπενδον πόλιν, ὅπου\nτὴν Ἀφροδίτην ταῖς τῶν συῶν ἐξιλεοῦνται σφαγαῖς.\n854—860. Ἄλλαι δὲ ἐφεξῆς τῆς Παμφυλίας ὑπάρχουσι\nπόλεις, ἥ τε Κώρυκος καὶ ἡ Πέργη καὶ ἡ ἀνεμώδης\nΦάσηλις. Μετὰ ταῦτα δὲ ἐπὶ τὴν ἀνατολικὴν μεσόγειον\nκατοικοῦσιν οἱ ἐν τοῖς πολέμοις ἐπιτήμονες καὶ\nἐπικαμπῆ τόξα ἔχοντες Λυκάονες. Ἐπὶ τούτοις δὲ\nτῶν Πισιδέων πλουσία γῆ ἐστιν, ὅπου αἱ Πισιδικαὶ\nπόλεις, ἣ τε Τερμησσὸς καὶ ἡ Λύρβη καὶ ἡ Σέλγη,\nἥντινα Σέλγην ὁ τῶν Ἀμυκλαίων, ἤτοι τῶν Λακώνων,\nλαὸς ὁ μεγαλώνυμος κατοικισθῆναι ἐποίησεν.\n861—873. Ἐκεῖθεν δὲ, δηλονότι· ἀπὸ τῆς Πισιδίας, ἡ\n\n\nπερίδρομος θάλασσα συνεστραμμένην ὁδὸν πρὸς ἀνατολὴν\nπεριτέμνεται, καταπολὺ ἔσω προβαίνουσα εἰς τὸν\nἸσσικὸν κόλπον· οὗτος δὲ ὁ κόλπος γείτων ἐστὶν ἢ\nπλησίον τοῦ Εὐξείνου πόντου, τὰ τῆς Κιλικίας ἔθνη\nμακρὸς ἐπὶ τὴν ἀνατολὴν περισυρόμενος. Ἐκεῖνα δὲ\nτὰ τῆς Ἀσίας Στενὰ καλοῦσιν. Καὶ τούτῳ μὲν τῷ\nἸσσικῷ κόλπῳ πολλῶν ποταμῶν πόρρωθεν ἐρχομένων\nτὸ ὕδωρ ἐπιμίσγεται τοῦ τε Πυράμου καὶ τοῦ Πινάρου\nκαὶ τοῦ Κύδνου τοῦ σκολιοῦ, τοῦ μέσην τὴν Ταρσὸν\nτὴν καλῶς κατοικουμένην πόλιν διαρρέοντος· ὅπου\nποτὲ ὁ Πήγασος ἵππος τὸν ταρσὸν τοῦ ποδὸς αὐτοῦ\nἀφεὶς τῷ τόπῳ ἐκείνῳ τοὔνομα ἐγκατέλιπεν, ὁπηνίκα\nὁ ἥρως Βελλεροφόντης ἐς τὸν οὐρανὸν πορευόμενος κατενεχθεὶς\nκατεάγη τοῦ ἵππου πτερορρυήσαντος. Ἐκεῖ\nδὲ ἔστι καὶ τὸ Ἀλήϊον πεδίον, ἐφ᾿ οὗτινος πεδίου ἄποθεν\nκαὶ χωρὶς τῶν ἀνθρώπων πλανώμενος διῃτᾶτο.\n874—880. Πολλαὶ δὲ τῶν Κιλίκων ἐφεξῆς ὑπάρχουσι\nπόλεις, ἣ τε Λυρνησσὸς καὶ ἡ Μαλλὸς καὶ ἡ Ἀγχιάλεια\nκαὶ οἱ Σόλοι, αἱ μὲν κατὰ τὸ μεσόγειον, αἱ δὲ\nπλησίον αὐτῆς τῆς θαλάσσης. Ἐπὶ ταύτης δὲ τῆς\nΚιλικίας εἰσὶ καὶ οἱ Κομμαγηνοὶ, ἀπὸ Κόμμας χώρας\nοὕτως λεγόμενοι, καὶ αἱ τῆς Συρίας ἐκτεταμέναι καὶ\nπεριμήκεις πόλεις ἐπὶ τῆς στρεπτῆς παραλίας· καὶ\nγὰρ ἐπὶ τὴν δύσιν στρέφεται ὁ ὁλκὸς, ἤτοι ἡ περιφέρεια\nκαὶ ὁ κύκλος, τῆς λευκῆς θαλάσσης, μέχρι τοῦ\nὑψηλοῦ καὶ παραθαλασσίου καὶ βαθυκρήμνου, ἤτοι τοῦ\nσυμφύτου καὶ δασέος, Κασίου ὄρους.\n881—886. Τὸν δὲ λοιπὸν πόρον τῶν γαιῶν τῆς Ἀσίας\nῥᾳδίως σοι καὶ εὐκόλως προσείποιμι. Οὗτος δέ σοι ὁ\nλόγος ἐν ταῖς φρεσὶν ὑπαρχέτω, καὶ ἡ χάρις τῶν πονηθέντων\nτούτων ἔργων, ἤγουν ἡ τῶν ποιημάτων τούτων\nὠφέλεια, μὴ φέροιτο τοῖς ἀνέμοις· εἰ γὰρ σαφῶς\nτοῦτον τὸν πόρον τῆς Ἀσίας συνίης, ταχέως ἂν καὶ\nἄλλοις καλῶς καὶ ἐπισταμένως ἀγορεύσοις καὶ λέξοις\nτούς τε ποταμοὺς καὶ τὴν θέσιν τῶν πόλεων καὶ ἑκάστην\nχώραν.\n887—893. Ἔστω μὲν οὖν τὸ λοιπὸν τῆς Ἀσίας σχῆμα\nτετράπλευρον καὶ ἰσοσκελὲς, τοῖς μακροῖς καὶ ἐπιμήκεσι\nπεδίοις ἡπλωμένον καὶ ἐκτεταμένον πρὸς ἀνατολήν.\nἘπὶ γὰρ τοῖς προλεχθεῖσι παῤ ἐμοῦ εἰπόντος\nἀκούσας ἐπίστασαι Ταῦρον τὸ ὄρος πᾶσαν τὴν Ἀσίαν\nδιαχωρίζειν ἢ μέσην διατέμνειν μέχρι τῶν Ἰνδῶν.\nΚαὶ τοῦτο μὲν τὸ ὄρος ἐν τῷ τετραπλεύρῳ τὸ βορειότερον\nἔστω· ὁ δὲ Νεῖλος ποταμὸς τὸ ἑσπέριον ἢ δυτικώτερον\nπλεῦρον ὑπαρχέτω· τὸ δὲ ἑῷον, ἤτοι τὸ ἀνατολικώτερον,\nὁ Ἰνδικὸς ὠκεανός· τὸ δὲ νότιον ἡ\nἘρυθρὰ θάλασσα ἢ τὸ κῦμα τῆς Ἐρυθρᾶς θαλάσσης.\n894—917. Διανοούμενος δὲ σκέπτου καθ᾿ ὃν τρόπον\nἄρτι καὶ ἐπὶ τὰς ἀνατολὰς παραγενήσομαι, ἀπὸ τῆς\nΣυρίας ὅθεν κατέλιπον ἀρξάμενος, οὐδαμῶς δέ μοί τις\nἀνὴρ καθάπερ λόγου ψευσθέντος ἐπιμέμψοιτο. Ἀλλ᾿\nἡ μὲν Συρία πολλὰς πόλεις ἔχουσα ἐπὶ τὴν νοτίαν\nἀνατολὴν ἀπὸ τῆς θαλάσσης εἰς ἤπειρον ἕρπει, ἣν\nκαὶ ἐπωνύμως Κοίλην λέγουσι, διότι οἱ προνενευκότες\nκαὶ ἐξέχοντες τῶν δρῶν τόποι μέσην καὶ ὑποκειμένην\nαὐτὴν ἔχουσι, τοῦ τε δυτικοῦ Κασίου καὶ τοῦ\nἀνατολικοῦ Λιβάνου. Καὶ ταύτην μὲν Κοίλην λέγουσι·\nτρεῖς γάρ εἰσιν, ἥ τε Φοινίκη καὶ ἡ Παλαιστίνη\nκαὶ ἡ Κοίλη, ἥν πολλοὶ καὶ πλούσιοι ἄνδρες ἔχουσιν·\nοὐχ ὁμοῦ δὲ ὡς ὁμώνυμοι ὄντες κατοικοῦσιν, ἀλλὰ\nκεχωρισμένως οἱ μὲν ἐν τῇ ἠπείρῳ, οἱ νῦν Ἄραβες\nκαλούμενοι, αὐτοὶ γὰρ καὶ Σύριοι λέγονται· οἱ δὲ\nπλησίον τῆς θαλάσσης, οἱ καὶ Φοίνικες καλούμενοι,\n(ἐξ ἐκείνης τῆς γενεᾶς τῶν ἀνδρῶν, οἵτινες Ἐρυθραῖοι\nγεγένηνται, ἤγουν μέτοικοι τῶν Ἐρυθραίων, οἵτινες\nκαὶ ταῖς ναυσὶν ἀπόπειραν ἐποιήσαντο τῆς θαλάσσης·\nπρῶτοι γὰρ τῆς θαλασσίας καὶ στρέμματα πολλὰ ἐχούσης\nἐμπορίας μνείαν ἐποιήσαντο, καὶ τὴν ὑψηλὴν πορείαν\nτῶν ἀπλανῶν ἀστέρων ἐν τῷ οὐρανῷ διανοησάμενοι\nἐσκέψαντο· οἵτινες Ἰόπην καὶ Γάζαν καὶ Ἐλαΐδα\nκατοικοῦσι, καὶ τὴν ἀρχαίαν Τύρον, καὶ τὴν ἐρατεινὴν\nἢ καλὴν γῆν τῆς Βηρυτοῦ, καὶ Βύβλον τὴν πλησίον\nτῆς θαλάσσης, καὶ τὴν Σιδῶνα ἄνθη πολλὰ ἔχουσαν,\nκατοικουμένην ἐπὶ τοῖς ὕδασι τοῦ χαρίεντος Βοστρηνοῦ,\nκαὶ τὴν πλουσίαν καὶ εὐδαίμονα Τρίπολιν, καὶ τὴν\nὈρθωσίδα, καὶ τὴν Μάραθον, καὶ τὴν Λαοδίκειαν,\nἥτις ἐπὶ τοῖς αἰγιαλοῖς τῆς θαλάσσης κεῖται, καὶ τὰ\nΠοσιδήϊα ἔργα, ἀντὶ τοῦ τὴν Ποσείδιον πόλιν οὕτω\nκαλουμένην, καὶ τὰ ἱερὰ, τουτέστι μεγάλα, τέμπη\nτῆς Δάφνης, ὅπου καὶ ἐπωνύμως τῷ Ἀντιόχῳ Ἀντιόχεια\nλέγεται.\n918—922. Μέση δὲ τῶν εἰρημένων δύο πόλεων, τοῦ\nτε Ποσειδίου καὶ Δάφνης, ὑπάρχει ἡ Ἀπάμεια πόλις.\nΠρὸς δὲ τὴν ἀνατολὴν τῆς Ἀπαμείας πολὺς ὁ ὑγρὸς\nὈρόντης κατασύρεται, τήν τε Ἀντιόχου γῆν, ἤτοι τὴν\nἈντιόχειαν, μέσην διορίζων, ἢ παραρρέων μᾶλλον\nκαὶ οὐ διορίζων. Ἅπασα δὲ ἡ τῶν τριῶν Συριῶν γῆ\nπλουσία τε καὶ εὔβοτος ὑπάρχει, καὶ πρὸς τὸ τρέφειν\nτὰ πρόβατα καὶ τὸν καρπὸν τοῖς δένδρεσιν αὔξειν.\n923—932. Ταύτης δὲ τῆς Συρίας, οὐ τῆς Ἀντιοχείας,\nἐπὶ τὸ πρόσω τοῦ νότου ὁδεύων τὸν ἐνδότατον πόρον ἢ\nμυχὸν τοῦ Ἀραβίου κόλπου θεάσῃ, ὅστις ἀναμεταξὺ\nτῆς Συρίας καὶ τῆς ἐπεράστου καὶ καλῆς Ἀραβίας συστρέφεται,\nὀλίγον ἢ μικρὸν πρὸς ἀνατολὴν ἄχρι τῶν\nἘλανῶν. Ἐκεῖθεν δὲ ἀπὸ τῶν Ἐλανῶν πρὸς ἀνατολὰς\nἡ τῶν εὐδαιμόνων λεγομένων Ἀράβων γῆ ἐπίκειται\nκαταπολὺ ἀνερχομένη, διπλῇ θαλάσσῃ κατεχομένη,\nτῇ τε Περσίδι καὶ τῇ Ἀραβίᾳ, ἤγουν τῷ τε Περσικῷ\nκαὶ Ἀραβικῷ κόλπῳ. Ἑκάστη δὲ αὐτῶν ἄνεμον\nἔλαχεν, ἡ μὲν Ἀραβία θάλασσα τὸν ζέφυρον, ἡ δὲ\nΠερσὶς τὰς ὁδοὺς ἢ τὸ κλίμα τοῦ εὔρου. Ἡ δὲ πέζα,\nἤτοι τὸ τέλος καὶ ἡ βάσις αὐτῆς, νοτιωτέρα ἐπὶ τὴν\nἀνατολὴν τετραμμένη ὑπὸ τῶν Ἐρυθραίων κυμάτων\nτοῦ ὠκεανοῦ κλύζεται, τουτέστιν ὑπὸ τῆς Ἐρυθρᾶς\nθαλάσσης.\n933—953. Καὶ ταύτης δὲ τῆς Ἀραβίας τὴν θέσιν λέξω.\nἘξόχως γὰρ καὶ ὑπὲρ πασῶν πολύπλουτα καὶ λαμπρὰ\nκατοικοῦνται ἔθνη, ἐξοχώτατον δὲ καὶ ἐξαίρετο??\n\n\nτάλιν ἄλλο μέγα θαῦμα ὑπὲρ πᾶσαν γῆν ἡ τῶν Ἀράβων κλυζομένης Σινώπης. Ἐν μεσογείᾳ δὲ τῆς βαθείας ἢ\nχώρα ἔλαχεν· ἀεὶ γὰρ εὐώδης καὶ τεθυμίαται μεγάλης ἠπείρου οἱ ἐμπειρικώτατοι τῶν ἱπποσυνάων\nἐπιθυμητὸν καὶ καλὸν καὶ ἡδὺ μυρίζει, ἢ θύου ἢ σμύρνης καὶ πολεμικώτατοι Καππαδόκαι κατοικοῦσιν, οἳ δὲ Ἀσσύριοι\nἢ τοῦ εὐώδους καλάμου, ἢ καὶ τοῦ θείου καὶ θαυ\nοἱ καὶ Λευκόσυροι πλησίον τῆς θαλάσσης, δηλομαστοῦ\nκαὶ ἐπαινουμένου, ὃ ἔστιν ἀκμάζοντος, λιβάνου\nἢ τῆς κασίας. Καὶ γὰρ ἀληθῶς κατὰ τὴν γῆν\nἐκείνην αὐτὸν τὸν Διόνυσον ἀπὸ τοῦ καλῶς ἐρραμμένου\nαὐτοῦ μηροῦ ὁ Ζεὺς ἔλυσεν. Διὰ τοῦτο καὶ γεννήσαντος\nἢ γεννηθέντος αὐτοῦ εὐώδη ἅπαντα καὶ τεθυμιαμένα\nἐγένοντο. Τότε δὲ καὶ τὰ πρόβατα τοῖς\nδασέσι μαλλοῖς ἐν τῇ βοσκῇ ἐβαρύνετο, αὐτόματοι δὲ\nτοῖς ὕδασι καὶ αἱ λίμναι κατέρρεον, ἀπὸ δὲ τῶν ἑτέρων\nἀοικήτων νήσων, ἤγουν τῶν περὶ Ταπροβάνην, αἱ\nὄρνιθες παρεγένοντο ἀκεραίων καὶ ἀφθάρτων κιναμώμων\nτὰ φύλλα φέρουσαι. Καὶ οὗτος μὲν ὁ Διόνυσος\nνεβρῖδας ἐπωμαδίας, τουτέστιν ἐλάφων μικρῶν δέρματα\nἐπὶ τῶν ὤμων ἐτάνυσε, τῷ δὲ ἐπιθυμητῷ κισσῷ\nτὰς καλὰς ἔστεψε τρίχας, τοὺς δὲ πλεκτοὺς θύρσους\nἅπερ εἰσὶ Διονυσιακὰ ὅπλα ὁ ἄκρως τῷ οἴνῳ μεθύων\nὑπογελῶν ἀνέσεισε, καὶ πολὺν πλοῦτον ἐπὶ τοῖς ἀνδράσιν\nἔχευε. Τούτου χάριν ἀρτίως αἱ ἄρουραι ἐκεῖναι\nτῷ λιβάνῳ κομῶσι, τῷ δὲ χρυσῷ τὰ ὄρη· λέγεται γὰρ\nκαὶ χρυσοῦ μέταλλα εἶναι ἐκεῖ· οἱ δὲ ποταμοὶ ἑτέρωθεν\nτοῖς θυμιάμασι καὶ τοῖς ἀρώμασι πληθύουσιν, αὐτοί\nτε οἱ κατοικοῦντες λίαν εὐτραφῆ γῆν ἔχοντες τοῖς χρυσοῖς\nκαὶ μαλακοῖς πέπλοις ἀγάλλονται.\n954—961. Ἀλλὰ πρῶτοι μὲν ὑπὸ τὴν ἀνάκλισιν, ἤτοι\nτὴν πλευρὰν, τοῦ Λιβάνου ὄρους πλούσιοι κατοικοῦσιν\nοἱ ἐπωνύμως λεγόμενοι Ναβαταῖοι, πλησίον δὲ Χαυλάσιοι,\nοἱ περὶ τὴν Χαύλαμι οὕτω καλουμένην γῆν,\nκαὶ οἱ Ἀγρέες, ὑφ᾿ ὧν ἡ Χατραμὶς γῆ κατοικεῖται ἐξεναντίας\nτῆς Περσίδος γῆς· ὑπὸ δὲ τὸ πλευρὸν τῆς\nἘρυθρᾶς θαλάσσης οἵ τε Μινναῖοι καὶ οἱ Σάβαι κατοικοῦσι,\nκαὶ πλησίον αὐτῶν οἱ Κλεταβηνοί. Τοσαῦτα\nμὲν περὶ τὴν Ἀραβίαν ἐξαίσια καὶ ἐπίσημα ἔθνη\nκατοικοῦσι, καὶ ἄλλα πάνυ πλεῖστα· μεγίστη γὰρ ἔμπροσθεν\nἢ σφόδρα καὶ πάνυ ἐπὶ τὰ ἔμπροσθέν ἐστιν.\n962—969. Πρὸς ἀντιπέραν δὲ ὑπὸ τὴν πνοὴν τοῦ ζεφύρου,\nὅπου καὶ οἱ καταρράκται λέγονται εἶναι, τῶν\nἐν ὄρεσι διαιτωμένων Ἐρεμβῶν λυπηρὰ καὶ ἀνιαρὰ γῆ\nφαίνεται, τουτέστι τῶν Τρωγλοδυτῶν Ἀράβων, οἵτινες\nτὸν βίον καὶ τὴν ζωὴν αὐτῶν ἐν ταῖς κατωρυχέσι\nπέτραις, ἤτοι σπηλαίοις, ἔθεντο, γυμνοὶ καὶ κτημάτων\nἐνδεεῖς ὄντες· θαλπομένοις δὲ τῷ ἱδρῶτι τὸ κατάξηρον\nαὐτῶν σῶμα μελαίνεται. Ματαίως δὲ οὕτως καθάπερ\nθῆρες πλανώμενοι ἄλγη ἔχουσιν, οὐχ ὡς τῶν ἁβροβίων\nἈράβων γένος· καὶ γὰρ ἐπὶ πᾶσιν ἀνδράσιν ὁ δαίμων\nοὐ τὴν ἴσην δύναμιν ἐπὶ τῷ ὄλβῳ ἐθήκατο, τουτέστιν\nοὐκ ἐπὶ πᾶσιν ἀνθρώποις ὁ θεὸς τὴν ἴσην μοῖραν ἐν τῇ\nεὐδαιμονίᾳ τοῦ πλούτου ἔθηκεν.\n970—976. Ὑπεράνω δὲ τοῦ Λιβάνου πρὸς τὰς αὐγὰς,\nἤτοι τὴν ἀνατολὴν, τοῦ ἡλίου τῆς ἑτέρας Συρίας, τουνότι\nτοῦ Εὐξείνου πόντου, περὶ τὰς ἐκβολὰς τοῦ Θερμώδοντος\nποταμοῦ.\n977—982. Ἀπὸ δὲ τῶν ὑψηλῶν καὶ τραχέων αὐτῆς\nὀρῶν πρὸς τὴν ἀνατολὴν τοῦ ἀπείρου, ἤτοι μεγίστου,\nποταμοῦ Εὐφράτου ὁ ῥοῦς φαίνεται, ὅστις δὴ Εὐφράτης\nπρῶτον μὲν ἀπὸ τοῦ Ἀρμενίου ὄρους μακρὸς ἐπὶ\nνότον πορεύεται, πάλιν δὲ τοὺς ἀγκῶνας συστρέψας,\nἐξεναντίας τοῦ ἡλίου πορευόμενος, μέσον τῆς Βαβυλῶνος\nπεράσας εἰς τὸν Περσικὸν κόλπον τὸν ἀφρὸν αὑτοῦ ἀπερεύγεται,\nταῖς ἐσχάταις ἐκβολαῖς ἐγγὺς τῆς Τερηδόνος\nὁδεύων,\n983—991. Μετὰ τοῦτον δὲ τὸν Εὐφράτην εἰς ἀνατολὴν\nΤίγρις ὁ ταχύτατος πάντων τῶν ποταμῶν καὶ καλὰ\nῥεύματα ἔχων φέρεται, ὃς καὶ ἀπὸ τοῦ Νιφάτου ὄρους\nγεννᾶται, ἴσον ῥοῦν καὶ ὁμαλὸν κατὰ τὸ τάχος ἐλαύνων,\nτοσοῦτον ἄποθεν καὶ χωρὶς ὑπάρχων ἀπὸ τοῦ Εὐρράτου,\nὁπόσον ἐπὶ ἑπτὰ ἡμέρας ὁδοιπόρος ἰσχυρὸς καὶ γενναῖος\nκαὶ ταχὺς ὁδεύσειεν. Ὑπάρχει δέ τις λίμνη κατὰ τὸ\nμέσον κυκλοτερὴς τοῖς ὕδασιν, ὄνομα Θωνῖτις καλουμένη,\nἐφ᾿ ἧστινος τὸ ἐνδότατον δύνων καὶ ὡς εἰς βάραθρον\nἐμπεσὼν ὁ Τίγρις καταπολὺ ὑποκάτωθεν σύρεται·\nπάλιν δὲ ὑπόγειος ἐξ αὐτῆς ἀνατείλας ὀξύτερον ῥοῦν\nκάτω προπέμπει, διὰ τὸ πρανὲς, ἤτοι τὸ κατωφερὲς τῶν\nχωρίων· οὐδαμῶς ἂν ἐκείνου ἐπὶ πᾶσι τοῖς ποταμοῖς\nταχύτερον κατόψει.\n992—1000. Ὅση δὲ γῆ μεταξὺ κεῖται τοῦ τε Εὐφράτου\nκαὶ Τίγριος, ταύτην οἱ περίοικοι Μεσοποταμίαν καλοῦσιν·\nοὐδαμῶς μέντοι τὰς νομὰς ἐκείνης τῆς χώρας βούκολος\nἀνὴρ μέμψοιτο, οὐδ᾿ ὅστις τὸν κέρᾳ καὶ ὄνυξι\nχρώμενον Πᾶνα τῇ σύριγγι τιμῶν τοῖς ἐν ἀγρῷ αὐλιζομένοις\nπροβάτοις ἕπεται, ἀλλ᾿ οὐδὲ τὴν ποικίλην καὶ\nπυκνὴν τῶν δένδρων φυτείαν φυτουργὸς ἀνὴρ τῶν καρπῶν\nἀποδοκιμάσειεν ἢ ἀπορίψειεν, ἐπειδὴ τοιαύτη ὑπάρχει\nτῆς γῆς ἐκείνης ἡ ἄροσις ἐν τῷ αὔξειν τὴν πόαν καὶ διὰ\nτὸ κάλλος καὶ τὸ ἀνθηρὸν τῶν νομῶν. Ἐν αὐτῇ δὲ\nκαὶ ἡ τῶν ἀνδρῶν γενεὰ ὅμοια καὶ παραπλησία τοῖς\nἀθανάτοις θεοῖς κατὰ τὸ μέγεθος καὶ τὸ κάλλος αὔξεται.\n1001—1016. Πρὸς βορρᾶν δὲ τῆς Μεσοποταμίας οἱ\nἈρμένιοι καλὴν καὶ εὐδαίμονα γῆν κατοικοῦσι καὶ οἱ\nμαχόμενοι ἐκ τῶν χειρῶν Ματιηνοὶ, εὐτραφεῖς καὶ\nἰσχυροὶ καὶ πλούσιοι καὶ καλῶς τὰ τοῦ πολέμου μεμαθηκότες,\nἐπὶ τοῖς τοῦ Καυκάσου ὄρεσι κεκλιμένοι παρὰ\nτοῦ Εὐφράτου ποταμοῦ. Πρὸς δὲ τὸν νότον ἡ μεγάλη\nπόλις Βαβυλὼν, ἥντινα χαλκοῖς καὶ ἰσχυροῖς τείχεσιν\nἡ Σεμίραμις ἐστεφάνωσεν, ἐπὶ δὲ τὴν ἀκρόπολιν τῷ\nΒήλῳ, ἤτοι τῷ βασιλεῖ ἢ μᾶλλον τῷ Διὶ ἢ τοῦ Διὸς\nυἱῷ, μέγαν δόμον ἢ ναὸν ᾠκοδόμησεν ἢ ἱδρύσατο, τῷ\nχρυσῷ καὶ ἐλέφαντι καὶ ἀργύρῳ καλλωπίσασα καὶ ἐπιμελησαμένη.\nΚαὶ ταύτης μὲν τὸ πεδίον πολὺ ἢ μέγιστον,\n\n\nκαὶ ἐκεῖσε πολλοὶ φοίνικες οἱ κατὰ ἄκρον κομῶντές\nεἰσιν. Ἀληθῶς μὴν τοῦ χρυσοῦ χαριέστερον ἄλλο ἡ Βαβυλὼν\nφέρει, τὴν γλαυκὴν λίθον ὑγρᾶς βηρύλλου,\nἥτις περὶ τὸν τόπον ἐκεῖνον ἐν τοῖς προβασίμοις τόποις\nἔσωθεν τῆς ὀφιήτιδος πέτρας φύεται. Ὑπεράνω δὲ τῆς\nΒαβυλῶνος ἐπὶ τὴν πνοὴν τοῦ βορρᾶ οἵ τε Κισσοὶ καὶ\nοἱ Μεσαβάται καὶ οἱ Χαλωνῖται κατοικοῦσιν, ἅτινά εἰσιν\nἔθνη Συρίας.\n1017—1038. Ἀλλ᾿ ὁπόταν ἀπὸ τῶν Ἀρμενίων ὀρῶν\nἔμπροσθεν εἰς ἀνατολὴν ὁδεύσῃς, μετὰ ταῦτα τῶν Μήδων\nτὰ στενὰ εὑρήσεις, ὅπου ἡ Μήδεια φυγοῦσα τὸν\nΘησέα ἔμεινεν. Ὧντινων τῶν Μηδικῶν ὀρῶν πρὸς τὸν\nβορρᾶν τὴν ἄγαν θάλλουσαν γῆν ἢ τὴν καλλίστην χώραν\nἔχουσιν οἵ τε Γηλοὶ καὶ οἱ Μάρδοι καὶ οἱ Ἀτροπατηνοὶ\nἄνδρες. Πρὸς δὲ τὸν νότον τῶν λαμπροτάτων Μήδων\nτὰ ἔθνη κατοικοῦσιν, ἐξ ἐκείνης τῆς μεγαλοδόξου γενεᾶς\nγεννηθέντα, τῆς ἀψόγου θυγατρὸς Αἰήτου, τουτέστι τῆς\nΜηδείας. Ἡνίκα γὰρ ἐπὶ τὸν ῥοῦν τοῦ Ἀττικοῦ ποταμοῦ\nἸλισσοῦ φάρμακα χαλεπὰ ἐβουλεύσατο τῷ Αἰγεῖ τῷ\nΠανδίονος παιδὶ, αἰδοῖ μὲν τὸν τόπον ἐκεῖνον κατέλιπεν,\nεἰς δὲ τὴν βαθεῖαν ταύτην χώραν, ὁμώνυμον αὐτῆς,\nπλανωμένη κατὰ τοὺς ἄνδρας ἢ ἀνθρώπους τούτους\nπαραγίνεται, οὐ πόρρω μὲν τῆς γῆς τῶν Κόλχων, εἰς\nαὐτὴν δὲ τὴν τῶν Κόλχων χώραν ἱκέσθαι διὰ τὴν τοῦ\nπατρὸς ὀργὴν ἐφοβεῖτο. Τούτου χάριν εἰσέτι καὶ ἀρτίως\nπολυφάρμακοι ἄνδρες ὑπάρχουσι, χώραν μεγίστην καὶ\nἄπειρον κατοικοῦντες, οἱ μὲν ἐπ᾿ αὐτὰς τὰς πέτρας,\nαἵτινες τὸν σκοτεινὸν ναρκισσίτην λίθον φύουσιν, οἱ δὲ\nἐν τοῖς δασέσι καὶ ἐνύδροις καὶ κηπευσίμοις κατοικούμενοι\nτόποις, καλὰ ποίμνια βόσκοντες δαψιλῶς καὶ\nἀφθόνως τοῖς μαλλοις καταβαρούμενα, τοσοῦτον ἐπὶ\nτὴν ἀνατολὴν τετραμμένοι μέχρι τῶν Κασπίων πυλῶν,\nαἵτινες πύλαι ὑπὸ βαθείας ἢ ὑψηλὰς πέτρας ἐν τάξει\nπυλῶν κλεῖδες τῆς Ἀσίας εἰσίν· ὅπου καὶ ἐπὶ τὰ βόρεια\nμέρη καὶ ἐπὶ τὰ νότια ἐρχομένοις ἢ πορευομένοις ἡ\nὁδὸς ὁμοίως ἐκτέταται, ἡ μὲν πρὸς βορρᾶν ἐπὶ τὰ τῆς\nὙρκανίας, ἡ δὲ πρὸς νότον ἐπὶ τὰ ὄρη τῆς Περσίδος\nγῆς.\n1039—1052. Ἀλλ᾿ ἐπὶ τὸ ἔσχατον τῶν Κασπίων πυλῶν\nοἱ πολεμικώτατοι καὶ ἐπικαμπῆ τόξα ἔχοντες Πάρθοι\nκατοικοῦσι τῶν πολεμικῶν ἔμπειροι· οὐ γὰρ τὴν γῆν\nτῷ ἀρότρῳ τέμνοντες τὴν αὔλακα ἐπ᾿ εὐθείας ὁρμῶσι,\nτουτεστιν οὐκ ἀροτριῶσι τὴν γῆν, οὐδὲ μετὰ νηῶν τὴν\nθάλασσαν ταῖς κώπαις διαχωρίζουσιν, ἤτοι τὴν θάλασσαν\nμετὰ νηῶν οὐ περῶσιν, οὐδὲ τοὺς βόας τοῖς βοσκήμασι\nτρέφουσιν· ἐκ μικρᾶς δὲ ἡλικίας καὶ ἐξ ἁπαλῶν\nὀνύχων ἐν φροντίδι εἰσὶ τῶν ἱππικῶν καὶ τῶν τόξων,\nἀεὶ δὲ ὁ κτύπος τῶν δοράτων καὶ τῶν βελῶν διὰ τὰ\nπολεμικὰ αὐτῶν γυμνάσια κατὰ τὴν γῆν ἐστι, πανταχοῦ\nδέ ἐστι καὶ ὁ δρόμος τῶν ταχυπόδων ἵππων ὁρμωμένων.\nΟὐδὲ γὰρ νόμος αὐτοῖς ἢ δίκαιόν ἐστι πρότερον\nτοῦ δείπνου γεύσασθαι, πρὸ τοῦ τὴν κεφαλὴν\nαὐτῶν τῇ τοῦ πολέμου κακοπαθείᾳ ἱδρῶτι λευκᾶναι,\nτῇ δὲ ἐξ ἀπωλείας ἢ ἁρπαγῆς καὶ δόρατος κληθείσῃ\nεὐωχίᾳ τρέφονται. Ἀλλ᾿ ὅμως, καίτοι ἀπροσπελάστους\nὄντας κατὰ τὴν μάχην καὶ φοβεροὺς, ἡ τοῦ Αὐσονίων\nβασιλέως, τούτεστι τοῦ Νέρωνος, ἀκωκὴ ἢ ὀξύτης τοῦ\nδόρατος ἐταπείνωσεν.\n1053—1062. Ἐὰν δέ σε ἐπιθυμία καταλαμβάνῃ καὶ\nἐπικρατῇ καὶ τοὺς Πέρσας ἰδεῖν, σαφῶς ἄν σοι καὶ\nτούτων τὸ γένος προσείποιμι, καὶ τῶν ἀεὶ καὶ διαπαντὸς\nκατερχομένων ποταμῶν τὸν πόρον καὶ τὰς ὁδοὺς τῶν\nὀρῶν. Μόνοι γὰρ τῆς Ἀσίας τὸ ἔθνος βασιλικώτατον\nἔχουσι, καὶ μόνοι τὸν ἄπειρον πλοῦτον ἐν τοῖς\nοἴκοις αὐτῶν ἔθεντο, ὁπότε τὴν Μῃονίαν, ἥπερ ἐστὶν\nἡ Λυδία, ἐπὶ Δαρείου καθελόντες καὶ τὰς Σάρδεις\nἐπόρθησαν. Ἐπὶ τῷ σώματι μὲν ἐκείνων τῶν ἀνδρῶν\nτὰ ὅπλα χρυσᾶ, χρύσειοι δὲ καὶ οἱ χαλινοὶ τοῖς\nἵπποις αὐτῶν ἐπὶ στόμασι, χρυσᾶ δὲ καὶ τοῖς ποσὶ τὰ\nἑαυτῶν ὑποδήματα ἐκάλλυναν· τοσοῦτος γὰρ ἦν αὐτοῖς\nἄπειρος πλοῦτος.\n1063—1079. Ἔστω δέ σοι ὅλη ἡ Περσὶς χώρα τοῖς\nμεγάλοις ὄρεσι περίδρομος, ἐπὶ τὸ νοτιώτερον μέρος\nτῶν Κασπίων πυλῶν τὴν ἔκτασιν ἔχουσα, ἑλκομένη\nἕως τῆς ὁμωνύμου, τουτέστι τῆς Περσικῆς, θαλάσσης.\nΤριχῶς δὲ κατοικοῦσι καὶ κεχωρισμένως, οἱ μὲν ἐπὶ\nτὰ ἀρκτῶα μέρη πρὸς τοῖς σκιεροῖς καὶ δασέσιν ὄρεσι\nτῶν Μήδων καθήμενοι, οἱ δὲ μεσόγειοι, οἱ δὲ ἐπὶ τὰ\nνότια μέρη μέχρι τῆς Περσικῆς θαλάσσης. Πρῶτα δὲ\nἔθνη εἰσὶν οἱ Σάβαι, μετὰ τούτους δὲ οἱ Πασαργάδαι,\nπλησίον δὲ οἱ Τασκοὶ, καὶ ἄλλοι, οἵτινες ἑκατέρωθεν\nτὴν Περσίδα γῆν κατοικοῦσι. Καὶ ταύτην μὲν πολλοὶ\nποταμοὶ ἄρδουσι καὶ περισσῶς πιαίνουσιν, ἔνθα κἀκεῖσε\nταῖς σκολιαῖς προχύσεσιν ἐλαυνόμενοι· χωρὶς μέν ἐστιν\nὁ μέγας Κόρος, χωρὶς δὲ ὁ Χόασπις, ὅς ἐστιν ἀπόρροια\nτοῦ Ἰνδοῦ ποταμοῦ, Ἰνδικὸν ὕδωρ ἕλκων καὶ τὴν τῶν\nΣούσων γῆν παραρρέων. Ἐπὶ τούτου δὲ πλευραῖς καθάπερ\nκύλινδρον ἐπὶ τὴν γῆν κείμενον τὸν ἡδὺν τῇ ὄψει\nθεάσῃ ἀχάτην, ὃν ἀπὸ τῆς πέτρας τοῦ χειμερίου ποταμοῦ\nαἱ χαράδραι, οἱονεὶ τὰ ἀπὸ τῶν ὄμβρων τῆς γῆς\nσχίσματα, κάτω σύρουσιν. Ἀεὶ δὲ καὶ διαπαντὸς τῷ\nχλιαρῷ ἀνέμῳ οἱ καρποὶ χαίροντες πυκνοὶ καὶ συνεχεῖς\nκαὶ ἐπάλληλοι θάλλουσιν.\n1080—1085. Διανοούμενος δὲ σκέπτου καὶ τὸν ὑπόλοιπον\nπόρον τῆς Ἀσίας ἐπὶ τὴν ἀνατολήν· καὶ γὰρ\nἐγγὺς ἡ βάσις ἢ τὸ ἔσχατον πέρας τῆς ἠπείρου, ὃ ἔστι\nτῆς Ἀσίας, πληροῦται. Καὶ περὶ μὲν τὸ Περσικὸν\nῥεῦμα τοῦ ὠκεανοῦ, ἤγουν τὸν Περσικὸν κόλπον, ὑπὸ\nτῷ ἀνατέλλοντι ἡλίῳ οἱ Καρμανοὶ κατοικοῦσι πλησίον\nτῆς Περσίδος, διχῶς μεμερισμένην γῆν ἔχοντες, οἱ\nμέν ὑπεράνωθεν τῆς θαλάσσης, οἱ δὲ ἔνδοθεν ἐν μεσογείᾳ.\nΚαὶ ἡ μὲν βορεία Καρμανία ἔρημος, ἡ δὲ νοτία\nλιπαρά.\n1086—1106. Πρὸς δὲ τὴν ἀνατολὴν τῶν Καρμανῶν\nἡ τῶν Γεδρωσῶν χώρα ἐκτείνεται, πλησίον τοῦ ὠκεανοῦ\nτοῦ μεγάλα κήτη τρέφοντος. Ἐφ᾿ οἷστισιν ἔθνεσι πρὸς\nτὴν ἀνατολὴν παρὰ τὸν Ἰνδὸν ποταμὸν οἱ νότιοι Σκύθαι,\nοἱ καὶ Ἰνδοσκύθαι καλούμενοι, κατοικοῦσιν, ὅστις\n\n\nἸνδὸς κατεναντίον τῆς Ἐρυθρᾶς θαλάσσης κατέρχεται,\nταχὺν ῥοῦν ὀρθὸν ἐπὶ νότον ἐλαύνων, ἀπὸ τοῦ ὑψηλοῦ\nὄρους Καυκάσου πρῶτον ἀρξάμενος. Δύο δὲ στόματα\nαὐτοῦ ὑπάρχουσι, μέσην δέ τινα νῆσον τῶν δύο στομάτων\nπεριρρεῖ, ἥντινα νῆσον Παταλήνην οἱ ἄνθρωποι\nκαλοῦσιν. Ἐκεῖνος δὲ ὁ ποταμὸς πολλῶν ἀνδρῶν ἔθνη\nδιαχωρίζει· καὶ μὲν ἐπὶ τὴν δύσιν τοῦ ἡλίου τούς τε\nὨρίτας καὶ Ἄραβας καὶ τοὺς λινᾶς χλαίνας ἔχοντας\nἈραχώτας καὶ τοὺς Σατραΐδας, καὶ ὅσους παρὰ τῇ\nἐξοχῇ τοῦ Παρπανίσου ὄρους, οὓς πάντας ἑνὶ κοινῷ\nὀνόματι Ἀριηνοὺς λέγουσιν. Οὐκ ἐπέραστον δὲ καὶ καλὴν\nκατοικοῦσι χώραν, ἀλλ᾿ ὑπὸ τῇ λεπτῇ ψάμμῳ καὶ\nτοῖς δασέσι θάμνοις πλήθουσαν· ἀλλ᾿ ὅμως ἐπαρκεῖς\nκαὶ ἱκαναὶ τοῦ βίου τοῖς ἀνθρώποις εἰσὶν ὁδοὶ καὶ ἄλλαι\nπολλαὶ, ἄλλον δὲ πλοῦτον αὐτοῖς ἄφθαρτον κομίζει ἡ\nγῆ· πανταχοῦ γὰρ τοῦ ἐρυθροῦ κοραλίου ὁ λίθος ἐστὶ,\nπανταχοῦ δὲ ὑπὸ ταῖς πέτραις αἱ φλέβες ὠδίνουσι\nτὴν καλὴν πλάκα τῆς τε χρυσιζούσης καὶ τῆς κυανῆς\nσαπφείρου (δύο καὶ γάρ εἰσι γένη)· τούτους δὲ ἀποτέμνοντες\nτὴν ὠφέλειαν καὶ τὴν εὐπορίαν τῆς ζωῆς προσπρίζονται.\n1107—1113. Πρὸς ἀνατολὰς ὃ ἡ τῶν Ἰνδῶν ἐπέραστος\nγῆ ἐκτείνεται πασῶν ἐσχάτη περὶ τὰ χείλη, ἤτοι τὸν\nαἰγιαλὸν, τοῦ ὠκεανοῦ, καθ᾿ ἣν ὁ ἥλιος ἐπὶ τὰ τῶν θεῶν\nκαὶ ἀνθρώπων ἔργα ἀνερχόμενος, τουτέστιν ἀνατέλλων,\nπρώταις ἀκτῖσιν ἐπιλάμπει. Διὰ τοῦτο οἱ τὴν χώραν\nἐκείνην κατοικοῦντες τὰ σώματα μελαίνονται, λίαν\nπιαινόμενοι, εὐτραφεῖς δὲ τρίχας ὁμοίας τῷ ὑακίνθῳ\nἐπὶ ταῖς κεφαλαῖς αὐτῶν φέρουσι.\n1114—1127. Τῶν Ἰνδῶν δὲ οἱ μὲν τοῦ χρυσοῦ μέταλλα\nἐργάζονται, εὐκαμπέσι μακέλλαις τὴν γῆν\nσκάπτοντες, οἱ δὲ τοὺς ἐκ τοῦ λίνου κατασκευασθέντας\nἱστοὺς ὑφαίνουσιν, οἱ δὲ τοὺς λευκοὺς ὀδόντας τῶν ἐλεφάντων\nπρισθέντας ἀποξύουσιν, ἄλλοι δὲ ἐπὶ ταῖς προόδοις\nἢ ἐκβολαῖς τῶν ξηροποτάμων ἢ τὴν γλαυκὸν λίθον\nτοῦ βηρύλλου ἢ τὸν τιμιώτατον καὶ διαυγῆ ἀδάμαντα\nἰχνεύουσιν, ἢ τὴν χλωρῶς διαυγάζουσιν ἴασπιν, ἢ καὶ\nτὸν γλαυκὸν λίθον τοῦ θαλασσοειδοῦς τοπάζου, καὶ τὴν\nγλυκερὰν ἀμέθυστον ἡσύχως πως καὶ μετρίως πορφυρίζουσαν.\nΚαὶ γὰρ παντοῖον πλοῦτον τοῖς ἀνδράσιν ἡ\nγῆ ἀενάοις ἢ τοῖς ἀεὶ ῥέουσι ποταμοῖς ἔνθα κἀκεῖσε\nκατάρρυτος αὔξει. Ἀληθῶς δὲ καὶ οἱ λειμῶνες, ἤτοι οἱ\nσπειρόμενοι τόποι, τοῖς φύλλοις ἀεὶ κομῶσιν, ἤτοι εὐθαλεῖς\nεἰσι· καὶ γὰρ ἀλλαχοῦ μὲν ἡ κέγχρος αὔξεται,\nἀλλαχοῦ δὲ τοῦ ἐρυθραίου καλάμου, ὅπερ ἐστὶν εἶδος\nἀρώματος, αἱ ὗλαι θάλλουσι· τὸ δὲ ἐρυθραίου ἢ ὅτι\nἐρυθρὰν ἔχει τὸν χροιὰν, ἢ ὅτι πρὸς τῇ Ἐρυθρᾷ φαίνεται.\n1128—1140. Διανοούμενος δὲ σκόπει, ὅπως ἄν σοι καὶ\nτὸ σχῆμα καὶ τοὺς ποταμοὺς εἴποιμι καὶ τὰ ὑψηλὰ ὄρη\nκαὶ τὰ ἔθνη αὐτῆς. Καὶ αὐτὴ μὲν ἡ Ἰνδία ἐπὶ ταῖς\nτρισσαῖς πλευραῖς ἁπάσαις οὔσαις λοξαῖς ἥρμοσεν,\nὁμοιά τῷ εἴδει ῥόμβου· ἀλλὰ τὰ μὲν ἑσπέρια ὕδατα ὁ\nἸνδὸς ποταμὸς γείτων ὑπάρχων διαχωρίζει, καὶ τὸ\nκῦμα τῆς Ἐρυθρᾶς θαλάσσης τὸ νότιον, ὁ δὲ Γάγγης εἰς\nτὴν ἀνατολὴν, καὶ ὁ Καύκασος τὰ ἀρκτῶα τοῦ οὐρανοῦ\nμέρη. Καὶ ταύτην μὲν τὴν χώραν πολλοὶ καὶ πλούσιο\nἄνδρες κατοικοῦσιν, οὐχ ὁμώνυμοι οὐδ᾿ ὁμοῦ ὄντες,\nἀλλ᾿ ἀμφοτέρωθεν κεχωρισμένοι. Οἱ μὲν Δαρδανέες\nἔγγιστα τοῦ μεγίστου καὶ ἀπείρου Ἰνδοῦ ποταμοῦ, ὅθεν\nὁ Ὑδάσπης ναυσίπορος ποταμὸς τὸν Ἀκεσίνην ποταμὸν\nἀπὸ τῶν ὑψηλῶν σκοπέλων συρόμενον εἰσδέχεται. Ἐπὶ\nτούτοις δὲ καὶ ὁ Κώφης ποταμὸς ὁ καλὰ συστρέμματα\nἔχων ἐπακολουθεῖ.\n1141—1151. Μέσον δὲ τῶν ποταμῶν τούτων οἱ Σάβαι\nκατοικοῦσι καὶ οἱ τοξίλοι, οἱονεὶ οἱ τοξικοὶ ἄνδρες, ἢ\nοὕτω καλούμενοι Τοξίλοι· ἐφεξῆς δὲ καὶ οἱ Σκόδροι.\nἘπακολουθεῖ δὲ καὶ τὰ ἄγρια ἢ βάρβαρα ἔθνη τῶν\nΠευκανέων. Μετὰ τούτους δὲ οἱ τοῦ Διονύσου θέραποντες\nΓαργαρίδαι κατοικοῦσιν, ὑπερβαλλόντως γὰρ\nἐκεῖνοι τὸν Διόνυσον τιμῶσιν· ὅπου τὴν ποικίλην τοῦ\nχρυσοῦ γενεὰν ἢ τὸ μέταλλον τοῦ χρυσοῦ ὅ τε Ὕπανις\nὃς ἐστι ποταμὸς τῆς Σκυθίας καὶ ὁ θαυμαστὸς Μέγαρσος\nφέρει, πλουσιώτατοι γὰρ ἐκεῖνοι τῶν ποταμῶν,\nοἳ ἀπὸ τοῦ Ἠμωδοῦ ὄρους διεγειρόμενοι ἐπὶ τὴν Γαγγήτιδα\nχώραν προρρέουσι, συρομένην πρὸς νότον περὶ\nτὰ ἔσχατα τῆς Κωλίδος γῆς ἥ ἐστι νῆσος ὅπου ἡ\nἈφροδίτη τιμᾶται· Καὶ αὐτὴ μὲν ἐπὶ τὸν βαθέα\nσυστρέμματα ἔχοντα ὠκεανὸν ὑψηλὴ προνένευκε, τοῖς\nταχέσιν ὀρνέοις δυσέκβατος οὖσα διὰ τοῦτο καὶ οἱ ἄνθρωποι\nἌορνιν αὐτὴν καλοῦσιν ἢ ἐπιδοξάζουσιν, ὡς\nμὴ ἔχουσαν ὄρνιν διὰ τὸ ὕψος.\n1152—1166. Ὑπάρχει δὲ θαυμαστός τις καὶ τίμιος καὶ\nμέγας τόπος περὶ τὸν καλὰ ῥεύματα ἔχοντα Γάγγην,\nὅν ποτε ὁ Βάκχος ὀργιζόμενος ἐπάτησεν, ὅτε αἱ ἁπαλαὶ\nκαὶ τρυφεραὶ τῶν Βακχῶν νεβρῖδες εἰς ἀσπίδας ἠλλάσσοντο,\nοἱ δὲ θύρσοι εἰς σίδηρον, καὶ οἱ ἕλικες τῆς πολυκαμποῦς\nἀμπέλου εἰς ἕλιγμα δρακόντων καὶ εἰς διαζώσματα,\nτότε ὅτε ταῖς ἀφροσύναις αὐτῶν τὴν ἑορτὴν\nτοῦ θεοῦ ἠτίμησαν. Τούτου χάριν τὴν μὲν ὁδὸν Νυσσαίαν\nἐκάλεσαν, κοσμίως δὲ καὶ ἐπιστημόνως σὺν τοῖς\nυἱοῖς αὐτῶν πάντα ἐτέλεσαν τὰ μυστήρια, ὁπότε αὐτὸς\nτὰ ἔθνη τῶν μελάνων Ἰνδῶν ὤλεσε καὶ τῶν Ἠμωδῶν\nὀρῶν ἐπέβη, ἀφ᾿ ὧντινων ὀρῶν βάσιν ὁ μέγας ῥοῦς\nτοῦ ἀνατολικοῦ ὠκεανοῦ φέρεται. Ἐκεῖσε δύο στήλας\nπερὶ τὰ ἔσχατα τῆς γῆς στήσας χαίρων ἐπὶ τὸν Ἰσμηνὸν\nποταμὸν, ἤτοι εἰς τὰς Θήβας, κατῆλθε. Τοσοῦτοι μὲν\nκατὰ τὴν γῆν μάλιστα ἐπίσημοι καὶ ἐπιφανεῖς ἄνδρες\nὑπάρχουσιν.\n1167—1185. Ἄλλοι δὲ πλεῖστοι ἔνθα κἀκεῖσε ἐπὶ τὰς\nἠπείρους πλανῶνται, οὓς οὐκ ἄν τις τῶν θνητῶν φανερῶς\nκαὶ διαδήλως εἴποι· μόνοι δὲ οἱ θεοὶ ῥᾳδίως καὶ\nεὐκόλως δύνανται πάντα. Αὐτοὶ γὰρ πρῶτοι τὰ τῆς γῆς\nθεμέλια οἱονεὶ ἐν τόρνῳ ἔθηκαν καὶ περιεγράψαντο, διὰ\nτὸ σφαιρικὸν τοῦ κόσμου, καὶ τὴν βαθεῖαν ὁδὸν τῆς\nἀμετρήτου θαλάσσης ἐδήλωσαν, αὐτοὶ δὲ ἑδραῖα καὶ\nἀσφαλῆ πάντα ἐν τῷ βίῳ διεσάφησαν, καὶ τὰ τοῦ οὐρανοῦ\nἄστρα διακρίνοντες, τοῦ δὲ πόντου καὶ τῆς βαθείας\n\n\nἠπείρου ἑκάστῳ ἀνθρώπῳ μοῖραν ἔχειν ἐκληρώσαντο.\nΔιὰ τοῦτο καὶ ἑκάστη μοῖρα τῆς γῆς ἄλλην καὶ παρηλλαγμένην\nφύσιν καὶ θέσιν ἔλαχεν. Καὶ γὰρ ἡ μὲν\nλευκὴ καὶ ἀργιλλώδης ἐστὶν, ἡ δὲ μελανωτέρα, ἡ δὲ\nκαὶ ἀμφοτέρων τὴν μορφὴν ἔλαχεν, ἡ δὲ ἄλλη τοῖς ἄνθεσι\nτῆς Ἀσσυρίης μίλτου ὁμοία καὶ παραπλησία,\nἄλλαι δὲ ἑτεροεδεῖς· οὕτως γὰρ ὁ μέγας διανοησάμενος\nἐσκέψατο Ζεὺς, οὕτω τοῖς ἀνθρώποις ἑτεροειδῆ πάντα\nκατεσκεύασεν. Ὑμεῖς δὲ. ὦ ἤπειροι καὶ αἱ ἐν τῇ θαλάσσῃ\nκείμεναι νῆσοι καὶ τὰ ὕδατα τοῦ ὠκεανοῦ καὶ τὰ μεγάλα\nτοῦ πόντου χεύματα καὶ οἱ ποταμοὶ καὶ αἱ κρῆναι καὶ\nτὰ βάσιμα ἢ κατάσκια καὶ δασέα ὄρη, χαίρετε. Ἄρτι\nγὰρ καὶ τὸ μέγα κῦμα τῆς θαλάσσης ἐπέδραμον, ἄρτι\nδὲ τὸν πολλὰς ἔχοντα στροφὰς πόρον τῆς ἠπείρου· ὧντινων\nποιημάτων ἕνεκα ἐκ τῶν μακαρίων καὶ ἀθανάτων\nθεῶν ἡ ἀνταπόδοσις ἀνταξία ἐμοὶ γένοιτο.\n"};
